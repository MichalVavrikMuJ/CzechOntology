{"id": "1193044", "url": "https://cs.wikipedia.org/wiki?curid=1193044", "title": "David Zadák", "text": "David Zadák\n\nDavid Zadák (* 8. ledna 1999 Ostrov), je český cyklista a juniorský olympionik. \n\nDavid zahájil kariéru v Cykloteamu Ostrov, kde působí doposud. První závod absolvoval na horském kole už ve druhé třídě ve školních přeborech. V roce 2011 se stal několikanásobným medailistou ČP v silniční cyklistice, 2012 mistrem České republiky v cyklokrosu a 2013 celkovým vítězem ČP MTB.\n1. července 2016 na Mistrovství světa v Novém Městě na Moravě obsadil v kategorii juniorů 11. místo.\n\n"}
{"id": "1193045", "url": "https://cs.wikipedia.org/wiki?curid=1193045", "title": "Finally Found My Way", "text": "Finally Found My Way\n\n„Finally Found My Way“ je píseň americké rockové skupiny Kiss vydaná na albu \"Psycho Circus\". Píseň napsali Paul Stanley a Bob Ezrin. Tato balada byla napsána speciálně pro bubeníka Petera Crisse. Píseň nebyla hrána na žádném koncertě.\n"}
{"id": "1193046", "url": "https://cs.wikipedia.org/wiki?curid=1193046", "title": "Jaroslav Šternberk", "text": "Jaroslav Šternberk\n\nJaroslav ze Šternberka, německy Jaroslaw von Sternberg (12. února 1809 Zásmuky – 18. července 1874 Zásmuky nebo Praha), byl rakouský šlechtic z rodu Šternberků a politik z Čech, poslanec Českého zemského sněmu.\n\nPatřil do významného šlechtického rodu Šternberků. Byl velkostatkářem. Patřil k leopoldovské hlavní rodové linii. Jeho otcem byl Leopold I. ze Šternberka (1776–1858), matkou Marie Karolína hraběnka z Walseggu (1781–1857). Bratrem byl Leopold Mořic ze Šternberka (1811–1899). Dalším bratrem byl Zdenko Sternberg (1813–1900). 28. dubna 1835 se v Budapešti jeho manželkou stala hraběnka Eleonora Orczy (1811–1865). Měli dceru Rosu Karolinu, která se provdala za knížete Karla Hohenlohe-Bartensteina. Jaroslav sloužil v rakouské armádě, kde dosáhl hodnosti majora. Měl titul tajného rady. Byl mu udělen Císařský rakouský řád Leopoldův, Vojenský záslužný kříž a Válečná medaile. Měl titul hraběte a patřily mu fideikomisní statky Zásmuky a Častolovice a alodiální statky Neděliště, Chlum a Chodecin. Roku 1873 koupil za 630 000 zlatých statek Bílé Poličany. V roce 1843 se stal členem stavovského Českého zemského sněmu. V kruzích šlechty byl prý oblíbený. Jeho hlavní zálibou byl lov.\n\nV 60. letech se zapojil i do vysoké politiky. Od 18. dubna 1861 byl dědičným členem Panské sněmovny (nevolená horní komora Říšské rady).\n\nV zemských volbách v roce 1861 byl zvolen na Český zemský sněm, kde zastupoval kurii velkostatkářskou, svěřenecké velkostatky. Mandát zde obhájil v zemských volbách v lednu 1867 a krátce poté vypsaných volbách v březnu 1867. Patřil do Strany ústavověrného velkostatku, která odmítala české státní právo a profilovala se provídeňsky a centralisticky. Český tisk v nekrologu uvádí, že v době zemských voleb v roce 1872, kdy ústavověrná strana prováděla rozsáhlé majetkové machinace s cílem ovlivnit výsledek voleb ve velkostatkářské kurii, se Šternberk od ústavověrných odklonil a přešel ke Straně konzervativního velkostatku, \"kam vzácným rodem svým i povahou právě šlechtickou přináležel\".\n\nZemřel po dlouhé nemoci v červenci 1874 na zámku v Zásmukách.\n"}
{"id": "1193047", "url": "https://cs.wikipedia.org/wiki?curid=1193047", "title": "Slavia (norská hudební skupina)", "text": "Slavia (norská hudební skupina)\n\nSlavia byla norská blackmetalová kapela založená v roce 1994 hudebníkem Jonasem Raskolnikovem Christiansenem v norském městě Kongsberg původně pod názvem Dreygjarnir. V roce 1997 se přejmenovala na Slavia. Kapela se přestěhovala do Bergenu (Christiansen zde studoval). V listopadu 2011 Christiansen zemřel na rakovinu a jelikož byl jediným stálým členem kapely, ta po jeho smrti zanikla.\n\nV roce 2007 vyšlo první studiové album s názvem \"Strength and Vision\".\n\n\n\n\n\n\n"}
{"id": "1193049", "url": "https://cs.wikipedia.org/wiki?curid=1193049", "title": "František Celerýn", "text": "František Celerýn\n\nFrantišek Celerýn, \"též\" František Celerin (16. října 1824 Jindřichovice – 20. prosince 1892 Horažďovice ), byl rakouský politik české národnosti z Čech, poslanec Českého zemského sněmu a starosta Horažďovic; badatel v oboru botaniky, autor rozsáhlého herbáře.\n\nPůsobil jako měšťan v Horažďovicích. Pocházel z rodiny sušického měšťana Antonína Celerina, který se později přestěhoval do Horažďovic a koupil tamní Podbranský mlýn. František po dokončení středoškolských studií převzal vedení rodinného mlýna. V roce 1845 se jeho manželkou stala Božena Juříčková. Měli dceru Boženu, která se provdala za horažďovického fotografa a člena obecního zastupitelstva Karla Jiříčka.\n\nFrantišek Celerýn byl aktivní v místní politice. Od 50. let 19. století zastával úřad starosty města. V 60. letech 19. století byl navíc i okresní starosta. Funkci obecního starosty zastával do roku 1870. Byl činný v Pěveckém spolku Prácheň a ve Sboru dobrovolných hasičů. 15. května 1868 oficiálně v Praze odevzdával kámen z Práchně pro stavbu Národního divadla.\n\nV 60. letech se krátce zapojil i do vysoké politiky. V doplňovacích zemských volbách v září 1869 byl zvolen na Český zemský sněm, kde zastupoval kurii venkovských obcí, obvod Strakonice, Horažďovice. Nahradil Emanuela Tonnera, který nemohl kandidovat kvůli svému odsouzení a ztrátě volitelnosti. Šlo ale jen o manifestační volbu, protože čeští poslanci (Národní strana, staročeská) tehdy praktikovali politiku pasivní rezistence, tedy bojkotu zemského sněmu. Mandát na sněmu Celerýn nevykonával a již v říjnu 1869 byl prohlášen za vystouplého.\n\nPo konci svého mandátu v zemském sněmu se odstěhoval z Horažďovic i s rodinou a po osm let žil ve Vídni. Po návratu do Horažďovic se snažil o návrat do komunální politiky, ještě v roce 1889 byl zvolen do zastupitelstva. Počátkem 90. let odešel z veřejného života. Věnoval se botanickým sbírkám. Vyhotovil rozsáhlý pětidílný herbář květeny Horažďovicka. Roku 1888 objevil růži brvitoplátečnou (později vyhynulou) a v anglickém parku na Ostrově pryskyřník Stevenův. Herbář roku 1890 daroval místním měšťanským školám. V roce 2009 prošel renovací a digitalizací. Posudky odborníků z Katedry botaniky Univerzity Karlovy v Praze a restaurátorského oddělení Národní knihovny ČR ho ocenily jako unikátní a hodnotné dílo.\n"}
{"id": "1193052", "url": "https://cs.wikipedia.org/wiki?curid=1193052", "title": "Heinrich Frank", "text": "Heinrich Frank\n\nHeinrich Frank, též Jindřich Frank (15. června 1832 nebo 24. června 1833 Benešov – 14. září 1893 Královské Vinohrady nebo Praha), byl rakouský podnikatel a politik německé národnosti z Čech, poslanec Českého zemského sněmu.\n\nV rodném Benešově vystudoval gymnázium. Věnoval se pak kupecké profesi. V letech 1849–1852 získával zkušenosti během pobytu v Hamburku. Po návratu nastoupil do firmy svého otce. Působil jako obchodník v Benešově. Od roku 1867, podle jiného zdroje od roku 1874, byl členem obchodní a živnostenské komory v Českých Budějovicích. Roku 1877 se stal šéfem obchodní firmy Samson Frank & Sohn v Benešově. Po roce 1866 byl za své postoje během prusko-rakouské války opakovaně vyznamenán. Od roku 1880 [sic!] zasedal v obecní radě v Benešově. Roku 1871 se přestěhoval do Prahy. V Praze vlastnil obchod s tabákovými specialitami na Příkopě.\n\nV 60. letech se zapojil i do vysoké politiky. V doplňovacích volbách v srpnu 1868 byl zvolen na Český zemský sněm, kde zastupoval kurii obchodních a živnostenských komor, obvod České Budějovice. Mandát zde obhájil i v řádných zemských volbách v roce 1870, zemských volbách v roce 1872 a zemských volbách v roce 1878. Patřil k tzv. německé Ústavní straně, která byla liberálně, centralisticky a provídeňsky orientovaná.\n\nPatřil mezi významné postavy veřejného života německé komunity v Praze. Byl židovského původu. V roce 1861 byl zvolen do zemské židovské reprezentace. V Praze byl předsedou Nové synagogy a členem dalších spolků.\n\nZemřel v září 1893 po dlouhé nemoci ve věku 61 let. Tělo mělo být převezeno po rozloučení v Štěpánské ulici č. 55 k pohřbu na židovský hřbitov.\n\n"}
{"id": "1193054", "url": "https://cs.wikipedia.org/wiki?curid=1193054", "title": "Referendum o členství Spojeného království v Evropské unii 2016", "text": "Referendum o členství Spojeného království v Evropské unii 2016\n\nReferendum o členství Spojeného království v Evropské unii () bylo referendum ve Spojeném království a Gibraltaru konané 23. června 2016, ve kterém se občané vyjádřili k členství státu v Evropské unii. Voliči hlasovali nadpoloviční většinou 17,411 miliónu hlasů (51,9 %) pro takzvaný \"brexit\" (z anglického „British“ a „exit“, britský odchod), tedy opuštění unie. Odpůrci britského členství v Evropské unii (EU) zvítězili ve 308 z 382 volebních obvodů. O odchodu „rozhodli“ voliči po 43 letech členství země v EU (referenda ve Velké Británii však nejsou právně závazná).\n\nPovinnou registraci k volbám podstoupilo více než 46,5 miliónu lidí, z nichž se k volbám dostavilo 33,5 miliónu. V reakci na výsledek referenda oznámil britský premiér David Cameron již v ranních hodinách dne 24. června 2016 svou rezignaci. Samotný proces směřující k ukončení členství Spojeného království v Evropské unii tak povede nově zvolená premiérka Theresa Mayová.\n\nJednalo se již v podstatě o druhé britské referendum na toto téma, v roce 1975, kdy bylo Spojené království již dva roky členem Evropského hospodářského společenství, se totiž konalo referendum o členství Spojeného království v Evropském hospodářském společenství, ve kterém bylo členství potvrzeno 67 % hlasujících.\n\nUspořádání referenda bylo před parlamentními volbami v roce 2015 jedním z předvolebním slibů posléze vítězné Konzervativní strany vedené Davidem Cameronem. Ten sám podporoval setrvání v Evropské unii, na čemž se shodl i se svými hlavními rivaly, Liberálně demokratickou stranou i Labouristickou stranou i řadou menších stran. Pro vystoupení byli zejména Strana nezávislosti Spojeného království europoslance Nigela Farage, Demokratická unionistická strana či člen Konzervativní strany Boris Johnson.\n\nDne 16. června 2016 byly hlavní kampaně před referendem dočasně pozastaveny v reakci na vraždu labouristické poslankyně Jo Coxové, následně obě do té doby poměrně vyhrocené kampaně pokračovaly v mírnějším tónu.\n\nProti vystoupení Spojeného království z Evropské unie se před referendem vyslovili nejen všichni čelní představitelé EU, ale také prezident Spojených států amerických Barack Obama. Před brexitem varovali Spojené království také ekonomičtí experti. Po referendu poukázala organizace Transparency International na to, že financování kampaně pro brexit nebylo transparentní.\n\nPoznámka: Údaje psané kurzívou vyjadřují vítěznou možnost v daných zemích, respektive v celém Spojeném království.\n\nAnalýzy výsledků referenda ukázaly korelace mezi věkem, příjmem, sociální třídou, vzděláním a hlasováním pro jednu z možností.\n\nKrátce po skončení sčítání hlasů v referendu přiletěl dne 24. června 2016 do Spojeného království kandidát Republikánské strany pro prezidentské volby v USA Donald Trump. Jeho vrtulník pak přistál na ploše golfového hřiště \"Trump Turnburry\" u obce Turnberry v jihozápadním Skotsku (hrabství Ayrshire). Po ohlášení výsledků referenda prohlásil Trump, že „britští voliči si vzali svoji zemi zpět“, což je obměnou jeho vlastního hesla z předvolebního boje v USA. Podle amerického časopisu Time lze hlasování o brexitu označit za nový mezník v globální (resp. celosvětové) „válce o elity“. V jistém slova smyslu je prý také vítězstvím trumpismu ve světovém měřítku.\n\nBývalý český prezident Václav Klaus pochválil Brity „za třetí záchranu Evropy“.\n\n\n"}
{"id": "1193055", "url": "https://cs.wikipedia.org/wiki?curid=1193055", "title": "Franz Christen", "text": "Franz Christen\n\nFranz Christen (\"cca 1815\" – 8. listopadu 1877 Rokytnice v Orlických horách) byl rakouský politik německé národnosti z Čech, poslanec Českého zemského sněmu a starosta Rokytnice v Orlických horách.\n\nByl starostou města Rokytnice v Orlických horách. V roce 1869 mu město udělilo titul čestného občana. Byl tehdy starostou města a předsedou školského výboru v Rokytnici.\n\nV 60. letech se zapojil i do vysoké politiky. V doplňovacích volbách v září 1869 byl zvolen na Český zemský sněm, kde zastupoval kurii venkovských obcí, obvod Žamberk, Rokytnice, Králíky.\n\nZemřel v listopadu 1877 ve věku 62 let. Příčinou úmrtí byl zápal plic.\n"}
{"id": "1193056", "url": "https://cs.wikipedia.org/wiki?curid=1193056", "title": "Théâtre de la Cité-Variétés", "text": "Théâtre de la Cité-Variétés\n\nThéâtre de la Cité-Variétés bylo divadlo v Paříži. Nacházelo se v ulici \"Rue Saint-Barthélemy\" na ostrově Cité ve 4. obvodu.\n\nDivadlo bylo postaveno na místě zrušeného kostela svatého Bartoloměje, jehož vnější fasáda zůstala zachována. Podnik byl otevřen pod názvem \"Théâtre du Palais\" z důvodu blízkosti Palais de justice a později byl přejmenován na \"Théâtre de la Cité-Variétés\". Divadlo bylo uzavřeno v roce 1806 a nahrazeno tančírnou \"Bal du Prado\". Budova divadla byla stržena v roce 1858 a na místo ní vznikl Tribunal de commerce de Paris.\n\n"}
{"id": "1193057", "url": "https://cs.wikipedia.org/wiki?curid=1193057", "title": "Vjačeslav Kebič", "text": "Vjačeslav Kebič\n\nVjačaslav Francavič Kebič, bělorusky \"Вячаслаў Францавіч Кебіч\" (* 10. červen 1936, Valožin) je běloruský politik, premiér Běloruska v letech 1990-1994.\n\nRoku 1958 vystudoval mechaniku na Vysokém učení technickém v Minsku. Od roku 1973 pracoval jako inženýr v Kirovově továrně obráběcích strojů v Minsku, která se zaměřovala především na výrobu různých řezacích strojů. Roku 1978 se zde stal generálním ředitelem. V roce 1984 začal studovat vyšší stranickou školu, absolvoval roku 1990. V letech 1985-1990 působil jako místopředseda Rady ministrů běloruské SSR a předseda Státní plánovací komise. V letech 1990-1991 byl členem Ústředního výboru Komunistické strany Sovětského svazu, v letech 1989-1991 též poslancem Nejvyššího sovětu.\n\nVýznamné pohyby v SSSR ho zastihly ve funkci předsedy vlády Běloruské sovětské socialistické republiky, kterou zastával od roku 1990. Roku 1991 byl jedním ze signatářů Bělovežské dohody, kterou byl roku 1991 rozpuštěn Sovětský svaz. Dohodu spolupodepisoval vedle předsedy parlamentu - tehdy nejvyšší ústavní funkce - Stanislava Šuškeviče.\n\nFunkci předsedy vlády si udržel i po vzniku samostatného Běloruska a zastával ji až do roku 1994. Ovšem již jako bezpartijní, z Komunistické strany Běloruska vystoupil. Ač bývalým komunistou, vedl Bělorusko v této pozici k tvorbě volného trhu. Čelil ovšem ekonomickému poklesu, který hodlal vyřešit obnovením měnové unie s Ruskem (znovupřijetí rublu). To byl také hlavní trumf jeho prezidentské kampaně, která začala hned po skončení jeho premiérského mandátu. \n\nPrezidentské volby roku 1994 byly prvními přímými a demokratickými volbami v historii Běloruska. V prvním kole skončil Kebiš druhý, se 17,4 procenty a postoupil tak do druhého kola, kde se utkal s vítězem prvního kola Alexandrem Lukašenkem (jenž zde získal 45,1 procenta). I ve druhém kole Kebič ovšem prohrál, když získal jen 14 procent hlasů (Lukašenko přes 80 procent).\nKebič nezískal podporu především proto, že byl symbolem předchozí etapy vývoje (Lukašenka vynesla nahoru silná kritika korupce).\n\nPo porážce v prezidentských volbách se stal předsedou běloruského Svazu obchodu a financí. Tuto funkci držel do konce 90. let.\n"}
{"id": "1193058", "url": "https://cs.wikipedia.org/wiki?curid=1193058", "title": "Netduino", "text": "Netduino\n\nNetduino je open-source elektronická platforma pro rychlé prototypování. Je založen na Microsoft .NET Micro Framework. Používá 32bitový ARM procesor. Desky netduino (krom verzí mini a Go) jsou navržené jako pinově kompatibilní s většinou shieldů pro Arduino.\n\nNetduino vymyslel Chris Walker, zakladatel Secret Labs.\n\nOriginální Netduino je založeno na procesoru Atmel AT91SAM7X běžícím na frekvenci 48 MHz.\n\nNetduino Plus přidalo integrovaný Ethernet RJ45 port a slot na MicroSD karty.\n\nNetduino Mini je menší verze originálního Netduina. Dá se osadit do nepájivého pole jako DIP pouzdro.\n\nNetduino 2 je založeno na procesoru STMicro STM32F2 od STMicroelectronics. Procesor je taktován na 120 MHz, má 192 kB paměti programu, 60 kB paměti RAM a 22 univerzálních vstupně-výstupních pinů. Dále má hardwarovou podporu pro 6 PWM kanálů, 4 UART kanály, I²C a SPI.\n\nNetduino Plus 2 vychází z Netduina 2 ale přidává rychlejší 168 MHz STM32F4 mikroprocesor, Ethernetový RJ45 port slot na MicroSD karty.\n\nSoučasna generace Netduina je rozdělena na 3, téměř indetické verze. Liší se komunikačními moduly a pamětí programu. Nejjednodušší verze bez síťového připojení se jmenuje jednoduše netduino 3. Verze s Ethernetovým RJ45 portem a slotem pro MicroSD karty se jmenuje netduino 3 ethernet. Poslední verze, s názvem netduino 3 wifi, je identická s netduino 3 ethernet ale Ethernetový port nahrazuje Wi-Fi modulem.\n\n"}
{"id": "1193059", "url": "https://cs.wikipedia.org/wiki?curid=1193059", "title": "Vincenc František Kostelecký", "text": "Vincenc František Kostelecký\n\nVincenc František Kostelecký, \"též\" Čeněk František Kostelecký, \"německy\" Vincenz Franz Kostelecky (13. března 1801 Brno-Komárov – 19. srpna 1887 Praha-Dejvice), byl rakouský lékař, botanik, vysokoškolský pedagog a politik z Čech, v 60. letech 19. století poslanec Českého zemského sněmu; rektor Karlo-Ferdinandovy univerzity.\n\nPocházel z měšťanské rodiny. Vystudoval medicínu na Karlo-Ferdinandově univerzitě v Praze. Roku 1824 získal titul doktora medicíny. Pracoval pak jako asistent u profesora Josefa Bohumíra Mikana. Během epidemie cholery v roce 1830 léčil chudé. Od roku 1831 byl suplentem a od roku 1835 řádným profesorem medicínsko-farmaceutické botaniky na Lékařské fakultě Univerzity Karlovy. Od roku 1836 byl členem Vlastenecko-hospodářské společnosti a od roku 1862 spolku Verein für Geschichte der Deutschen in Böhmen. V letech 1851/1852 a 1867/1868 zastával funkci rektora Karlo-Ferdinandovy univerzity. Specializoval se na farmakologii a botaniku. Publikoval četné odborné studie. Mezi jeho hlavní díla patří \"Clavis analytika in Floram Bohemiae phanerogamicam\" (1825) a rozsáhlý soubor \"Allgemeine medicinische pharmaceutische Flora\" (1831–1836). Jmenuje se po něm Thymus pannonicus Kosteleckyanus. Řídil botanickou zahradu na Smíchově. Byl bezdětný. V roce 1872 odešel do penze. U příležitosti odchodu na penzi mu byl udělen Řád Františka Josefa. Pro pražskou univerzitu zpracoval rozsáhlý herbář, který byl ovšem v 60. letech 19. století zčásti zničen při požáru zahradního domu v botanické zahradě.\n\nV 60. letech se zapojil i do vysoké politiky. V letech 1867–1868 usedl na Český zemský sněm, kde působil jako virilista (tedy poslanec z titulu své funkce rektora pražské univerzity).\n\nZemřel v srpnu 1887 ve své vile Strakovka v Dejvicích u Prahy, kde trávil penzi. Do poslední doby se zajímal o botaniku.\n"}
{"id": "1193063", "url": "https://cs.wikipedia.org/wiki?curid=1193063", "title": "Ghenadie Tulbea", "text": "Ghenadie Tulbea\n\nGhenadie Tulbea (: ), (* 3. března 1979 v Talmaze, Sovětský svaz) je moldavský zápasník volnostylař, který od roku 2010 reprezentuje Monako. Zápasit začal v 8 letech pod vedením Leonida Babiry. Později se přesunul do Kišiněva, kde se připravoval pod vedením Nicolaje Oreola. Členem seniorské moldavské reprezentace byl od roku 2000 a na živobytí si přivydělával působením v německé bundeslize. Olympijské hry v Sydney ještě nestihl. V roce 2004 odjížděl na olympijské hry v Athénách s medailovými ambicemi, ale nepostoupil ze základní skupiny. V roce 2008 se na olympijské hry v Pekingu nekvalifikoval a následně se dohodl na spolupráci s monackým zápasnickým svazem. Monacké občanství obdržel koncem roku 2008 a v roce 2014 získal pro Monako historicky první medaili z mistrovství Evropy.\n\n"}
{"id": "1193066", "url": "https://cs.wikipedia.org/wiki?curid=1193066", "title": "NGC 5694", "text": "NGC 5694\n\nNGC 5694 (také známá jako Caldwell 66) je kulová hvězdokupa vzdálená 114 100 světelných let v souhvězdí Hydry o hodnotě magnitudy 10,2. Objevil ji britský astronom William Herschel v roce 1784. Sídlí na okraji Mléčné dráhy ve vzdálenosti 96 000 světelných let od středu Galaxie a s odhadovaným stářím 13,44 miliard let patří mezi nejstarší kulové hvězdokupy v Mléčné dráze.\n\nHvězdokupa se na obloze nachází v nejvýchodnější části souhvězdí, 8° východně od hvězdy 3. magnitudy Pí Hydrae. Jde o slabý objekt nevýrazného vzhledu s malým zdánlivým rozměrem. I když v jejím okolí chybí zvláště jasné hvězdy, její nalezení usnadňují dvě hvězdy třetí magnitudy σ Librae a π Hydrae, na jejichž spojnici se hvězdokupa nachází, posunutá poněkud blíže ke hvězdě σ Librae. Pomůckou může být oblouk pěti hvězd 5. až 6. magnitudy, který se nachází přibližně 1,5° východně od hvězdokupy.\n\nZa příznivých pozorovacích podmínek je viditelná již v menších dalekohledech jako drobná mlhavá skvrnka,\nale její desítka nejjasnějších hvězd má magnitudu pouze kolem 16,5, takže není rozložitelná ani většími amatérskými dalekohledy.\n\nJejí mírná jižní deklinace ji dovoluje pozorovat z obou zemských polokoulí bez výrazných obtíží spojených se zeměpisnou šířkou. Přesto je její pozorování poněkud výhodnější pro pozorovatele na jižní polokouli. Nejvhodnější období pro její pozorování na večerní obloze je od dubna do července.\n\nHvězdokupu objevil William Herschel 22. května 1784, ale kvůli její velké vzdálenosti ji nerozložil na jednotlivé hvězdy, proto ji popsal jako slabou mlhovinu. Její pravá podstata zůstala dlouho neznámá, jako kulovou hvězdokupu ji zatřídili až Clyde Tombaugh a Carl Otto Lampland v roce 1932.\n\nNGC 5694 patří mezi nejstarší kulové hvězdokupy a díky tomu má také nízkou metalicitu. Její stáří se odhaduje na 13,44 miliard let. Od středu Galaxie je vzdálená přibližně 96 000 světelných let, takže patří mezi nejvzdálenější kulové hvězdokupy. Její velká rychlost jí může umožnit opuštění galaktického hala. Podle výzkumu vydaného v roce 1990 pochází tato hvězdokupa z vnitřní části hala Galaxie a později byla vysunuta na její okraj pravděpodobně kvůli vzájemnému působení Galaxie a Velkého Magellanova oblaku.\n\n\n"}
{"id": "1193086", "url": "https://cs.wikipedia.org/wiki?curid=1193086", "title": "Kostel svatého Jakuba Většího (Libiš)", "text": "Kostel svatého Jakuba Většího (Libiš)\n\nKostel sv. Jakuba v Libiši se nachází v severovýchodním cípu vesnice Libiš. Jedná se o malou gotickou stavbu z konce 14. století. Kostel je zasvěcen sv. Jakubovi Většímu a spadá pod pražskou diecézi římskokatolické církve.\nO vzniku kostela je několik hypotéz. Podle Václava Mencla byl původně románský ze 13. století, přestavěný počátkem 14. století . Je zřejmé, že stál již před rokem 1374, resp. 1386, kdy se v Konfirmačních knihách pražského arcibiskupství připomínají beneficia Bohunka z Libiše a Stibora z Libiše k tomuto kostelu. Roku 1391 byla uzavřena smlouva s mistrem stavitelem Petrem Lútkou na stavbu kostela v Medonosech, který měl být vybudován \"in eadem forma prout ecclesia in Lybbysse,\" tedy ve stejné podobě jako kostel v Libiši. Z toho se také nejčastěji usuzuje, že libišský kostel vybudoval také mistr Petr Lútka.\n\nKostel byl zbudován jako jednolodní stavba se vstupem z jižní strany a s pětiboce uzavřeným kněžištěm na východní straně. Vzhledem k absenci věže připomínal spíše kapli. Z církevních záznamů vychází, že byl kostel pravděpodobně zbudován na místě staršího románského kostela. Krátce po výstavbě byly vytvořeny také nástěnné malby.\nV 15. století během husitských válek byly pleněny křesťanské kostely. Tomu neušel ani kostel libišský. Došlo zde k zamalování fresek. To jim však pomohlo přežít až do současné doby.\nV roce 1541 byla vybudována věž. Rok výstavby věže je znám díky kamenné tabulce, umístěné vedle vchodu. Ve věži byl pověšen zvon umíráček.\n\nV tomto období vznikla vedle kostela dřevěná zvonice, ve které jsou umístěny dva zvony.\nKostel nebyl barokně přestavěn. Byla pouze přistavěna předsíň a na severní straně kostela sakristie s navazující márnicí, která byla přístupná zvenčí. Během 17. století zde také byla instalována křtitelnice a patronátní lavice. \n\nV roce 1942-43 došlo k první známé restauraci nástěnných maleb. Provedl ji akademický malíř Číla. Během 20. století proběhly i další restaurace a drobné rekonstrukce kostela. Při jedné z nich byla zbourána márnice. Při povodních v roce 2002 se voda vyšplhala až po spodní okraj nástěnných maleb. Ty však zůstaly nedotčeny.\n\nV rámci Programu záchrany architektonického dědictví bylo v letech 1995-2014 na opravu památky čerpáno 2 500 000 Kč.\nKostel je orientován tradičně (kněžištěm k východu. Obnvodové zdi stavby jsou masivní až pevnostní. Severní a západní průčelí zcela postrádají okenní otvory. Zdi jsou v některých místech až přes půl metru široké, na rozdíl od většiny gotických kostelů zde není výrazný vnější opěrný systém. Ten se nalézá pouze okolo kněžiště ve formě odstupňovaných opěrných pilířů vtažených do zdi. Dveře kostela se daly zevnitř uzavřít závorou. Tyto znaky poukazují na to, že se jednalo o opevněný kostel, tzv. refugium, které sloužilo vesničanům v době ohrožení života, například při vpádu vojska, jako asyl.\n\nKostel je jednolodní stavba s pětiosminovým závěrem, sklenutým jedním polem paprsčité žebrové klenby, s jižní předsíní a severní sakristií. Sestává z pěti částí. Základem je loď na půdorysu mírně protáhlého obdélníku, v jejímž jihozápadním rohu byla nadstavěna věž. Východním směrem pokračuje kněžiště, rovněž obdélníkového půdorysu, které je ukončeno pětibokým závěrem. Ze severu na kněžiště navazuje barokní sakristie. Poslední přístavbou je malá předsíň se vstupem do kostela, rovněž z období baroka.\n\nVěž má čtvercový půdorys. V posledním patře jsou po obvodu čtyři okna zakončená lomeným obloukem, bez kružeb, která jsou ohraničena podokenní římsou. Celá věž je zakončena korunní římsou a ustupující osmiúhelníkovou střechou. Při pohledu na věž jsou pod vrchním patrem patrná zazděná okna.\n\nUmístění oken je jen z jižní a východní strany. Okna jsou vertikální, uzavřena lomeným obloukem. Vzhledem k jejich velikosti zde nalezneme pouze jednoduchou kružbu ve tvaru listu. Kvůli tloušťce zdí vede z obou stran k oknům šikmý náběh. Zasklení je řešeno abstraktní vitráží převážně z bílého a žlutého skla. Ač je kněžiště pětiboce uzavřené, jsou v něm jen čtyři okna.\n\nVstup do kostela je chráněn raně barokní předsíní s valenou klenbou se stýkajícími se hřebínky. Gotický portál s lomeným obloukem je lemován ostěním s třemi pruty (oblouny) s hruškovými profily. Dveře jsou původní s gotickým zámkem. Zevnitř jsou po stranách dveří patrné otvory, do kterých se dala v případě potřeby zasunout závora. \n\nOkna v lodi jsou v jižní zdi. V jihozápadní části nalezneme kulatý sloup, který podpírá stěny věže. Za ním se nachází dřevěné schodiště, které ústí na dřevěnou kruchtu, táhnoucí se podél celé západní zdi. Věž není zevnitř přístupná. Strop lodi je plochý, dřevěný, kazetový (deštěný), byl vyzdoben asi ve druhé polovině 17. století.\n\nKněžiště je od lodi odděleno triumfálním (vítězným) lomeným obloukem, zpevněným příčným dřevěným trámem, s namalovanými ornamenty, na kterém je vztyčen nepůvodní malý klříž se sochou ukřižovaného Krista. Samotné kněžiště je zaklenuto dvěma klenebnými poli. Prvé má klasickou křížovou žebrovou klenbu s jednoduchým svorníkem a závěr je klenut šestipaprsčitou žebrovou klenbou. Na klenebním svorníku je tesaný Beránek boží s praporcem, z jeho prsou odkapává krev do kalichu. Profily žeber obou kleneb jsou hruškové. Žebra končí na konzolách s osmiúhelníkovou krycí deskou. Konzoly jsou tvarovány do architektonických nebo rostlinných forem a jsou zakončeny maskaronem.\n\nV severní zdi je vstup do barokní sakristie, která je jednoduchá, bez výzdoby. V severní zdi presbytáře vedle oltáře je prolomen pozdně gotický sanktuář, datovaný do konce 15. století, nebo do začátku 16. století. Jeho základ tvoří obdélná nika pro nejsvětější Svátost oltářní, uzavřená ozdobnou železnou mřížkou se zámkem. Rám sanktuaria je profilovaný, završený trojbokým tympanonem s vloženým reliéfem růže a kraby po stranách. Nahoře je zakončený jednoduchou fiálou s kytkou.\n\nKostel je postaven z omítaného kamenného zdiva. Pouze rohové kameny jsou neomítnuté. Střecha lodi je sedlová a na ni navazuje rovněž sedlová střecha presbytáře s valbovým závěrem. Věž má ve spodní části zesílené zdivo.\n\nPředsíň má korunní římsu, na kterou navazuje barokní štít s konvexně-konkávním členěním zasahující do sousedních oken.\n\nVětšina vybavení kostela byla zničena při povodních roku 2002, kdy voda sahala do výšky až 2,2 m (značka). Dochovaly se pouze: \n\nNástěnné malby pokrývají severní a jižní stěnu lodi včetně podkruchtí, dále stěny presbytáře, vymalovány jsou také okenní špalety, vždy od úrovně 2 metrů výše, takže stoletá povoděň z roku 2002, která dosáhla až do výše 2,2 metrů je ve spodních partiích poškodila. Výzdoba je vytvořena technikou \"fresco secco\" do suché omítky. Osnovu tvoří obdélná pole, lineárně orámovaná a s lineární podkresbou. Většina maleb pochází z konce 14. století, svým rozsahem a kvalitou a je jedna z nejvýznamnějších a nejrozsáhlejších ve střední Evropě. Jména autorů maleb bohužel nejsou známa. Jelikož je kostel zasvěcen sv. Jakubu Většímu, některé malby se vztahují k ochraně poutníků.\n\nNa severní straně:\n\n\nNa jižní straně nad vchodem:\n\nNa východní stěně lodi \n\n\nZa oltářem :\n\nVlevo před nízkým stavením sedí Panna Marie s Ježíškem na klíně. Před ní zleva pokleká první z králů, stařec s obnaženou holou hlavou, který předává trihličku se zlatemr. Za ním stojí dva králové s korunami na hlavách a nádobami v rukou. Nahoře uprostřed je anděl s páskou v ruce. Po jeho pravé straně je král David a po levé se nachází prorok, oba také s páskou v ruce.\n\nMadona stojí uprostřed v modrém rouchu, s knihou a dítětem v pravé ruce a s žezlem v té levé. Na hlavě má korunu s dvanácti hvězdami. Stojí na půlměsíci. Nad ní se vznášejí tři andělé. Po její levici je anděl s loutnou, po pravici anděl s trianglem a prostřední ji přináší korunu. Na zemi sedí římský Císař Augustus (vpravo) a Sibylla Tiburtinská (vlevo). Oba drží nápisové páskay a pravicí ukazují na zjevení Panny ve slunci, jíž je Madona.\n\nOkolo kostela se rozprostírá malý hřbitov, obehnaný zdí. Bývala zde i márnice, která byla zbourána při jedné z rekonstrukcí, které proběhly ve 20. století.\n\nU kostela stojí i dřevěná zvonice se zděnou podezdívkou z období renesance. Dřevo použité na její stavbu je však starší. Zvonice dokládá proměnu proporcí českých zvonic v 16. století. Stavba již nemá věžovitý, ale horizontální charakter, s obdélníkovým půdorysem. Vnitřní konstrukce zvonice je vzpěradlová (svislé trámy vzepřené ze všech čtyř stran). Zvonilo se z dřevěné plošiny, kousek na zemí. Jsou zde umístěny dva zvony. Větší má průměr 0,95m a výšku 0,74m. Plášť je zdoben reliéfy s motivy Kristovy tváře a postavou Jana Křtitele. U horního okraje je dvouřádkový latinský nápis: \"\"Léta Páně 1549 tento zvon byl slit ke chvále všemohoucího Boha a blahoslavené Panny Marie a všech svatých a svatého Jana Křtitele.\"\"\n\nDruhý, menší, zvon má průměr 0,76m a výšku 0,63m. Plášť je zdoben reliéfem Madony s Ježíškem a z druhé strany křížem. Při horním okraji je pás nečitelných písmen, jejichž význam se zatím nepodařilo rozluštit. Zvon pochází z druhé poloviny 15. století.\n\n\n"}
{"id": "1193088", "url": "https://cs.wikipedia.org/wiki?curid=1193088", "title": "Česká fotbalová liga 1996/97", "text": "Česká fotbalová liga 1996/97\n\nSezóna 1996/97 ČFL byla 4. sezónou v samostatné české fotbalové lize. Vítězství si zajistil klub SK Slavia Praha B, do 2. fotbalové ligy 1997/98 postoupil FK MUS Most, který skončil na 2. místě. Týmy FK Trutnov, SK Kladno a SK Benešov sestoupily do divize. SK Rakovník prodal soutěž týmu AFK Sokol Semice.\n\nPoznámky:\n\nP. Černý (-/0),\nTomáš Kerbach (-/0),\nL. Sedláček (-/0),\nMartin Slavík (-/0),\nVáclav Winter (-/0) -\nV. Barták (-/0),\nJ. Benda (-/0),\nPavel David (-/2),\nP. Dvořák (-/12),\nDušan Fitzel (-/3),\nA. Hofman (-/0),\nJ. Hovorka (-/0),\nMartin Hyský (-/0),\nKennedy Chihuri (-/1),\nMartin Chýle (-/1),\nLukáš Jarolím (-/3),\nJaromír Jindráček (-/8),\nTomáš Kalán (-/9),\nTomáš Klinka (-/1),\nPavel Kýček (-/0),\nEdvard Lasota (-/2),\nLeoš Mitas (-6),\nR. Pavelec (-/0),\nMartin Pazdera (-/1),\nAdam Petrouš (-/1),\nMartin Pěnička (-/2),\nJ. Pfleger (-/1),\nMartin Pohořelý (-/2),\nD. Roušar (-/0),\nP. Sedláček (-/2),\nM. Souček (-/0),\nVáclav Spal (-/3),\nDaniel Šebor (-/0),\nP. Šebor (-/0),\nDaniel Šmejkal (-/1),\nJ. Šmíd (-/0),\nT. Vacíř (-/1),\nJaroslav Veltruský (-/2),\nD. Ventura (-/0) -\ntrenéři Jiří Šusta a Miroslav Stárek\n\nK. Cyrany (-/0),\nMichal Kýček (-/0),\nJosef Novák (-/0),\nM. Ungr (-/0) -\nMartin Bárta (-/2),\nJ. Bohata (-/0),\nRostislav Broum (-/13),\nJ. Černý (-/2),\nBedřich Hamsa (-/0),\nOta Hertl (-/1),\nStanislav Hofmann (-/0),\nChlad (-/2),\nMartin Chýle (-/4),\nPetr Ihracký (-/0),\nPetr Johana (-/2),\nStanislav Lemmr (-/0),\nMartin Maděra (-/5),\nT. Machulda (-/0),\nPetr Novotný (-/0),\nMarcel Procházka (-/0),\nStanislav Salač (-/3),\nMichal Seman (-/15),\nMartin Spilka (-/0),\nA. Stehlík (-/0),\nMartin Šourek (32/3),\nT. Urban (-/2),\nPavel Veleman (-/3),\nRadek Vomočil (-/3),\nPavel Vrána (-/0) -\ntrenér Anton Stehlík\n\nP. Kocourek (-/0),\nMartin Luger (-/1),\nRadek Zaťko (-/0) -\nL. Barták (-/0),\nMarian Bedrich (-/3), \nM. Březina (-/3),\nJiří Dozorec (-/11),\nJaroslav Ferenčík (-/1),\nJaroslav Hauzner (-/11),\nR. Hůrka (-/0),\nPavel Kareš (-/1),\nKejmar (-/1),\nVladimír Kosinský (-/4),\nZdeněk Kotalík (-/3),\nP. Kožíšek (-/0),\nJiří Kvítek (-/6),\nJ. Lang (-/2),\nDavid Nehoda (-/1),\nF. Pajer (-/0),\nKarel Rezek (-/0),\nJaroslav Uličný (-/0),\nZdeněk Urban (-/5),\nMartin Vašina (-/3),\nVítek (-/1),\nRadek Vytrlík (-/0),\nF. Žikeš (-/0) -\ntrenér Zdeněk Hruška\n\nDavid Allert (-/0),\nA. Bílkovský (-/0),\nR. Vidimský (-/0) -\nKarel Andok (-/0),\nTomáš Čížek (-/0),\nPavel Dornbach (-/2),\nZdeněk Erneker (-/1),\nK. Hanzalius (-/3),\nRoman Jůn (-/0),\nVladimír Kargl (-/4),\nDaniel Koranda (-/0),\nStanislav Krejčík (-/2),\nJaroslav Kurej (-/0),\nJ. Kyselica (-/2),\nO. Latyškin (-/0),\nJ. Majer (-/3),\nM. Myška (-/2),\nM. Paták (-/2),\nPetr Pejša (-/15),\nPavel Putík (-/4),\nP. Runt (-/5),\nDavid Šindelář (-/3),\nV. Šmalcl (-/0),\nMartin Třasák (-/0),\nV. Vašák (-/1),\nPavel Vašíček (-/2),\nP. Vavřička (-/5),\nJan Žebro (-/0) -\ntrenér Martin Pulpit\n\nDavid Lomský (-/0),\nMartin Svoboda (-/0),\nM. Žlab (-/0) -\nRadek Čížek (-/8),\nK. Dvořák (-/0),\nTomáš Fingerhut (-/0),\nJosef Gabčo (-/27), \nJ. Kočárek (-/0),\nZbyněk Kočárek (-/1), \nLuděk Kokoška (-/0),\nMilan Kolouch (-/0),\nPetr Krištůfek (-/3),\nM. Kubr (-/0),\nKarel Machač (-/2),\nM. Makovička (-/0),\nMartin Matlocha (-/4),\nK. Nový (-/0),\nH. Rybák (-/1),\nM. Sourada (-/5),\nP. Šejc (-/0),\nJaroslav Škoda (-/2),\nM. Vacek (-/0),\nAntonín Valtr (-/1),\nL. Vlk (-/0) -\ntrenér Luboš Urban\n\nK. Krajník (-/0),\nP. Průša (-/0) -\nL. Černý (-/0),\nViktor Dvirnyk (-/5),\nAleš Foldyna (-/8),\nTibor Fülöp (-/2),\nFrantišek Jakubec mladší (-/0),\nK. Kadlec (-/1),\nMário Kaišev (-/2),\nP. Kaulfus (-/1),\nRichard Margolius (-/2),\nTomáš Michálek (-/2),\nMiřatský (-/2),\nJ. Myslivec (-/0),\nJ. Novák (-/0),\nP. Novák (-/3),\nViktor Pařízek (-/3),\nM. Petr (-/0),\nTomáš Pěnkava (-/7),\nM. Pilát (-/0),\nStarý (-/2),\nDaniel Šimberský (-/3),\nRadim Truksa (-/5),\nRoman Veselý (-/4), \nMarek Vomáčka (-/8) -\ntrenér František Adamíček\n\nZbyněk Hauzr (-/0),\nPetr Koubus (-/0) –\nMilan Bouda (-/0),\nPavel Čapek (-/1),\nKarel Dobš (-/3),\nRichard Gábor (-/1),\nJiří Houžvička (-/1),\nPetr Jirásko (-/2),\nDavid Kalousek (-/1),\nPavel Kočí (-/0),\nRoman Leitner (-/1),\nMichal Lesák (-/2), \nJ. Mackovčin (-/1),\nMiloš Marek (-/6),\nP. Masáryk (-/0),\nJ. Novotný (-/0),\nJozef Olejník (-/1),\nOndrejčík (-/1),\nSadílek (-/1),\nDavid Sládeček (-/6),\nSouček (-/1),\nO. Staněk (-/0),\nVladimír Svoboda (-/0),\nMichal Šmíd (-/0),\nJaroslav Urbánek (-/0),\nK. Vrabec (-/2) –\ntrenéři Karel Tichý a Josef Hloušek\n\nRadek Chadima (-/0),\nAleš Chvalovský (-/0),\nRadek Sňozík (-/0) -\nDan Asník (-/2),\nM. Bronec (-/1),\nJindřich Bureš (-/0),\nPavel Drsek (-/5),\nM. Fojtík (-/2),\nMartin Havel (-/4),\nRostislav Hertl (-/5),\nPetr Hlavsa (-/11),\nMartin Kokšál (-/0),\nFrantišek Kollár (-/0),\nT. Linhart (-/0),\nM. Moravčík (-/1),\nJ. Panuška (-/0),\nKarel Procházka (-/2),\nMarek Řepka (-/4),\nRadek Schweinert (-/3),\nRadim Suchánek (-/0),\nFrantišek Šamberger (-/2),\nKarel Tichota (-/3),\nZdeněk Vopat (-/6),\nMilan Záleský (-/1) -\ntrenér František Plass\n\nJiří Krbeček (-/0),\nPavel Mizera (-/0),\nZ. Slováček (-/0) -\nPetr Andrlík (-/4),\nR. Baxa (-/0),\nA. Dvořák (-/0),\nR. Fiala (-/2),\nZ. Folprecht (-/1),\nT. Hettler (-/1),\nD. Hořínek (-/2),\nJ. Hudeček (-/0),\nM. Chaluš (-/0),\nR. Jurina (-/0),\nLukáš Pleško (-/1),\nA. Prokš (-/13),\nM. Radolf (-/1),\nLibor Smetana (-/6),\nMartin Smíšek (-/3),\nJ. Sýkora (-/0),\nJiří Šámal (-/0),\nJiří Šanda (-/8),\nP. Šiml (-/2),\nMartin Švejnoha (-/0),\nJan Velkoborský (-/0),\nR. Vyleta (-/2) -\ntrenér Jaromír Mysliveček\n\nJan Blažka (-/0),\nM. Švec (-/0),\nMichal Vorel (-/0),\nPetr Voženílek (-/0) -\nP. Baláž (-/0),\nM. Čup (-/0),\nR. Duda (-/7),\nT. Herynek (-/0),\nJ. Hyský (-/0),\nJ. Kačerovský (-/0),\nP. Kletečka (-/1),\nŠ. Kment (-/0),\nK. Kocián (-/9),\nL. Kurucz (-/4),\nM. Lapek (-/5),\nAleš Macela (-/0),\nMareček (-/1),\nTomáš Mašek (-/1),\nP. Moravec (-/2),\nJ. Novák (-/2),\nL. Olmr (-/0),\nI. Orinič (-/0),\nP. Pařízek (-/2),\nJ. Pavlík (-/0),\nP. Pavlík (-/0),\nJ. Přerost (-/0),\nAlexandr Samuel (-/4),\nJ. Stumpf (-/0),\nP. Svoboda (-/1),\nP. Volek (-/2) -\ntrenér Jaroslav Kohout\n\nK. Mička (-/0),\nRoman Solnař (-/0),\nM. Štván (-/0) -\nJ. Amet (-/2),\nSlobodan Avrič (-/1),\nVáclav Černý (-/12),\nMichal Gregor (-/1),\nPetr Grund (-/0),\nM. Hoffmann (-/1),\nJaroslav Kilián (-/0),\nBoris Kočí (-/1),\nMartin Kokšál (-/2),\nDaniel Koranda (-/1),\nTomáš Kukol (-/1),\nT. Macek (-/1),\nJaroslav Mašek (-/1),\nRadek Mynář (-/1),\nMiloš Nepovida (-/8),\nMarcel Pacovský (-/0),\nJaroslav Pazdera (-/2),\nJiří Rychlík (1/0),\nJiří Svojtka (-/1),\nV. Šlehofer (-/0),\nHynek Talpa (-/2),\nA. Weiner (-/0),\nJan Zušťák (-/1) -\ntrenéři Josef Csaplár a Karel Přenosil\n\nJiří Bobok (-/0),\nMichal Špit (-/0) -\nP. Anderlík (-/0),\nMartin Arazim (-/1),\nIvan Čabala (-/1),\nJiří Dohnal (-/0),\nVáclav Dolista (-/4),\nPeter Gunda (-/1),\nP. Hájek (-/0),\nJ. Hrdina (-/0),\nDavid Hrubý (-/1),\nJiří Jarošík (-/1),\nRuslan Ljubarskyj (-/1),\nPetr Lukáš (-/0),\nT. Marko (-/0),\nTomáš Michálek (-/0),\nP. Němec (-/0),\nRadek Petrák (-/4),\nAntonín Plachý (-/1),\nPetr Prokop (-/0),\nMiroslav Rada (-/1),\nPeter Slicho (-/9),\nV. Socher (-/0),\nM. Starý (-/0),\nMarek Stratil (-/1),\nMilan Šafr (-/2),\nMilan Šedivý (-/7),\nRadek Šourek (-/1),\nŠťastný (-/2),\nJ. Vencovský (-/0),\nM. Vrba (-/0),\nJan Zakopal (-/1),\nRadek Zlatník (-/0) -\ntrenéři Josef Veniger a Dušan Uhrin mladší\n\nPetr. Králíček (-/0),\nK. Zuska (-/0) -\nJiří Bezpalec (-/0),\nJ. Cacák (-/6),\nKarel Dobš (-/1),\nJ. Dvořák (-/0),\nM. Filip (-/0),\nZdeněk Houštecký (-/5),\nP. Chalupník (-/0),\nR. Kabrna (-/1),\nK. Kadlec (-/0),\nV. Kubányi (-/3),\nM. Kučera (-/1),\nMartin Mašek (-/0),\nV. Mojžíš (-/1),\nR. Pecka (-/0),\nT. Peclinovský (-/0),\nT. Petrák (-/0),\nA. Roučka (-/4),\nV. Říha (-/0),\nJiří Schveiner (-/5),\nK. Sluka (-/3),\nP. Šamša (-/3),\nŠídlo (-/1),\nJ. Urban (-/0),\nD. Vácha (-/2),\nJ. Vesecký (-/0),\nJan Zelenka (-/1) -\ntrenér Zdeněk Peclinovský\n\nJosef Bejr (-/0),\nP. Januška (-/0),\nP. Řezáč (-/0),\nM. Šporka (-/0) -\nD. Janeček (-/0),\nM. Janouch (-/0),\nKadlec (-/0),\nA. Kejmar (-/2),\nT. Kozel (-/0),\nP. Kožíšek (-/1),\nM. Macek (-/4),\nM. Makovička (-/0),\nM. Minár (-/0),\nR. Petrův (-/0),\nBohuslav Pixa (-/2),\nK. Pokorný (-/5),\nM. Pospíšil (-/0),\nT. Pospíšil (-/0),\nPovýšil (-/2),\nT. Průcha (-/0),\nPetr Rydval (-/4),\nD. Simon (-/1),\nMichal Starczewski (-/2),\nP. Tichý (-/3),\nLibor Tomášek (-/1),\nMichal Voljanskij (-/6),\nJ. Vrňák (-/0),\nMartin Vrtiška (-/0),\nP. Zuskin (-/3) -\ntrenér Vlastimil Polák\n\nVáclav Bradáč (-/0),\nMilan Sova (-/0),\nP. Víšek (-/0) -\nJan Barták (-/2),\nPetr Bílek (-/0),\nPavel Borovec (-/8),\nFrantišek Douděra (-/2),\nMiroslav Držmíšek (-/1),\nM. Filka (-/0),\nDavid Jehlička (-/2),\nL. Jelínek (-/0),\nL. Kubeš (-/0),\nMarek Ladomerský (-/1),\nJiří Ludvík (-/1),\nDavid Lukeš (-/4),\nL. Mašek (-/0),\nAntonín Medřický (-/0),\nVladimír Mikuláš (-/0),\nJan Míl (-/2),\nGustáv Ondrejčík (-/8),\nSládeček (-/1),\nPetr Šimoníček (-/0),\nVladimír Tománek (-/0),\nA. Unger (-/0),\nZ. Vávra (-/3),\nJan Vorel (-/0),\nA. Zikmund (-/0) -\ntrenéři Bohuš Víger a Ján Kemko\n\nM. Chráska (-/0),\nPetr Kobos (-/0),\nJ. Roth (-/0),\nM. Šindelář (-/0) -\nAleš Bednář (-/2),\nD. Bekr (-/0),\nM. Brejcha (-/1),\nM. Dvořák (-/3),\nJan Gábrle (-/1),\nJan Gruber (-/0),\nM. Hejna (-/3),\nV. Honek (-/0),\nM. Horák (-/5),\nS. Horák (-/0),\nV. Jůzl (-/0),\nI. Kábrt (-/1),\nD. Kindl (-/1),\nR. Koblížek (-/1),\nM. Kruliš (-/5),\nT. Mikeš (-/0),\nJ. Němeček (-/4),\nJ. Pich (-/0),\nP. Samek (-/7),\nJan Sapár (-/1),\nL. Švanda (-/0),\nT. Vít (-/3) -\ntrenéři Oldřich Hanuš a Ladislav Šafář\n\nMichal Douša (-/0),\nJ. Němeček (-/0),\nJ. Zlata (-/0) -\nF. Barták (-/0),\nDavid Cimrman (-/2),\nZdeněk Čurilla (-/3),\nM. Dlouhý (-/0),\nPavel Drsek (-/1),\nP. Dubravský (-/1),\nP. Gregor (-/5),\nCharvát (-/1),\nM. Jícha (-/4),\nVáclav Kalina (-/0),\nT. Korbel (-/2),\nJ. Kosora (-/1),\nV. Kovařík (-/0),\nJ. Křivánek (-/0),\nKubín (-/0),\nD. Lunger (-/5),\nJ. Procházka (-/0),\nR. Procházka (-/0),\nFrantišek Šimek (-/5),\nŠimůnek (-/1),\nP. Štika (-/1),\nJ. Tyburec (-/1),\nT. Vlasatý (-/0),\nD. Zábranský (-/0),\nR. Zadák (-/1),\nMilan Záleský (-/1) -\ntrenéři Jiří Škvára a Zdeněk Holoubek\n\nMiroslav Beran (-/0),\nO. Famuljevič (-/0),\nM. Tomáš (-/0) –\nMartin Barna (-/0),\nMartin Bárta (-/2),\nPavel Borovec (-/0),\nDavid Čáp (-/0),\nJ. Feitl (-/0),\nOndřej Houda (-/2),\nJan Kalenda (-/0),\nM. Karda (-/0),\nPetr Kotora (-/2),\nA. Kozyrev (-/0),\nČestmír Křižka (-/3),\nR. Kulhánek (-/0),\nJ. Kuželka (-/0),\nMarek (-/1),\nD. Mestek (-/1),\nRoman Nádvorník (-/0),\nP. Rezek (-/1),\nPetr Slepička (-/1),\nM. Stibůrek (-/0),\nMiroslav Svoboda (-/0),\nDavid Štěpánek (-/0),\nP. Tesařík (-/1),\nPetr Vojta (-/2) –\ntrenér Jiří Hák\n\n"}
{"id": "1193089", "url": "https://cs.wikipedia.org/wiki?curid=1193089", "title": "Fed Cup 2016 – baráž Světové skupiny", "text": "Fed Cup 2016 – baráž Světové skupiny\n\nBaráž Světové skupiny Fed Cupu 2016 představovala čtyři mezistátní zápasy, které se uskutečnily 16. a 17. dubna 2016. Utkaly se v nich čtyři týmy, které prohrály v 1. kole Světové skupiny – Rusko\nItálie, Německo a Rumunsko, se čtyřmi vítěznými družstvy ze Světové skupiny II – Běloruskem, Španělskem, Spojenými státy a Austrálií. Podle aktuálního žebříčku ITF jsou čtyři nejvýše klasifikované týmy nasazeny. \n\nVítězové se kvalifikovali do Světové skupiny 2017 a poražení do Světové skupiny II pro rok 2017.\n\nNěmecko se udrželo ve světové skupině pro rok 2017. Bělorusko, Španělsko a Spojené státy do této nejvyšší úrovně postoupily. Austrálie setrvala ve druhé světové skupině pro rok 2017 a Rusko, Itálie a Rumunsko do této druhé kvalitativní úrovně soutěže sestoupily.\n"}
{"id": "1193104", "url": "https://cs.wikipedia.org/wiki?curid=1193104", "title": "Třída Šikišima", "text": "Třída Šikišima\n\nTřída Šikišima je třída oceánských hlídkových lodí japonské pobřežní stráže. Celkem byly objednány tři jednotky této třídy. Byly to největší oceánské hlídkové lodě na světě (překonala je nová plavidla čínské pobřežní stráže). Plavidla mají tak velký dosah, že bez jediné zastávky doplují z Evropy až do Japonska.\n\nStavba hlídkové lodě \"Šikišima\" byla objednána roku 1989 u loděnice Ishikawajima-Harima Heavy Industries. Původním hlavním poslaním plavidla měl být doprovod lodí převážejících plutonium pro japonské jaderné elektrárny ze zpracovatelského závodu ve Francii. To se však neuskutečnilo. Stavba proběhla v 1990–1992. V letech 2011–2013 byla postavena druhá jednotka této třídy \"Akicušima\". V březnu 2019 byla v loděnici společnosti Mitsubishi Heavy Industries (MHI) na vodu spuštěna třetí jednotka \"Reimei\". Výhledově je plánována stavba ještě čtvrté a páté jednotky.\n\nJednotky třídy \"Šikišima\":\nElektroniku tvoří navigační radar JMS 1596, pozemní vyhledávací radar JMA 8303, letecký vyhledávací radar Mitsubishi Electric OPS-14C (je to varianta amerického AN/SPS-49), které doplňuje radar pro řízení provozu vrtulníků JMA 3000. Plavidla jsou vyzbrojena dvěma 20mm kanóny JM61 Vulcan, dvěma 35mm dvoukanóny Oerlikon a dvěma 12,7mm kulomety. Na zádi se nachází přistávací plocha a hangáry pro dva 11tunové vrtulníky Eurocopter EC225 Super Puma. Pohonný systém tvoří dva diesely IHI-SEMT-Pielstick 16 PC2.5 V400, pohánějící dva lodní šrouby se stavitelnými lopatkami. Manévrovací schopnosti zlepšuje dokormidlovací zařízení v přídi. Nejvyšší rychlost dosahuje 25 uzlů. Dosah je 20 000 námořních mil.\n"}
{"id": "1193105", "url": "https://cs.wikipedia.org/wiki?curid=1193105", "title": "Fed Cup 2016 – baráž Světové skupiny II", "text": "Fed Cup 2016 – baráž Světové skupiny II\n\nBaráž druhé Světové skupiny Fed Cupu 2016 představovala čtyři mezistání zápasy, které se uskutečnily 16. a 17. dubna 2016. Utkaly se v nich čtyři týmy, které prohrály v 1. kole druhé světové skupiny – Srbsko, Kanada, Polsko a Slovensko, a čtyři vítězná družstva z 1. skupin regionálních zón. Belgie a Ukrajina se k barážovým zápasům kvalifikovaly z evropsko-africké zóny, Tchaj-wan z asijsko-oceánské zóny a Argentina z americké zóny. \n\nVítězové se kvalifikovali do druhé Světové skupiny a poražení do 1. skupin regionálních zón pro rok 2017.\n\nSlovensko se udrželo ve druhé světové skupině pro rok 2017. Belgie, Tchaj-wan a Ukrajina do této druhé nejvyšší etáže soutěže postoupily. Argentina setrvala v regionální zóně pro rok 2017. Kanada, Polsko a Srbsko do této úrovně sestoupily.\n"}
{"id": "1193108", "url": "https://cs.wikipedia.org/wiki?curid=1193108", "title": "Ján Letz", "text": "Ján Letz\n\nProf. Ing. Ján Letz, PhD. (* 23. ledna 1936, Žilina) je slovenský filosof, tvůrce experienciálně-evoluční a kreačně-evoluční filosofie. \n\nPochází z rodiny slovenského jazykovědce a pedagoga Bely Letze. Jeho strýcem je slovenský spisovatel Stefan Letz. Po absolvování \"Ľudové školy\" a gymnázia v rodišti v roce 1953 studoval na Chemickotechnologické fakultě SVŠT v Bratislavě a poslední dva roky na Vysoké škole chemicko-technologické v Praze, kde roku 1958 promoval. Od roku 1960 pracoval jako výzkumník ve Výzkumném ústavu kabelů a izolantů v Bratislavě. V roce 1971 obhájil kandidátskou disertační práci z problematiky snášenlivosti směsí polymerů v pevné fázi. Od roku 1973 se postupně rekvalifikovat na problematiku výzkumu a vědy na vysokých školách a od roku 1976 působil jako výzkumný a od roku 1982 jako samostatný vědecký pracovník v této oblasti, zejména na Ústavu rozvoje vysokých škol (\"Ústav rozvoja vysokých škôl SSR\") až do roku 1990.\n\nBěhem „politické oblevy“, v letech 1968 až 1969, mohl publikovat několik článků týkajících se filosofické a náboženské problematiky. Koncem roku 1969 vyšel ve vydavatelství Tatran ve velkém nákladu překlad knihy Wilhelma Kellera \"A Biblia má predsa pravdu\" (\"A Bible má přece pravdu\"), na kterém významně participoval. Během let 1970-1989 vydal samizdatem 40 větších filosofických a náboženských prací (sborníků, souborů studií, portrétů myslitelů a monografií). Pracoval v redakci samizdatového časopisu \"Radosť a nádej\" (1986-1989).\n\n1. listopadu 1990 se na základě konkurzu stal vedoucím nově založené Katedry humanistiky na Přírodovědecké fakultě Univerzity Komenského v Bratislavě a od roku 1994 vedl Katedru etiky a sociální práce na Fakultě humanitních věd UKF v Nitře. V letech 1992 až 2006 byl členem redakčního kolegia časopisu \"Filozofia\". Na Trnavské univerzitě působil jako člen Akademického senátu (1992-1993), jako proděkan pro vědu a výzkum (1994-2000), jako prorektor pro vědu a výzkum (2001-2004) a opět jako proděkan pro vědu, výzkum a doktorské studium (2005-2006). V roce 1996 založil a do roku 2006 vedl \"Katedru filozofie\". \n\nOd roku 1990 napsal a publikoval 18 monografií a asi 260 statí v časopisech a sbornících, z toho 140 původních vědeckých prací. Docentem filozofie byl habilitován roce 1994 prací \"Teória poznania\". Univerzitním profesorem filosofie byl jmenován v roce 1997. Od roku 1997 sestavuje a vydává sborník \"Acta Philosophica Tyrnaviensia\" (zatím 18 svazků).\n\nJako pedagog mohl aktivně působit až od roku 1990. Přednášel a garantoval na magisterském a později i na bakalářském studiu zejména tyto předměty: „Úvod do filosofie“, „Filosofická propedeutika“, „Teorie poznání“, „Ontologie“, „Filosofická antropologie“, „Filosofie transcendence“, „Současná metafyzika“, „Dějiny křesťanské filosofie 20. století“, a to postupně na těchto fakultách: Přírodovědecká fakulta UK, Filozofická fakulta UKF v Nitře, Fakulta humanistiky a Filozofická fakulta a Teologická fakulta Trnavské univerzity v Trnavě. Na doktorském studiu vyučoval od roku 2008 tyto předměty: „Teorie poznání se zvláštním ohledem na humanitní a duchovní vědy“ a „Metodologie výzkumu v oblasti systematické filozofie“. Vedl 13 doktorandů, z nichž 10 přivedl k úspěšné obhajobě. \n\nVe svém bádání ve filosofii se zaměřuje především na tyto oblasti:\n\nJe nositelem pamětní medaile Trnavské univerzity (2004) za vynikající zásluhy o rozvoj Trnavské univerzity, ceny Fra Angelica (2009) za příspěvek pro rozvoj křesťanské kultury na Slovensku, ceny „\"Fides et Ratio\"“ (2011) za přínos pro dialog mezi vírou a vědou, ceny Antona Hajduka za vynikající výsledky tvůrčí činnosti (2012) a čestného titulu „emeritní profesor“ za významný přínos v oblasti vědy a vzdělávání (2013).\n\n\n\n\n\n"}
{"id": "1193116", "url": "https://cs.wikipedia.org/wiki?curid=1193116", "title": "Fiesch", "text": "Fiesch\n\nFiesch je obec v okrese Goms v německy mluvící část kantonu Valais (německy Wallis) ve Švýcarsku. Sousední Fiescheralp je obcí spravován a je přístupný kabinovou lanovkou Fiesch - Fiescheralp - Eggishorn. Fiescheralp je na Seznamu světového dědictví UNESCO - oblast Jungfrau-Aletscharena.\n\nFiesch je poprvé zmińován v roce 1203 jako Vios. V roce 1438 je zmiňován jako Viesch, od roku 1905 jako Fiesch.\n\nFiesch má rozlohu 11,3 km², z toho 32,6% zemědělské půdy, 40,6% lesy, 6,4% je zastavěná plocha a 20,41% je neplodná půda. Je situována v malém údolí a na svazích toku Weisswasser.\n\n"}
{"id": "1193134", "url": "https://cs.wikipedia.org/wiki?curid=1193134", "title": "Chaplin banditou", "text": "Chaplin banditou\n\nChaplin banditou (v anglickém originále Her Friend the Bandit) je americký komediální němý film z roku 1914. Film vyrobilo studio Keystone Studios a režíroval ho Charlie Chaplin. Jedná se o jediný Chaplinův film, který se považuje za ztracený.\n\n"}
{"id": "1193153", "url": "https://cs.wikipedia.org/wiki?curid=1193153", "title": "Mezinárodní hokejová federace", "text": "Mezinárodní hokejová federace\n\n\"Tato stránka pojednává o pozemním hokeji, lední hokej viz Mezinárodní federace ledního hokeje.\"\n\nMezinárodní hokejová federace (FIH, : \"Fédération internationale de hockey sur gazon\", : \"International Hockey Federation\") je mezinárodní organizace sdružující národní svazy pozemního hokeje.\n\n\n\n\n"}
{"id": "1193155", "url": "https://cs.wikipedia.org/wiki?curid=1193155", "title": "František Horenský", "text": "František Horenský\n\nFrantišek Horenský (20. února 1866 Pašovice – 15. srpna 1933 Boršice u Buchlovic) byl pedagog, spisovatel, publicista a fotograf, který v letech 1890 až 1933 dokumentoval život každodennosti všedních i svátečních dnů na Slovácku.\n\nJeho fotografie či jiné dochované nálezy, dodala Uhersko Hradišťskému muzeu paní Ludmila Bačáková.\n\nNarodil se jako sedmé dítě z jedenácti sourozenců. Obecnou školu navštěvoval v Pašovicích. Vystudoval gymnázium v Kroměříži a Filosofickou fakultu v Praze. Navštěvoval přednášky z dějin filozofie a základů abstraktní psychologie u profesora T.G.Masaryka, slovanský národopis u Františka Palackého, mluvnici jazyka českého u profesora Jana Gebauera.\n\nByl studentem širokých humanitních zájmů. Ještě za studií přispíval různými fejetony ze Slovácka do časopisu \"Čas\". Na jejich spolupráci vzpomíná historik dr. Jan Herben ve své knize \"Vzpomínek\". Nehledal možnosti jak v Praze zůstat a rozhodl se pro návrat na venkov. Tam napsal dvě sbírky, Slovácké obrázky (1893) a Nové slovácké obrázky (1898), přispíval do dobových časopisů, do \"Slováckých novin\" a do \"Moravské orlice\".\n\nUdržoval blízké kontakty s řadou regionálních sběratelů a kulturních pracovníků. Úzce spolupracoval např. s fotografem, přírodovědcem a etnografem Josefem Klvaňou. Jako učitel svou pozornost věnoval talentovaným dětem, nejen chlapcům, jak bylo v té době zvykem, ale stejným dílem i dívkám. Fotografoval přírodu a život lidí. Jeho stěžejní fotografické období vrcholilo ve dvacátých letech 20. století. Do svých fotografií krajin dovedl situovat člověka jako bytost, která k přírodě neodmyslitelně patří.\n\nByl také hudebně nadaný a vzdělaný, hrál na housle, vyučoval děti, zastával funkci varhaníka. Stal se významnou osobností rodné obce Pašovice a 15. července 1927 získal čestné občanství obce Boršice u Buchlovic, kde působil jako učitel. V Boršicích u Buchlovic také zemřel a je zde pochován.\n\nZákladní škola v Boršicích u Buchlovic dostala jméno \"Základní škola Františka Horenského\".\n\nVe Slezkoostravské galerii byla ve dnech 29. ledna až 27. února 2011 uskutečněna výstava jeho fotografií \"Obrázky ze Slovácka\"; ve stejném roce ve dnech 29. září až 6. listopadu proběhla další výstava jeho fotografií v Uherském Hradišti pod názvem \"Dobové snímky ze sbírek Slováckého muzea\".\n\n8. května 2016 byla v Boršicích u Buchlovic v kulturním domě uspořádána výstava fotografií Františka Horenského a konal se křest knihy Slovácko očima Františka Horenského, která byla vydána u příležitosti 150. výročí jeho narození. Jedná se o výpravnou a obsažnou publikaci, která má 480 stran. Knihu připravila a vydala PhDr. Romana Habartová s kolektivem. Na textu spolupracovali Ing. Roman Jílek, Vlastimil Řezníček, Bořek Žižlavský, PaeDr. Jiří Jilík a Mgr. Klára Stojaspalová. Autorem fotofrafií je František Horenský a jsou výběrem ze sbírek soukromých majitelů Bořka Žižlavského, Josefa Franty, Miroslavy Jechoux, Petry Knapové, Romany Habartové, obce Boršice a Slováckého muzea v Uherském Hradišti.\n\nAutorka s některými spoluautory a se starostou Boršic nejdříve knihu představila a před zaplněným sálem o ní podrobně přítomné spolu s ostatními informovala. Poté následoval slavnostní křest knihy za přítomnosti pana faráře.\n\n\n"}
{"id": "1193157", "url": "https://cs.wikipedia.org/wiki?curid=1193157", "title": "Bitva o Dakar", "text": "Bitva o Dakar\n\nBitva o Dakar (krycí název Operation Menace; 23. – 25. září 1940) byla bitva vedená vojsky Svobodných Francouzů pod velením Charlese de Gaulla, kteří byli podporováni ze strany Britů, proti vojskům Vichistické Francie. Cílem bylo ovládnutí města Dakar, po jehož dobytí by mohli Britové užívat místní přístav k ochraně konvojů plujících podél afrického pobřeží. Celá akce měla také svoji politickou důležitost, neboť její úspěšné provedení by zlepšilo postavení vojsk Svobodných Francouzů v severní Africe.\nV den 22. června 1940 kapitulovala Francie. Celé její rozsáhlé impérium kolonií se náhle ocitlo pod nadvládou Vichistické Francie, která kolaborovala s nacistickým Německem. Většina francouzských vojsk tehdy přistoupila na stranu Vichy. Mnoho vojáků však uprchlo a spojilo se pod vedením Charlese de Gaulla do oddílů takzvaných Svobodných Francouzů. Britský ministerský předseda Winston Churchill podporoval jejich vznik, a proto vymyslel operaci, která byla určená přímo jim – dobytí přístavního města Dakar ve Francouzské Západní Africe. Kdyby se Dakar dostal do rukou Němců, mělo by to katastrofální důsledky pro britské konvoje, které pluly podél afrických břehů (Němci by zde nejspíše vybudovali ponorkovou základnu). Proto vznikla operace \"„Menace“\" (\"„hrozba“\").\n\nPlán byl následovný: vojska Svobodných Francouzů podporována britským námořnictvem měla doplout k městu a vyslat delegaci, jíž úkolem bylo přesvědčit posádku o nesmyslnosti odporu a o možnosti kapitulace. Pokud by výzva nebyla přijata, mělo být zahájeno ostřelování a následný výsadek.\n\nDvanáct dní před výsadkem však Gibraltarem proplula francouzská flotila válečných lodí, jejíž cíl byl Dakar. Britové o tom sice věděli již dříve, ale mlha umožnila většině francouzských lodí uniknout britským pronásledovatelům a v pořádku dorazit do Dakaru, kde zásobily místní posádku. Tato zdařilá operace Vichistické Francie měla obrovský vliv na bitvu o Dakar.\n\nDne 23. září připlulo britské loďstvo společně s výsadkovými loděmi k přístavu. Téhož dne byla vyslána delegace, která se setkala s guvernérem přístavu. Odpověď na nabídku ke kapitulaci zněla tak, že nabídku nepřijímá a že posádka přístavu bude bojovat do posledního muže. Následně britské lodě zahájily palbu. Kvůli mlze se však musely přiblížit velmi blízko k přístavu, což je činilo zranitelné. Toho využily přístavní pobřežní baterie, které začaly lodě ostřelovat. Navíc se tehdy v přístavu nacházela moderní francouzská bitevní loď \"Richelieu\", která se připojila k pozemním bateriím. Mezitím kvůli mlze a odporu posádky Dakaru byl nucen Charles de Gaulle zrušit výsadek pozemních oddílů. Britská vláda, která viděla rozhodný odpor vojsk vichistické Francie, se po dvou dnech rozhodla akci ukončit.\n\nDůsledky spojeneckého neúspěchu byly především politické. De Gaulle věřil, že bude schopen přesvědčit vichisty v Dakaru, aby přestoupili na stranu Svobodné Francie. To se však nezdařilo a jeho pozice mezi Spojenci utrpěla. Jeho pošramocenou pověst nedokázala zcela napravit ani úspěšná bitva o Gabon o dva měsíce později. Hlavním územím a základnou Svobodných Francouzů se prozatím musela stát mnohem méně významná a rozvinutá Francouzská rovníková Afrika.\n"}
{"id": "1193159", "url": "https://cs.wikipedia.org/wiki?curid=1193159", "title": "Anatol Guidea", "text": "Anatol Guidea\n\nAnatol Guidea, : (Anatoli Gujďa), * 21. ledna 1977 ve Vărzărești, Sovětský svaz, je moldavský zápasník volnostylař, který od roku 2000 reprezentuje Bulharsko. Volnému stylu se věnuje od 12 let. V mladí prošel juniorskými výběry Moldavska. V roce 1999 ho zlákali do svých řad Bulhaři za lepšími tréninkovými podmínkami. Jeho trenérem v Bulharsku je Micho Dukov. V účasti na olympijských hrách v Sydney mu zabránil moldavský olympijský výbor. V roce 2004 se kvalifikoval na olympijské hry v Athénách, ale doplatil na tehdejší rozepře členů bulharského zápasnického svazu. Postavil na stranu odvolaného reprezentačního trenéra Dukova a do Athén místo něho odcestoval Ivan Džorev, jinak zápasící v nižší váhové kategorii. V roce 2008 se kvalifikoval na olympijské hry v Pekingu v premiérové účasti na olympijských hrách v 31 letech mu však zabránilo vážné zranění pravého kolene v přípravě, dva dny před začátkem soutěží. Své olympijské premiéry se nakonec dočkal v roce 2012 na olympijských hrách v Londýně. Vypadl v prvním kole s Indem Jogešvarem Datem.\n\n"}
{"id": "1193160", "url": "https://cs.wikipedia.org/wiki?curid=1193160", "title": "Leutershausen", "text": "Leutershausen\n\nLeutershausen je město v německé spolkové zemi Bavorsko, v zemském okrese Ansbach ve vládním obvodu Střední Franky.\n\nV roce 2014 zde žilo 5 460 obyvatel.\n\nSousední obce jsou: Ansbach, Aurach, Buch am Wald, Colmberg, Dombühl, Geslau, Herrieden, Lehrberg a Schillingsfürst.\n\nLeutershausen má celkem 49 městských částí:\n"}
{"id": "1193161", "url": "https://cs.wikipedia.org/wiki?curid=1193161", "title": "Turva (2013)", "text": "Turva (2013)\n\nTurva je oceánská hlídková loď finské pobřežní stráže. Jejím hlavním operačním prostorem je Finský záliv, přičemž plavidlo může operovat i v zimě. Mezi jeho hlavní úkoly patří hlídkování, mise SAR, monitoring životního prostředí, likvidace ropných skvrn, nebo vlečení jiných plavidel. Může též sloužit jako velitelská loď. Jméno plavidla bylo vybráno z 1358 návrhů zaslaných veřejností.\n\nStavba plavidla byla objednána v prosinci 2011 u finské loděnice STX Finland ve městě Rauma. Stavba byla zahájena v říjnu 2012 prvním řezáním oceli, přičemž kýl plavidla byl založen v únoru 2013 a trup byl na vodu spuštěn v 2. srpna 2013. Do služby byla loď přijata roku 2014.\n\nElektroniku tvoří pozemní a vzdušný vyhledávací radar Cassidian TRS-3D s dosahem 200 km. Plavidlo může na zádi převážet až devět standardních 20stopových kontejnerů a malý člun. Je vybaveno nadržemi pro uložení 1000 m odčerpané ropy a 200 m chemikálií. Na přídi se nachází přistávací plocha pro vrtulník.\n\nPohonný systém je koncepce CODLAD. Tvoří jej dva motory Wärtsilä 12V34DF, každý o výkonu 6400 kW, spalující naftu nebo LNG. Motory pohánějí jeden centrální lodní šroub se stavitelnými lopatkami a dva pody Rolls-Royce AZP120CP. Manévrovací schopnosti plavidla zlepšují dvě příďová dokormidlovací zařízení. Nejvyšší rychlost dosahuje 18 uzlů. \"Turva\" je první oceánskou hlídkovou lodí s takto koncipovaným pohonným systémem.\n"}
{"id": "1193169", "url": "https://cs.wikipedia.org/wiki?curid=1193169", "title": "Vladislav Naměstnikov", "text": "Vladislav Naměstnikov\n\nVladislav Jevgeněvič Naměstnikov ( , * 22. listopadu 1992, Voskresensk) je ruský hokejový útočník s americkým občanstvím hrající v severoamerické National Hockey League (NHL) za tým Ottawa Senators. Draftoval jej v roce 2011 z 27. pozice tým Tampa Bay Lightning.\n\nNaměstnikův otec Jevgenij byl rovněž hokejista, který hrál v National Hockey League za Vancouver Canucks a rovněž za Torpedo Nižnij Novgorod. Jeho strýcem z matčiny strany je Vjačeslav Kozlov, bývalá ruská hvězda v NHL, který v této soutěži odehrál více než 1000 zápasů za mužstva Detroit Red Wings, Buffalo Sabres a Atlanta Thrashers. V Detroitu se potkal v jednom týmu se Stevem Yzermanem, současným generálním manažerem Tampy Bay. Dalším jeho příbuzným hokejistou je jeho strýc Ivan Novoselcev, který v NHL strávil přes pět sezón a v současné době působí v Rusku. Jeho rodina emigrovala do Spojených států v roce 1993, kdy bylo Vladislavovi osm měsíců a zpočátku žila v Salt Lake City.\n\n"}
{"id": "1193172", "url": "https://cs.wikipedia.org/wiki?curid=1193172", "title": "Klingande", "text": "Klingande\n\nKlingande (* jako Cédric Steinmyller) je francouzský DJ, textař, a hudebník, který se proslavil novým hudebním žánrem, který kombinuje tropical house a deep house. \n\nRoku 2012 dva francouzští studenti Cédric Steinmyller (* 1991) a Edgar Catry (* 1991) založili projekt s názvem Klingande. \n\nVe své tvorbě využívá temného saxofonu, piana, ale také syntetizér. Jeho skladby \"Jubel\" a \"Riva\" ho katapultovaly na přední scény evropských tanečních akcí. Prvním jeho známějším singlem je píseň zvaná \"Punga\".\n\nOd roku 2014 působí pod názvem Klingande jen Steinmyller.\n"}
{"id": "1193176", "url": "https://cs.wikipedia.org/wiki?curid=1193176", "title": "Andrej Vasilevskij", "text": "Andrej Vasilevskij\n\nAndrej Andrejevič Vasilevskij ( , * 25. července 1994, Voskresensk) je ruský hokejový brankář hrající v severoamerické National Hockey League (NHL) za tým Tampa Bay Lightning, který ho v roce 2012 draftoval z 19. pozice.\n\n"}
{"id": "1193177", "url": "https://cs.wikipedia.org/wiki?curid=1193177", "title": "Ilustrovaná žena", "text": "Ilustrovaná žena\n\nIlustrovaná žena je název českého vydání povídkové sbírky amerického spisovatele Raye Bradburyho \"The Machineries of Joy\" (1964, Automaty pro radost). Sbírka obsahuje autorovy povídky především z let 1960 až 1964.\n\nSbírka je napsána v duchu fantastické básnivosti a přestavuje prakticky celou námětovou škálu autorovy tvorby. Jsou v ní povídky science fiction, hrůzostrašné povídky napsané v duchu poeovské tradice, povídky žánru fantasy, povídky z irského prostředí se silným humanistickým posláním a také humorné povídky charakterizující život dnešní newyorské společnosti z literárního a filmového prostředí.\n\n\n"}
{"id": "1193178", "url": "https://cs.wikipedia.org/wiki?curid=1193178", "title": "Hodějovice (rozcestník)", "text": "Hodějovice (rozcestník)\n\nNázev Hodějovice může znamenat\n\n"}
{"id": "1193181", "url": "https://cs.wikipedia.org/wiki?curid=1193181", "title": "František Škarvan", "text": "František Škarvan\n\nFrantišek Škarvan (27. března 1910 – 22. dubna 1992) byl synodní kurátor Českobratrské církve evangelické, český právník a úředník Kanceláře prezidenta republiky.\n\nFrantišek Škarvan pracoval mezi léty 1936–1948 jako osobní tajemník Tomáše G. Masaryka, Edvarda Beneše a Emila Háchy. V letech 1948–1949 byl ve vyšetřovací vazbě, následně byl komunistickým režimem nucen až do roku 1970 vykonávat dělnické povolání. V letech 1958–1989 byl veden Státní bezpečností jako nepřátelská osoba.\n\nÚřad synodního kurátora zastával v letech 1971–1979. Jako synodní kurátor v době normalizace reprezentoval politiku ústupků státní moci (motivované snahou o záchranu holé existence církve) a postihu vnitrocírkevní opozice.\n\n"}
{"id": "1193183", "url": "https://cs.wikipedia.org/wiki?curid=1193183", "title": "Peter Kellner-Hostinský", "text": "Peter Kellner-Hostinský\n\nPeter Kellner-Hostinský (vlastním jménem Peter Pavel Kellner; 6. ledna 1823, Gemerská Poloma, Gemer – 10. srpna 1873, Rimavská Sobota, Malohont) byl slovenský spisovatel, novinář, historik, filozof a redaktor Slovenských národních novin. Používal také pseudonymy Peter Dobroslav Kellner, Peter Záboj Hostinský, Peter Z. Hostinský, P. Hostinský, Záboj Hostinský.\n\nPeter Pavel Kellner se narodil v rodině evangelického faráře Karla Kellnera a jeho manželky Kataríny. Vzdělání získával v Gemerské Polomi, na gymnáziu v Rožňavě a Levoči, později pokračoval ve studiu na evangelickém lyceu v Bratislavě, kde se věnoval studiu filosofie a teologie. Na protest proti zbavení Ľudovíta Štúra profesury odešel do Levoče. Přestože se chystal na závěrečnou kandidátskou teologickou zkoušku a na studium v zahraničí, zůstal nakonec studovat v Bratislavě právo. Pomáhal Štúrovi redigovat Slovenské národní noviny a Orla tatranského.\n\nV období před revolučním rokem 1848 spolu s Jánem Štúrem vydával Slovenské národní noviny a úspěšně zachránil mnoho z rukopisných děl Janka Kráľe. Revoluční roky prožil díky slabému zdraví doma, letech 1849–1850 byl služným v Rožňavě, v letech 1850–1855 adjunktem v Revúci, kde spolupracoval se svým celoživotním přítelem Pavlem Dobšinským. Během období Bachova absolutismu byl jako vlastenec pronásledován a překládán z jednoho pracovního místa na druhé (Gelnica, Levoča, Sátoraljaújhely). V roce 1860 byl dočasně penzionován a žil v Licincích. V roce 1861 se stal aktivním účastníkem událostí kolem Memoranda národa slovenského a v roce 1862 byl jmenován hlavním služným Rimavské doliny, což ho přimělo přestěhovat se do Rimavské Soboty. Po ztrátě zaměstnání se mu již nepodařilo získat stálé zaměstnání, ale pracoval jen jako externí písař při sestavování pozemkových knih Gemerské stolice.\n\nPeter Kellner-Hostinský byl nejen novinářem, básníkem, dramatickým spisovatelem, historikem, ale i filosofem. \n\nByl autorem první studie o symbolu dvojitého kříže, která vyšla roku 1867 pod názvem \"K dejopisu härbu slovenského\". Zkoumal v ní byzantský původ symbolu a už od jeho příchodu na Velkou Moravu ho považuje za symbol slovenského národa. Konstatuje, že Slováci ho přijali při svém křtu, a skutečnost, že jej uherští panovníci používali vedle jiných znamení, je pro něj svědectvím, že slovenský národ byl v minulosti uznáván za zvláštní národ a že jeho erb měl čestné místo mezi znameními jiných národů Uherska. I když jsou Hostinského názory poznamenány dobovým romantismem, nelze mu upřít prvenství mezi slovenskými heraldickými pracemi. Psal alegorické básně, dramata, filosofické a historické texty, ale také prozaické díla a životopisy. \n\nBěhem redigování Slovenských národních novin (\"Slovenskje národňje novini\") navštěvoval ještě právnickou akademii v Bratislavě, zabýval se rozsáhlými ekonomickými studiemi, o čemž svědčí zejména jeho úvodníky, zveřejněné v druhém ročníku štúrovských politických novin na pokračování pod názvem \"Pohľady na naše národné hospodárstvo, Príklady urbárskeho odkúpenia, Spôsoby urbárskeho odkúpenia\". Hostinský tyto ekonomické rozbory psal na základě důkladného studia literatury. Svědomitě je ilustroval a doplňoval statistikami. Na základě zkoumání minulosti a přítomnosti v Uhersku ukazoval na neudržitelnost feudálního společenského zřízení, které považoval za brzdu rozvoje národního hospodářství. \n\nI jeho zásluhou se Slovenské národní noviny postupně zbavovaly osvětově-buditelského zaměření a stávaly se prostředkem politické výchovy maloměšťáckých a lidových vrstev. Proto i Mikuláš Dohnány ve své \"Histórii povstaňja slovenskejho\" napsal, že tyto noviny \"roznášely nové myšlenky a rozněcovaly lásku k národu; vedly lid ke pramenům čerstvého života podávaje mu způsob k jeho duchovnímu a tělesnému dobrobytu\". \n\nPeter Kellner pod jménem Záboj-Hostinský uveřejňoval v těchto novinách a v jejich literární příloze básně, historické a vědecké články. V době svého působení v Bratislavě do zániku Slovenských národních novin v červnu 1848 napsal třináct rozsáhlých vědeckých rozprav a studií z oboru národního hospodářství, filosofie, přírodních věd, dějin literatury, národopisu, historie, lidové slovesnosti a teorie literatury. \n\n\n\n\n\n\n"}
{"id": "1193184", "url": "https://cs.wikipedia.org/wiki?curid=1193184", "title": "Klára Paďourová", "text": "Klára Paďourová\n\nKlára Paďourová (* 30. prosince 1994 Rychnov nad Kněžnou) je česká kajakářka, reprezentantka ve sjezdu na divoké vodě, stříbrná medailistka z Mistrovství světa ve sjezdu na divoké vodě 2015 v závodu hlídek a bronzová medailistka ze sprintu hlídek na Mistrovství světa ve sjezdu na divoké vodě 2011. V juniorské kategorii získala na Mistrovství světa 2011 dva tituly vice-mistryně světa a jednu bronzovou medaili.\nZačala s rychlostní kanoistikou. Ve svých dvanácti letech ale zkusila závod ve sjezdu na divoké vodě a u divoké vody už zůstala. V roce 2009 se nominovala na Mistrovství světa juniorů ve sjezdu na divoké a už o rok později, ve svých patnácti letech, se stala členkou české reprezentace dospělých a reprezentovala na Mistrovství světa v klasickém sjezdu i sprintu ve Španělsku.\nV roce 2011 na domácím juniorském světovém šampionátu vybojovala stříbro v klasickém sjezdu a závodě hlídek a bronz ve sprintu. Sezonu 2011 ukončila vítězstvím na Mezinárodním vodáckém Krumlovském maratonu.\nNa Mistrovství světa ve Francii v roce 2012 se jako jediná Češka probojovala do finále ve sprintu a dojela na osmém místě.\nV závodě Světového poháru 2014 ve Vídni vybojovala stříbrnou medaili.\nV roce 2015 na Mistrovství světa ve sprintu, opět ve Vídni, získala spolu s Martinou Satkovou a Anežkou Paloudovou titul vice-mistryně světa\nOd začátku své sportovní kariéry vybojovala celkem 20 titulů mistryně České republiky.\nKromě toho přidala spolu s Klárou Moravcovou a Adélou Boudíkovou v roce 2011 titul mistryně České republiky v extrémním závodě tříčlenných štafet – BobrCup.\nPochází z Lukavice, nedaleko Letohradu. Vystudovala gymnázium v Žamberku. V roce 2013 prezentovala svoji práci „Inhibiční aktivita rostlinných extraktů proti hyaluronan-lyáze z patogenů ran – bakterií Staphylococcus aureus a Streptococcus agalactiae“ na mezinárodním mikrobiologickém kongresu FEMS v Lipsku.\nOd roku 2014 studuje na Lékařské fakultě Univerzity Karlovy v Plzni.\n\n"}
{"id": "1193185", "url": "https://cs.wikipedia.org/wiki?curid=1193185", "title": "Šelpice", "text": "Šelpice\n\nŠelpice jsou obec na Slovensku v okrese Trnava, leží 6 km severozápadně od krajského města Trnavy. Obcí protéká řeka Trnávka a prochází železniční trať Trnava - Kúty (stanice Šelpice). V obci je římskokatolický kostel Krista Krále z roku 1946.\n\nJejí katastrální území bylo intenzivně osídleno již na sklonku starší doby kamenné. I artefakty z neolitu a následných kultur ji řadí mezi významnou archeologickou lokalitu.\nPrvní dochovanou písemnou zmínku o existenci nacházíme v listině českého krále Václava z roku 1249, kterou daruje obec cisterciáckému klášteru v Tišnově. Dějiny Šelpice jsou neodmyslitelně spojeny s dějinami hradu Červený Kameň, který dala postavit kolem v roce 1230 královna Konstancie, manželka Přemysla Otakara I. V Michalském týdnu 1530 obec napadli Turci. Nic tak nedokumentuje tragiku události jako skutečnost, že zůstala pouze vylidněná spáleniště. Znovu ji osídlili až v květnu 1539 noví majitelé Červenokamenského panství – Fuggerové a to většinou kolonisty chorvatského původu, kteří opouštěli Balkán před tureckou expanzí. V roce 1777 měly Šelpice 356 obyvatel. Epidemie cholery si zde v roce 1831 vyžádala 34 obětí na lidských životech.\n\nCírkevně patřily a patří Šelpice do starobylé farnosti Bohdanovce nad Trnavou, kde je známé jméno kněze již v roce 1332. V katastrálním území leží majer Nemečanka. Jde o bývalou obec založenou Němci, kteří zde našli své domovy po tatarském vpádu. Již v roce 1393 byla vylidněná. V roce 1540 tam správce panství Červený Kameň usídlil 5 chorvatských rodin. Místo bylo brzy opuštěno a listina z roku 1618 o něm hovoří jako o pustině. Středem Šelpice vedla v minulosti významná evropská tepna - Česká cesta, která je totožná s dnešní hlavní ulicí.\n\nRodákem obce je Jozef Heriban, misionář, literát a pedagog. Narodil se zde i Augustín Nádaský, pedagog a badatel v oblasti dějin literatury a literární vědy. V roce 1994 u příležitosti 745. výročí první písemné zmínky vydal Obecní úřad monografii, jejímž autorem je Marián Babirát.\n\n"}
{"id": "1193197", "url": "https://cs.wikipedia.org/wiki?curid=1193197", "title": "Třída Bad Bramstedt", "text": "Třída Bad Bramstedt\n\nTřída Bad Bramstedt je třída oceánských hlídkových lodí provozovaných německou Spolkovou policií. Celkem byly do služby zařazeny tři jednotky této třídy. Operují v Baltském a Severním moři.\n\nTrojici hlídkových lodí této třídy postavila v letech 2000–2003 německá loděnice Abeking & Rasmussen v Lemwerderu. Objednány byly roku 2000 jako náhrada dosluhující třídy \"Neustadt\".\n\nJednotky třídy \"Bad Bramstedt\":\nPlavidla nejsou ozbrojena. Dieselelektrický pohonný systém kombinuje jeden diesel MTU 16V 1163 TB73L o výkonu 5200 kW (6973 hp) pro plavbu vysokou rychlostí a jeden elektromotor o výkonu 600 kW (804 hp) pro plavbu ekonomickou rychlostí. Nejvyšší rychlost dosahuje 21,5 uzlu a ekonomická 12 uzlů.\n"}
{"id": "1193201", "url": "https://cs.wikipedia.org/wiki?curid=1193201", "title": "Robert Hemmrich", "text": "Robert Hemmrich\n\nRobert Hemmrich (1. květen 1871 Jablonec nad Nisou – 15. duben 1946 tamtéž) byl v Čechách narozený, německy hovořící stavitel, jehož díla se nacházejí především v Jablonci nad Nisou a okolí, ale také v Sasku a v Rakousku. \n\nVystudoval stavební průmyslovku v Liberci společně s Josefem Zaschem a Adolfem Loosem v letech 1885–1889. Podnikl několik studijních cest do Německa, Itálie a Švýcarska. Stavitelské zkoušky složil roku 1895 v Linci. Ve volném čase rád pobýval v Jizerských horách a Krkonoších. Jeho dcera o otci tvrdí, že splněným snem bylo prosazení zřízení funkce městského stavitele – urbanisty v městské radě. Touto osobou se stal Robert Hemmrich. Důležitost a nezastupitelnost této myšlenky se projevuje i v dnešních dnech, kde v osvícených různých městských radách zastupitelů je zřizována obdobná funkce se stejnou náplní.\n\nPrvní světové války se zúčastnil jako nadporučík a získal vyznamenání Signum laudis. \n\nZa svůj život vytvořil 981 staveb podle svých projektů, kterých bylo celkem cca 3 000. Jeho rukopis má formu historizujících staveb přes secesi až k moderně a funkcionalismu. Z uvedeného množství uskutečněných staveb se jich přibližně 500 nacházelo v Jablonci a jeho okolí. Ostatní stavby se nacházejí v prostoru od Drážďan až po Vídeň. \n\nV Libereckém kraji jsou to zejména stavby v Albrechticích (dnešní DETOA), v Jablonci (lázně, pečovatelský palác, starobinec, kavárny, vily), v Liberci (hotel), v Jizerských horách rozhledny (Černá studnice, Bramberk, Proseč).\n\n\n\n"}
{"id": "1193207", "url": "https://cs.wikipedia.org/wiki?curid=1193207", "title": "Elisaveta Bagrjana", "text": "Elisaveta Bagrjana\n\nElisaveta Bagrjana, bulharsky \"Елисавета Багряна\", vlastním jménem Elisaveta Ljubomirovová-Belčevová (29. duben 1893, Sofie - 24. únor 1991, Sofie) byla bulharská spisovatelka, zejména pak básnířka.\n\nMalá ilustrovaná encyklopedie A-Ž ji označila za \"autorku emocionální lyriky vyjadřující touhu po volnosti i vyznání smyslu života\". Jejím velkým tématem bylo ženství, často psala z pozice \"věčného ženství\", jež zdraví život.\n\nVystudovala slovanskou filologii na univerzitě v Sofii. První básně otiskla roku 1915 v časopise \"Съвременна мисъл\" (\"Současné myšlení\"). Svou první knihu básní vydala roku 1927 pod názvem \"Вечната и святата\" (\"Věčnost a svatost\"). Psala též pro děti (zejm. \"Кладенецът\"). Její díla byla přeložena do třiceti jazyků.\n\nRoku 1957 byla spoluautorkou textu nové bulharské hymny \"Българийо мила\" (\"Milované Bulharsko\"), která však byla roku 1964 nahrazena jinou státní hymnou.\n\n"}
{"id": "1193211", "url": "https://cs.wikipedia.org/wiki?curid=1193211", "title": "Preslavská škola", "text": "Preslavská škola\n\nPreslavská škola byla významná náboženská, literární a kulturní skupina, která vznikla na přelomu 9.–10. století v Bulharsku při dvoře knížete Borise a cara Simeona. Založil ji patrně kníže Boris roku 885 v tehdejším sídelním městě Plisce, podle níž se někdy také nazývá. Car Simeon přeložil roku 893 své sídlo do Preslavi, kde pak škola sídlila v tamním klášteře. \n\nŠkola navazovala na byzantskou vzdělanost (na níž byla napojena přes osudy ochridské školy) a z velké části také překládala byzantské a řecké křesťanské texty. V úvodech k těmto překladům preslavští mniši a misionáři naopak polemizovali s pohanským dědictvím antiky. Z tehdejších teologů, překladatelů a organizátorů kulturního života, kteří školu zakládali a vedli, jsou známa jména svatý Naum (830-910), Konstantin Preslavský, Jan Exarcha, mnich Chrabr; snad byli žáky svatých Konstantina a Metoděje a působili na přelomu 9. a 10. století. \n\nI jejich původní práce měly tradiční byzantskou kompozici, ale objevovaly se i nové prvky, které vycházely z kazatelských potřeb, a také nové prvky obsahové, jež souvisely s potřebou obrany slovanského písma (hlaholice a cyrilice). Podle zprávy mnicha Chrabra vytvořil starší hlaholici Konstantin-Cyril roku 855 jako volné navázání a rozšíření byzantské řecké alfabety. Někdy koncem 9. století vznikla snad právě v Preslavském klášteře čitelnější a praktičtější cyrilice, mnohem bližší k byzantské alfabetě. Škola nejprve užívala hlaholici, ale nejstarší text v cyrilici pochází odtud, takže Preslav patrně sehrála klíčovou roli i v rozšíření této abecedy v Bulharsku. \n\nPreslavská škola je spolu s ochridskou školou základním stavebním kamenem bulharské vzdělanosti a bulharského písemnictví a položila základy většiny žánrů středověké bulharské literatury.\n\n"}
{"id": "1193219", "url": "https://cs.wikipedia.org/wiki?curid=1193219", "title": "Jozef Karol Viktorin", "text": "Jozef Karol Viktorin\n\nJozef Karol Viktorin (12. březen 1822, Zavar - 21. červenec 1874, Budapešť) byl slovenský kněz, národní buditel, vydavatel slovenské literatury, organizátor kulturního života a publicista. Pocházel z rodiny moravského rolníka a hraběcího zahradníka. Studoval teologii v trnavském biskupském semináři, v roce 1847 byl vysvěcen na kněze. Působil jako kaplan v Senici a v Trstíně. Zúčastnil se povstání v roce 1848, za což byl od května do prosince vězněn v Bratislavě. Po propuštění z vězení působil ve Skalici, ve Starém Budíně, od roku 1866 byl farářem ve Vyšehradě. Spolupracoval se Slovenskou národními novinami štúrovců, s Janem Palárik začal v roce 1858 vydávat almanach Concordia, který svým názvem \"Svornost\" poukazoval na poslání sloužit jednotě národa, upevňovat spisovnou češtinu a odstraňovat konfesionalizmus jako překážku v sjednocení národních a kulturních sil. Spolu s Palárikem kolem sebe soustředili slovenské vzdělance, v roce 1850 vytvořili finanční sbírku na podporu založení Matice slovenské.\n\nVěnoval se vydavatelské činnosti, vydával práce Andreje Sládkoviče, Jána Hollého, Jonáše Záborského, věnoval se i překladu (např. Spis Tomáš Kempenský: O následování Krista z roku 1867), a korespondenci s literáty Janem Palárikem a Jonáše Záborským, s českými, ruskými, maďarskými a německými učenci. Od roku 1863 byl čestným členem Charkovské univerzity. Je nositelem několika vyznamenání za národní zásluhy, například ruského Řádu svaté Anny II. stupně.\n\n"}
{"id": "1193220", "url": "https://cs.wikipedia.org/wiki?curid=1193220", "title": "Gemerská Poloma", "text": "Gemerská Poloma\n\nGemerská Poloma je obec na Slovensku v okrese Rožňava, která vznikla spojením dvou samostatných obcí \"Malá Poloma\" a \"Veľká Poloma\". Původně na území existovala jedna obec s názvem Poloma, která byla koncem 14. století rozdělena na dvě samostatné obce. První písemná zmínka o obci pochází z roku 1282.\n\nGemerská Poloma se nachází v západní části Košického kraje na severu okresu Rožňava. Leží na křižovatce silnic I/67 a II/533 mezi obcemi Betliar a Henckovce. Obcí protéká Súľovský potok, který se na jihu obce vlévá do říčky Slaná. Jižně od obce se nachází vrch Turecká a severozápadně Volovec (1293 m). Sedlo Súľová leží severně od obce.\n\nAsi 4 km severně od obce se nachází významné ložisko mastku, objevené v roce 1985. Ložiska mastku jsou lokalizována v \"betliarských vrstvách\" silurského stáří. Tektonicky je lze zařadit do gelnické skupiny gemerika. Mastek je v ložisku doprovázen magnezitem, kalcitem, dolomitem, chloritickými a grafitickými břidlicemi. Příprava těžby začala v roce 2000. Právo na těžbu původně patřilo firmě \"Rima Muráň\", pro nedostatečnou rychlost přípravných prací byla nakonec upřednostněna rakouská firma VSK Mining. Ložisko by mělo v období své plné exploatace patřit mezi nejvýznamnější v Evropě.\n\nV obci stojí evangelický kostel z roku 1787, postavený na základě tolerančního patentu a římskokatolický kostel \"sv. Jozefa\" z roku 1802.\n\nVe Veľké Polomi se narodil Peter Kellner-Hostinský, spisovatel, politik, historik a redaktor, nazývaný též „pravá ruka“ Ľudovíta Štúra a Peter Madáč, slovenský lékař, chemik, odborný spisovatel a publicista.\n\n\n"}
{"id": "1193231", "url": "https://cs.wikipedia.org/wiki?curid=1193231", "title": "Slovenská Nová Ves", "text": "Slovenská Nová Ves\n\nSlovenská Nová Ves je obec na Slovensku v okrese Trnava. Obec leží na jihovýchodním okraji Trnavské pahorkatiny na nivě potoka Gidra. Téměř celý katastr obce je odlesněn. S obcí prakticky splynula starší osada Kortuelus.\n\nObec byla osídlena již v eneolitu, dokládají to nálezy, i později z velkomoravského období. První písemná zmínka pochází z roku 1245. Obec často měnila zeměpány - v 16. století patřila klášteru klarisek v Trnavě a polovina Földesovcům, později patřila Farkasovcům, Zichyovcům, Pálffyům a Batthányiovcům. Obec byla většinu historie zemědělským sídlem, tento charakter si zachovala i po roce 1918. Roku 1934 stávkovali zemědělští dělníci na místním velkostatku. V roce 1952 zde bylo založeno JZD, v roce 1962 bylo sloučeno s JZD ve Voderadech. V obci byla vybudována silniční řadová zástavba. Nachází se zde pozdně římskokatolický kostel sv. Josefa z 18. století.\n"}
{"id": "1193234", "url": "https://cs.wikipedia.org/wiki?curid=1193234", "title": "Alena Čepelková", "text": "Alena Čepelková\n\nAlena Čepelková, rozená Stehlíková (* 5. července 1953) je česká horolezkyně, jedna z nejúspěšnějších horolezkyň v 80. letech 20. století. Po roce 1989 působila v různých funkcích horolezeckých organizací, od roku 2005 do roku 2009 byla předsedkyní ČHS jako první žena v této funkci.\n\nLezení se věnuje od roku 1973. V počátcích se souběžně s výstupy ve Vysokých Tatrách věnovala i lezení na pískovcových skalách a sportovním cestám v zahraničních terénech, později se zaměřila hlavně na výstupy ve vysokých horách a lezení v ledu. Výstupy podnikala ve smíšených i samostatných ženských družstvech. Za dva výstupy v čistě ženské dvojce se Zuzanou Hofmannovou obdržela nejvyšší ocenění českého horolezeckého svazu – \"Výstup roku s hvězdičkou\" a v roce 1984 byla oceněna titulem mistr sportu v horolezectví. Kromě aktivního lezení se věnuje mapování historie českého horolezectví, publikuje články s horolezeckou tematikou a fotografuje. Její bývalý manžel je východočeský horolezec František Čepelka. Její bývalý manžel je i horolezec a funkcionář Martin Otta.\n\n\n"}
{"id": "1193238", "url": "https://cs.wikipedia.org/wiki?curid=1193238", "title": "Jiří Čejka (politik ČSSD)", "text": "Jiří Čejka (politik ČSSD)\n\nJiří Čejka (* 22. února 1955 Brno) je český politik a historik, dlouholetý zastupitel a starosta městské části Brno-Vinohrady, bývalý člen ČSSD.\n\nJe vystudovaný historik, zabývá se regionálními dějinami jižní Moravy 19. a 20. století a dějinami školství.\n\nJiří Čejka žije v Brně v místní části Vinohrady. Je ženatý a má dvě děti.\n\nV roce 1989 vstoupil do ČSSD. V první polovině 90. let byl členem městského výkonného výboru strany v Brně, v letech 1989 až 1995 byl navíc členem historické komise při městském výkonném výboru. Dále byl členem výboru místní organizace ČSSD Brno-Vinohrady, jemuž v letech 2002 až 2005 předsedal.\n\nDo komunální politiky vstoupil, když byl v komunálních volbách v roce 1994 zvolen za ČSSD zastupitelem městské části Brno-Vinohrady. Mandát pak obhájil ve volbách v letech 1998, 2002, 2006, 2010 a 2014. Ve všech volbách od roku 1998 byl lídrem kandidátky ČSSD. Od listopadu 2002 je také starostou městské části Brno-Vinohrady.\n\nV komunálních volbách v roce 1994 kandidoval také za ČSSD do Zastupitelstva města Brna, ale neuspěl. Do zastupitelstva se nedostal ani v letech 1998, 2002 a 2014 (ve volbách 2006 a 2010 do velkého brněnského zastupitelstva nekandidoval).\n\nVe volbách do Poslanecké sněmovny PČR v roce 2006 kandidoval za ČSSD v Jihomoravském kraji, ale neuspěl.\n\nVe volbách do Senátu PČR v roce 2004 kandidoval za ČSSD v obvodu č. 58 – Brno-město. Získal 14,07 % hlasů a skončil na 4. místě. O 12 let později se snažil uspět ve stejném obvodu znovu, když ve volbách do Senátu PČR v roce 2016 kandidoval opět za ČSSD. Se ziskem 14,13 % hlasů skončil na 3. místě a do druhého kola nepostoupil.\n\nPřed komunálními volbami v roce 2018 z ČSSD vystoupil a do Zastupitelstva městské části Brno-Vinohrady kandidoval z pozice nestraníka jako lídr uskupení \"\"Jiří Čejka s občany pro Vinohrady\"\". Mandát zastupitele městské části obhájil a v polovině listopadu 2018 se již po páté stal starostou městské části Brno-Vinohrady.\n"}
{"id": "1193241", "url": "https://cs.wikipedia.org/wiki?curid=1193241", "title": "Třída Poseidon", "text": "Třída Poseidon\n\nTřída Poseidon je třída víceúčelových oceánských hlídkových lodí švédské pobřežní stráže. Mezi jejich úkoly patří kontrola námořní dopravy, rybolovu a životního prostředí, likvidace ropných skvrn, mise SAR, popř. vlečení jiných plavidel. Celkem byly do služby zařazeny tři jednotky této třídy. Jedná se o největší plavidla švédské pobřežní stráže.\n\nVšechny tři jednotky navrhla a postavila nizozemská loděnice Damen Group ve své rumunské pobočce v Galați.\n\nJednotky třídy \"Poseidon\":\n\nKonstrukce třídy \"Poseidon\" vychází ze záchranných plavidel typové řady Damen MPV 8116, přičemž úpravy zahrnují zesílení trupu pro operace v zaledněném Baltském moři. Na zádi se nachází hlavní pracovní prostor vybavený specializovaným vybavením a několika jeřáby, z nichž hlavní má nosnost 24 tun. Plavidla dále disponují jedním 10,5 metrovým a jedním 7,5metrovým rychlým člunem a záchranným člunem pro 50 osob. K hašení požárů slouží dvě vodní a jedno pěnové dělo. Jsou vybavena nadržemi pro uložení 800 m odčerpané ropy a 180 m chemikálií. \n\nDieselelektrický pohonný systém kombinuje pět generátorů dodávajících energii dvěma podům vybaveným elektromotory o celkovém výkonu 6600 kW. Mnévrovací schopnosti plavidla zlepšují dvě příďová dokormidlovací zařízení. Nejvyšší rychlost dosahuje 16 uzlů a cestovní rychlost 12 uzlů. Dosah je 9500 námořních mil při rychlosti 12 uzlů.\n"}
{"id": "1193242", "url": "https://cs.wikipedia.org/wiki?curid=1193242", "title": "Ružindol", "text": "Ružindol\n\nRužindol je obec na Slovensku v okrese Trnava.\n\nV obci je římskokatolický kostel sv. Bartoloměje apoštola z roku 1215.\n\nŽitná, Vallis, Rosarum, Rusren, Rosenthal, Rossindol, Rozsavölgy, Rosindo - jsou historická jména vesnice ve starých listinách, spisech a mapách. Člověk se zde usídlil, jakmile začal obdělávat zem.\n\nPrvní zmínka o obci pochází z roku 1215. Matej Bel uvedl Ružindol do literatury: „Ružindolčané jsou do jednoho Slováci a jejich manželky se věnují čárům.“ Velké požáry, povodně, infekční choroby přinesly do rodin našich předků hodně neštěstí, smutku a slz.\n\nKrátký průřez minulosti obce je svědectvím jak žil ze dne na den a celá staletí zbídačený poddaný, ružindolský sedlák, nejprve neznámý a anonymní, později s přesným jménem. Tento sedlák sázel ovocné stromy, kultivoval vinice, obdělával žírnou půdu svého velkého katastru a padal pod těžkým údělem poddaného. Před touto tvrdou, ale tvořivou prací skláníme se v úctě my generace, které jsme zdědili úrodnou zemi, rodnou hroudu, v ní kosti našich předků a jejich i naši mateřskou řeč.\n\n"}
{"id": "1193244", "url": "https://cs.wikipedia.org/wiki?curid=1193244", "title": "Farben Lehre", "text": "Farben Lehre\n\nFarben Lehre je polská punková kapela založená v roce 1986 Vojtěchem Wojdou. První koncert kapely se uskutečnil 21. října 1986 ve městě Płock. V roce 1990 se stali jednou z oceněných kapel na festivalu v Jarocině.\n\n\n\n"}
{"id": "1193246", "url": "https://cs.wikipedia.org/wiki?curid=1193246", "title": "Emily Wickersham", "text": "Emily Wickersham\n\nEmily Kaiser Wickershamová (* 26. dubna 1984) je americká herečka, známá zejména rolí zvláštní agentky NCIS Eleanor Bishopové v seriálu \"Námořní vyšetřovací služba\".\n\nWickershamová má rakouské a švédské kořeny. Narodila se v Kansasu, ale vyrostla však v Mamaronecku v New Yorku. Dva roky navštěvovala vysokou školu Muhlenberg, ale odešla z ní.\n\nSvojí kariéru zahájila v roce 2006, kdy získala vedlejší roli v seriálu \"Rodina Sopránů\". Zlom v kariéře však nastal v roce 2013 poté, co se herečka Cote de Pablo rozhodla opustit seriál \"Námořní vyšetřovací služba\" a do role analytičky Eleanor Bishopové nastoupila právě Wickershamová. Původně se měla objevit jen ve třech dílech, ale její role byla povýšena na hlavní. Také se objevila ve filmu \"Zmizelá.\"\n\nDne 23. listopadu 2010 se na ostrově Little Palm na Floridě provdala za hudebníka Blakea Hanleyho.\n\n"}
{"id": "1193249", "url": "https://cs.wikipedia.org/wiki?curid=1193249", "title": "Podhradie (okres Topoľčany)", "text": "Podhradie (okres Topoľčany)\n\nPodhradie je obec v severozápadní části okresu Topoľčany v Nitranském kraji na západním Slovensku. Je vzdálena asi 18 km na SZ od okresního města Topoľčany. Leží na východních svazích pohoří Považský Inovec pod turisticky atraktivní zříceninou Topoľčanského hradu. V katastru obce se také nachází vrch Panská Javorina (943 m n. m.) s rozhlednou, přírodní rezervace Holé brehy a část rezervace Preliačina.\n\nPrvní písemná zmínka o obci s původním názvem Hornouc (Hrnovce) pochází z roku 1245. V druhé polovině 13. století byl nad obcí postaven hrad panstva Topoľčany, pod správu kterého patřilo až 26 obcí. V roce 1390 je obec doložena jako Waralya a v roce 1598 jako Podhragy. V 18. století význam obce klesl, protože správa topoľčanského hradního panstva se přesunula do zámku v Tovarníkách. Následně se to projevilo i výrazným poklesem počtu obyvatel. Obec byla v roce 1913 přejmenovaná na Kövarhely. Od vzniku Československa se používá současný název obce – Podhradie. V průběhu SNP obyvatelé obce podporovali partyzány působící v oblasti Považského Inovce a mnozí se také přímo zapojili do bojů.\n\nV obci je od roku 1967 římskokatolická kaple Panny Marie Královny.\n\n"}
{"id": "1193253", "url": "https://cs.wikipedia.org/wiki?curid=1193253", "title": "Jan Kříž (sportovní lezec)", "text": "Jan Kříž (sportovní lezec)\n\nJan Kříž (* 11. února 1996 Brno) je český reprezentant ve sportovním lezení, v roce 2010 začínal na mezinárodních závodech v lezení na obtížnost a rychlost, u rychlosti poté zůstal. Vicemistr světa, akademický mistr světa, juniorský mistr světa, vítěz Evropského poháru juniorů a několikanásobný mistr ČR a juniorský mistr a vicemistr ČR v lezení na rychlost, ve kterém závodí také jeho dvě sestry Eva a Hana Křížová.\n\nV roce 2015 získal s druhým největším počtem 2 543 hlasů ve fondu Magnesia GO na podporu sportovců 250 000 Kč, celkem byl rozdělen jeden milion korun pro šest sportovců. Psalo se zde o něm, že trénoval 15 hodin týdně, jeho nejvyšší rychlost při lezení byla 2,56 m/s, ročně prošoupal 12 párů bot a do české reprezentace se zařadil jako čtrnáctiletý.\n\n\n\n"}
{"id": "1193254", "url": "https://cs.wikipedia.org/wiki?curid=1193254", "title": "Maďarský turistický spolek", "text": "Maďarský turistický spolek\n\nMaďarský turistický spolek nebo Uherský turistický spolek () byla organizace, která vznikla na konci 19. století zaměřující se na rozvoj turistiky v Uhersku. Zanikla po druhé světové válce v roce 1946.\n\nUherský karpatský spolek (UKS), který sdružoval milovníky turistiky a horolezectví, byl založen 10. srpna 1873 v Kežmarku na Spiši, který převážně obývali spišští Němci. Košicko-bohumínská dráha, která byla dokončena dva roky předtím, umožnila rychlý nárůst turistiky v oblasti Vysokých Tater. Zakladatelé UKS, podle vzoru západních, zejména alpských zemí, formovali základy klubové činnosti. Prosazovali filozofii skloubení sportovní aktivity v horách, poznávání přírody a historie s dobrovolnickou činností při výchově mladých turistů a alpinistůy, budování turistických stezek a turistických chat. Členstvo ve spolku tvořila vzdělaná převážně německy a maďarsky mluvící podtatranská menšina, která nerada viděla ve svých řadách lidi z nižších společenských vrstev a slovenského obyvatelstva. Koncem 19. století v jeho vedení začaly převládat spišští Němci. To se nelíbilo některým akademicky vzdělaným maďarským členům.\n\nNázory a ideové konflikty některých členů Uherského karpatského spolku způsobily koncem 19. století rozkol v této turistické organizaci a vedly k založení nové, která vznikla v roce 1891 v Budapešti pod názvem \"Magyar Turista Egyesület\". Vstoupilo do ní 152 bývalých členů UKS. Do nového spolku vstupovali nejen příslušníci maďarské vysoké a střední společenské vrstvy, ale už i milovníci přírody a turistiky z nižších společenských vrstev, kteří neměli přístup do UKS. Počet členů rychle rostl. V roce 1892 měl spolek 2 663 členů a v roce 1895 již 2 889. Nová organizace se brzy stala druhou největší v zemi.\n\nPrvním prezidentem se stal hrabě \"Eötvös Loránd\" a výkonným viceprezidentem Edmund Téry. K nové organizaci se přidaly některé skupiny Uherského karpatského spolku, například Košicko - abovsko - Turnianska skupina..\n\nV roce 1909 vznikl \"Budapešťský univerzitní turistický spolek\" (Budapesti egyetemi turista egyesület - Bete). Obě nové organizace se začaly specializovat na vysokohorskou turistiku a horolezectví ve Vysokých Tatrách. Chtěly spolupracovat s Uherským karpatským spolkem.\n\nMaďarský turistický spolek začal rozvíjet svou činnost v Maďarsku, v pohoří Matra, ve Vysokých Tatrách, ale i v jiných horstvech. Například členové Košicko - abovsko - Turnianskéo skupiny v roce 1896 vybudovali chodníky z Košic přes Bankov na Jahodnou a podnikly mnohé jiné akce. Tatranská skupina spolku se zasadila prostřednictvím Edmunda Téryho o vybudování nové Téryho chaty v Malé Studené dolině. Veřejnosti byla předána do užívání 21. srpna 1899. Edmund Téry byl v letech 1907–1910 nejvyšším představitelem spolku. Druhá světová válka výrazně utlumila práci spolku. V roce 1946 byla organizace rozpuštěna.\n"}
{"id": "1193255", "url": "https://cs.wikipedia.org/wiki?curid=1193255", "title": "Karpatský spolok", "text": "Karpatský spolok\n\nKarpatský spolek (), byl turistický spolek, který založili po zániku Uherského karpatského spolku němečtí turističtí nadšenci v roce 1920 v Kežmarku.\n\nPo založení spolku se jeho členové usilovali o přímé pokračování v činnosti svého předchůdce. Ministerstvo pro správu Slovenska s tím nesouhlasilo. Stalo se tak proto, protože bylo třeba nejprve přezkoumat jeho činnost v rámci celostátního \"Hlavního svazu německých horských a turistických spolků v Československu\", které mělo své sídlo v Ústí nad Labem. Na znaku Karpathenvereinu byl podobný plesnivec jako na znaku Uherského karpatského spolku a byl v něm rok jeho založení - 1873. Zakrátko byly na Slovensku zřízeny odbočky spolku. Mezi jinými v Krompachách, Bratislavě, Levicích, Nálepkově, Rudňanech, Kremnici, Handlové. Spolek měl až 51 odboček a místních skupin na Slovensku, v Čechách, Moravě i na Podkarpatské Rusi.\n\nSpolek obhospodařoval některé chaty ve Vysokých Tatrách. Sliezsky dom, Chatu u Zeleného plesa a do roku 1931 i Téryho chatu. Nedaleko Hrebienka, na místě vyhořelých Studenopotockých kúpeloví postavil Guhrovu chatu. Spolek spravoval Karpatské muzeum v Popradě.\n\nOd roku 1920 vydával časopis \"Turistik, alpinismus und Wintersport\" (1924–1933), jehož předchůdcem byl časopis Uherského karpatského spolku \"Turistaság és alpinismus\" (Turistika a alpinismus). V letech 1934–1943 byl pokračovatelem \"Turistik, alpinismus und Wintersport\" časopis \"Die Karpathen\" s podtitulem Turistik, alpinismus und Wintersport . Odpovědným redaktorem byl od začátku vydávání v roce 1920 Julius Andreas Hefty. Články propagovaly turistiku, horolezectví a zimní sporty. Vydávány byly rovněž ročenky Karpatského spolku (\"Karpathen-Jahrbuch\"). Spolek po roce 1945 zanikl.\n"}
{"id": "1193256", "url": "https://cs.wikipedia.org/wiki?curid=1193256", "title": "Daniel Přibyl", "text": "Daniel Přibyl\n\nDaniel Přibyl (* 18. prosince 1992 Písek) je český hokejový útočník hrající v severoamerické National Hockey League (NHL) za tým Calgary Flames. Dne 25. června 2011 byl draftován v šestém kole draftu 2011 jako 168. celkově týmem Montreal Canadiens.\n\nPo konci sezóny 2015/16, přestoupil coby volný hráč do týmu Calgary Flames, se kterým podepsal dvouletou nováčkovskou smlouvu.\n\n"}
{"id": "1193257", "url": "https://cs.wikipedia.org/wiki?curid=1193257", "title": "Jiří Čejka", "text": "Jiří Čejka\n\nJméno a příjmení Jiří Čejka má více nositelů:\n\n"}
{"id": "1193258", "url": "https://cs.wikipedia.org/wiki?curid=1193258", "title": "Jackie Collins", "text": "Jackie Collins\n\nJackie Collins (* 4. října 1937, Hampstead, Londýn, Anglie — 19. září 2015, Beverly Hills, Kalifornie, USA) byla anglická spisovatelka. Napsala celkem 32 románů, přičemž všechny se objevily v seznamu bestsellerů dle New York Times.\nJackie Collins se narodila 4. října 1937 v Londýně jako mladší sestra filmové herečky Joan Collinsové. Její matka byla tanečnice a otec agent filmových hvězd. Jackie studovala na škole Francis Holland School, ze které je v 15 letech vyloučili. Během tohoto období údajně měla poměr s tehdy devětadvacetiletým Marlonem Brandem. Později se Collinsová se svojí starší sestrou Joan přestěhovala do Hollywoodu. Její sestra se stala herečkou a ona se o to také v několika nízkorozpočtových filmech pokoušela, pak se ale rozhodla již herectví nevěnovat. Poprvé se vdala za obchodníka Wallace Austina, se kterým měla dceru Tracy a roku 1964 se s ním rozvedla. O rok později, roku 1965, se Collinsová provdala za milionáře Oscara Lermana, se kterým později měla dvě dcery; Tiffany a Rory. Lerman ale roku 1992 zemřel a Jackie se již nikdy neprovdala, pouze na konci života žila s přítelem Frankem Calcangninim.\n\nJackie Collins zemřela 19. září 2015 v Beverly Hills na rakovinu prsu. Rakovina prsu jí byla diagnostikována již šest let před smrtí, ale ona se o tom médiím nezmiňovala. Sama její sestra Joana se o nemoci mladší sestry dozvěděla až dva týdny před Jackiinou smrtí.\n\nRoku 1968 se odhodlala publikovat svoji první knihu; \"Svět je plný ženatých mužů\". Sama Collinsová přiznává, že hlavním prostředkem jejího zviditelnění byl právě její druhý manžel, americký milionář Oscar Lerman. Později vydala Collinsová román \"Hollywoodské manželky\", který obsadil první místo v žebříčku bestsellerů New York Times. Právě tato kniha je jejím nejznámějším dílem. Knihy Collinsové byly především o milostných avantýrách, penězích a alkoholu.\n\n"}
{"id": "1193259", "url": "https://cs.wikipedia.org/wiki?curid=1193259", "title": "Nedobrého chata", "text": "Nedobrého chata\n\nNedobrého chata, Chata u Jamského plesa, Kriváňská chata () byla postavena v roce 1936 v bezprostřední blízkosti Jamského plesa, na jeho východním břehu.\n\nByla to soukromá chata významného organizátora turistiky na Slovensku a zakladatele horolezeckého klubu JAMES Gustava Nedobrého. Blízko ní vedl chodník Tatranské magistrály. Poskytovala velmi dobré útočiště turistům, kteří vystupovali na Kriváň. Chatu vedl a zásoboval sám Gustáv Nedobrý. Na plese postavil plovárnu a pleso z propagačních příčin přejmenoval na \"kriváňské pleso\". Chata měla dvě patra, deset pokojů, ve kterých mohlo nocovat 60 turistů.\n\nBěhem druhé světové války sloužila německé organizaci Hitlerjugend, která zde v rámci rekonvalescence umisťovala děti (některé i s matkami) z válkou ohrožených německých měst. Chata v roce 1943 shořela. Požár zapříčinily pravděpodobně děti. Zbytky chaty podpálilo 26. srpna 1944 německé vojsko, které po neúspěšném boji při Trech studničkách likvidovalo všechny dostupné a možné útočiště partyzánů.\n\n"}
{"id": "1193260", "url": "https://cs.wikipedia.org/wiki?curid=1193260", "title": "Louis Bromfield", "text": "Louis Bromfield\n\nLouis Bromfield (* 27. prosince 1896, Ohio — 18. března 1956, Columbus) byl americký spisovatel a publicista. Proslavil se ale i jako ochránce přírody.\n\nBromfield se narodil 27. prosince 1896 v Ohiu jako syn Charlese Bromfielda a Annette Marie Coulterové. Rodina žila na farmě.\n\nV letech 1914 až 1916 studoval zemědělství na univerzitě v Cornellu, nicméně v roce 1916 přešel na studium žurnalistiky, kterou studoval na Kolumbijské univerzitě. Jeho pobyt na této univerzitě však netrval příliš dlouho, v důsledku první světové války byl totiž nucen narukoval na frontu a nakonec se přidal i ke zdravotnímu oddílu francouzské armády. Za své činy během války byl oceněn Válečným křížem.\n\nPo návratu z války se tento americký prozaik naplno věnoval práci reportéra, vyzkoušel si však také i povolání divadelního producenta a reklamního manažera.\n\nV roce 1921 se oženil s Mary Appleton Woodovou, která byla dcerou významného newyorského advokáta Chalmerse Wooda a jeho manželky Ellen Appleton Smithové. Manželům se narodily tři dcery; Ann, Hope a Ellen. Bromfieldova žena zemřela v roce 1952.\n\nJeho první novela s názvem \"Zelený vavřín\" (1924) slavila velký úspěch. O dva roky později získal Louis Bromfield za dílo \"Časný podzim\" (1926) Pulitzerovu cenu. V roce 1938 se Luois Bromfield vrátil k životu na farmě. Bromfieldova literární činnost se po té převážně orientovala na naučnou literaturu. V roce 1939 založil národní park Malabar Farm, symbolem tohoto parku se staly lesy Dorise Duka.\n\nLouis Bromfield zemřel v Columbusu v Ohiu.\n\n"}
{"id": "1193261", "url": "https://cs.wikipedia.org/wiki?curid=1193261", "title": "Karl Leeder", "text": "Karl Leeder\n\nKarl Leeder (15. ledna 1817 Hostinné – 4. května 1910 Vídeň) byl rakouský politik německé národnosti z Čech, poslanec Českého zemského sněmu.\n\nDo roku 1836 studoval filozofii na Karlo-Ferdinandově univerzitě v Praze. Působil jako vychovatel u barona Pittela. Později absolvoval studium práv na Vídeňské univerzitě. Roku 1845 získal titul doktora práv. Od roku 1847 do roku 1895 byl sekretářem a soukromým učitelem u hraběte Hoyos-Spritzensteina. Od roku 1872 byl rovněž členem spolku Verein für Geschichte der Deutschen in Böhmen. Působil jako advokát ve Vídni. V rodném Hostinném byl kronikářem. Získal Řád Františka Josefa. Roku 1873 napsal knihu \"Beiträge zur Geschichte von Arnau\".\n\nV 60. letech se krátce zapojil i do vysoké politiky. V doplňovacích volbách v červnu 1868 byl zvolen na Český zemský sněm, kde zastupoval kurii městskou, obvod Vrchlabí, Lanov, Hostinné.\n\nZemřel v květnu 1910 ve vysokém věku 94 let. Jeho synem byl c. k. lesmistr Fritz Leeder a c. k. dvorní tajemník Karl Leeder mladší.\n\n"}
{"id": "1193267", "url": "https://cs.wikipedia.org/wiki?curid=1193267", "title": "Genealogie morálky", "text": "Genealogie morálky\n\nGenealogie morálky je polemický pozdní spis filosofa Friedricha Nietzscheho, který byl vydán v roce 1887. Hlavním tématem spisu je osvětlit základní problém etiky, tj. vymezení pojmů „dobro“ a „zlo“. Na díle jsou taktéž zjevné prvky filosofie života.\n\nStejně jako pro ostatní Nietzscheho díla, platí i pro Genealogii morálky, že se jedná o spis psaný ve velmi osobitém stylu. Vyskytují se v něm prvky ironie, útočné pasáže a literární obraty (jejichž užívání souvisí s Nietzscheho filologickým zaměřením). K Nietzscheho stylu patří i neucelená forma psaní.\n\nNietzsche říká, že bude navazovat na svůj spis \"Lidské, příliš lidské\" (1878). Vzápětí představuje základní otázku \"Genealogie morálky\": „\"Jakého původu je vlastně dobro a zlo?\"“ Dále chce odpovědět na to, kdy a za jaké situace vznikly tyto dvě kategorie lidského chování. A v neposlední řadě se Nietzsche táže, jestli je takovéto morální hodnocení vůbec prospěšné pro člověka a jestli současná morálka není právě ta špatná.\n\nNietzsche nevěří anglickým psychologům, kteří spatřují vznik morálky ve zvyku. Pravdu prý neměli ani angličtí utilitaristé, když ztotožňovali pojem „dobré“ s pojmem „užitečné“, ani Herbert Spencer, který tvrdil, že „dobré“ je to, co je „účelné“.\n\nPro Nietzscheho je původním významem „dobrého“ to, co je výsledkem panství. Etymologicky to má dokazovat většina jazyků, kde „dobrý“ znamenal „privilegovaný, „ušlechtilý“, „vznešený“. (např. latinské „bonus“ vykládá Nietzsche jako „válečník“). Proti tomuto však má vystupovat tzv. „stádní instinkt“ a „svědomí“.\n\nA tak se zhruba od 16. století, tj. od období reformace, význam „dobrého“ mění ve zcela opačný, než jakým původně byl. Nyní je „dobrým“ člověkem člověk nejlépe „asketický“, který se chová podle přesně stanovených pravidel, které mu byly nařízeny. Původcem tohoto obratu je tzv. „kněžská kasta“, přesněji řečeno Židé. Proč právě Židé chtěli přetvořit základní morální hodnocení? Protože se chtěli podle Nietzscheho vzbouřit a pomstít pánům a jejich morálce a tím pádem vytvořili „otrockou morálku“, tj. morálku vhodnou pro slabé jedince.\n\n„\"Byli to Židé, kteří se proti aristokratické rovnici hodnot (dobrý = veselý = mocný = krásný = šťastný = bohulibý\") \"odvážili s hrozivou důsledností prosadit… a také udržet pravý opak…\" pouze \"ubozí jsou dobří, pouze chudí,  bezmocní, nízcí jsou dobří...\"“\n\nTato vzpoura původně bezmocných začala „resentimentem“ – převrácením hodnot, které je úmyslnou mstivou reakcí těch, kteří si nedokážou přiznat, že zkrátka nejsou pány. Takže „dobrý“ člověk už není „vznešený“, ale „podřízený“. Tímto se alespoň částečně kněžská kasta dostala k moci. Definitivně se resentiment projevil právě v 16. století s nastolením nových, pro Nietzscheho záměrně falešných ideálů. Ideálem se stala např. „slabost“, místo toho, aby jím byla „síla“. Pro Nietzscheho je resentiment jakousi deformací lidské přirozenosti, která nemá být slabá, ale vznešená, silná.\n\n„\"Tihle slabí – jednou chtějí totiž i oni být silní, o tom není sporu, jednou má přijít i jejich „království“ – „království boží“.\"“\n\nZa vzor vznešenosti Nietzsche považuje antický Řím, který však později podlehl židovskému vlivu. Posledními „zbytky“ vznešenosti v Evropě byli Francie v 17. a 18. století, potažmo následně Napoleon.\n\nFilosofie se má zaměřit na dějiny morálky, problém hodnot a jejich hierarchii.\n\nZde Nietzsche oroduje za suverénního jedince, který si uvědomuje svou odpovědnost. Takový jedinec má autonomní vůli a je původcem svých činů a zároveň za tyto činy ručí. Na druhé straně stojí jedinci, kteří nejsou svobodní, jsou v pasti mravnosti a tím pádem se stávají vypočitatelnými.\n\nVeškeré mravní hodnoty („dluh“, „vina“, „svědomí“, „povinnost) byly draze, krutě a dlouho vštěpovány do hlav. „Špatné svědomí“ vymysleli tzv. „genealogové morálky“. Určitá míra násilí dříve ve světě neškodila, naopak. Dnes máme nedostatek násilí a zavrhujeme svou pudovost – tím trpíme. A Trpící člověk má tendenci si vytvářet bohy, aby si dokázal ospravedlnit svou situaci. Takový člověk má strach, který je vlastně původcem potřeby vytvářet si bohy.\n\n„\"Kdo vůbec má na svědomí vynález „špatného svědomí“, - člověk resentimentu!\"“\n\nNietzsche se opakuje, vše určuje „vůle k moci“. Špatné svědomí vzniklo touhou někoho omezit lidskou svobodu, touhou ovládat. Křesťanství, což je nová podoba židovského vlivu, donutilo člověka cítit provinění vůči bohu. Tím se člověk obrací mimo tento svět, žije proti své přirozenosti – pudovosti a to Nietzsche nazývá \"nihilismem\".\n\nVůle potřebuje vždy nějaký cíl, tím rozhodně není askeze (tím se liší od Schopenhauera, který askezi vnímá jako únik před zlou, nenasytnou vůlí, pro Nietzscheho je vůle pozitivní). Co znamenají asketické ideály?\n\nVyznávat nějaký asketický ideál znamená ve skutečnosti touhu uniknout nějakým mukám. Člověk by měl tyto muky, překážky odstraňovat a překonávat. Teprve pak se člověku dostane svobody. To se nicméně nepovedlo některým filosofům, kteří dokonce přijali křesťanství a vystupovali jako oni „asketičtí kněží“.\n\n„\"Asketický život je vnitřním rozporem: panuje tu resentiment, jaký nemá obdoby, resentiment nenasyceného instinktu a vůle k moci, který by chtěl opanovat.\"“\n\nAsketické ideály produkují hnus z člověka a zároveň soustrast s člověkem. Všichni lidé, kteří jsou zhnusení ze svého vlastního života, se snaží toto zhnusení předat ostatním právě formou asketických ideálů. Chtějí v člověku vyvolat falešné ctnosti, např. soucit – pakliže jsou úspěšní, tvoří další lidi resentimentu. Člověk pak utlumuje svou vůli. Tím vzniká onen „nihilismus“ – „vůle k nicotě“.\n\nAsketičtí kněží jsou v podstatě jen trochu silnějšími lidmi resentimentu, kteří si pomocí asketických ideálů, špatného svědomí a převracení hodnot upevňují své postavení a vůli k moci. Asketické ideály jsou nebezpečné, protože jsou prezentovány jako dogmatické, tedy takové, které nepřipouští existenci jiné alternativy.\n\nI věda je nakažena asketickým ideálem. Nietzsche říká, že ve vědě dochází od Koperníka postupem času k „umenšování člověka“. Do popředí se dostávají nějaká objektivní fakta, z kterých se následně dělají dogmata.\n\nAsketickému ideálu se chtěl Nietzsche ještě věnovat v díle \"Vůle k moci\".\n\nNietzscheho závěrem je, že asketický ideál znamená „vůli k nicotě“, tedy „vzepření se životu“.\n"}
{"id": "1193298", "url": "https://cs.wikipedia.org/wiki?curid=1193298", "title": "Loretta Lynchová", "text": "Loretta Lynchová\n\nLoretta Elizabeth Lynchová (* 21. května 1959 Greensboro) je americká politička, která zastávala mezi lety 2015 a 2017 post ministryně spravedlnosti ve vládě prezidenta Baracka Obamy. Stala se tak první afroamerickou ženou v této pozici.\n\nLorreta Lynchová pochází ze Severní Karolíny a roku 1984 absolvovala Harvard Law School. Následně pracovala jako advokátka v New Yorku. Roku 2007 si vzala Stephena Hargrovea.\n\n"}
{"id": "1193299", "url": "https://cs.wikipedia.org/wiki?curid=1193299", "title": "Studentská agora", "text": "Studentská agora\n\nStudentská agora je středoškolská soutěž, ve které si studenti mohou vyzkoušet debatovat. Soutěž pořádá česká nezisková organizace Agora Central Europe. Soutěž se snaží podnítit u studentů zájem o to co se děje v jejich okolí. První ročník soutěže se konal v roce 2004. \n\nSoutěže se účastní desetičlenné týmy studentů. Několik týdnů před konáním soutěže jsou týmům zaslány témata, na které se mají připravit. Témata se často týkají např. problémy v životním prostředí, mezigenerační problémy, globalizace, občanských práv nebo nerovnosti pohlaví. \n\nTýmy si na soutěži vylosují zda budou dané téma obhajovat nebo mu odporovat. Na soutěži je povoleno se mírně od tohoto stanoviska odchýlit. Porota se poté snaží zhodnotit schopnost jednotlivých týmů a rozhodnou, který tým byl nejhorší. V dalších kolech poté přibývá ještě debata \"dva na dva\", ve které si tým zvolí dva zástupce, kteří ho budou reprezentovat. \n\n"}
{"id": "1193301", "url": "https://cs.wikipedia.org/wiki?curid=1193301", "title": "Eduard Petr", "text": "Eduard Petr\n\nEduard Petr, též Eduard Peter (4. září 1818 Rtyně nad Bílinou – 16. října 1898 Praha), byl rakouský římskokatolický duchovní, teolog, vysokoškolský pedagog a politik z Čech, koncem 60. let 19. století poslanec Českého zemského sněmu a rektor Karlo-Ferdinandovy univerzity.\n\nVystudoval teologii na Karlo-Ferdinandově univerzitě v Praze. 30. července 1843 byl vysvěcen na kněze. 4. října 1841 složil slib v Rytířském řádu křižovníků s červenou hvězdou v Praze. Roku 1846 získal titul doktora teologie. V období let 1848–1850 působil jako suplent pastorální teologie, od roku 1850 do roku 1889 působil jako řádný profesor studia Starého zákona a semitských jazyků na Karlo-Ferdinandově univerzitě. Ovládal hebrejštinu a aramejštinu. V roce 1856 byl děkanem kolegia doktorů teologie. Byl rovněž několikanásobným děkanem Katolické teologické fakulty Univerzity Karlovy. Tuto funkci zastával v roce 1860, 1865, 1869, 1872, 1883 a 1888. V roce 1869/1870 zastával funkci rektora Karlo-Ferdinandovy univerzity. Byl arcibiskupským notářem. Byl autorem spisů o gramatice orientálních jazyků. Měl titul vládního rady a roku 1889 získal Řád železné koruny III. třídy. V roce 1889 odešel do penze. Potom byl čestným profesorem Teologické fakulty pražské Německé univerzity.\n\nV 60. letech se zapojil i do vysoké politiky. V letech 1869–1870 usedl na Český zemský sněm, kde působil jako virilista (tedy poslanec z titulu své funkce rektora pražské univerzity).\n\nAčkoliv vyučoval i na německé univerzitě, v některých zdrojích je uváděn národností jako Čech. Zemřel v říjnu 1898 v pražském křižovnickém klášteře.\n"}
{"id": "1193305", "url": "https://cs.wikipedia.org/wiki?curid=1193305", "title": "Hexafenylethan", "text": "Hexafenylethan\n\nHexafenylethan je hypotetický uhlovodík odvozený od ethanu nahrazením všech atomů vodíku fenylovými funkčními skupinami. Dosud (2016) se jej však nepodařilo připravit.\n\n"}
{"id": "1193310", "url": "https://cs.wikipedia.org/wiki?curid=1193310", "title": "Ashton Carter", "text": "Ashton Carter\n\nAshton Baldwin \"Ash\" Carter (* 24. září 1954, Filadelfie) je americký demokratický politik a právník, od února 2015 nahradil Chucka Hagela v postu ministr obrany USA v administrativě Baracka Obamy. Carter je fyzik a bývalý profesor na Harvardu. Je spoluautorem více než jedenácti, převážně vědeckých, knih, a napsal již více než sto článků na téma fyzika, národností bezpečnost a technika. Vystudoval Oxfordskou univerzitu.\n\n"}
{"id": "1193312", "url": "https://cs.wikipedia.org/wiki?curid=1193312", "title": "Radošovce (okres Trnava)", "text": "Radošovce (okres Trnava)\n\nRadošovce jsou obec na Slovensku v okrese Trnava.\n\nV obci je římskokatolický kostel sv. Anny z roku 1762.\n"}
{"id": "1193313", "url": "https://cs.wikipedia.org/wiki?curid=1193313", "title": "Josef Pravda (podnikatel)", "text": "Josef Pravda (podnikatel)\n\nJosef Pravda (* 19. října 1962) je bývalý český policista, nyní majitel bezpečnostní agentury, člen ČSSD.\n\nVystudoval Ostravskou univerzitu (získal titul Bc.) a Ekonomickou fakultu Vysoké školy báňské - Technické univerzity Ostrava (získal titul Ing.).\n\nV minulosti pracoval 27 let u policie ČR, několik let před odchodem do civilu zastával funkci zástupce ředitele pro pořádkovou policii u Městského ředitelství PČR v Ostravě. V posledních letech služby se věnoval také problematice boje proti domácímu násilí. V roce 2008 ze služby odešel a založil soukromou bezpečnostní agenturu \"5 Points Group\". Jedná se o rodinnou firmu, v níž uplatňuje získané zkušenosti z dlouholeté služby u Policie ČR. Od roku 2008 je v agentuře předsedou představenstva, a také je jejím jediným akcionářem.\n\nJosef Pravda žije od roku 1988 v Ostravě, konkrétně v části Moravská Ostrava. Je ženatý, má dva syny.\n\nV roce 2009, po ukončení služebního poměru u Policie ČR, vstoupil do ČSSD. Je členem Místní organizace ČSSD Moravská Ostrava a Přívoz 1. Předtím nebyl členem žádné jiné politické strany ani hnutí.\n\nV komunálních volbách v roce 2010 kandidoval za ČSSD do Zastupitelstva městského obvodu Moravská Ostrava a Přívoz.. V letech 2010 až 2014 vykonával funkci předsedy bezpečnostní komise Městského obvodu Moravská Ostrava a Přívoz, od roku 2014 je členem právní komise Rady statutárního města Ostravy.\n\nVe volbách do Senátu PČR v roce 2016 kandidoval za ČSSD v obvodu č. 70 – Ostrava-město. Se ziskem 7,78 % hlasů skončil na 7. místě a do druhého kola nepostoupil.\n"}
{"id": "1193314", "url": "https://cs.wikipedia.org/wiki?curid=1193314", "title": "Rozhodné pojednání o vztahu náboženství a filosofie", "text": "Rozhodné pojednání o vztahu náboženství a filosofie\n\nRozhodné pojednání je spis, jehož autorem je Ibn Rušd (Averroes). Toto dílo vzniklo přibližně roku 1179. Hlavním tématem je právní obhájení studia filosofie z pohledu islámského náboženského Zákona.\n\n„Cílem této rozpravy je z hlediska islámského práva důkladně prozkoumat, zda náboženský Zákon povoluje, zapovídá, či přikazuje – ať už jako doporučení, nebo povinnost – studium filosofie a logiky.“\n\nNa začátku Ibn Rušd říká, že filosofie studuje vše jsoucí, tedy to, co je produktem Boha. S filosofií tedy poznáváme Boha. Studium filosofie musí být tedy buď povinné, nebo doporučené. Následně Ibn Rušd cituje některé verše z Koránu, které mají jeho tvrzení potvrdit, např. „Vy, kdož jste nadání prozíravostí, rozvažujte!“ Korán tedy přímo ukládá povinnost studovat všechno jsoucí za pomocí filosofie, resp. rozumového odvozování. \n\nVzápětí Ibn Rušd rozlišuje druhy odvozování: \nJelikož ze Zákona vyplývá nutnost studovat vše jsoucí pomocí rozumového odvozování a Ibn Rušd je první, kdo toto odhalil, je sám povinen začít tento problém studovat. A protože existuje tradice (tj. tradice řecké filosofie), která se této problematice věnovala, je potřeba na ni navázat a důkladně, kriticky ji zhodnotit. Není totiž v silách jednotlivce, aby obsáhl veškeré vědění v dané oblasti bádání. Ibn Rušd zde rovněž vyzývá k určitému progresu při studiu filosofie a logiky.\n\nZákaz studia filosofie by neměl nastat proto, že někteří jedinci nepostupovali správně (tzn. že ve strukturách jejich argumentů jsou chyby). Podobně je to s právníky. Právní věda se přece nezakazuje proto, že někteří právníci dělali při výkladu pramenů práva chyby. To vyjadřuje Ibn Rušd následujícími slovy:\n\n„Ba dokonce můžeme říci, že ten, kdo ve studiu filosofických spisů brání lidem tomu způsobilým na základě domněnky, že někteří z nejzkaženějších lidí vlivem svého studia těchto knih sešli ze správné cesty, je jako ten, kdo brání žíznivému napít se čerstvé chladné vody tak dlouho, až žízní zemře, jen proto, že někteří lidé se při jejím pití zalkli.“\n\nKaždý muslim věří v to, že islámský Boží Zákon je pravdivý a vede ke štěstí. Přijetí tohoto Zákona se děje na základě uvěření. Každý člověk však uvěří na základě jiných argumentů, vzhledem k různosti lidské přirozenosti. Některý jedinec uvěří na základě rétorických, u jiného bude víra podnícena dialektickými argumenty a další člověk uvěří až s pomocí rozumových (vědeckých) argumentů.\n\nVšechny tři způsoby argumentace jsou relevantní a vedou ke stejné pravdě. Liší se pouze úrovní či náročností. \n\nV dalším kroku Ibn Rušd zdůrazňuje nutnost alegorického výkladu. Ten je nutný proto, že si některé části Koránu protiřečí anebo nemohou být vykládány doslovně. Zde je nutný alegorický výklad, pro jehož užívání však mají předpoklady pouze filosofové, jakožto ti, kteří ovládají rozumové odvozování. \n\nDůvod, proč jsou v Písmu nejasnosti, souvisí s různou lidskou přirozeností. Ti, kteří jsou schopni ovládat rozumové odvozování, jsou také schopni nalézt části Koránu, které si protiřečí. A tyto části mohou vykládat alegoricky. \nTyto sporné verše by se však neměly vykládat alegoricky těm, kteří by takový výklad nepochopili, protože k tomu nemají dostatečné rozumové dispozice. Proto se nad výkladem Koránu nemůže ustanovit obecný konsensus. Teologové, jež jsou schopni pouze dialektického odvozování, se nemají pouštět do alegorického výkladu. Ibn Rušd dokonce tvrdí, že ten, kdo se zabývá studiem jsoucna (tj. filosofií) a nemá k tomu předpoklady je buď hříšník, nebo kacíř.\n\nExistenci Boha, prorockých poslání, štěstí a utrpení na onom světě je tedy schopen uvěřit každý jedinec. Způsob uvěření se liší podle rozumové vybavenosti. Kdo toto popírá, je kacíř. Rétorické argumenty jsou určeny obyčejnému lidu, nabývají formu kázání. Dialektické argumenty jsou vhodné pro teology. Poslední, vědecké argumenty jsou určeny pouze pro vědce, filosofy. Knihy s alegorickým výkladem Koránu by měly být psány a šířeny pouze mezi rozumově nadanými skupinami lidu. Není správné poskytovat alegorický výklad všem lidem, tak to činí např. Al-Ghazálí. Pouze základní dogmata (viz začátek odstavce) však nesmějí být alegoricky vykládána, jinak se jedná opět o kacířství.\n\nIbn Rušd se zde znovu opakuje. Uvádí opět tři způsoby uvěření (vědecký, dialektický a rétorický). V Písmu tak musí existovat všechny typy argumentů, aby mohl uvěřit každý, bez ohledu na své rozumové dispozice. Nejběžnější metoda uvěření je skrze rétorické argumenty, méně lidí uvěří pomocí dialektických a nejméně pomocí vědeckých argumentů. \n\nDále se Ibn Rušd vrací k dělení druhů odvozování, které shrnuje a doplňuje o bližší charakteristiku:\n\n1) vědecké – založené na jistých premisách; lidé, kteří ho ovládají (filosofové), mohou užívat alegorický výklad, jiní však ne. Z pohledu Ibn Rušda se jedná o jakousi esoterickou skupinu\n\n2) dialektické – založené na premisách, které jsou obecně přijímány; lidé, kteří ho ovládají, jsou teologové, jim je alegorický výklad zapovězen\n\n3) rétorické – založené na premisách, které jsou přesvědčivé pro obyčejné lidi; reprezentuje způsob uvěření pro většinu, tj. formou především kázání, doslovného výkladu Koránu. Alegorického výkladu tito lidé nejsou vůbec schopni a nesmí jim být předkládán\n\n4) chybné – vychází pouze ze zdánlivě platných premis. Od začátku, ve kterém vyjmenoval 4 typy, z toho 3 relevantní, chybné odvozování vůbec neřeší.\n\nV dalším Ibn Rušd v podstatě opakuje to, co již řekl v předchozích částech.\n\nV závěru Ibn Rušd vyjadřuje touhu rozvíjet tuto problematiku v dalším díle. Vztah filosofie a náboženství nakonec vyjadřuje následovně: \n\n„Jedná se přece o přirozené partnery a bytostné a instinktivní milence.“\n"}
{"id": "1193316", "url": "https://cs.wikipedia.org/wiki?curid=1193316", "title": "Ondrej Hodža", "text": "Ondrej Hodža\n\nOndrej Hodža (15. září 1819 Rakša – 28. července 1888 Sučany) byl slovenský evangelický kněz, národněkulturní pracovník a církevní hodnostář; bratr národního buditele a jazykovědce Michala Miloslava Hodži a otec Jana Miloslava Hodži a slovenského politika, státníka a publicisty Milana Hodži.\n\nNarodil se v rodině Jana Hodži a jeho manželky Marie. Studoval na gymnáziu v Rožňavě, evangelickou teologii v Bratislavě a na univerzitě v Halle. V letech 1846–1848 působil jako evangelický kaplan v Liptovském Mikuláši, v letech 1848–1887 jako farář v Sučanech a od roku 1860 byl turčianským seniorem. V roce 1841 pracoval jako zapisovatel Ústavu a řeči a literatury českoslovanské v Bratislavě. Byl aktivním činitelem štúrovského hnutí, v roce 1844 se stal spoluzakladatelem spolku Tatrín, v roce 1846 se zúčastnil schůze evangelických kněží Liptova, na které podepsali prohlášení za štúrovskou slovenštinu. Byl také účastníkem slovenského povstání v letech 1848–1849, později byl vězněn v Martině a Banské Bystrici, v roce 1861 se stal signatářem Memoranda národa slovenského a v roce 1863 byl spoluzakladatelem a členem výboru Matice slovenské. Podporoval slovenské školy, bránil národní práva na církevním a kulturním poli. \n\nMimo jiné byl také autorem zpráv v Slovenských národních novinách, publikoval také v periodikách Orel tatranský, později Obzor, Cirkevné listy a další. Je také autorem lidově výchovné prózy o aktuálních národních problémech.\n\n"}
{"id": "1193317", "url": "https://cs.wikipedia.org/wiki?curid=1193317", "title": "MTV Movie Awards 2014", "text": "MTV Movie Awards 2014\n\nVyhlášení amerických filmových cen MTV 2014 se uskutečnilo 13. dubna 2014 v Nokia Theatre v Los Angeles v Kalifornii. Moderátorem ceremoniálu byl Conan O'Brien.\n\n\n\n\n\n\n"}
{"id": "1193318", "url": "https://cs.wikipedia.org/wiki?curid=1193318", "title": "Člověk stroj (La Mettrie)", "text": "Člověk stroj (La Mettrie)\n\nČlověk stroj je dílo, které bylo vydáno roku 1748, jehož autorem je francouzský lékař a filosof Julien Offray de La Mettrie. Hlavním tématem spisu je vyvrácení dualismu, tedy existence hmotné a duchovní substance.\n\nNa začátku La Mettrie odmítá několik skupin filosofických koncepcí lidské duše. Například Leibniz zduchovnil, se svou naukou o monádách, hmotu, podle La Mettrieho měl učinit pravý opak, „zmaterializovat duši“. Vesmír, tím pádem i člověk, se skládal podle Leibnize z nějakých nehmotných jednotek. La Mettrieho názor je však takový, že prvotní je nějaká hmota. La Mettrie směřuje k názoru, že u člověka neexistují žádné, na sobě nezávislé substance.\n\nLa Mettrie praví, že vše co poznáváme, činíme skrze naši tělesnost a tak poznáváme přírodu. Protože jsou všichni živočichové vybaveni stejnou tělesností, není důvod předpokládat, že se v tomto ohledu nějak liší. Neexistovala by tak duchovní vyspělost, výlučná jen a pouze člověku.\n\nZdá se, že primární by mohla být tělesnost. Je jasné, že vše poznáváme skrze naši zkušenost této tělesnosti. „\"Člověk je stroj tak složený, že je nemožné učinit si o něm předem jasnou představu a v důsledku toho jej definovat.\"“ Zde se autor obrací proti výzkumům a priori. Jediný správný postup při zkoumání lidské duše je a posteriori. Uvádí příklad. Když bude člověk nemocný, tak se i jeho vlastní duše nebude cítit dobře. Proč? Protože je ovlivněná stavem vlastního těla.\n\nNa druhou stranu se zdá, že i nálada duše ovlivňuje tělo. To si můžeme představit na pocitu strachu, člověk se začíná potit, třást se. Nicméně stejně se duše projevuje tělesně. Například se různé pocity se projevují zrychlením nebo zpomalením krevního oběhu. Nebo když jde člověk spát, chce se spát jak tělu, tak duši. La Mettrie říká, že „usínají současně“. Lidské tělo pracuje jako stroj. „\"Lidské tělo je stroj, který sám natahuje své pružiny, živý obraz nepřetržitého pohybu.\"“ Lidské tělo si tak kupříkladu samo říká na, co má chuť, jakmile se člověk nasytí, vzniká v duši pocit uspokojení. A pokud je člověk hladový, přenáší se to negativně i do jeho nálady.\n\n„\"Přemýšlíme a dokonce i jsme poctivými lidmi právě jen natolik, jako jsme veselí nebo stateční: vše záleží na způsobu, jak je náš stroj seřízen.\"“\n\nI faktory jako stáří a pohlaví má vliv na lidský rozum a tím pádem i jednání.  Ženy bývají „jemnější povahy“ než muži. Muži mají mozek a nervy „tužší“ – tzn., že mají „silnějšího ducha“. Vzdělání je prý rovněž na straně muže. Muž je navíc nositelem dědičných znaků. „Mužné“ a „silné“ charakteristiky muže La Mettrie zdůvodňuje tak, že právě muž je schopen vnímat ženskou krásu.\n\nPsychické vlastnosti se zkrátka dají odhadnout i z pohledu na jedince. Čili zase je lidské tělo něčím prvotním.\n\nDůležitým faktorem je i jakýsi geografický determinismus (zřejmá návaznost na Montesquieua ). Člověk při stěhování do území s jiným podnebím se jednak může cítit jinak fyzicky, ale následně i sociálně, kulturně.\n\n„Rozmanité stavy duševní jsou tedy vždy v korelaci se stavy tělesnými.“ Lidskou přirozenost hledá La Mettrie právě v tomto spojení. Dostává se k anatomii. Srovnává lidské tělo se zvířecím. Upozorňuje, že člověk se liší především velikostí mozku. Nejblíže člověku, co do velikosti mozku jsou např. opice, slon, bobr, pes. Z velikosti mozku vyplývají další charakteristiky:\n\n„1) Čím divočejší zvířata, tím méně mají mozku;\n\n2) zdá se, že vnitřních orgánů přibývá s jejich učenlivostí;\n\n3) (…) čím více se bude získávat na duchu, tím více se bude ztrácet na instinktu. (…)“\n\nPouhá velikost mozku však nestačí, důležitá je i struktura, tj. vyváženost vnitřních látek (čili nějaká „homeostáza“, sám La Mettrie toto slovo ovšem nepoužívá). Slabomyslný člověk tak bude mít „normální“ velikost, avšak jeho mozek bude strukturou příliš „měkký“, co do fyziologické stránky.\n\nNásledně La Mettrie odmítá kauzalitu. „ (…) je třeba přiznat, že náš chabý rozum, omezený na pozorování nadmíru hrubá, nemůže vidět pouta spojující příčiny a účinky. Je tu jakási harmonie, již filosofové nikdy nepoznají.“ Nikdy nemůžeme s jistotou vědět, že nějaká událost je příčinou další. Tyto jevy pouze pozorujeme  (Tím La Mettrie neříká, že naše usuzování z příčin na účinky je chybné. Sám jej totiž používá. Pouze říká, že tyto úsudky nemusí platit nutně.).\n\nLa Mettrie si klade další otázku. Proč by výchova zvířat, např. opice měla být nemožná? Vždyť opice je velmi fyziologicky podobná člověku. La Mettrie tak vyslovuje předpoklad, že by mělo být možno opici vychovat, tj. např. naučit ji mluvit (zde La Mettrie hovoří v podstatě o možnosti socializovat opice). I člověk prošel přece dlouhým vývojem. Původně také neovládal jazyk a řeč.\n\nNelišil se tehdy od opic a dalších zvířat. Postupně si člověk vyvinul kulturu. Lidé postupně využívali svých pudů a citlivosti k nabytí ducha.\n\n„Avšak kdo promluvil první? Kdo byl prvním učitelem lidského rodu? Kdo vynalezl prostředky, jak využít naší učenlivé konstituce? O tom nevíme nic; jména těchto šťastlivců a prvních géniů se ztratila v noci věků. Avšak umění je dítkem Přírody; ta musila být dávno před ním.“\n\nZdá se tedy, že vše jde od jednoduchých forem po složitější. To platí, i pokud se člověk něčemu novému učí. Matematika se učí snadno proto, že její jazyk je velmi podobný našemu pohledu na svět. (Jedno těleso a druhé těleso jsou dohromady dvě tělesa).\n\nTělo a duše jsou jeden celek. Obojí však jde dělit, přesněji řečeno členit. Toto členění La Mettrie označuje slovem „představivost“ . Představivost se vyznačuje schopností myslet něco odděleně od všeho ostatního, čili samostatně. To je základní činnost. Z představivosti následně vyplývají další činnosti jako např. soud, porovnávání, vkus, měření. Čím více člověk procvičuje představivost (to označuje La Mettrie slovem „výuka“), tím je v určitém oboru nadanější. Díky představivosti jsme schopni i utváření a porovnávání nejenom fakt, ale i etických hodnot. Představivost je předpoklad nejen logiky, ale i etiky a estetiky. Vrozené ideje neexistují, jak tvrdili Kartesiáni. Vše má na svědomí představivost. Představivost pracuje neustále, volně přechází jeden obraz v druhý.\n\nPříroda nás sestavila tak, abychom vyčnívali nad všemi živočichy výchovou. „V člověku je, říká se, zákon Přírody, poznání dobra a zla, jež nebylo vryto do srdce zvířat.“ La Mettrie se ovšem znovu ptá, jestli máme nějaký důkaz, že schopnost být vychován má pouze člověk. My máme pouze nějakou osobní vnitřní zkušenost. Ta však neříká nic o zkušenosti ostatních lidí a živočichů. My se pouze domníváme, máme určitou víru. Ta je přenášena například jazykem.\n\nLa Mettrie uvádí příklad se psem, který se poté, co kousnul svého pána, cítí provinile. Neukazují zvířata také svědomí? Navíc ne všichni lidé svědomí mají, ne všichni lidé jsou ctnostní. Člověk má stejný nebo velmi podobný tělesný základ jako živočichové.\n\n„Člověk není uhněten ze vznešenější hlíny; příroda použila jednoho a téhož těsta a měnila pouze zákvas.“\n\nNásledně se La Mettrie krátce věnuje etice. Hlavním cílem života je štěstí. Všichni živočichové mohou mít výčitky svědomí. Člověk nemůže být odpovědný za nějaký čin, který spáchal, když byl obětí „šílených smyslů“. Tj. že nerozum nebyl schopen ovládat jednání člověka, korigovat pudy. Zde je další případ jak tělo ovlivňuje duši. To, co má La Mettrie na mysli je stará zásada: „Ve zdravém těle zdravý duch.“\n\n„\"Zákon Přírody nelze zničit. Je tak hluboko vtištěn do všech tvorů, že nikterak nepochybuji o tom, že i nejdivočejší a nejukrutnější z nich mají nějaké okamžiky lítosti.\"“\n\n„\"Příroda nás všechny stvořila pouze proto, abychom byli šťastní.\"“\n\nLa Mettrie dochází k názoru, že i zákon Přírody je jakýmsi vnitřním citem, plodem představivosti. Následně se autor obrací proti fanatismu, konkrétně se věnuje příkladu náboženství. La Mettrie nepopírá, že možná existuje nějaká „\"Nejvyšší bytost\"“. Popírá však nárok jednoho náboženství na absolutní pravdu. Ostatně i ateismus je svým způsobem stejně relevantní alternativa.  \n\n„\"Je nám naprosto nemožné dobrat se původu věcí. Jak pošetilé je trápit se tolik pro to, co nemůže být poznáno a co by nás neučinilo šťastnějšími, i kdybychom v tom někdy k něčemu došli.\"“\n\nNemůžeme ani s jistotou tvrdit, že Bůh existuje. Ani že neexistuje. La Mettrie se sám přímo hlásí k pyrrhónské skepsi. Následně se jeho vztah k náboženství zostřuje. „\"Kdo staví ve svém srdci oltáře pověře, je zrozen k uctívání model, nikoli k tomu, aby měl smysl pro ctnost.\"“ Náboženství tak spíše vede k mravnímu úpadku, protože věřící člověk nekriticky upřednostňuje své stanovisko, rozumově nedostatečně zdůvodněné. Ateismus je tak v podstatě liberálnější.\n\nA opět se vrací ke kritice pojmu „duše“ jako nějaká substance. (V La Mettriově pojetí je pojem „duše“ pouze nějakým „\"flatus vocis\"“ – „\"vanutím větru\"“, tj. prázdným termínem, který nemá oporu v realitě. La Mettrie však tento termín nepoužívá.).\n\n„\"Duše je tedy pouze nic neříkající termín, s nímž se nespojuje žádná představa a jehož má dobře vyvinutý duch užívat jen k tomu, aby pojmenoval onu část, která v nás myslí\".“\n\nLa Mettrie ještě rozvádí svou myšlenku o člověku, jako o stroji. Říká, že každá část lidského těla je nějak seřízena. „ \"(…) mozek má své svaly pro myšlení stejně jako nohy pro chůzi.\"“ Nic prý není řízeno naší vůlí. „\"Je marné vykřikovat něco o vůli.\"“ Tělesné procesy jsou tedy pravidelné a mimovolní. Pokud nějaká vůle je, pak vychází z tělesných procesů. Rozhodně není prvotní.\n\nTato tvrzení dokazuje i na zvířatech. Pokud si například vezmeme samotné žabí srdce, bude tlouci i bez těla. Navíc člověk má i nějaké reflexy (tento termín La Mettrie neužívá, ale v podstatě jej popisuje), jedná se třeba o zavření očí při nějaké hrozící ráně. Kde však sídlí centrum všech pohybů v lidském těle?  La Mettrie říká, že v tzv. „\"parenchymu\"“ - vlastní substanci tělesných částí. Onen základní princip pohybu v těle La Mettrie nazývá „\"enormon\"“ – ztotožňuje ho s tzv. termínem „\"duše\"“. „\"Enormon\"“ pochází již od Hippokrata a znamená „zvnitřku organismu působící princip pohybu – reaktivitu“. Tento princip sídlí v mozku.\n\nLa Mettrie hovoří o principu „\"oscilace organického těla\"“. „Hmota se hýbe sama sebou“. La Mettrie upozorňuje na to, že nezná podstatu hmoty, ani podstatu pohybu. Co zná, je to jak se tyto činnosti projevují, zná to z vlastní zkušenosti. Odmítá rovněž substanciální formy. Je pouze jedna substance, ta tělesná.\n\nVe vesmíru je prý tedy jen jedna substance a ta je nejdokonalejší v člověku. Dále přirovnává lidské tělo k hodinám. Descartes se sice mýlil, když tvrdil, že člověk je něco více než stroj. Zvířata však chápal jako stroje naprosto správně.\n\n„\"Být strojem, cítit, myslit, umět rozlišovat dobro a zlo stejně jako modrou a žlutou barvu, zrodit se s inteligencí a s bezpečným instinktem morálním a přitom být pouhým živočichem, to jsou přece věci, které si neodporují o nic více, než být opicí nebo papouškem a umět se potěšit.\"“\n\n„\"Myslím, že myšlení je tak málo neslučitelné s organisovanou hmotou, že se zdá být její vlastností, takovou jako elektřina, schopnost pohybu, neprostupnost, rozlehlost atd.\"“\n\nVědci by se měli zaměřit na svou vlastní zkušenost, na to, co pochází ze smyslů. Jedině tak lze zkoumat svět kolem nás („Přírodu“) a i nás samotné.\n\n„ \"(…) idiot nebo hlupák jsou zvířata v lidské podobě, tak jako vychytralá opice je malý člověk v jiné formě (…)\"“\n\nCo se děje s člověkem po smrti? La Mettrie v duchu skepticismu říká, že bychom se měli zdržet jakýchkoli závěrů. O tom totiž nevíme vůbec nic, stejně je to s naším původem. „\"Smiřme se tedy s nepřekonatelnou nevědomostí, na níž závisí naše štěstí.\"“\n\n„\"Uzavřeme tedy směle. Člověk je stroj a v celém Vesmíru je jen jedna substance, rozmanitě modifikovaná.\"“\n\nLa Mettrie tvrdí, že všechny své závěry má podložené mnohými vědeckými pozorováními. Odmítá prý každého, kdo nerozumí anatomii, ani filosofii lidského těla (čili sám La Mettrie se věnuje svým způsobem tematice filosofie mysli). Teologie, metafyzika jsou pouze „dětinské zbraně“. Neexistují 2 substance, tělo a duše, je pouze jedna, zdá se, že tělesná.\n\nLa Mettriova koncepce vychází z velmi podobných postojů britského empirismu. V \"Člověk stroj\" La Mettrie, podobně jako Locke či Hume, popírá existenci nějakých vrozených idejí. S Humem, svým současníkem, by se La Mettrie shodl i v názorech na kauzalitu (nástroj potřebný pouze pro naši orientaci ve světě. Ve skutečnosti nemůžeme tvrdit, že jedna věc způsobuje druhou).\n\nLa Mettrie spis \"Člověk stroj\" napsal hlavně kvůli vyvrácení kartesiánského dualismu. Názory La Mettrieho a Descarta se podstatně liší. Descartes uznává existenci vrozených idejí, např. Boha. To La Mettrie naprosto odmítá. Všechno vědění je dáno a posteriori, nikoli a priori. K podstatě věcí se podle La Mettrieho nemůžeme dobrat. La Mettrie říká, že nemůžeme poznat úplnou pravdu. To podle Descarta lze, protože nám je pravdivé vědění dáno Bohem.\n\nCo je však podstatnějším rozdílem, je fakt, že Descartes uznává schopnost myslet, jako bytostně lidskou. Myšlení je tedy esencí člověka. Je tím, co nás „nadřazuje“ nad zvířata – pouhé „hmotné stroje“. Oproti tomu La Mettrie praví, že esence člověka je stejná, jako zvířecí. Člověk je v prvé řadě také stroj. Esencí života je pohyb – „\"oscilace organického těla\"“.\n"}
{"id": "1193343", "url": "https://cs.wikipedia.org/wiki?curid=1193343", "title": "MozBackup", "text": "MozBackup\n\nMozBackup je jednoduchá utilita pro zálohování uživatelských dat aplikací jako jsou Mozilla Firefox, Mozilla Thunderbird atd. Umožňuje zálohovat a obnovit záložky, poštu, kontakty, historii, rozšíření, hesla, mezipaměť atd. K dnešnímu dni už není MozBackup dále vyvíjen.\n\nV létě 2003 představil Pavel Cvrček program Mozilla Backup\nurčený k zálohování uživatelských profilů balíku webových aplikací Mozilla na MS Windows. V dalších verzích přibyla podpora profilů programů Mozilla Firefox, Mozilla Thunderbird a postupně mnoha dalších uživatelských aplikací založených na technologiích Mozilly. Od verze 1.3 nese program jméno MozBackup, ve verzi 1.4.8 se program stal open-source. MozBackup, lokalizovaný do několika desítek jazyků, je populární a na serverech poskytující software velmi kladně hodnocený.\n\n\n"}
{"id": "1193345", "url": "https://cs.wikipedia.org/wiki?curid=1193345", "title": "Třída Vishwast", "text": "Třída Vishwast\n\nTřída Vishwast je třída oceánských hlídkových lodí indické pobřežní stráže. Celkem byly do služby zařazeny tři jednotky této třídy. Mezi jejich úkoly patří ochrana hlídkování, ochrana výhradní námořní ekonomické zóny země, hašení požárů, nebo mise SAR.\n\nVšechny tři jednotky navrhla a postavila indická loděnice Goa Shipyard Limited (GSL) ve Vasco da Gama.\n\nJednotky třídy \"Vishwast\":\nPlavidla nesou dva 6,5metrové rychlé čluny RHIB a tři malé čluny Gemini. Jsou vyzbrojena jedním 30mm kanónem CRN-91 s dosahem 4 km. Palba je řízena elektrooptickým systémem. V případě potřeby však plavidla lze přezbrojit 76mm kanóny. Na zádi se nachází přistávací plocha a hangár pro vrtulník (obvykle HAL Dhruv). Pohonný systém tvoří dva diesely MTU o celkovém výkonu 18 000 kW, pohánějící dva lodní šrouby se stavitelnými lopatkami. Manévrovací schopnosti zlepšuje příďové dokormidlovací zařízení o výkonu 400 kW. Nejvyšší rychlost dosahuje 26 uzlů. Dosah je 4500 námořních mil při rychlosti 15 uzlů.\n"}
{"id": "1193351", "url": "https://cs.wikipedia.org/wiki?curid=1193351", "title": "Árpád Ritter", "text": "Árpád Ritter\n\nÁrpád Ritter (: ), (* 12. června 1975 v Budapešti, Maďarsko) je bývalý maďarský zápasník volnostylař. Zápasit začal v 9 letech v rodné Budapešti. Začinal v pro Maďary tradičním klasickém stylu. V dorosteneckém věku byl však u něho rozpoznán talent na volný styl, na který se postupně přeorientoval. Připravoval se v klubu Csepel SC pod vedením Istvána Gulyáse. V roce 1996 se kvalifikoval na olympijské hry v Atlantě ve velterové váze a skončil v prvních kolech turnaje. V roce 2000 se kvalifikoval na olympijské hry v Sydney a nepostoupil ze základní skupiny. V dalších letech se jako první maďarský volnostylař po dlouhých letech prosadil mezi světovou špičku a v roce 2004 odjížděl na olympijské hry v Athénách jako kandidát na jednu z medailí. Olympijský los však k němu nebyl nakloněn, do skupiny dostal nalosovaného suveréna velterové váhy Buvajsara Sajtijeva z Ruska. Do souboje se Satjtijevem se vrhnul po hlavě a po dvou minutách boje se ujal vedení 2:0, z další akce však Sajtijev vyrovnal a v druhé polovině zápas zcela otočil. Skončil na celkovém 16. místě. Od roku 2005 přešel do střední váhy, ve které mu o jedno postupové místo utekla kvalifikace na olympijské hry v Pekingu v roce 2008. Vzápětí se rozloučil s reprezentací. Sportovní kariéru ukončil po roce 2011. Věnuje se trenérské práci.\n\n"}
{"id": "1193352", "url": "https://cs.wikipedia.org/wiki?curid=1193352", "title": "Johann Friedrich Schulte", "text": "Johann Friedrich Schulte\n\nJohann Friedrich Schulte, česky Jan Bedřich Schulte (23. dubna 1827 Winterberg – 20. prosince 1914 Merano), byl německý a rakouský právník, odborník na církevní právo, vysokoškolský pedagog a politik německé národnosti, působící mj. v Čechách, koncem 60. let 19. století poslanec Českého zemského sněmu a rektor Karlo-Ferdinandovy univerzity, později poslanec německého Říšského sněmu.\n\nVystudoval práva v Berlině. Získal titul doktora práv. Nastoupil na praxi k berlínskému krajskému a komornímu soudu. Později byl činný u apelačního soudu ve Westfálsku. Od roku 1852 pracoval u zemského soudu v Bonnu. Od podzimu 1853 byl soukromým docentem na právnické fakultě Univerzity v Bonnu a již od roku 1854 mimořádným profesorem církevního a německého práva na Karlo-Ferdinandově univerzitě v Praze, kam ho povolal Lev Thun-Hohenstein. Od 11. listopadu 1855 byl řádným profesorem téhož oboru. V roce 1858, 1864 a 1866 zastával post děkana profesorského kolegia právnické fakulty a v roce 1868/1869 zastával funkci rektora Karlo-Ferdinandovy univerzity. Od listopadu 1863 až do jejího rozpuštění byl členem ministerské vyučovací rady ve Vídni a od roku 1856 i členem právní zkušební komise v Praze. Do roku 1871 byl radou pražské konzistoře a manželského soudu. V letech 1873–1906 působil opět v Bonnu. Byl členem Akademie věd ve Vídni a Královské české společnosti nauk. Náležel mezi zakladatele vědy o kanonickém právu a byl prvním zpracovatelem církevního práva coby samostatného oboru. Publikoval četné odborné práce. Roku 1855 získal Zlatou medaili za umění a vědy, v dubnu 1857 mu papež Pius IX. udělil Řád svatého Řehoře Velikého. V srpnu 1868 získal i rakouský Řád železné koruny, čímž byl povýšen do rytířského stavu.\n\nV 60. letech se zapojil i do vysoké politiky. V letech 1868–1869 usedl na Český zemský sněm, kde působil jako virilista (tedy poslanec z titulu své funkce rektora pražské univerzity). V letech 1874–1879 zasedal na německém Říšském sněmu, kde reprezentoval stranu národních liberálů (Nationalliberale Partei).\n\nPočátkem 70. let se podílel na zakládání starokatolické církve.\n\nV roce 1906 odešel do penze. Odstěhoval se do Obermais u Merana, kde zemřel v prosinci 1914.\n"}
{"id": "1193360", "url": "https://cs.wikipedia.org/wiki?curid=1193360", "title": "Zsolt Bánkuti", "text": "Zsolt Bánkuti\n\nZsolt Bánkuti (: ), (* 12. června 1975) je bývalý maďarský zápasník volnostylař. Zápasit začal v 6 letech. Začinal v pro Maďary tradičním klasickém stylu. V dorosteneckém věku byl však u něho rozpoznán talent na volný styl, na který se postupně přeorientoval. Připravoval se v klubu Csepel SC pod vedením Istvána Gulyáse. V seniorské reprezentaci se pohyboval od roku 1995. Poprvé na sebe výrazně upozornil zlepšenými výkony v roce 2000, na kvalifikaci na olympijské hry v Sydney však nedosáhl. Zlepšeného výkonu a aktuální formy využil v roce 2001 před domácím publikem k zisku titulu mistra Evropy, na který čekal maďarský volný styl osmnáct let. Úspěchy z let 2000 a 2001 však byly v jeho kariéře na mezinárodním poli světlou výjimkou. Na olympijských hrách nikdy nestartoval. Sportovní kariéru ukončil po roce 2005.\n\n"}
{"id": "1193364", "url": "https://cs.wikipedia.org/wiki?curid=1193364", "title": "Malá písňová forma", "text": "Malá písňová forma\n\nMalá písňová forma je hudební forma, která může být jednodílná (a), dvojdílná (a b), třídílná (a b a, a b c), nebo i vícedílná. Jednotlivé díly mají rozměr věty, periody nebo dvojperiody. Může být rozšířená nebo zúžená, případně obohacena o předehru nebo codu.\n\nTato písňová forma se značí „a“ a je to buď perioda nebo dvojperioda.\n\nTato písňová forma se značí „a b“. Jsou 2 typy: bez návratu a s malým návratem.\nMalá dvojdílná písňová forma bez návratu je méně častý typ, kdy oba díly jsou důsledně odlišné. Setkáváme se s ní v drobných skladbách a tancích barokní suity. Velmi častý případ je píseň s refrénem- a=sloka, b=refrén.\nMalá dvojdílná písňová forma s malým návratem je velmi častý typ, kdy se ve druhé polovině dílu „b“ zopakuje úsek z dílu „a“.\n\nDělí se na 2 podtypy: Malá 3dílná forma s reprízou a malá 3dílná bez reprízy.\n\nMalá třídílná písňová forma s reprízou se značí „a b a“. Je složena ze 3 vět, z nichž se třetí věta shoduje s první.\n\nMalá třídílná písňová forma bez reprízy se značí „a b c“. Tato forma je velmi vzácná, protože působí rozdrobeně (nemá žádný návrat). Pokud se ovšem vyskytne, nesmí působit rozdrobeně, tudíž musí být věty motivicky příbuzné. Častější typ je ten, že se zopakuje díl „a“ a tím vzniká malá písňová forma čtyřdílná „a b c a“.\n\nOpakem malé písňové formy je velká písňová forma.\n"}
{"id": "1193366", "url": "https://cs.wikipedia.org/wiki?curid=1193366", "title": "Karl Aßmann", "text": "Karl Aßmann\n\nKarl Aßmann (13. května 1821 Rochlice – 2. února 1911 Linec) byl rakouský úředník a politik německé národnosti z Čech, poslanec Českého zemského sněmu.\n\nOd roku 1859 působil ve státní službě. Od roku 1870 byl finančním komisařem, od roku 1872 berním referentem a od roku 1873 berním inspektorem. Roku 1874 byl povýšen na vrchního berního inspektora v České Lípě. Byl členem zemské zemědělské rady a spolku Verein für Geschichte der Deutschen in Böhmen.\n\nV 70. letech se zapojil i do vysoké politiky. Ve zemských volbách v roce 1870 byl zvolen na Český zemský sněm, kde zastupoval kurii venkovských obcí, obvod Česká Lípa, Mimoň, Hajda, Cvikov. Mandát zde obhájil v zemských volbách v roce 1872 a zemských volbách v roce 1878.\n\nZemřel v únoru 1911 ve věku 90 let. Byl finančním radou na penzi.\n"}
{"id": "1193371", "url": "https://cs.wikipedia.org/wiki?curid=1193371", "title": "Metropolitní oblast Seattle", "text": "Metropolitní oblast Seattle\n\nMetropolitní oblast Seattle (oficiálně Metropolitní oblast Seattle–Tacoma–Bellevue) je 15. nejlidnatější metropolitní oblast v USA. Rozkládá se na 9 450 km² a zahrnuje okresy King, Pierce, Snohomish, Thurston, Kitsap, Skagit, Island a Mason. Největším městem oblasti, s více než 662 tisíci obyvateli, je Seattle, dalšími velkými městy pak jsou Tacoma, Bellevue, Kent a Everett. Podle odhadů z roku 2014 je domovem více než 3,6 milionu lidí, což je více než polovina všech obyvatel státu Washington. Nachází se zde mezinárodní letiště Sea-Tac a přístav.\n"}
{"id": "1193376", "url": "https://cs.wikipedia.org/wiki?curid=1193376", "title": "Brestovany", "text": "Brestovany\n\nBrestovany jsou obec na Slovensku v okrese Trnava.\n\nNázev obce je odvozen od stromu jilm, který v minulosti rostl v jejím okolí ve velkém množství. Brestovany mají něco přes 2 500 obyvatel. Významnými budovami jsou nově zrekonstruovaná budova základní školy, která se nachází v prostorách zámečku, dále je to římskokatolický kostel zasvěcený sv. Janu Křtiteli, postavený v roce 1776 a kaple sv. Martina, datována od roku 1767.\n\nPodle ostřihomský statutů byla v Brestovanech fara již v roce 1397, tedy i kostel. Vizitace v roce 1561 uvádí, že místní starý kostel i hřbitov jsou v dobrém stavu. Avšak roce 1634 vizitátor konstatuje, že starobylý brestovanský kostel je v dezolátním stavu. Jde zde pravděpodobně o nejpůvodnější budovu, která zpustla za tureckých vpádů. Zpráva se však může týkat i kostelíka na malobrestovanském hřbitově, i když ho vzpomíná až vizitace z roku 1783 za místního faráře Martina Palsoviče, bernolákovce a člena Slovenského učeného tovarišstva. Budova fary zde stála od roku 1752, ale trnavský patronát roce 1783 schválil rozpočet na novou faru, kterou místní kněží používali do nedávné minulosti.\n\nZámeček byl v minulosti obydlený hrabaty Wielopolskými, jejichž častým hostem byl skladatel Chopin.\n\n\n"}
{"id": "1193377", "url": "https://cs.wikipedia.org/wiki?curid=1193377", "title": "Dagnė Čiukšytė", "text": "Dagnė Čiukšytė\n\nDagnė Čiukšytė (* 1. ledna 1977, Panevėžys) je litevská profesionální šachistka, která od roku 2007 reprezentuje Anglii.\n\nOd roku 2005 žije v Anglii, kterou od roku 2007 reprezentuje. Její mladší sestra Živilė Šarakauskienė (* 1978) je také šachistka. Je nositelkou titulu mezinárodní velmistryně (2006) a titulu IM (2006), v roce 2006 na turnaji v Cappelle-la-Grande splnila velmistrovskou normu(GM).\n\n"}
{"id": "1193378", "url": "https://cs.wikipedia.org/wiki?curid=1193378", "title": "Ines Koeltzsch", "text": "Ines Koeltzsch\n\nInes Koeltzsch (* 1977) je německá historička, zabývající se dějinami českých zemí.\n\nNarodila se v Karl-Marx-Stadtu v NDR. Mezi léty 1996–2002 studovala moderní a soudové dějiny, filozofii a sociologii na Technické univerzitě v Drážďanech. Mezi léty 2003–2010 pracovala na Freie Universität v Berlíně, kde získala v roce 2010 doktorát. \n\nOd roku 2013 pracuje na Masarykově ústavu a archivu AV ČR.\n\n\n"}
{"id": "1193385", "url": "https://cs.wikipedia.org/wiki?curid=1193385", "title": "Malženice", "text": "Malženice\n\nMalženice jsou obec na Slovensku v okrese Trnava, v blízkosti Jaslovských Bohunic. Má obyvatel.\n\nV obci je římskokatolický románský kostel Panny Marie Nanebevzaté ze 13. století. Postavil ho Řád německých rytířů a původně šlo o dvouvěžovou stavbu. Obě věže však byly v 17. století zbourány a nahradila je nová v ose kostela. Paroplynová elektrárna Malženice byla postavena v letech 2008 až 2010, do provozu byla uvedena počátkem roku 2011.\n\n\n"}
{"id": "1193388", "url": "https://cs.wikipedia.org/wiki?curid=1193388", "title": "Emzar Bedynejišvili", "text": "Emzar Bedynejišvili\n\nEmzar Bedynejišvili (: ) nebo (: ), (* 16. srpna 1973) je bývalý gruzínský zápasník – volnostylař. V letech 2002 až 2012 reprezentoval Řecko. Jeho začátky nejsou dobře čitelné. Podle křestního jména je pravděpodobně rodákem z území Abcházie a do Tbilisi utekl během gruzínsko-abchazského konfliktu počátkem devadesátých let. Nechal si za úplatek vystavit nové papíry s o dva roky nižším datem narození (1975) aby mohl startovat v juniorských kategoriích. V Tbilisi se připravoval pod vedením Tengize Gambašidzeho a v roce 1996 pronikl do gruzínské seniorské reprezentace. V roce 2000 se kvalifikoval na olympijské hry v Sydney v lehké váze jako úřadující mistr Evropy, ale nepostoupil z náročné základní skupiny. Od roku 2002 se snižoval počet váhových kategorií a podobně jako v případě Aleksandra Dochturišviliho na něho nezbylo v gruzínské reprezentaci místo. Proto neváhal využít nabídky Řecka, které shánělo do svých řad schopné sportovce z cizích zemí. V roce 2004 startoval na olympijských hrách v Athénách v domácím prostředí z pořečtělovou variantou svého jména Emzarios Bedinidis. Ve velterové váze byl nalosován do těžké skupiny s největším favoritem Buvajsarem Sajtijevem, na kterého nestačil a do vyřazovacích bojů nepostoupil. V roce 2008 se kvalifikoval na své třetí olympijské hry v Pekingu. Po prohře ve čtvrtfinále se Soslanem Tydžyjevem z Uzbekistánu neuspěl ani v opravách a obsadil 9. místo. Od roku 2009 startoval ve střední váze, ve které se v roce 2012 neprobojoval na olympijské hry v Londýně. Následně ukončil sportovní kariéru. Žije v Tbilisi, kde se věnuje trenérské práci.\n\n"}
{"id": "1193390", "url": "https://cs.wikipedia.org/wiki?curid=1193390", "title": "Petr z Prachatic", "text": "Petr z Prachatic\n\nPetr z Prachatic († únor 1429, Vídeň; německy \"Peter von Prachatitz\") byl česko-rakouský stavitel, architekt a kameník patříci k parléřovské huti. Působil v Praze a ve Vídni. Je mu připisováno autorství západního průčelí vídeňského kostela Maria am Gestade a některých částí svatoštěpánské katedrály.\n\nNa stavbě vídeňské katedrály pracoval už pod vedením stavitele Václava Parléře. Když po jeho smrti v roce 1404 převzal vedení stavby, upravil projekt rozestavěné jižní věže tak, aby se postupně zužovala a dosahovala ještě větší výšky. V roce 1426 pak začal ubourávat románskou hlavní loď kostela a pod jeho vedením začaly vznikat zdi nové hlavní lodi. Dokončení jižní věže se už nedožil, zemřel ve Vídni někdy 5. a 19. únorem 1429. Jižní věž dokončil jeho nástupce Jan z Prachatic (o jejich případném příbuzenství lze pouze spekulovat, prameny o tom mlčí).\n\nPravděpodobně měl blízký vztah k pražské katedrální huti. Zdá se, že si z Prahy do Vídně odnesl typus vysokého okna s hlubokým ostěním a kružby s vykrojenými plaménky. Tyto motivy se v Praze uplatnily ve spodních partiích věže svatovítské katedrály nebo na průčelním okně Týnského chrámu a Petr z Prachatic je ve Vídni použil jak na svatoštěpánské katedrále, tak na západní fasádě mariánského kostela \"am Gestade\".\n"}
{"id": "1193393", "url": "https://cs.wikipedia.org/wiki?curid=1193393", "title": "Rudolf Němec (letec)", "text": "Rudolf Němec (letec)\n\nRudolf Němec (24. ledna 1897 Horní Studenec – konec roku 1969) byl československý stíhací pilot a vojenský letecký instruktor. \n\nSyn Františka Němce, vrchního dozorce na železnici ve Slatiňanech na Chrudimsku, a jeho ženy Anny, se narodil 24. ledna 1897 v obci Horní Studenec u Chotěboře v tehdejším politickém okresu Chrudim. Otce často překládali, takže malý Rudolf vychodil pět tříd obecné české školy nejprve v Borku u Mělníka, následně v Čáslavi a v Chrasti u Chrudimi a pak jednu třídu měšťanky v Hlinsku. V letech 1911–1914 se ve Vídni vyučil strojním zámečníkem. Po návratu do Čech bydlel u rodičů a pracoval jako strojník, ne však nadlouho, neboť mezitím vypukla válka. \n\nPřed vojenskou odvodní komisi rakousko-uherské armády předstoupil osmnáctiletý mladík 30. června 1915. 15. října narukoval do Terezína ke 42. pěšímu pluku. Zde se podrobil pětitýdennímu pěšímu výcviku a na základě dobrovolné přihlášky přešel 20. listopadu 1915 k letectvu. \n\nZačínal u leteckého pluku ve Fischamendu, odkud jej již v prosinci odeslali k elementárnímu leteckému výcviku u 3. letecké náhradní setniny na letišti Thalerhof u Štýrského Hradce. V únoru 1916 pak byl poslán do pilotní školy v Johannisthalu u Berlína. Stal se tak jedním z asi tří desítek etnických Čechů, kteří prošli leteckým výcvikem v Německu, kam byli rakousko-uherští frekventanti posíláni zejména z důvodu nedostatečné kapacity vlastních leteckých škol Rakousko-Uherska. Nešlo o celý výcvikový cyklus, nýbrž především o jeho elementární část na strojích s dvojím řízením, jichž se v podunajské monarchii tehdy zoufale nedostávalo.\n\nV Johannisthalu strávil vzduchoplavecký vojín tři měsíce. Po návratu do Rakouska ve výcviku pokračoval nejprve u Flek 2 ve Vídeňském Novém Městě a od září 1916 ve Flek 9 v sedmihradském Aradu. Postupně usedl za řízení celé škály dvoumístných cvičných dvouplošníků: Albatros B.I (Ph), Aviatik B.II, Lohner B.VI a B.VII, Lloyd C.II, Hansa-Brandenburg C.I (Ph a U). \nZávěrečné teoretické přezkoušení a praktickou pilotní zkoušku složil ve Vídeňském Novém Městě. Jeho pilotní diplom nesl pořadové číslo 617 s datem vydání 6. března 1917. Současně s tím se dočkal povýšení na četaře.\n\nDo Aradu se Němec vrátil jako učitel létání, v prosinci 1917 jej však povolali zpět do Vídeňského Nového Města, kde absolvoval výcvik na \"létadlech bitevních,\" jak se tehdy říkalo stíhačkám. Zde létal nejprve na dvoumístných Fokkerech B.I a B.III, poté na starších stíhačkách Hansa-Brandenburg D.I (KD). V únoru 1918 jej pak odeslali do právě zřízené školy pro polní piloty na přífrontovém letišti Campoformido poblíž severoitalského Udine, \"zásobujícím\" čerstvými piloty letecké setniny na piavské frontě. Tady již létal na letounech, používaných na frontě; kromě starších KD to v jeho případě byly Phönixy D.I, Aviatiky D.I (Berg) a Albatrosy D.III (Oef), na nichž měl v budoucnu bojovat. Počátkem března 1918 pak následovalo Němcovo přemístění k Fliku 63J, operujícím na piavské frontě z letiště Mota di Livenza, následně od července 1918, z letiště Portobuffole, situovaném jihozápadně od Pordenone a ještě později, od října 1918, z letiště Istrago, odkud jednotka podnikala své poslední bojové lety před závěrečnou spojeneckou ofenzivou na Piavě.\n\nPrvní – pětačtyřicetiminutový hlídkový – let v bojové formaci u Fliku 63J prodělal Rudolf Němec v posledním březnovém týdnu roku 1918 za řízením Phönixu D.I 228.05. K bojovému střetnutí tehdy ještě nedošlo, brzy však následovaly další akce. Zatímco v březnu, dubnu a květnu jich podnikl po pěti, v červnu jich bylo již šestnáct. Zvýšená intenzita souvisela s leteckou podporou poslední rakousko-uherské ofenzivy na Piavě. Akce byly různého druhu: volné stíhání nepřátelských letounů, doprovody průzkumných letounů, obranné hlídky, v menší míře i útoky na nepřátelské pozorovací balony a letecká podpora pěchoty. Po úspěšném vykonání deseti bojových letů \"přes nepřítele\" byl podle dobových regulí 26. dubna jmenován polním pilotem s právem nosit příslušný odznak.\nV poválečném dotazníku Němec uvedl, že do konce války stačil vykonat celkem 68 bojových letů přes nepřítele, v jejichž průběhu se zúčastnil devatenácti utkání ve vzduchu. Jeho rakouské záznamy sice uvádějí poněkud nižší počet letů – 54 – ale jen do konce srpna 1918; za zbylé dva měsíce války se záznamy již nedochovaly. Je tedy zřejmé, že zbylých čtrnáct podnikl právě v oněch dvou měsících, kdy rakousko-uherské letectvo na piavské frontě doslova dodýchalo. Patrně právě tehdy se nejčastěji utkával s nepřítelem. Sestřel sice nezískal žádný, byl však rád, že za tehdejší již naprosté spojenecké letecké převahy všechny souboje ve zdraví přežil. \nZa dané zoufalé situace si patrně nevedl úplně špatně. \"„Velmi dobrý stíhací letec,“\" stojí v hodnocení z 26. července 1918 z pera posledního velitele setniny Ruperta Terka. \"„Velmi skromného a kamarádského“\" Rudolfa Němce si cenil jako mladého muže \"„již ustáleného charakteru“\" a jeho \"„chování letce tváří v tvář nepříteli“\" hodnotil jako \"„velice řízné.“\" O jeho kvalitách svědčí i fotografie ze září 1918, na níž jeho prsa zdobí Stříbrná medaile za statečnost 1. třídy, tzv. velká stříbrná, a také Karlův vojenský kříž.\nZ materiálů zahraniční provenience lze soudit, že patrně nejdramatičtější souboj prodělal 3. května 1918, při svém v pořadí čtrnáctém bojovém letu. Tehdy se stal jedním z aktérů nejtěžší porážky, kterou kdy Flik 63 J utrpěl. Došlo k tomu v souboji s italskými a britskými stíhači, jimž se podařilo sestřelit samotného velitele jednotky Josefa Lederera. \nVyčerpanému, ale nějakým zázrakem nezraněnému Němcovi se s vážně postřeleným Phönixem D.I 228.30 povedlo z místa boje uniknout. Na své domácí letiště Motta di Livenza sice doletět nedokázal, nakonec se mu však – byť s obtížemi – podařilo nouzově přistát poblíž západně ležícího letiště Mansué. V jeho stroji napočítali kolem dvaceti zásahů. \nNásledkem těžkých ztrát zmizely Phönixy D.I z výzbroje Fliku 63J nadobro. Nahradily je Albatrosy D.III. (Oef) a dosluhující Aviatiky DI. (Berg), které k některým akcím výjimečně používal i Rudolf Němec. Po kapitulaci a rozpuštění setniny na letišti Divacca se vydal na cestu domů.\n\nDo řad leteckého sboru v Praze se Rudolf Němec přihlásil 14. listopadu 1918, tedy jen necelé dva týdny po jeho konstituování. V reflexi svých válečných zážitků a patrně i v souladu s dobovým trendem \"odrakouštění\" také vystoupil z římskokatolické církve. Brzy nato byl 1. února 1919 jmenován čs. polním pilotem a jeho pilotní diplom FAI-ČSR nesl nízké pořadové číslo 20. \nČetař polní pilot Rudolf Němec postupně vystřídal řadu služebních zařazení. Od 1. ledna 1919 byl přidělen k letecké setnině Pardubice, ale zůstal tam jen do 10. března, kdy se stal příslušníkem Pilotní školy na Letné (která měla ovšem zatím jen teoretický charakter). \nVzápětí naplno propukly boje s vojsky Maďarské republiky rad. Dne 15. července 1919 byl proto odeslán na Slovensko a stal se příslušníkem francouzské letecké eskadrily BRE 590, která se po skončení bojů přeměnila na 6. leteckou setninu. S touto jednotkou se pak v následujícím roce stal příslušníkem Leteckého pluku 3, formovaného počínaje 1. zářím 1920.\nZůstal u něj ještě další půlrok, do 20. března 1921, aby pak svou dráhu nastálo spojil s čs. vojenským leteckým školstvím. Zatímco v prvních dvou letech služby u čs. letectva byl pořád poddůstojníkem v záloze, 1. listopadu 1920 se změnil jeho branný poměr a byl přijat do armády definitivně do sboru důstojníků z povolání. \nJako učitel praktického létání začínal rotmistr polní letec Rudolf Němec 21. března 1921 na letišti v Chebu, jediném vojenském letišti, které po zaniklé monarchii zbylo na českém území. V době jeho nástupu nesla zdejší instituce ještě název Ústřední škola pro vzduchoplavectvo (alternativně též Čs. ústřední školy pro vzduchoplavectvo). Ten se pak k 1. březnu 1922 změnil nejprve na Učiliště pro vzduchoplavectvo (užíval se i název Čs. vzduchoplavecké učiliště nebo jednodušší vzduchoplavecké učiliště), 23. listopadu 1923 (po změně letecké terminologie) pak na Učiliště pro letectvo (resp. Letecké učiliště) a konečně 1. října 1928 dostala instituce definitivně název Vojenské letecké učiliště, známé pod zkratkou VLU. \nMnohem podstatnější než název byla ovšem postupná změna dislokace. Chebské letiště mělo totiž pro letecký výcvik velmi nepříznivou polohu – leželo příliš blízko německých hranic. V roce 1923 proto bylo rozhodnuto o výstavbě nového leteckého učiliště ve vnitrozemském Prostějově. Zpočátku představoval budovaný prostějovský areál pouze odbočku Chebu, s pokračující výstavbou se zde postupně přesunovaly jednotlivé školy. Nejdříve to byla v roce 1925 elementární pilotní škola spolu se školou pro odborný dorost letectva, po ní následovala pokračovací pilotní škola, v r. 1927 velitelství učiliště a jako poslední se tam v r. 1929 přesunula stíhací škola, u níž procházeli výcvikem zkušení piloti od polních letek, ovládající navigaci lépe než žáci. \nRudolf Němec sám přesídlil z Chebu do Prostějova v r. 1926, celkově ve službách VLU zůstal dlouhých patnáct let. Za tu dobu rukama tohoto vynikajícího pilota a trpělivého učitele \"elementárky\" i \"pokračovačky\" prošly stovky nových pilotů. Mnozí z nich měli později proslavit čs. letectvo na frontách 2. světové války. O intenzitě, s jakou Němec létal, dobře svědčí údaj o tom, že až do odchodu do výslužby podnikl přibližně 20 000 startů a ve vzduchu strávil přibližně 5000 letových hodin, přičemž ulétl dohromady kolem 750 000 km. \n\nStal se jedním z nejoceňovanějších učitelů létání a zároveň jednou z nejpopulárnějších postav učiliště. Již v r. 1922 obdržel pochvalné uznání velitele Vzduchoplaveckého učiliště, později ještě dvě další, tentokráte přímo z pražského MNO: první z r. 1923 za \"„výborné konání letecké služby jako učitel letu v leteckém učilišti,“\" druhé z r. 1931 \"„za výtečné služby.“\" Postupně byl povýšen na rotmistra (1. listopadu 1920), štábního rotmistra (7. července 1926) a praporčíka (1. října 1928).\n\nPostupem času na Rudolfa Němce začaly doléhat zdravotní problémy. Začal silně nedoslýchat, dokonce natolik, že postupně musel nechat aktivního létání. Zatím jej však ještě nechali sloužit a 28. července 1931 se v hodnosti praporčíka letectva stal garážmistrem prostějovského učiliště. O čtyři roky později s ním pro jeho stále se zhoršující sluch bylo zahájeno superarbitrační řízení. Skončilo 24. dubna 1936 verdiktem \"„jakékoli vojenské služby neschopen.“\" Definitivně se však o jeho vojenské budoucnosti mělo rozhodnout až na pražském MNO, vojenskou službu nakonec musel s definitivní platností opustit až dnem 1. června 1938. Do výslužby však odcházel již v důstojnické hodnosti; ještě předtím, 1. února 1938 totiž obdržel mimořádné povýšení do hodnosti poručíka letectva. Tímto způsobem byla oceněna jeho dlouholetá vychovatelská činnost, v jejímž průběhu pomohl vychovat celé generace nových pilotů. Šlo o zcela mimořádnou poctu, neboť povýšení sebezasloužilejšího poddůstojníka bez maturity do nejnižší důstojnické hodnosti bylo v tehdejším poválečném Československu dlouhou dobu prakticky vyloučené. Teprve dvacátý rok existence čs. státu v tomto směru znamenal změnu. Onoho 1. února 1938 totiž bylo na poručíky letectva povýšeno rovnou pět praporčíků letectva; vedle Rudolfa Němce to byli František Procházka, Karel Janhuba, Vojtěch Svozil a Bohumil Janda. Všichni to byli zasloužilí letečtí veteráni, působící dlouhá léta na pozicích vojenských pilotů a leteckých instruktorů. \n\nRudolf Němec si tedy uniformu poručíka užil již jen několik málo měsíců. Kontakt s letectvem ovšem neztratil, působil ve stavovské organizaci Svaz letců RČS a na jeho obnovovací schůzi v r. 1945 se stal jeho druhým tajemníkem. \n\nO Němcově osobním životě není mnoho známo, patrně však příliš šťastný nebyl. Již v roce 1924 se oženil a o rok později se stal otcem syna, který však krátce po narození zemřel. S manželkou Annou (rozenou Šteffkovou) žili v Prostějově a po jeho odchodu do výslužby byli živi převážně z jeho malého vojenského důchodu. Ke stáru se připojila i úplná hluchota, jak se dozvídáme z jeho stručného několikařádkového nekrologu, uveřejněného na prahu normalizace: \"„Ruda Němec! Poslední léta zcela hluchý, těžce se šourající o holi a žijící z nepatrné penzičky, která mu byla jedinou odměnou za vše, co našemu letectvu dal…“\" Takto byl komentován skon Rudolfa Němce, který zemřel zapomenut v ústraní někdy na sklonku roku 1969 ve věku 72 let. \n"}
{"id": "1193394", "url": "https://cs.wikipedia.org/wiki?curid=1193394", "title": "K3 (hudební skupina)", "text": "K3 (hudební skupina)\n\nK3 je belgická ženská trojčlenná hudební skupina zpívající v nizozemštině.\n\nNázev skupiny byl vymyšlen podle počátečního písmena křestních jmen členek skupiny v době kdy byla založena: Karen Damenová, Kristel Verbekeová and Kathleen Aertsová, aktuální sestava je: Klaasje Meijerová, Hanne Verbruggenová a Marthe De Pillecynová.\n\nSkupina tvoří vesměs veselé písně s radostnou melodií, zaměřené spíše na děti.\n\nSkupina nevyužívá k zveřejnění svoji tvorby hudební televize, ale spíše se zaměřuje na šíření přes internet, například má svůj Youtube kanál, kde zveřejňuje všechny svoje videoklipy i texty, s reklamami/monetizací a dále pořádá koncerty a její písně jsou dostupné na Spotify i iTunes. Dále spolupracuje se studiem 100, které vytvořilo animovaný seriál o této skupině o pár epizodách.\n\n"}
{"id": "1193396", "url": "https://cs.wikipedia.org/wiki?curid=1193396", "title": "Copa Colsanitas 2016", "text": "Copa Colsanitas 2016\n\nCopa Colsanitas 2016 byl tenisový turnaj pořádaný jako součást ženského okruhu WTA Tour, který se hrál v Clubu Campestre El Rancho na otevřených antukových dvorcích. Konal se mezi 11. až 17. dubnem 2016 v kolumbijském hlavním městě Bogotá jako dvacátý čtvrtý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla šestnáctá hráčka žebříčku Elina Svitolinová z Ukrajiny, kterouv úvodním kole vyřadila Ruska Alexandra Panovová. Jako poslední přímá účastnice do dvouhry nastoupila 242. francouzská hráčka žebříčku Sherazad Reixová.\n\nVítězkou dvouhry se stala Američanka Irina Falconiová, která tak na okruhu WTA Tour vybojovala premiérový titul. Čtyřhřu ovládl španělsko-německý pár Lara Arruabarrenová a Tatjana Mariová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n"}
{"id": "1193405", "url": "https://cs.wikipedia.org/wiki?curid=1193405", "title": "Copa Colsanitas 2016 – ženská dvouhra", "text": "Copa Colsanitas 2016 – ženská dvouhra\n\nDo soutěže ženské dvouhry na tenisovém turnaji Copa Colsanitas 2016 nastoupilo třicet dva hráček. Obhájkyní titulu byla brazilská tenistka Teliana Pereirová, kterou v úvodním kole vyřadila Catalina Pellová z Argentiny.\n\nVítězkou dvouhry se stala pátá nasazená Američanka Irina Falconiová, jež ve finále zdolala španělskou hráčku Sílvii Solerovou Espinosovou po dvousetovém průběhu 6–2, 2–6 a 6–4. V rozhodující sadě přitom dokázala dohnat nevýhodu ztraceného podání a za stavu 3–4 a 0–30 se ocitla šest míčů od porážky. Následně si servis vzala zpět a podruhé soupeřce prolomila podání. V probíhající sezóně si připsala premiérové turnajové vítězství, které představovalo první singlový titul na okruhu WTA Tour. Bodový zisk jí na žebříčku WTA zajistil posun z 92. na 64. příčku.\n"}
{"id": "1193407", "url": "https://cs.wikipedia.org/wiki?curid=1193407", "title": "Copa Colsanitas 2016 – ženská čtyřhra", "text": "Copa Colsanitas 2016 – ženská čtyřhra\n\nDo soutěže ženské čtyřhry na tenisovém turnaji Copa Colsanitas 2016 nastoupilo šestnáct dvojic. Obhájcem titulu byl pár Paula Cristina Gonçalvesová a Beatriz Haddad Maiová, jehož členky nestartovaly společně. Haddad Maiová do turnaje nezasáhla. Spoluhráčkou Gonçalvesové se stala Američanka Sanaz Marandová, s níž skončila v úvodním kole na raketách Sílvie Solerové Espinosové s Annou Tatišviliovou.\n\nVítězem čtyřhry se stal nejvýše nasazený španělsko-německý pár Lara Arruabarrenová a Tatjana Mariová, který za 1:25 hodiny ve finále zdolal brazilsko-venezuelskou dvojici Gabriela Céová a Andrea Gámizová výsledkem 6–2, 4–6 a [10–8]. Obě šampionky si do žebříčku WTA připsaly 280 bodů.\n\n"}
{"id": "1193410", "url": "https://cs.wikipedia.org/wiki?curid=1193410", "title": "Ashley Grahamová", "text": "Ashley Grahamová\n\nAshley Ann Grahamová, provdaná Ervinová, (* 30. října 1987 Lincoln, Nebraska) je americká modelka, známá zejména předváděním spodního prádla nadměrných velikostí maloobchodního oděvního řetězce Lane Bryant. Objevila se také na titulní straně časopisu \"Elle Quebec\" a v módních magazínech \"Vogue\", \"Harper's Bazaar\", \"Glamour\" či \"Elle UK\". Opakovaně se zapojila do kampaní oděvní firmy Levi's.<ref name=\"Levi's Boyfriend Collection F/W 10\"></ref> O modelingu plnoštíhlých hovořila v talk show \"Tonight Show with Jay Leno, Entertainment Tonight\" a v pořadu CBS News.\n\nV roce 2016 se stala první modelkou prádla nadměrných velikostí, která se objevila na obálce plavkového vydání časopisu \"Sports Illustrated Swimsuit Issue\".\n\nAshley Ann Graham se narodila v říjnu 1987 v nebraské metropoli Lincolnu, kde také vyrostla. Má dvě mladší sestry. V letech 1999–2002 navštěvovala nižší střední školu Scott Middle School a další tři roky pokračovala studiem na střední škole Lincoln Southwest High School. Během nakupování v omazském obchodě Oak View Mall ji v roce 2000 – ve věku dvanácti let –, objevila agentura I & I.\n\nV roce 2009 se v kostele seznámila s videografem Justinem Ervinem, za něhož se následujícího roku provdala. Řadí se k zastánkyním politického hnutí Health at Every Size.\n\nV roce 2001 podepsala smlouvu s modelingovou agenturou Wilhelmina Models. O dva roky později uzavřela kontrakt s Ford Models. Během rané fáze předvádění modelů se objevila v časopisu \"YM\". V dubnu 2007 se představila v medailonku Sally Singerové na stránkách magazínu \"Vogue\" a v říjnu 2009 nafotila snímky pro \"Glamour\" v sérii „These Bodies are Beautiful at Every Size“ (Tahle těla jsou krásná v každé velikosti), spolu s dalšími plnoštíhlými modelkami Kate Dillon Levinovou, Amy Lemonsovou, Lizzie Millerovou, Crystal Rennovou, Jennie Runkovou a Anansou Simsovou. Roku 2010 pózovala v kontroverzní televizní reklamě oděvního řetězce Lane Bryant. Na YouTube ji zhlédlo přes 800 tisíc návštěvníků. Ke kontroverzi se následně vyjádřila 31. října 2010 v talk show \"The Tonight Show with Jay Leno\".\n\nV prosinci 2010 uvedla piktorial v časopise \"Bust\". Účinkovala v několika kampaních firmy Levi's, včetně „Curve ID SS 2011“ se Sabinou Karlssonovou, Anou Lisboou, Marquitou Pringovou a McKenzie Raleyovou, nebo „Boyfriend Collection F/W 10“ s Rachel Clarkovou, Anou Lisboou, Anais Maliovou, Marquitou Pringovou a Ashley Smithovou. Pro italský oděvní dům Marina Rinaldi se podílela na kampaních „Spring/Summer 2012“, „Fall/Winter 2012 denim“, a „Fall/Winter 2012 sport“.\n\nRoku 2013 navrhla kolekci spodního prádla pro kanadského prodejce oděvů nadměrných velikostí Addition Elle. V seriálu \"Made\" na stanici MTV byla instruktorkou adeptek na plnoštíhlé modelky. V květnu 2014 pózovala v mezinárodním vydání \"Harper's Bazaar\" a představila se také na obálce červnového čísla \"Elle Quebec\" 2014. V roce 2015 se objevila na stránkách plavkového vydání \"Sports Illustrated Swimsuit Issue\" a roku 2016 se stala první plnoštíhlou modelkou na obálce tohoto magazínu.\n\nV letech 2016–2018 působila jako moderátorka ze zákulisí v soutěžích krásy Miss USA a Miss Universe. Zasedla také v porotě reality show vyhledávající nové modelky \"Amerika hledá topmodelku\", vysílané na stanici VH1.\n\nRoku 2017 vydala knihu \"A New Model: What Confidence, Beauty, and Power Really Look Like\". V autobiografii popsala svou zkušenost s modelingem a obhájkyně pozitivního přístupu k vlastnímu tělu.\n\nV listopadu 2018 bylo oznámeno, že se stala porotkyní druhé řady soutěže \"American Beauty Star\".\n\n"}
{"id": "1193411", "url": "https://cs.wikipedia.org/wiki?curid=1193411", "title": "Česká fotbalová liga 1997/98", "text": "Česká fotbalová liga 1997/98\n\nSezóna 1997/98 ČFL byla 5. sezónou v samostatné české fotbalové lize. Vítězství a postup do 2. fotbalové ligy 1998/99 si zajistil tým FK Mladá Boleslav. Týmy SK Český Brod, FK DROPA Pardubice a SC Xaverov Horní Počernice sestoupily do divize.\n\nPoznámky:\n\nRadek Cimbál (-/0),\nJiří Malík (-/0),\nJ. Pechanec (-/0),\nMichal Šilhavý (-/0) -\nLuboš Barták (-/0), \nMilan Bouda (-/2),\nPetr Čermák (-/2),\nJosef Hyka (-/0),\nIgor Čič (-/0),\nMilan Karn (-/0),\nAleš Kohout (-/7),\nL. Kubeš (-/0),\nPavel Lukáš (-/0),\nJosef Matějovský (-/0),\nJan Míl (-/2),\nFrantišek Mirabile (-/2),\nPetr Niklfeld (-/4),\nKarel Pokorný (-/3),\nPavel Saidl (-/1),\nVladimír Sedláček (-/2),\nJosef Sojka (-/1),\nJiří Šindelář (-/0),\nVáclav Štěpán (-/0),\nJiří Tymich (-/3),\nAleš Vaněček (-/5),\nJosef Vinš (-/4)\nKarel Vokál (-/4) -\ntrenér Karel Stanner\n\nDavid Allert (-/0),\nAleš Bílkovský (-/0),\nPavel Raba (-/0),\nR. Vadimský (-/0) -\nKarel Andok (-/0),\nAleš Bednář (-/12),\nTomáš Čížek (-/0),\nDavid Filinger (-/4),\nKarel Hanzálius (-/0),\nRostislav Hertl (-/6),\nJ. Holakovský (-/0),\nMartin Chýle (-/4),\nVladimír Kargl (-/1),\nDaniel Koranda (-/0),\nStanislav Krejčík (-/1),\nJ. Kubeš (-/0),\nJiří Ludvík (-/0),\nJ. Majer (-/0),\nM. Myška (-/1),\nMiroslav Paták (-/3),\nPetr Pejša (-/2),\nPavel Pergl (-/5),\nPavel Putík (-/4),\nP. Runt (-/6),\nR. Šimek (-/2),\nVlastimil Šmalcl (-/0),\nV. Vašák (-/0),\nPavel Vašíček (-/4),\nP. Vavřička (-/1) -\ntrenér Martin Pulpit\n\nO. Csaplár (-/0),\nK. Mička (-/0),\nRoman Solnař (-/0) -\nManuel Avedikian (-/5),\nSlobodan Avrič (-/0),\nVáclav Černý (-/0),\nRadek Čížek (-/0),\nDavid Filinger (-/4),\nM. Hoffmann (-/9),\nTomáš Janů (-/1),\nMarek Kincl (-/5),\nLuboš Knoflíček (-/5),\nMartin Kokšál (-/12),\nKarel Krejčí (-/6),\nTomáš Kukol (-/3),\nMichal Macek (-/1),\nT. Macek (-/2),\nT. Marek (-/0),\nM. Mucha (-/1),\nRadek Mynář (-/4),\nDavid Nehoda (-/1),\nMiloš Nepovida (-/2),\nLibor Polomský (-/3),\nRoman Pučelík (-/1),\nJiří Rychlík (-/1),\nJiří Svojtka (-/1),\nHynek Talpa (-/4),\nRadim Truksa (-/0),\nPetr Vonášek (-/2),\nLuděk Vyskočil (-/2),\nA. Weiner (-/0) -\ntrenér Josef Csaplár\n\nJiří Bobok (-/0),\nM. Mojžíš (-/0),\nMichal Špit (-/0),\nZdeněk Trmal (-/0) -\nMartin Arazim (-/2),\nIvan Čabala (-/1),\nM. Čihák (-/0),\nJiří Dohnal (-/2),\nVáclav Dolista (-/4),\nP. Hájek (-/0),\nDavid Hrubý (-/4),\nDavid Kopta (-/3),\nRoman Kolín (-/0),\nPetr Lukáš (-/8),\nD. Mojžíš (-/0),\nJ. Novák (-/0),\nRadek Petrák (-/1),\nPospíšil (-/1),\nPetr Prokop (-/2),\nPeter Slicho (-/7),\nMarek Stratil (-/5),\nMilan Šafr (-/8),\nMichal Ščasný (-/0),\nKarel Tošnar (-/0) -\ntrenér Dušan Uhrin mladší\n\nDavid Lomský (-/0),\nVáclav Rathouský (-/0)\nMartin Svoboda (-/0) -\nK. Dvořák (-/0),\nTomáš Fingerhut (-/0),\nJosef Gabčo (-/12), \nPavel Grznár (-/2),\nMiroslav Jirka (-/4),\nJ. Kočárek (-/1),\nZbyněk Kočárek (-/2), \nLuděk Kokoška (-/0),\nPetr Krištůfek (-/2),\nKarel Machač (-/0),\nJiří Maruška (-/0),\nJ. Mašek (-/3),\nMartin Matlocha (-/7),\nMartin Pazdera (-/0),\nH. Rybák (-/0),\nM. Řepka (-/1),\nM. Sourada (-/1),\nP. Šejc (-/0),\nJaroslav Škoda (-/2),\nVáclav Ušák (-/2),\nAntonín Valtr (-/1),\nL. Vlk (-/0) -\ntrenér Luboš Urban\n\nZbyněk Hauzr (-/0),\nPetr Koubus (-/0) –\nZdeněk Beňo (-/4)\nMilan Bouda (-/2),\nPetr Bulíř (-/4),\nRichard Culek (-/3),\nPavel Čapek (-/1),\nJ. Housa (-/1),\nJiří Houžvička (-/0),\nM. Jeník (-/0),\nPetr Jirásko (-/2),\nKleprlík (-/1),\nRoman Leitner (-/5),\nJan Nečas (-/0),\nPavel Negru (-/7),\nRadomír Riedl (-/0),\nDavid Sládeček (-/8),\nM. Svoboda (-/0),\nZdeněk Vacek (-9),\nPavol Vaškovič (-/0),\nP. Vítek (-/0),\nBenjamin Vomáčka (-/3) –\ntrenéři Milan Ulihrach a Tomáš Nosek\n\nJiří Lindovský (-/0),\nV. Slezák (-/0),\nV. Stránský (-/0) -\nJiří Andrušák (-/0),\nD. Bárta (-/6),\nF. Blažek (-/0),\nJ. Faifr (-/0),\nStanislav Hejkal (-/3),\nZ. Hlásek (-/2),\nLukáš Hodan (-/0),\nMiroslav Chytra (-/0),\nM. Liška (-/2),\nO. Mačuda (-/2),\nJ. Machara (-/1),\nM. Mára (-/0),\nF. Novák (-/0),\nTomáš Pařízek (-/0),\nJ. Pleticha (-/0),\nP. Sedláček (-/3),\nP. Svoboda (-/0),\nRadek Šelicha (-/3),\nF. Šimek (-/1),\nD. Šolle (-/0), \nR. Vojč (-/0),\nM. Záleský (-/2),\nT. Zimmermann (-/5),\nDavid Zoubek (-/9) -\ntrenéři Stanislav Procházka a Antonín Šimek\n\nM. Dvořák (-/0),\nT. Skála (-/0) -\nJ. Beneda (-/3),\nT. Bílek (-/0),\nMichal Fojtík (-/1),\nJan Gažák (-/0),\nV. Kocourek (-/8),\nRobert Kochlöfl (-/2),\nR. Kokeš (-/0),\nJozef Kostelník (-/3),\nMarek Kroneisl (-/0),\nBronislav Křikava (-/3),\nM. Mašek (-/4),\nO. Matouš (-/0),\nZdeněk Mikoláš (-/11),\nV. Moravec (-/0),\nZdeněk Pahr (-/7),\nJan Pasák (-/0),\nM. Šulc (-/3),\nP. Šulc (-/1),\nM. Švec (-/0),\nD. Vácha (-/1),\nEvžen Vohák (-/2), \nMilan Vrzal (-/2) -\ntrenéři Jindřich Dejmal a Jiří Jurásek\n\nRadek Cimbál (-/0),\nM. Eichler (-/0),\nRadek Chadima (-/0),\nT. Tykva (-/0) -\nJan Cempírek (-/5),\nZdeněk Doležal (-/0),\nJiří Dozorec (-/1),\nD. Dvořák (-/0),\nTibor Fülöp (-/1),\nPetr Grund (-/6),\nDaniel Hevessy (-/1),\nFrantišek Jakubec (-/4),\nP. Jareš (-/0),\nV. Jíra (-/0),\nRoman Jůn (-/3),\nMartin Kacafírek (-/1),\nM. Manhart (-/0),\nR. Marušák (-/0),\nJiří Maruška (-/3),\nMarek Němec (-/0),\nP. Novák (-/0),\nL. Novotný (-/1),\nR. Novotný (-/0),\nJ. Pavliš (-/0),\nLadislav Prošek (-/1),\nJaroslav Semecký (-/1),\nTomáš Semecký (-/7),\nJakub Slunéčko (-/1),\nVáclav Sosnovský (-/1),\nM. Svoboda (-/4),\nDavid Šindelář (-/1),\nM. Šmejkal (-/0),\nKarel Vokál (-/4) -\ntrenér Jiří Dozorec\n\nMartin Luger (-/0),\nRadek Zaťko (-/0) -\nMarian Bedrich (-/0), \nM. Březina (-/3),\nJaroslav Ferenčík (-/0),\nSvatopluk Habanec (-/4),\nS. Hadji (-/0),\nJaroslav Hauzner (-/7),\nM. Hlaváček (-/0),\nD. Holeček (-/1),\nR. Hůrka (-/0),\nPavel Kareš (-/1),\nZdeněk Kotalík (-/8),\nKubínek (-/1),\nJiří Kvítek (-/1),\nF. Pajer (-/1),\nKarel Rezek (-/1),\nSeman (-/3),\nJ. Sláma (-/0),\nS. Šebek (-/3),\nMartin Šourek (-/1),\nZdeněk Urban (-/2),\nDavid Vajc (-/1),\nMartin Vašina (-/2),\nPavel Veleman (-/1),\nRadek Vytrlík (-/0),\nF. Žikeš (-/0) -\ntrenéři Miroslav Pavlov a Přemysl Bičovský\n\nJ. Kratina (-/0),\nM. Myška (-/0),\nMichal Václavík (-/0) -\nJ. Benda (-/0),\nJ. Bošanský (-/1),\nM. Brabec (-/0),\nPavel David (-/6),\nJ. Durdis (-/0),\nP. Dvořák (-/0),\nJan Fíček (-/1),\nFilip Herda (-/2),\nM. Hocek (-/0),\nMartin Hyský (-/1),\nMarek Isteník (-/0),\nLukáš Jarolím (-/3),\nJaromír Jindráček (-/1),\nTomáš Kalán (-/2),\nTomáš Kučera (-/3),\nVladimír Labant (-/1),\nJiří Lerch (-/0),\nTomáš Majdloch (-/0),\nVáclav Paleček (-/0),\nD. Pašek (-/0)\nMartin Pazdera (-/0),\nAdam Petrouš (-/2),\nJ. Pfleger (-/0),\nSamir Pinjo (-/1),\nMartin Pohořelý (-/3),\nP. Sedláček (-/0),\nVáclav Spal (-/1),\nFilip Stibůrek (-/0),\nJiří Šádek (-/0), \nDaniel Šebor (-/0),\nJ. Šmíd (-/0),\nJiří Štajner (-/5),\nIvo Ulich (-/1),\nJaroslav Veltruský (-/7) -\ntrenéři Jiří Šusta a Miroslav Stárek\n\nJan Blažka (-/0),\nŠ. Kolář (-/0),\nBogdan Štefanovič (-/0),\nPetr Voženílek (-/0) -\nV. Drašnar (-/0),\nR. Duda (-/5),\nTomáš Havlíček (-/0),\nT. Herynek (-/0),\nJ. Hyský (-/0),\nT. Josefík (-/0),\nJ. Kačerovský (-/0),\nP. Kletečka (-/1),\nKarel Kocián (-/6),\nL. Kurucz (-/4),\nM. Lafek (-/2),\nTomáš Mašek (-/2),\nP. Moravec (-/4),\nJ. Novák (-/2),\nL. Olmr (-/1),\nP. Pařízek (-/0),\nJ. Pavlík (-/0),\nPetr Pavlík (-/0),\nOndřej Prášil (-/3),\nAlexandr Samuel (-/4),\nP. Svoboda (-/1),\nJ. Šimr (-/0),\nVladimír Šimr (-/1),\nJ. Vokřínek (-/0),\nP. Volek (-/1) -\ntrenéři Jaroslav Kohout a Jiří Hamřík\n\nPavel Mizera (-/0),\nM. Šatra (-/0) -\nPetr Andrlík (-/4),\nPetr Dlesk (-/0),\nR. Fiala (-/6),\nZ. Folprecht (-/0),\nM. Hackr (-/1),\nP. Holeček (-/0),\nD. Hořínek (-/0),\nJ. Hudeček (-/0),\nM. Chaluš (-/1),\nDalibor Kostohryz (-/0),\nA. Prokš (-/11),\nZ. Přibyl (-/0),\nMichal Salák (-/0),\nM. Sihelský (-/0),\nLibor Smetana (-/6),\nMartin Smíšek (-/4),\nJ. Sýkora (-/1),\nJiří Šámal (-/1),\nJiří Šanda (-/9),\nVít Turtenwald (-/1),\nR. Vyleta (-/0) -\ntrenéři Otakar Dolejš a Jiří Lopata\n\nJosef Bejr (-/0),\nM. Bryscejn (-/0),\nM. Šporka (-/0) -\nBílek (-/1),\nT. Brych (-/4),\nBurda (-/1),\nT. Fidler (-/0),\nR. Hlavica (-/2),\nA. Kejmar (-/2),\nT. Kozel (-/0),\nP. Kožíšek (-/0),\nJ. Králík (-/0),\nTomáš Krejčík (-/2),\nB. Matouš (-/1),\nM. Minár (-/0),\nJ. Minárek (-/0),\nRoman Nádvorník (-/0),\nJ. Novotný (-/1),\nJosef Pechr (-/3),\nM. Pospíšil (-/0),\nT. Průcha (-/0),\nTomáš Pšenička (-/0),\nH. Rybák (-/1),\nPetr Rydval (-/1),\nRadek Schweinert (-/0),\nS. Stanislav (-/1),\nD. Šimon (-/1),\nDavid Šindelář (-/6),\nMiroslav Štěpánek (-/1),\nŠvejdík (-/1),\nP. Tichý (-/1),\nLibor Tomášek (-/1),\nMichal Voljanskij (-/1),\nPetr Zuskin (-/0) -\ntrenéři Pavel Dobeš a Michal Jelínek\n\nPetr Králíček (-/0),\nJ. Mašín (-/0),\nOldřich Meier (-/0) -\nJiří Bezpalec (-/0),\nM. Bronec (-/0),\nJ. Cacák (-/7),\nJ. Dvořák (-/0),\nP. Chalupník (-/1),\nMichal Jiráň (-/4),\nR. Kabrna (-/1),\nFrantišek Kollár (-/7),\nPetr Krištůfek (-/5),\nRadek Kronďák (-/0),\nV. Kubányi (-/1),\nM. Kučera (-/2),\nP. Macháček (-/0),\nRichard Margolius (-/1),\nT. Marko (-/0),\nMartin Mašek (-/3),\nVitězslav Mojžíš (-/0),\nT. Petrák (-/0),\nV. Říha (-/0),\nK. Sluka (-/0),\nM. Starý (-/0),\nMiroslav Vápeník (-/0),\nVašíček (-/0),\nMarek Vomáčka (-/3),\nZdeněk Vopat (-/5),\nJ. Weisser (-/1),\nJan Zelenka (-/0) -\ntrenér František Mysliveček a František Adamíček\n\nJ. Černý (-/0),\nP. Králíček (-/0),\nP. Průša (-/0) -\nJ. Bouma (-/0),\nBulíř (-/1),\nCvetanov (-/0),\nM. Dlouhý (-/1),\nKarel Dobš (-/0),\nA. Dvořák (-/2),\nAleš Foldyna (-/3),\nForejt (-/1),\nDaniel Hevessy (-/1),\nA. Hofman (-/0)\nKarel Kadlec (-/0),\nPetr Kaulfus (-/3),\nAleš Kejmar (-/0),\nBoris Kočí (-/1),\nPetr Kotora (-/0),\nRichard Margolius (-/1),\nPetr Nekolný (-/0),\nM. Nikolov (-/0),\nJ. Novák (-/0),\nNovotný (-/7),\nTomáš Pěnkava (-/3),\nM. Pilát (-/0),\nRadim Povýšil (-/0),\nLadislav Prošek (-/0),\nSadílek (-/2),\nSojka (-/1),\nP. Svoboda (-/0),\nDaniel Šimberský (-/0),\nM. Šmejkal (-/1),\nMichal Štefančík (-/1),\nRadim Truksa (-/4),\nRoman Veselý (-/5), \nVodička (-/1),\nVomočil (-/1),\nJaroslav Vrábel (-/0),\nL. Zvonič (-/0) -\ntrenér Josef Hloušek a Miroslav Starý\n\nLibor Gerčák (-/0),\nP. Hrubeš (-/0),\nMartin Schejbal (-/0) –\nAleš Brychnáč (-/0),\nJ. Burda (-/0),\nVladimír Cibulka (-/0),\nP. Čelůstka (-/2),\nMartin Danihelka (-/1),\nOldřich David (-/0),\nDončev (-/1),\nDušan Dvořák (-/2),\nJan Franek (-/1),\nM. Hampl (-/2),\nLibor Hanousek (-/1),\nJ. Hartman (-/0),\nLukáš Hlava (-/0),\nLukáš Hodan (-/1),\nJedlička (-/0),\nJosef Kaufman (-/7),\nMarek Kopecký (-/3),\nPavel Korytář (-/0),\nOndřej Kumpan (-/1),\nRoman Kyral (-/6),\nMichal Meduna (-/1),\nRadek Mikan (-/1),\nJaromír Pařízek (-/0),\nV. Pařízek (-/3),\nRoman Pavelka (-/2),\nFilip Pecháček (-/0),\nM. Petrák (-/0),\nAntonín Spěvák (-/0),\nViktor Švestka (-/0),\nJan Uhlíř (-/4) –\ntrenér Jiří Dunaj\n\nMilan Sova (-/0),\nPetr Víšek (-/0) -\nJan Barták (-/1),\nPetr Bartejs (-/2),\nPetr Bílek (-/0),\nPavel Borovec (-/5),\nM. Dlouhý (-/3),\nFrantišek Douděra (-/1),\nMiroslav Držmíšek (-/0),\nM. Fialka (-/0),\nJ. Charvát (-/0),\nDavid Jehlička (-/1),\nL. Jelínek (-/0),\nP. Kašták (-/1),\nKyral (-/1),\nMarek Ladomerský (-/4),\nJiří Ludvík (-/0),\nDavid Lukeš (-/2),\nL. Mašek (-/1),\nMatoušek (-/0),\nOliva (-/1),\nGustáv Ondrejčík (-/5),\nPavel Saidl (-/0),\nAleš Unger (-/1),\nZ. Vávra (-/0),\nMarek Vomáčka (-/1),\nAleš Zikmund (-/0) -\ntrenéři Ján Kemko a Miroslav Držmíšek\n\n"}
{"id": "1193412", "url": "https://cs.wikipedia.org/wiki?curid=1193412", "title": "Majcichov", "text": "Majcichov\n\nMajcichov je obec na Slovensku v okrese Trnava.\n\nV obci je římskokatolický kostel Všech svatých ze 13. století a kaple Panny Marie Nanebevzaté ze 16. století.\n\nPamětní síň Jana Palárika v Majcichově je věnována národnímu buditeli, katolickému knězi, dramatikovi a organizátorovi národního života Jánovi Palárikovi.\nJán Palárik se narodil v chudé učitelské rodině 27. dubna 1822 v Rakové na Kysuci, kde mu je také věnována pamětní síň.\nV Majcichově působil od roku 1862, když na přímluvu hraběnky Esterházyové-Bezobrazovové nastoupil na uvolněnou faru. Napsal zde několik knih a učebnic pro slovenské školy. Kromě toho zde napsal svou čtvrtou divadelní hru nazvanou \"Dimitrij Samozvanec\". Do Majcichova přišel s onemocněním žaludečními vředy a nemoc ho překonala 7. prosince 1870. U příležitosti stého výročí jeho smrti se konaly velké oslavy a byla zřízena pamětní síň Jána Palárika jako stálá expozice. Po deseti letech byla znovu instalována a přeložena do vhodnějších prostor. Při sto dvacátém výročí úmrtí (1990) se konala největší pietní vzpomínka a pamětní síň byla opětovně přemístěna do pěkných prostor nového moderního kulturního domu.\n\nMajcichov leží na soutoku Dudváhu a Trnávky, na úrodné Podunajské nížině na rozhraní jejích dvou geomorfologických celků: Podunajské pahorkatiny a Podunajské roviny. Větší část katastrálního území obce se nachází na Trnavské tabuli, která je z geomorfologického hlediska součástí Trnavské pahorkatiny patřící do Podunajské pahorkatiny.\nAdministrativně obec Majcichov v současnosti patří do okresu Trnava. Jižní hranice jejího katastrálního území je zároveň administrativní hranicí mezi okresy Trnava a Galanta. Katastr obce na jihu hraničí s katastrálními územími obcí Hoste a Abrahám, na západě s Pavlicemi a Voderady, na severu se Zelenčí, Opojem, Vlčkovcemi a na východě se Seredí.\n\nStřední část obce Majcichov leží v nadmořské výšce 140 m n. m., avšak povrch její katastrálního území je členitější. Výškové rozdíly v katastru obce dosahují až 24 m. Nadmořská výška se pohybuje od 125 m n. m. v jihovýchodní části katastru (\"Dlouhé louky\") až po 149 m n. m. v severozápadní části katastru při Majeri Devítky.\n\nZ hlediska klimatické klasifikace lze Majcichov a jeho okolí zařadit do klimaticky teplé oblasti, kterou charakterizuje teplé a suché podnebí s mírnou zimou a delším slunečním svitem. Průměrná roční teplota vzduchu se pohybuje v rozmezí 9 až 10° C.\n\nMajcichov a jeho okolí patří v rámci Slovenska k územím s nejnižším počtem srážek. Průměrný roční úhrn srážek za období let 1951 až 1980 je 533 mm.\n\nGeologická stavba, povrch a klimatické poměry v minulosti ovlivňovaly rozsah jednotlivých typů a druhů půd na území Majcichova a v jeho okolí. Půdotvorné procesy na spraších (kde v minulosti rostla bujná stepní a lesostepní vegetace), podmínily vznik ze zemědělského hlediska velmi vyhledávaných půd a vytvořily mohutný humusový horizont. Z hlediska úrodnosti patří půdy v okolí Majcichova mezi nejlepší zemědělské půdy na Slovensku s dobrou kvalitou i obsahem humusu.\nPlošně největší rozsah zabírá černozem, která se vyskytuje v jihozápadní, západní a severozápadní části katastru obce.\nPodél Dudváhu se nacházejí lužní půdy, jejichž úrodnost snižuje vysoká hladina podzemní vody. Dále od levého břehu Dudváhu se vyskytují karbonátové lužní půdy, které mají velmi dobré fyzikální vlastnosti: pórovitost, propustnost a strukturu. Na tomto typu půdy se mohou pěstovat téměř všechny zemědělské plodiny (včetně plodin náročných na vláhu). Na levém břehu Dudváhu pod jeho soutokem s Trnávkou (v části \"Horní louky\") se nacházejí mírně zamokřené půdy.\n\nLesy, které v dávné minulosti pokrývaly katastrální území obce Majcichov a jejím blízkém okolí, se zachovaly v částečně změněné formě a jen ojediněle na některých místech. Patří k nim především Vlčkovský háj nacházející se nedaleko levého břehu Dudváhu, ze kterého však do katastru patří jen malá část, a Malý háj rozprostírající se jihovýchodně od obce mimo její katastrálního území.\nV těchto porostech je dominantní dřevinou dub letní, dub cer, jírovec maďal, javor babyka, jilm nízký, jasan štíhlý a topol černý. V křovinném patře roste zejména brslen evropský, svída krvavá a ptačí zob. Na okraji Vlčkovského háje a na polních mezích a svazích (například při parních, při Majeri Devítky) se nacházejí pásy trnových křovin, akátových porostů a bezů.\nPůvodní vegetaci na intenzivně obdělávaných polích nahradila vegetace, která je výsledkem zemědělské činnosti. Mezi nejčastější pěstované plodiny patří pšenice ozimá, cukrová řepa, kukuřice a ječmen jarní.\nRostlinnou pokrývku doplňují porosty podél silničních a polních komunikací a v intravilánu obce, které vznikly činností člověka. Podél komunikací převládají stromořadí (švestek, třešní, ořechů) a křoviny (bezu, trnky, akátu apod.). Pouliční zeleň tvoří především okrasné dřeviny nerovnoměrně zastoupené a rozložené v jednotlivých ulicích. Z převládajících druhů okrasných dřevin jsou to túje, břízy, lípy a jedle.\n\nŽivočišné společenství bezobratlých na polích je ve srovnání s lesními a lučními společenstvy poměrně druhově chudé, protože více druhům překážejí agrotechnické zásahy člověka. Z bezobratlých žijí na majcichovských polích zástupci červů (žížala obecná, háďátko řepné), šneků (plzák zahradní, plzák polní), roztočů a hmyzu. Pro zemědělské kultury je typických několik druhů hmyzu (například cvrček polní, včela medonosná, čmelák zemní, ploštice, mšice). Některé druhy brouků patří mezi škůdce, protože požírají ozimy (kvapník plstnatý), vylézají na klasy a požírají nezralá zrna (hrbáč obilní), případně žerou listy cukrové řepy (mrchožrout). Motýli jsou zastoupeni např. babočkou, běláskem, lišeji a můrami.\nZ obojživelníků a savců jsou pro majcichovská pole charakteristické tyto druhy: blatnice skvrnitá, ropucha obecná, sysel obecný, křeček polní, krtek obecný, potkan obecný, tchoř obecný, lasice obecná, ježek východoevropský a další. Z plazů se nejčastěji vyskytuje ještěrka obecná, z ptáků vrána, straka obecná, koroptev polní, bažant obecný a z pěvců strnad luční, chocholouš obecný a skřivan polní. Z lovné zvěře se vyskytuje zajíc polní. Ke kuriozitě majcichovského mysliveckého revíru patří občasný výskyt dropa velkého, podle kterého je pojmenováno majcichovské myslivecké sdružení \"Drop\".\n\nKollár, D .: Majcichov: monografie obce. Bratislava: kníhtlačiareň Svornost, 1996. ISBN 80-967576-3-6\n\n"}
{"id": "1193414", "url": "https://cs.wikipedia.org/wiki?curid=1193414", "title": "Karel Fallada", "text": "Karel Fallada\n\nKarel Fallada (? - 17. března 1925) byl český fotbalista, obránce. Povoláním byl řezník a po ukončení kariéry tým podporoval - pořádal pro mužstvo Sparty hostiny.\n\nHrál za AC Sparta Praha v předligové éře. Mistr Mistrovství Českého svazu fotbalového 1912 a vítěz Pohár dobročinnosti 1909. Za Spartu hrál v obraně s Miroslavem Pospíšilem, v sestavě jej nahradil Antonín Hojer.\n\n\n"}
{"id": "1193422", "url": "https://cs.wikipedia.org/wiki?curid=1193422", "title": "Třída Samar", "text": "Třída Samar\n\nTřída Samar je třída oceánských hlídkových lodí indické pobřežní stráže. Celkem bylo do služby zařazeno šest jednotek této třídy. Poslední dvě jednotky jsou vizuálně značně odlišné, přesto bývají řazeny do stejné třídy. Mezi jejich úkoly patří ochrana výhradní námořní ekonomické zóny země, nebo mise SAR.\n\nCelkem bylo postaveno šest jednotek této třídy. Všechny navrhla a postavila indická loděnice Goa Shipyard Limited (GSL) ve Vasco da Gama.\n\nJednotky třídy \"Samar\":\nPlavidla jsou vyzbrojena jedním 76mm kanónem a dvěma 7,62mm kulomety. Na zádi se nachází přistávací plocha a hangár pro vrtulník (obvykle HAL Dhruv). Pohonný systém tvoří dva diesely Kirloskar-SEMT-Pilestick 16 PA V280 o celkovém výkonu 12 800 bhp, pohánějící dva lodní šrouby. Nejvyšší rychlost dosahuje 22 uzlů. Dosah je 7000 námořních mil při rychlosti 15 uzlů.\n\nPoslední dvě jednotky jsou výrazně větší a mají modernější konstrukci. Jsou vyzbrojeny dvěma indickými 30mm kanóny CRN 91. Pohonný systém tvoří dva diesely, každý o výkonu 7711 kW. Nejvyšší rychlost stoupla na 25 uzlů. Dosah je námořních mil při ekonomické rychlosti.\n"}
{"id": "1193423", "url": "https://cs.wikipedia.org/wiki?curid=1193423", "title": "Džabrajil Hasanov", "text": "Džabrajil Hasanov\n\nDžabrajil Hasanov (* 24. února 1990) je ázerbájdžánský zápasník–volnostylař tališské národnosti, bronzový olympijský medailista z roku 2016.\n\nZápasení se věnoval od útlého dětství pod vedením svého otce Ilhama v rodné tališské obci Suparibag nedaleko Astary. V 10 letech byl poslán na internátní sportovní školu do Baku, kde se specializoval na zápas ve volném stylu pod vedením Aslana Agajeva a později Rasima Muradova. Od 15 let patřil mezi velké sportovní talenty a v mužské reprezentaci se objevil již 18 letech ve váze do 66 kg. Od roku 2009 převzal roli reprezentační jedničky po Eminu Azizovi. V roce 2011 se třetím místem na mistrovství světa v Istanbulu kvalifikoval na olympijské hry v Londýně. V Londýně vyhrál těsně 2:1 na sety čtvrtfinálový zápas s reprezentantem Běloruska Ali Šabanovem, ale v semifinále prohrál ve dvou setech 0:2 s Japoncem Tacuhiro Jonemicuem. V souboji o třetí místo s Kubáncem Livánem Lópezem vyhrál úvodní set 3:0 na technické body, ve druhém však jeho soupeř vyrovnal stav setů na 1:1. Rozhodující třetí set začal aktivně a půl minuty před koncem vedl 1:0 na technické body, v závěru mu však došly síly a prakticky bez obrany se nechal hodit z výšky na lopatky za 5 bodu. Obsadil dělené 5. místo.\n\nOd roku 2013 startoval ve vyšší váze do 74 kg, ve které se dlouho hledal. Na olympijské hry v Riu se kvalifikoval z dubnové evropské olympijské kvalifikace v Zrenjaninu z prvního místa. Do Ria přijel výborně připravený, v semifinále však prohrál těsně 4:5 na technické body s ruským Kabardincem Aniuarem Gedujevemn, když neudržel vedení 4:0 po prvním poločase. V souboji o třetí místo nastoupil proti Uzbeku Bekzodu Abdurahmonovi. První poločas vyhrál 4:2 na technické body. V první minutě druhého poločasu navýšil porazem a podběhem vedení na 8:2. Nasazené tempo však tradičně neudržel a s problémy dotáhl zápas do vítězného konce 8:7 na technické body. Uzbekové v závěru podali protest s nadějí na vyšší ohodnocení chvatu, které jury zamítla a zápas tak skončil oficiálně 9:7 v jeho prospěch. Získal bronzovou olympijskou medaili.\n\nOd roku 2018 startuje v neolympijské váze do 79 kg.\n\n"}
{"id": "1193424", "url": "https://cs.wikipedia.org/wiki?curid=1193424", "title": "Majna Rothschildova", "text": "Majna Rothschildova\n\nMajna Rothschildova (\"Leucopsar rothschildi\") je druh pěvce z čeledi špačkovití (Sturnidae) a rodu \"Leucopsar\". Popsal jej Erwin Streseman v roce 1912. Vyskytuje se na Bali v Indonésii, vysazena byla na ostrově Nusa Penida. Obývá především tropické suché nížinaté lesy s travnatým porostem, lze ji najít v akáciových lesích nebo mangrovníkových bažinách. Měří do 25 cm, ocas dosahuje délky 7,9−8,8 cm. Hmotnost se odhaduje na 70 až 115 g. Mimo černých konců křídel a ocasu a modrého okruží kolem očí má majna Rothschildova bílé zbarvení. Samci mají na hlavě chocholku z peří, kterou vztyčují v době rozmnožování. Jde o monogamní druh, který si staví hnízdo 4 až 10 m nad zemí. Snáší dvě až tři vejce. Potravu tvoří pestrá škála jídla, od bobulí po hmyz.\n\nDle Mezinárodního svazu ochrany přírody (IUCN) je majna Rothschildova kriticky ohrožený druh a patří mezi nejohroženější ptačí druhy světa (co se výskytu v přírodě týče). V roce 2008 žilo na Bali kolem 50 jedinců. Nebezpečí pro ně představuje úbytek přirozeného prostředí a především lov. Přežití druhu jako takového je zajištěno díky velkému počtu jedinců, kteří se snadno rozmnožují v zajetí – dle Mezinárodního svazu ochrany přírody zde žije asi 1 000 jedinců. Všichni legálně chovaní jedinci jsou registrováni a část z nich je vypouštěna do volné přírody.\n\nMajnu Rotschildovu popsal v roce 1912 německý zoolog Erwin Stresemann. Ten zvolil pro druh pojmenování \"Leucopsar rothschildi\", které je dodnes platné. Druhové jméno majny Rothschildovy odkazuje na anglického politika a zoologa lorda Lionela Waltera Rotschilda, který druh roku 1910 poprvé pozoroval. Tento druh patří do čeledi špačkovití (Sturnidae) a v ní do monotypického rodu \"Leucopsar\", popsaného taktéž Stresemannem. Nejbližší příbuzenský vztah má s ptáky rodu \"Sturnia\" a špačkem pagodovým (\"Sturnus pagodarum\"), který však patří do rodu \"Sturnus\".\n\nDruh je z velké části chován v zajetí, v přírodě téměř vymizel, proto kvůli výzkumu genetické rozmanitosti byly odebrány několika živým i mrtvým ptákům krev a svalstvo pro analýzu DNA. Vzorky byly získány z ostrova Bali, ostrova Nusa Penida a také od jedinců chovaných v zámoří a genetická rozmanitost druhu se nelišila.\n\nBalijští obyvatelé majně Rothschildově přezdívají ' (\"bílý pták\") a '. Od roku 1991 je oficiálním symbolem balijské fauny.\n\nMajna Rothschildova se vyskytuje na ostrově Bali v Indonésii. Žila v celé jeho severozápadní třetině. Areál rozšíření se výrazně zmenšil a zbývající populace přežívá v západním cípu Bali v Národním parku Západní Bali na území o rozloze 60 km. Vysazena byla na ostrově Nusa Penida, jenž se nachází jihovýchodně od Bali.\n\nMajnu Rothschildovu lze spatřit především v tropických suchých nížinatých lesích, lze ji najít v lesích složených z akácií (například druh \"Vachellia leucophloea\") nebo v mangrovníkových bažinách, husté lesy naopak nepatří k preferovaným místům. Také kokosové plantáže nedaleko vesnic slouží jako vhodné místo k životu pro tento druh. Během období rozmnožování preferují majny Rothschildovy otevřenou krajinu spálenou požáry s roztroušenými keři a blízké lesy v nadmořských výškách do 175 m n. m., po skončení reprodukce se odtud rozptylují. Druh není stěhovavý.\n\nMajna Rothschildova je zavalitý středně velký pták, vážící 70 až 115 g. Měří do 25 cm, přičemž ocas dosahuje délky 7,9−8,8 cm. Délka křídla je 13,2−13,5 cm. Patří k nejnápadnějším druhům čeledi špačkovití, svým zbarvením peří se odlišuje od všech ostatních majn. Záměna může nastat s majnou černokřídlou (\"Acridotheres melanopterus\"), jež má kratší chocholku na hlavě, na křídlech a ocase více černého peří a žluté nohy. Peří je u majny Rothschildovy téměř na celém těle sněhobílé. Konce křídel a ocasu mají černé zbarvení. Mláďata mohou být skořicově zbarvená na křídlech a tělo mají kouřové.\n\nZobák je šedý nebo hnědý. Kolem každého oka se rozprostírá modrá kůže, jež se zužuje dozadu k jednomu bodu, barva duhovky může být bílá, šedá nebo hnědá. Na hlavě se tomuto druhu vytváří chocholka z naježeného peří, díky které je též s jinými majnami téměř nezaměnitelný. Nohy jsou šedomodré. Výrazný pohlavní dimorfismus není znám, obě pohlaví tak vypadají navzájem stejně, s výjimkou menší chocholky na hlavě u samic (menší chocholku mají i mláďata, která ji mohou i postrádat).\n\nV letu je patrná podsaditost majny Rothschildovy, dobře viditelná jsou také zaoblená křídla a krátký ocas s černými pery na okrajích.\n\nMajny Rothschildovy jsou společenští ptáci žijící ve skupinách i o 30 až 60 jedincích, přes den pak mohou trávit čas s dalšími druhy z čeledi špačkovitých. Mimo hnízdní sezonu hřadují ve skupinách v chráněných křovinatých oblastech ve výšce 2−4 m (preferují například tamarind indický), které využívají i několik měsíců. Probouzejí se krátce po svítání, ráno tráví u pobřeží, poté se přesouvají do korun stromů a do odpoledne zůstávají skryté. Jsou citlivé na déšť: jakmile začne pršet, ukrývají se do lesního podrostu.\n\nV období rozmnožování hnízdní pár společnost ostatních majn netrpí a náruživě si brání své území. Majny Rothschildovy mezi sebou komunikují řadou hlasitých zvuků, připomínajících například kvákání, pískání na píšťalu nebo smích. Při odletu tento druh vydává „kríír”, známý je též zvuk „cik, cik, cik” připomínající tikot budíku. Zpívají obě pohlaví.\n\nMajna Rothschildova je všežravec; její potravu tvoří plody, semena, červi, hmyz nebo malí plazi. Bezobratlí tvoří největší podíl potravy tohoto druhu a její skladba se liší podlé sezony. Hmyzem, jako jsou housenky, vážky nebo mravenci, se živí hlavně během období dešťů v době rozmnožování. Někdy je vybírá v popraskaných kmenech rostliny \"Vachellia leucophloea\"; přesné složení potravy dostupné v těchto stromech není známo, ale může se jednat například o mravence. Pojídá též bobule a ovoce fíkovníku (\"Ficus\") a morušovníku (\"Morus\"). Byly zaznamenány i případy, kdy pila nektar zarděnice (\"Erythrina\") nebo postávala na zádech velkých kopytníků, odkud sbírala mouchy.\n\nPotravu vyhledává například v křovinách, někdy ale i na zemi a to zejména v době, kdy se stará o mláďata. V období sucha, kdy není k dispozici voda, pije rosu, jinak navštěvují vodní nádrže.\n\nČas rozmnožování majn Rothschildových nastává v období dešťů mezi lednem a březnem, dle některých též v říjnu a listopadu, ve volné přírodě maximálně třikrát do roka. Na jeho počátku se majny hromadí v menších skupinách na vysokých stromech ve společnosti drongů, holubů a majn černokřídlých. Jedná se o monogamní druh a vazby mezi páry trvají dlouho. Samice a samci zesilují pouto mezi sebou vzájemným pročechráváním peří. Při tomto úkonu se obyčejně vzájemně soustředí na hlavu partnera a také modrou kůži okolo očí. Při toku sameček různě vztyčuje svou chocholku na hlavě, rozevírá ocas a škube křídly. Předvádění je obvykle spojeno s hlubokými vrčivými zvuky. Pokud je samice připravena k páření, dá to najevo tím, že začne potřepávat ocasem.\n\nJako hnízdo poslouží dutina ve stromě uvolněná jinými ptáky nebo ptačí budka ve výšce asi 4 až 10 m nad zemí. Příprava trvá 10 až 21 dní, hnízdo je tvořeno suchými větvičkami a trávou či jiným materiálem, kterou přináší především samec. Samice snese 2−3 modrá vejce, někdy s hnědými skvrnami. Sedí na nich 12 až 15 dní pravděpodobně sama, vylíhnutá mláďata však krmí oba rodiče. Mláďata se rodí holá a slepá, opeří se po asi 22–24 dnech a na rodičích po opeření závisí ještě dalších zhruba 7 týdnů. Opeření se obvykle dožije jen jedno mládě. Průměrný věk majny Rothschildovy se odhaduje na 7 až 12 let, dle dalších zdrojů se dožívá okolo 9 let, nepodložená zpráva hovoří o jedinci, jenž se dožil 30 let. Největších reprodukčních úspěchů nicméně ptáci dosahují mezi třemi a pěti lety.\n\nMajna Rothschildova nikdy na Bali nežila ve velkém počtu jedinců a na velkém území. V první polovině 20. století pro ni byla největším nebezpečím přeměna přirozeného prostředí u severozápadního pobřeží Bali. Rozloha chráněných lesů – pozdějšího národního parku – z původních 194 km ve 40. letech 20. století během následujících třiceti let poklesla o 40 %. Kácení a žďáření starých stromů, hlavně \"Vachellia leucophloea\", snížilo počet vhodných hnízdišť a populace poklesla i kvůli používání insekticidů. Začátkem 80. let se na Bali rozmohlo pěstování kukuřice, kokosových palem, probíhala i těžba dřeva, čímž se opět změnilo přirozené prostředí těchto ptáků. Stavění hotelů okolo Národního parku Západní Bali je považováno za potenciální hrozbu, kvůli které se mohou snížit populace v oblastech Banyuwedang a Gilimanuk.\n\nPočetnost druhu klesá i kvůli přírodním faktorům. Za přirozeného potravního konkurenta se považovala majna černokřídlá (\"Acridotheres melanopterus\"), nicméně i tento druh je kriticky ohrožený, a již v roce 1926, kdy byly majny Rothschildovy na Bali ještě běžné, se majna černokřídlá považovala za velmi vzácnou. Když byly později nalezeny oba druhy, jak sdílejí společný strom, šlo možná o ukázku tolerance mezi oběma druhy nebo společného přizpůsobení se ubývajícímu prostředí k životu.\n\nMezi přirozené nepřátele majn Rothschildových se řadí varan skvrnitý (\"Varanus salvator\"), makak jávský (\"Macaca fascicularis\"), dravci a gekoni z rodu \"Gecko\". Z roku 1986 pochází zpráva o vniknutí hada do hnízda a zabití dvou ptáčat.\n\nNejvětším nebezpečím se však ukázala být poptávka po ptácích, jež trvá i navzdory výskytu majny Rothschildovy pouze v národním parku. Ulovit tyto ptáky je jednoduché zvláště v období sucha, kdy se stahují k vodě. Na začátku 70. let 20. století bylo zabaveno celkem 200 pašovaných majn Rothschildových v Jakartě a v dalších letech zde byly viděny na trzích. Během let 1976–1980 bylo v Jakartě zabaveno celkem 76 ptáků. V Surabaje rovněž probíhal ilegální obchod. V Singapore Bird Park v roce 1972 ilegálně drželi 30 jedinců. Roku 1982 objevili důkaz o lovení ptáků v národním parku, převážně v noci potom začali být z hnízd vybírání ptáci.\n\nBěhem jednoho měsíce mohlo být k prodeji připraveno čtyřicet až šedesát majn Rothschildových. Cena za ptáka se během 70. let 20. století pohybovala mezi 9−20 americkými dolary, kolem roku 1980 však vzrostla na 33−66 dolarů a v roce 1997 již činila 3 000 dolarů. S vyšší cenou probíhaly i krádeže ozbrojenými gangy z parků. Stav divoké populace byl v roce 2015 natolik nízký, že by ji mohla snadno vyhubit nemoc, predace nebo problémy v důsledku příbuzenského křížení.\n\nDle Mezinárodního svazu ochrany přírody se majna Rothschildova od roku 1994 řadí mezi kriticky ohrožené druhy kvůli malému areálu výskytu, nízké populaci a přetrvávajícímu lovu. Je zapsána na přílohu I Úmluvy o mezinárodním obchodu s ohroženými druhy volně žijících živočichů a rostlin a od roku 1970 chráněna indonéskými zákony. Indonésie od roku 1992 uvádí, že všechna zvířata jsou majetkem státu a nedovolené držení může být trestáno vysokou pokutou, v krajním případě i vězením. V národním parku Západní Bali, jenž je posledním útočištěm volně žijících majn Rothschildových, Bali Starling Project zlepšil ostrahu.\n\nDruh se snadno rozmnožuje v zajetí, kde žije asi 1 000 jedinců. Chovat se začal poprvé v Anglii roku 1931. Bali Starling Project od roku 1983 vypouští jedince chované v zajetí do volné přírody, aby tím byla dosažena obnova druhu. Stejný cíl si klade též Friends of the National Park Foundation (Nadace přátel národního parku). Všichni ptáci žijící v zoologických zahradách jsou zaregistrováni, část z nich je vypouštěna do volné přírody. Vypuštění obvykle probíhá v balijských chrámech ve formě křesťanského obřadu, jednotliví ptáci jsou žehnáni svěcenou vodou a kněz jim skládá zvláštní modlitbu. Dalším cílem ochranářů je vysadit ptáka na jiný ostrov než na Bali, kde by na něj nepůsobilo tolik škodlivých faktorů. Ke konci roku 2009 bylo na ostrově Nusa Penida jihovýchodně od Bali vypuštěno celkem 65 ptáků. V únoru a březnu 2015 proběhl na ostrově průzkum, při němž pracovníci Begawan Foundation and Wildlife Reserves Singapore (Begawanská nadace a Rezervace zvěře v Singapuru) zaznamenali 12 dospělých ptáků a pravděpodobně 2 ptáčata v hnízdech.\n\nMajna Rothschildova je v Evropě chována ve více než 100 zoo. V Česku chovalo tento druh na konci roku 2017 sedm zoo. V následujícím roce mezi chovatele přibyla Zoo Jihlava, a tak na konci roku 2018 byla tato majna chována v osmi zoologických zahradách:\n\n\nZoo Praha chová tento druh od roku 1975. První jedinci byli získáni ze zoo na britském ostrově Jersey nedaleko Francie. První úspěšný odchov byl zaznamenán již v roce 1977. V průběhu následujících 40 let se narodilo takřka 200 mláďat. Ke konci roku 2017 byly v Zoo Praha chovány dva páry. V průběhu roku 2018 byla dovezena jedna samice, a na konci daného roku tak bylo chováno pět jedinců.\n\nK vidění je tento druh v pavilonu Indonéská džungle. Roku 2010 byli poskytnuti tři jedinci do záchranné stanice na indonéském ostrově Nusa Penida. Stalo se tak pro potřeby reintrodukce druhu a pod hlavičkou Evropského záchovného programu pro tento druh. V jeho komisi zasedá i člen za Zoo Praha.\n\n\n"}
{"id": "1193425", "url": "https://cs.wikipedia.org/wiki?curid=1193425", "title": "Pseudopulex", "text": "Pseudopulex\n\nPseudopulex je rod dávno vyhynulého parazitického hmyzu, patřícího zřejmě do řádu blechy (Siphonaptera). Tyto pravěké blechy žily v době jurské a křídové periody druhohorní éry a mezi jejich hostitele tak patřili nejspíš i opeření neptačí dinosauři (spolu s ptakoještěry, prasavci a praptáky). Nápadná je značná velikost těchto blech, samičky druhu \"P. magnus\" měřily na délku až 23 mm, což je zhruba desetinásobek velikosti dnešních blech. Oproti současným blechám měli zástupci tohoto rodu více dorzoventrálně zploštělé tělo, kratší nohy bez skákavé funkce a delší drápky pro uchycení na těle hostitele. Jejich ústní aparát zahrnoval bodavý sosák, kterým zřejmě dokázali prorazit i kůži menších dinosaurů, jejichž krví se pak tito parazité živili. Samičky jsou u tohoto rodu podstatně větší než samečci.\n\nTento rod byl formálně popsán roku 2012 týmem čínských paleontologů. Fosilie byly objeveny v jemnozrnných sedimentech druhohorního stáří na území Vnitřního Mongolska a provincie Liao-ning na severovýchodě Číny.\n\nDnes jsou rozlišovány dva druhy tohoto rodu, starší jurský \"P. jurassica\" (stáří asi 165 milionů let) a mladší raně křídový \"P. magnus\" (stáří kolem 125 milionů let).\n\n\n"}
{"id": "1193430", "url": "https://cs.wikipedia.org/wiki?curid=1193430", "title": "Josef Pravda", "text": "Josef Pravda\n\nJméno a příjmení Josef Pravda má více nositelů:\n\n"}
{"id": "1193432", "url": "https://cs.wikipedia.org/wiki?curid=1193432", "title": "Čamsulvara Čamsulvarajev", "text": "Čamsulvara Čamsulvarajev\n\nČamsulvara Bagomedovič Čamsulvarajev (* 6. září 1984 Dagestán – 28. září 2016 Mosul) byl ruský zápasník–volnostylař darginské národnosti, který od roku 2007 reprezentoval Ázerbájdžán.\n\nByl rodákem z dagestánské horské obce Uruchi v Sergokalinském okrese. Zápasení se věnoval od útlého dětství po vzoru svého otce a strýců. Ve 14 letech si ho jako nadějného sportoce stáhnul trenér Anvar Magomedgadžijev na sportovní školu Gamida Gamidova v Machačkale. V ruské volnostylařské reprezentaci se na pozici reprezentační jedničky ve váze do 74 kg neprosazoval, proto v roce 2007 přijal nabídku reprezentovat Ázerbájdžán. V témže roce se ve váze do 74 kg třetím místem na mistrovství světa v Baku kvalifikoval na olympijské hry v Pekingu v roce 2008. V Pekingu prohrál v úvodním kole s reprezentantem Běloruska Muradem Gajdarovem těsně 1:2 na sety. Od roku 2011 startoval ve vyšší váze do 84 kg, ve které se v ázerbájdžánské reprezentaci neprosazoval. V roce 2012 prohrál nominaci na olympijské hry v Londýně se Šarifem Šarifovem. Sportovní kariéru ukončil v roce 2013.\n\nJiž během své sportovní kariéry v rozhovorech věnoval své úspěchy alláhovi. Jeho život byl pravděpodobně silně ovlivněn fundamentalistickým směrem islámu salafíjou. Po skončení sportovní kariéry v roce 2013 se stal aktivním bojovníkem Islámského státu. V září 2016 byl při jedné z akcí zabit americkým dronem v Iráku.\n"}
{"id": "1193435", "url": "https://cs.wikipedia.org/wiki?curid=1193435", "title": "Centrum denních služeb", "text": "Centrum denních služeb\n\nCentrum denních služeb (dále také jen \"CDS\") je zařízení ambulantní služby \"(\"tzn. služby, za kterou osoba dochází nebo je doprovázena do zařízení sociálních služeb, ale její součástí není ubytování) pro osoby se sníženou samostatností, které zůstávají bydlet ve vlastním (přirozeném) prostředí, ale nejsou schopny ve svém věku nebo v důsledku chronického duševního onemocnění zajistit péči o svou osobu v celém rozsahu. Služby CDS se poskytují v těchto hlavních směrech :\n\n\n\n\n\n\n\n\nHlavními cíli centra denních služeb je podporovat klienta ve zvyšování míry jeho soběstačnosti, v sebepéči a sebeobsluze, ale také v dovednostech každodenního života (vaření, pečení, cestování, úklid, domácí práce, péče o svoji osobu, hospodaření s penězi, apod.) dle jeho individuálních potřeb. Dalším cílem je naplňování cílů klienta (které si zvolí sám každý nový klient při příchodu do centra), cíle se většinou týkají soběstačnosti, zdokonalení dovedností, komunikace, nebo začlení aj. Důležitá je i podpora v rámci možností plnohodnotného, spokojeného a důstojného života. Dalším z cílů je pomoc při odstraňování případných bariér klienta v komunikaci, kontaktu s okolím, nebo ostatními klienty a s ním souvisejícím ostychu. Cílem toho cíle je vyvolat u klienta pocit zázemí, klidu, pohody a dobré nálady. Důležitým cílem je i pomoc klientovi vybrat si zájmovou aktivitu, která rozvijí jeho schopnosti, ale také naplní jeho potřeby a tak jim pomoci získat ocenění druhých osob. Od toho se může odvíjet i výše zmíněné odstranění bariér v komunikaci, začlenění, nebo stranění se. Mezi další cíle patří také nabízet klientům kontakt se společenským prostředím prostřednictvím zájmových aktivit (plavání, koně, cvičení, kultura). Nabídnout nebo zprostředkovat možnost vzdělávání z různých oblastí života (společenské vztahy, práce na PC, bezpečnost, lidská práva, první pomoc, apod.).\n\nPracovník v sociálních službách musí mít požadovanou kvalifikaci, bez které by práci nemohl vykonávat, a to střední vzdělání s výučním listem, střední vzdělání s maturitou nebo vyšší odborné vzdělání a absolvování akreditovaného kvalifikačního kurzu; absolvování akreditovaného kvalifikačního kurzu se nevyžaduje u fyzických osob, které získaly podle zvláštního právního předpisu způsobilost k výkonu zdravotnického povolání v oboru ošetřovatel, u fyzických osob, které získaly odbornou způsobilost k výkonu povolání sociálního pracovníka a u fyzických osob, které získaly střední vzdělání v oboru vzdělání stanoveném prováděcím právním předpis.\n\nPráce s klienty CDS je velmi různorodá, vyskytují se i situace těžko předvídatelné; vyžaduje schopnost empatie, trpělivost a širokou kvalifikaci.\n\nV zákoně o sociálních službách jsou stanoveny předpoklady pro výkon činnosti v sociálních službách.\n\nOd 1. 1. 2007 je v systému financování sociálních služeb uplatňován systém vícezdrojového financování. Sociální služby jsou především financovány přímo od jejich uživatelů (úhrada za stravu, ubytování a za službu s využitím příspěvku na péči). Dalšími zdroji financování jsou dotace ze státního rozpočtu, dotace kraje a dotace obce. Tyto finanční prostředky by měly být rozdělovány mezi jednotlivé poskytovatele sociálních služeb na takové sociální služby, které občané příslušného kraje a obce potřebují a jsou tedy zároveň součástí jejich komunitního plánování.\n\nVedle výše zmíněných zdrojů mohou poskytovatelé sociálních služeb využívat i platby od zdravotních pojišťoven (u služeb, kde to zákon o sociálních službách stanovuje), ze strukturálních fondů apod. Jednotliví poskytovatelé sociálních služeb, kteří splňují podmínky registrace k poskytování sociálních služeb, mají tak s platností zákona o sociálních službách rovný přístup ke všem finančním zdrojům.\n\n\"Centra denních služeb jsou financovány ze státního rozpočtu podle zákona 108/2006 sb. O sociální službách §101a K plnění povinnosti uvedené v § 95 písm. g) a h) se krajům poskytuje ze státního rozpočtu účelově určená dotace na financování běžných výdajů souvisejících s poskytováním základních druhů a forem sociálních služeb v rozsahu stanoveném základními činnostmi u jednotlivých druhů sociálních služeb. Dotaci poskytuje ministerstvo podle zvláštního právního předpisu.\"\n\nCentra denních služeb se nacházejí z pravidla v každém větším městě. Pro vyhledávání denních center se dají použít následující katalogy:\n"}
{"id": "1193437", "url": "https://cs.wikipedia.org/wiki?curid=1193437", "title": "Herta Nagl-Docekal", "text": "Herta Nagl-Docekal\n\nHerta Nagl-Docekal (* 29. května 1944 Wels, Horní Rakousy) je rakouská filozofka a profesorka.\nStudovala historii, filozofii a germanistiku na univerzitě ve Vídni. Roku 1967 promovala sub auspiciis rei publicae na Dr. phil. v oboru historie na univerzitě ve Vídni (s prací pod vedením Ernsta von Lasaulx). Od roku 1968 do roku 1985 byla odbornou asistentkou na Institutu filozofie na univerzitě ve Vídni. V létě 1980 učila na katedře filozofie Millersville University of Pennsylvania. \n\nV roce 1981 se habilitovala na univerzitě ve Vídni s prací \"Die Objektivität der Geschichtswissenschaft\". V období 1985-2009 byla univerzitní profesorkou na Institutu filozofie Vídeňské univerzity.\n\nJako hostující profesor byla: v roce 1990 na univerzitě v Utrechtu; 1991/92 na Univerzitě Johanna Wolfganga Goetheho Frankfurt; 1993 na Universität Konstanz; 1994/95 na Svobodné univerzitě Berlín a 1995/96 na Katolicko-teologické fakultě univerzity v Innsbrucku. V roce 1994 působila jako hostující vědecký pracovník v Institut für die Wissenschaften vom Menschen; roku byla 2011 hostujícím profesorem na univerzitě v Petrohradu .\n\nJe členem Rakouské akademie věd, plnoprávným členem Institut International de Philosophie a místopředsedou FISP (Fédération Internationale des Sociétés de Philosophie).\n\n"}
{"id": "1193440", "url": "https://cs.wikipedia.org/wiki?curid=1193440", "title": "Doris Robertsová", "text": "Doris Robertsová\n\nDoris Robertsová, Doris Roberts, rozená \"Doris May Green\" (4. listopadu 1925 St. Louis – 17. dubna 2016 Los Angeles) byla americkou herečkou.\n\nZa svou hereckou kariéru, která začala v roce 1951, získala pětkrát cenu Emmy a cenu Screen Actors Guild. Snad nejznámější se stala za svou roli matky Raymonda Barona jménem Marie Baronová v sitcomu \"Raymonda má každý rád\" z let 1996–2005.\n"}
{"id": "1193441", "url": "https://cs.wikipedia.org/wiki?curid=1193441", "title": "Sports Illustrated Swimsuit Issue", "text": "Sports Illustrated Swimsuit Issue\n\nSports Illustrated Swimsuit Issue je „plavkové vydání“ amerického časopisu \"Sports Illustrated\", tištěné jednou ročně. Na obálce je vyfocená modelka v plavkách na pozadí exotické lokality. Všechny modelky, které se objevily na titulní straně, byly ženy. Podle časopisu \"Slate\" je plavkové vydání spojeno s posuzováním úspěchu dívek jako supermodelek. Hodnota prodané reklamy ročníku 2005 dosáhla částky 35 milionů dolarů. Plavková edice byla s nástupem osmdesátých let doplněna o speciální televizní verze s modelkami. Videa nejprve vycházela na VHS a LD, později na nosičích DVD.\n\nNové číslo vychází od roku 2019 v květnu. Předtím byl termínem první kvartál roku, obvykle únor. První ročník byl uveden do oběhu 20. ledna 1964 a popularizoval modelky v bikinách, druhu plavek vynalezených v roce 1946. V roce 2007 zaznamenalo premiéru vydání v Čínské lidové republice.\n\nMezi modelky, které nafotily série a figurovaly na obalu plavkového vydání se zařadily Rachel Hunterová, Rebecca Romijn, Petra Němcová, Valeria Mazzaová, Heidi Klumová, Tyra Banksová či Marisa Millerová. V časopise se pak představily také Cindy Crawford, Stephanie Seymourová, Niki Taylorová, Angie Everhartová nebo Naomi Campbell.\n\n„Plavkové vydání“ amerického časopisu \"Sports Illustrated\" zavedl americký šéfredaktor Andre Laguerre, aby zaplnil zimní mezeru ve sportovním kalendáři, kdy se počet událostí snižoval. Požádal proto módní novinářku Jule Campbellovou, aby pokračovala v přípravě sérií fotek s atraktivními modelkami. První číslo vyšlo 20. ledna 1964 s Babette Marchovou na obalu a pětistránkovým obsahem.\n\nCampbellová se stala významnou postavou ve světě modelingu a plavkové vydání proměnila v mediální fenomén, zobrazující typ „větších a zdravějších“ kalifornských žen. Fotografie byly nově také opatřeny jmény modelek. Tento přístup stál, podle magazínu \"Slate\", u zrodu éry supermodelek. Ovšem exkluzivní vydání pro jednotlivé modelky neexistovaly do roku 1997. Již v padesátých letech dvacátého století několik žen pózovalo na obálce \"Sports Illustrated\", ale až od roku 1964 získaly série samostatný formát známý jako \"Swimsuit Issue\".\n\nNejmladší modelkou, která se objevila na titulní straně se roku 1984 stala osmnáctiletá Pavlína Pořízková.\n\nNejvětší ohlas v počtu dopisů došlých do redakce vzbudilo číslo z roku 1978. Důvodem nebyl obal, ale plavky ze síťoviny oblečené na Cheryl Tiegsové. Číslo také způsobilo nejvyšší počet zrušení odběrů magazínu. Nejlépe prodávaným ročníkem se stal výtisk 25. výročí z roku 1989 s Kathy Irelandovou na obálce.\n\nPrvní Afroameričankou na obalu byla roku 1996 Tyra Banksová. Zpěvačka Beyoncé drží primát, jako první nemodelka a nesportovkyně na obálce. Nejvícekrát focená na titul se stala Elle Macphersonová, jež mezi lety 1986–2006 uváděla pět vydání.\n\nV roce 2016 se na přední stranu poprvé dostala plnoštíhlá modelka Ashley Grahamová a do obsahu také vůbec nejstarší modelka, 56letá Nicola Griffinová. Prodejnost dosáhla více než jednoho milionu výtisků a vydání se podílelo více než 7 % příjmů časopisu \"Sports Illustrated\". V další mutaci vydání 2016 na titulní straně poprvé pózovala sportovkyně, americká zápasnice a judistka Ronda Rouseyová.\n\nPrvní květnové vydání plakové mutace z roku 2019 – v němž se nikdy předtím neobjevily modelky takového věkového rozpětí, různých velikostí a postav – přineslo několik primátů. Winnie Harlowová se stala první modelkou nafocenou s kožní chorobou – vitiligem, plnoštíhlá Veronica Pome'eová první Polynésankou, Megan Rapinoe první otevřeně hlásící se k lesbické orientaci, Halima Adenová první zachycenou v burkiny, Tara Lynnová ve 26 letech nejstarší debutantkou a Tyra Banksová ve 45 letech nejstarší modelkou na obálce. Samantha Hoopesová byla v pokročilém stádiu těhotenství. Pavlína Pořízková se v 54 letech stala druhou nejstarší pózující modelkou vůbec.\n\nMezi sportovkyně, které vytvořily fotosérie se zařadily německá tenistka Steffi Grafová (1997), americká tenistka Serena Williamsová (2003), krasobruslařská olympijská šampionka Jekatěrina Gordějevová či ruská tenistka Anna Kurnikovová (2004).\n\nV roce 2005 se představily olympijské vítězky Amanda Beardová a Jennie Finch, spolu s Lauren Jacksonovou a Venus Williamsovou. Maria Šarapovová pózovala pro číslo 2006. Editorka Diane Smithová zvolila pro rok 2007 jako téma hudbu a držitelka Grammy Beyoncé nafotila sérii jako první zpěvačka a stala se také první ne-modelkou na obalu.\n\nV roce 2008 zažily premiéru snímky roztleskávaček týmů americké Národní fotbalové ligy. Mezi vybraná družstva se řadily dívky týmů Tampa Bay Buccaneers, San Diego Chargers, Dallas Cowboys, Miami Dolphins, Philadelphia Eagles, Atlanta Falcons, Jacksonville Jaguars, New England Patriots, Oakland Raiders, Washington Redskins a Houston Texans.\n\nAutomobilová závodnice Danica Patricková nasnímala pro vydání 2008 čtyřstránkový piktoriál z floridského ostrova Singer Island.\n\nV čísle 2010 se objevily čtyři olympioničky ze zimních her Clair Bidezová, Lacy Schnoorová, Hannah Teterová a Lindsey Vonnová, stejně jako srbská tenistka Ana Ivanovićová. Australská překážkářka Michelle Jennekeová se objevila na stránkách ročníku 2013 poté, co se virálem na YouTube stal její předstartovní rozehřívací taneček.\n\nBývalá dánská světová jednička v tenise Caroline Wozniacká pózovala pro vydání 2015 v Mexickém zálivu na Captiva Island. Spolu s ní se v únoru 2016 objevily snímky Lindsey Vonnové a Rondy Rouseyové, které nafotily bodypaintingovou kolekci – nakreslených plavek na nahém těle. V roce 2017 premiérově nafotila snímky kanadská tenistka Eugenie Bouchardová.\n\nV roce 2019 snímky nafotily fotbalistky Crystal Dunnová, Megan Rapinoe, Abby Dahlkemperová a Alex Morganová (na obálce), Lindsay Vonnová, gymnastka Simone Bilesová a zápasnice MMA Paige VanZant. \n\nV období 2008–2013 byly modelky na obálce zveřejňovány v televizním pořadu \"Noční show Davida Lettermana\", v letech 2014 a 2017 během pořadu \"Jimmy Kimmel Live!\" a roku 2015 v \"The Tonight Show Starring Jimmy Fallon\".\n\nPlavkové vydání původně volilo jednu exotickou lokalitu na rok. Nárůstem obsahu se zvýšila i četnost míst focení během jediného roku.\n\n"}
{"id": "1193446", "url": "https://cs.wikipedia.org/wiki?curid=1193446", "title": "NGC 1097", "text": "NGC 1097\n\nNGC 1097 (také známá jako Caldwell 67) je spirální galaxie s příčkou v souhvězdí Pece vzdálená přibližně 64 milionů světelných let. Objevil ji britský astronom William Herschel v roce 1790. Je to galaxie výrazně interagující s její sdruženou galaxií NGC 1097A a je zjevně narušená vzájemným působením slapových sil. \n\nNa obloze se nachází ve střední části souhvězdí, 2 stupně severně od hvězdy Beta Fornacis. Má malou plošnou jasnost a ve střední Evropě nevychází vysoko nad obzor. 1,5 stupně severozápadně od ní leží NGC 1079, která se nachází ve stejné vzdálenosti od Země. \n\nNGC 1097 je Seyfertova galaxie. Podrobné snímky odhalily čtyři úzké výtrysky plazmatu, které míří pryč od jádra. Ty byly považovány za projev (v současnosti slabého) aktivního galaktického jádra. Následný rozbor nejjasnějších výtrysků a rozložení jejich energie napříč spektrem od rádiových vln po rentgenové záření vyloučilo jejich původ v synchrotronovém a brzdném záření. Ve skutečnosti jsou tyto výtrysky tvořeny hvězdami. Pomocí simulací a také pozorování teleskopem Very Large Array, který tyto výtrysky zkoumal na vlnové délce vodíku (21 cm) a nenašel v nich atomární vodík (ukazatel slapových ohonů), bylo zjištěno, že se pravděpodobně jedná o roztříštěné zbytky splynuté trpasličí galaxie.\n\nV jádře této galaxie se nachází obří černá díra s hmotností 140 milionů hmotností Slunce.\nKolem černé díry se nachází zářící prstenec hvězdotvorné oblasti se sítí plynu a prachu, jejíž materiál po spirále padá do černé díry. Padající materiál v prstenci spouští tvorbu dalších hvězd. Prstenec má v průměru přibližně 5 000 světelných let a spirálová galaktická ramena sahají do vzdálenosti desetitisíců světelných let.\n\nNGC 1097 má dvě satelitní galaxie, větší NGC 1097A a menší NGC 1097B. Trpasličí eliptická galaxie NGC 1097A je zvláštní eliptická galaxie, která obíhá ve vzdálenosti 42 000 světelných let od NGC 1097. Trpasličí galaxie NGC 1097B je ještě vzdálenější, má hmotnost 5 milionů hmotností Slunce, byla objevena díky jejímu záření molekulárního vodíku a vypadá jako běžná trpasličí nepravidelná galaxie.\n\nV galaxii NGC 1097 zatím byly pozorovány tři supernovy: SN 1992bd, SN 1999eu a SN 2003B.\n\n\n"}
{"id": "1193454", "url": "https://cs.wikipedia.org/wiki?curid=1193454", "title": "Silvie Rajfová", "text": "Silvie Rajfová\n\nSilvie Rajfová (* 25. září 1989 Brno) je trenérka a bývalá česká reprezentantka v lezení na obtížnost a v boulderingu i krasobruslařka. Věnovala se také atletice, sportovní a moderní gymnastice a běžeckému lyžovaní.\n\nJuniorská mistryně světa a vítězka Evropského poháru juniorů v lezení na obtížnost v kategorii B., několikanásobná Mistryně ČR v lezení na obtížnost, se kterým začínala. V dospělosti se věnovala spíše disciplíně bouldering, kde mezi ženami dosáhla rovněž historických úspěchů mezi českými závodnicemi (medaili v závodu Světového poháru dříve získala pouze Věra Kotasová-Kostruhová).\n\nLezení se věnoval také její otec a závodům dříve i její sestra Mgr. Lucie Rajfová, obě se po vysokoškolském studiu zaměřily na trenérství a výživové poradenství, matka působila jako trenérka krasobruslení a předsedkyně komise soutěžního lezení ČHS. \n\n\n\n\n\n\n\n\n\n\n\n"}
{"id": "1193455", "url": "https://cs.wikipedia.org/wiki?curid=1193455", "title": "Ladislav Kudelka", "text": "Ladislav Kudelka\n\nLadislav Kudelka (28. června 1927, Vrútky – 15. února 1986, Bratislava) byl slovenský dokumentarista, scenárista a jeden z klíčových režisérů krátkého filmu, který patří k zakladatelské generaci slovenské kinematografie.\n\nLadislav Kudelka přišel do Bratislavy a k filmu z provinčního závodního časopisu ve Svitu. Počátkem 50. let 20. století se při natáčení šotů setkal s Vlado Kubenkem, v roce 1953 se stal vedoucím zpravodajství a působil jako režisér Týdne ve filmu. Tvorba tohoto období je poplatná době, kdy se natáčely ideologicky exponovaná díla. Vznikly tak například snímky \"Za ďalší rozvoj družstiev\" (1952), propagující zemědělská družstva, dokument o vyznamenaných slovenských pracujících \"Vzorní pracovníci\" (1952), nebo dvoudílný agitační film \"Proti zrade\" (1955).\n\nKlíčová a významná je však až tvorba v šedesátých letech 20. století, kdy se i v dokumentárním filmu projevila liberalizace poměrů. Ve filmu \"Chlapi z Gaderskej doliny\" (1963) podává Ladislav Kudelka obraz jednoho dne ze života dřevorubců a to bez použití komentáře. Kudelka využívá střídání temporytmu, zobrazuje rozmanitá prostředí, nachází rytmické analogie mezi zvukem a obrazem.\n\nKoncem 60. let se na Slovensku uvolnila společensko-politická atmosféra natolik, že na krátkou dobu nefungovala cenzura a dokumentární tvorba na bratislavské Kolibě se velmi flexibilně přizpůsobila novým obrodným myšlenkovým proudům. Upuštěno bylo od rozsáhlého schvalování a zbytečných administrativně-výrobních procesů. Výsledkem byla řada výjimečných děl.\n\nKudelka tak v roce 1967 natočil snímek na motivy básně Ladislava Novomeského \"Červená a čierna\" a přidal se k autorům, kteří se věnovali experimentální kinematografii. Ve Studiu krátkých filmů vznikala i díla, která souvisela s aktuálním stavem rozkládajícího se totalitního systému. V tomto období vyvrcholila Kudelkova publicistická činnost třemi filmy. Ve filmu \"Leopoldovská pevnosť\" (1968) se zaměřil na vězeňské metody v Leopoldově. Téma snímku \"Obec plná vzdoru\" (1969) tvořila trestná výprava Lidových milicí na začátku padesátých let proti vesničanům z Nižné Šuňavy. Třetí film \"Intolerancia\" (1969) pojednával o následcích komunistického pronásledování řádů katolické církve.\n\nVšechna tři díla spojuje podobná metoda: rozhovory, objektivita, prostor pro obě strany konfliktu, názor. Společně s kolektivem autorů Vlado Kubenkem, Ivanem Húšťavou, Otakarem Krivánkem a Jaroslavem Pogranem natočil v roce 1968 celovečerní dokumentární film \"Čas, ktorý žijeme\" (\"Čas, který žijeme\"). Tato sugestivní výpověď o společnosti a událostech roku 1968 byla v dobách normalizace zakázána.\n\nOkupace Československa měla v 70. letech dopad i na tvůrce krátkého filmu. Na II. sjezdu Svazu slovenských dramatických umělců byli Ladislav Kudelka, Karol Skořipský a Martin Slivka označeni za iniciátory liberalizačního pohybu a byli obviněni z neodbornosti. V období normalizace se Ladislavu Kudelkovi již nepodařilo najít tvůrčí svobodu. Teprve v roce 1977 po napsání stanoviska k \"Vyhláseniu umeleckých zväzov\" (\"Prohlášení uměleckých svazů\") mu byly „otevřeny dveře“ do studií a ateliérů, kde se mohl věnovat svým tématům.\n\n\n\n\n\n\n"}
{"id": "1193457", "url": "https://cs.wikipedia.org/wiki?curid=1193457", "title": "Pražský vzorkový veletrh", "text": "Pražský vzorkový veletrh\n\nPražský vzorkový veletrh se konal v letech 1920 až 1951 (kromě let 1942 až 1945) na pražském Výstavišti, a to zpravidla dvakrát ročně. Byl určen především pro velkoobchodní jednání a uzavírání obchodů značného rozsahu podle vzorků, avšak zpočátku se jej mohli zúčastnit i maloobchodníci. O jeho vznik se zasloužil především PhMr. Václav Boháč.\n\n\n"}
{"id": "1193458", "url": "https://cs.wikipedia.org/wiki?curid=1193458", "title": "Věra Ježková", "text": "Věra Ježková\n\nVěra Ježková (* 1955) je česká politička, báňská inženýrka a cyklistka, v letech 1994 až 2002 zastupitelka obce Březno na Chomutovsku.\n\nVystudovala SPŠ dopravní v Praze a později Fakultu životního prostředí Univerzity Jana Evangelisty Purkyně v Ústí nad Labem a v letech 1998 až 2001 Hornicko-geologickou fakultu Vysoké školy báňské - Technické univerzity Ostrava (získala titul Ing.).\n\nV letech 1974 až 1980 pracovala jako výpravčí vlaků Českých drah a v letech 1981 až 1998 v Severočeských dolech jako předák směny přednádraží Březno – Důl Nástup Tušimice na Chomutovsku. Od roku 1999 je zaměstnankyní krajského pracoviště Státního fondu životního prostředí ČR v Karlových Varech, kde působí na pozici kontrolorky čerpání dotací z Evropské unie.\n\nOd roku 2005 upozorňovala na nelegální těžbu uhlí v části dobývacího prostoru Dolu Nástup Tušimice, tyto zkušenosti svým šetřením potvrdilo v roce 2007 i Ministerstvo životního prostředí ČR. Z pozice akcionářky ČEZu na hrozbu zmaření investic polostátního podniku, resp. na záměr obnovy bloků v elektrárně Prunéřov v hodnotě 25 miliard Kč. Nadační fond proti korupci jí za tyto aktivity udělil \"Cenu za odvahu 2012\" a peněžitý dar v hodnotě 200 000 Kč.\n\nMezi její zájmy patří rychlostní cyklistika, je členkou TJ Slavia Karlovy Vary. Je několikanásobnou mistryní republiky, která v reprezentačním dresu získala stříbrnou medaili v roce 2013 na Olympijských hrách Masters v Itálii.\n\nV komunálních volbách v roce 1994 byla z pozice lídryně kandidátky ČSSD zvolena jakožto členka strany do Zastupitelstva obce Březno na Chomutovsku. Ve volbách v roce 1998 mandát zastupitelky opět jako lídryně ČSSD obhájila. Ve volbách v roce 2002 již nekandidovala.\n\nV krajských volbách v roce 2016 kandidovala jako nestraník za SZ do Zastupitelstva Karlovarského kraje, ale neuspěla. Ve volbách do Poslanecké sněmovny PČR v roce 2013 kandidovala jako nestraník za SZ v Ústeckém kraji, ale neuspěla.\n\nVe volbách do Senátu PČR v roce 2012 kandidovala jako nestraník za VV v obvodu č. 2 – Sokolov. Získala 4,85 % hlasů a skončila na předposledním 7. místě. Ve volbách do Senátu PČR v roce 2016 kandidovala za SZ v obvodu č. 1 – Karlovy Vary. Se ziskem 3,10 % hlasů skončila na posledním 8. místě a do druhého kola nepostoupila.\n"}
{"id": "1193459", "url": "https://cs.wikipedia.org/wiki?curid=1193459", "title": "Konexe", "text": "Konexe\n\nKonexe (z lat. connexio = spojení, styk, svázání) je pravidlo pro paralelní přenos vektorů a tenzorů mezi různými body variety. V moderní geometrii existují různé typy konexí. Jednou ze základních konexí je afinní konexe (lat. affinis = sousední, spojený, příbuzný), která umožňuje paralelně přenášet vektory podél křivek a zavést tzv. geodetické křivky. Ty hrají analogickou roli jako přímky v eukleidovském prostoru.\n\nKonexe určuje, jakou korekci je potřeba s hodnotami složek vektorů a tenzorů popisujících vektorové pole udělat, aby tyto složky vyjadřovaly objektivní hodnoty těchto polí, nezávisle na lokálních geometrických podmínkách a použité souřadnicové soustavě.\n\n"}
{"id": "1193461", "url": "https://cs.wikipedia.org/wiki?curid=1193461", "title": "Živá socha", "text": "Živá socha\n\nŽivá socha je zvláštním druhem mimického umění.\n\nŽivou sochu představuje člověk, který je oděn do šatů příslušné barvy nebo také nabarven speciální barvou tak, že působí jako socha. Obvykle však mění svou podobu, pozici a také v rámci představení „ožívá“.\n\n\n"}
{"id": "1193465", "url": "https://cs.wikipedia.org/wiki?curid=1193465", "title": "Konrad Oberhuber", "text": "Konrad Oberhuber\n\nKonrad Oberhuber (31. března 1935 Linec – 12. září 2007 San Diego) byl rakouský historik umění a bývalý ředitel Albertiny.\nStudoval dějiny umění, archeologii, psychologii a filozofii na vídeňské univerzitě, kde v roce 1959 promoval s prací o dvorním malíři Bartholomeu Sprangerovi. Roku 1971 habilitoval na vídeňské univerzitě s prací o italském renesančním malíři Raffaelu Santim.\n\nByl hostujícím profesorem na Institute for Advanced Study v Princetonu a na Harvardově univerzitě (od roku 1984 řádným profesorem na Harvardu).\n\nRoku 1961 se stal kurátorem grafické sbírky Albertiny, následovala činnost v National Gallery of Art ve Washingtonu DC a na Institute for Advanced Study v Princetonu. V roce 1987 se stal ředitelem Albertiny (roku 1999 byl nahrazen Klausem Albrechtem Schröderem).\n\nRoku 2001 mu byl udělen Čestný kříž Za vědu a umění 1. třídy.\n\nZemřel 12. září 2007 v San Diegu, kde žil se svou rodinou od odchodu do důchodu.\n\n"}
{"id": "1193467", "url": "https://cs.wikipedia.org/wiki?curid=1193467", "title": "Tisza-tó", "text": "Tisza-tó\n\nTisza-tó nebo Kiskörei-víztározó, někdy též jezero Tisa je vodní nádrž, svou rozlohou druhé největší jezero v Maďarsku a největší uměle vytvořené. Leží uprostřed Velké uherské nížiny. Jeho největší část se rozprostírá na území župy Heves, menší objemy se nacházejí i v župách Borsod-Abaúj-Zemplén a Jász-Nagykun-Szolnok. Část jezera je součástí maďarského národního parku Hortobágy a je světovým přírodním dědictvím UNESCO.\n\nVzniklo z důvodu protipovodňové ochrany, jakož i pro lepší fungování zemědělství v nížině a pro podpoření turistiky v regionu, když se v roce 1973 u města Kisköre vybudovala na řece Tisa zemní sypaná hráz s hydroelekrárnou. Naplnění přehrady skončilo v roce 1990. Jezero o rozloze 127 km² se stalo druhým největším maďarským jezerem po Balatonu. Je 27 km dlouhé s průměrnou hloubkou 1,3 m. Největší hloubka jezera je 17 metrů a nacházejí se v něm množství ostrovů o celkové rozloze 43 km².\n\nPo naplnění přehrady začali maďarští turisté navštěvovat jezero, protože bylo mnohem levnější než Balaton. Mělká a rychle se zahřívající voda je vhodná ke koupání a pro vodní sporty. Obrovské zálivy, slepá ramena, ostrůvky, velké množství různých ryb, ptáků a zvěřiny svou divokostí láká milovníky klidu a přírody. Vedle pobřeží vzniká stále více rekreačních středisek (Tiszafüred, Kisköre, Abádszalók), rybářských středisek (Poroszló, Sarud), veřejných koupališť a kempů. V této panenské přírodě v oblasti Poroszló se vybudovalo Ekocentrum Tisza-tavi (maďarsky \"Tisza-tavi Ökocentrum\"), největší evropská soustava sladkovodních akvárií, představující faunu jezera a Karpatské kotliny.\n\nJezero je možné objet na kole po asfaltové cyklostezce. Cyklotrasu Tisza-tó křižuje mezinárodní cyklostezka EuroVelo EV 11, která prochází celou Evropou a tvoří nejdelší souvislý systém cyklostezek v Maďarsku (170 km). Cyklistické túry je možno kombinovat s vodními.\n\n"}
{"id": "1193468", "url": "https://cs.wikipedia.org/wiki?curid=1193468", "title": "Fiescheralp", "text": "Fiescheralp\n\nFiescheralp, také zvaný Kühboden, je lokalita v obci Fiesch v okrese Goms v německy mluvící část kantonu Valais (německy Wallis) ve Švýcarsku. Nachází se ve výšce 2212 metrů nad mořem, na malé plošině asi 200 metrů nad hranicí lesa nad obcí Fiesch. Je spravován obcí Fiesch. Hranice s obcí Lax je na západ od střediska. Fiescheralp je na Seznamu světového dědictví UNESCO - oblast Jungfrau-Aletscharena. V zimě je Fiescheralp součástí lyžařského areálu Aletsch Arena.\n\nV Fiescheralp, stejně jako v dalších střediscích Riederalp a Bettmeralp, které leží západněji, je vyloučen provoz automobilů. Přístupný je kabinovou lanovkou Fiesch - Fiescheralp - Eggishorn, jejíž dolní stanice je ve výšce 1061 metrů nad mořem. Horní stanice lanovky na Eggishorn je výšce 2869 metrů nad mořem u vrcholu Fiescherhorli.\n\n"}
{"id": "1193471", "url": "https://cs.wikipedia.org/wiki?curid=1193471", "title": "Slováci v Maďarsku", "text": "Slováci v Maďarsku\n\nSlováci jsou v Maďarsku třetí největší národnostní menšinou. Odhady jejich počtu se pohybují od 17 693 (podle oficiálního sčítání lidu) až po 110 000, což je odhad slovenských organizací v Maďarsku.\nSlováci žili v dnešním, zejména severním Maďarsku, v mnoha obcích přinejmenším do pozdního středověku jako pozůstatek slovanského osídlení před příjezdem Maďarů. Vývoj v následujícím období zůstává zatím nepřehledný. Nejvíce Slováků se dostalo na území dnešního Maďarska v rámci osídlování Dolní země po porážce Osmanské říše, přesněji od konce 17. do 19. století.\n\nKromě klasických slovenských jazykových ostrovů stojí za zmínku, že tehdejší Pešť měla v roce 1790 52 % obyvatel Slováků, v Pešti ještě v roce 1829 žilo tolik Slováků, kolik Maďarů. V roce 1900 žilo v Budapešti kolem 100 000 Slováků (Budapešť tím byla městem s největším počtem Slováků v Evropě). Na území mezi Budapeští a dnešními slovenskými hranicemi žili ještě v letech 1880-1890 asi v polovině obcí Slováci ve více oblastech tvořili přes 50 % nebo 100 %. V Nyíregyháze (založena v roce 1749 jako slovenská osada) v 80. letech 19. století žilo ještě 8 600 Slováků, vedle 13 000 Maďarů. Tito Slováci se nazývali Tirpáci. I Segedín měl začátkem 19. století ještě početné slovenské obyvatelstvo.\n\nV roce 1920 žili podle oficiálního maďarského sčítání Slováci jako menšina v Maďarsku v 78 obcích, přičemž většinu měli v 41 obcích (50-75 % 21 obcí, 75-100 % 20 obcí). Přes 500 Slováků tehdy žilo v župách Stolnobělehradské, Komárenské, Vesprémské, Ostřihomské, Hontské, Novohradské, Čongradské, Hevešské, Jasko-velkokumánské, Pešťpilišské (Budapešť), Abovsko-Turňanské, Boršodské, Zemplínské, Békešské, Aradské, Čanádské. V roce 1920 bylo 59 464 z oficiálně vedených Slováků římskokatolických, 75 229 evangelíků, 7 723 bylo kalvinistů, 734 židů, zbytek (cca 850) jiných vyznání. Výměna obyvatelstva mezi Československem a Maďarskem koncem čtyřicátých let 20. století snížila jejich počet asi o 70 000.\n\nDnes ještě žijí Slováci v Békešské, Boršodsko-Abaúj-Zemplínské, Komárom-ostřihomské, Novohradské, Pešťské župě a v hlavním městě Budapešti. Jejich střediskem je Békéscsaba. Mají slabé národní povědomí a málo kontaktů se Slovenskem. Od 90. let 20. století mají celostátní slovenskou samosprávu a samosprávu na regionální úrovni. Jejich týdeník Ľudové noviny má i internetové vydání. V zemi jsou dvě národnostní slovenská gymnázia - v Budapešti a v Békešské Cabeo.\n\nNovodobé osidlování Slováků v Maďarsku se váže zejména na zázemí Bratislavy, přičemž procentuální podíl přibližně 50 % dosáhli Slováci v obci Rajka.\n\nPočet Slováků v Maďarsku podle oficiální uherské, resp. maďarské statistiky:\n\nÚdaje do roku 1920 jsou z, pozdější údaje jsou obecně dostupné ve více zdrojích.\n\nPodle soudobých československých zdrojů žilo v době rozpadu Uherska na území dnešního Maďarska 630 000, 350 000 - 450 000, 450 000/500 000 - 550 000 Slováků. Ve prospěch čísla mezi 400 000 - 500 000 v roce 1918 hovoří také výše uvedené součty Slováků a „Maďarů“ mluvících slovensky (toto číslo v posledních uherských sčítání neustále rostlo, ačkoli výuka slovenštiny klesala - nakonec prakticky nebyla - a Maďaři neměli důvod učit se tento jazyk) podle maďarských sčítání, jakož i skutečnost, že ještě v roce 1946 československá komise připravující výměnu obyvatelstva přímo v Maďarsku (i to ne celém) napočítala 473 556 Slováků hlásících se na výměnu. K roku 1990 a 2001 se uvádí, že skutečný počet Slováků v Maďarsku je 70 000 resp. 110 000.\n\nPodle statistik počet Slováků v Maďarsku klesl v závislosti na zdroji z 400 000 - 500 000 / přes 300 000/145 000 počátkem 20. století na dnešních oficiálních 18 000 osob, což je pokles počtu národnosti o 95,5 %/94,2 %/87,5 % za pouhých 80 let [bez odečtení výměny obyvatel ve výši asi 70 000 osob]. Počet Slováků je dnes paradoxně vyšší ve vzdáleném Srbsku či Rumunsku, ačkoli v těchto zemích bylo v době rozpadu Uherska Slováků podstatně méně než v Maďarsku.\n\nPoznámky:\n\n"}
{"id": "1193472", "url": "https://cs.wikipedia.org/wiki?curid=1193472", "title": "Gudmundur Kamban", "text": "Gudmundur Kamban\n\nGudmundur Kamban, vlastním jménem Guðmundur Jónsson (8. června 1888 Álftanes – 5. května 1945 Kodaň) byl islandský dramatik, romanopisec a filmový režisér, autor známého historického románu \"Skálholt\".\nKamban patřil k těm islandským spisovatelům, kteří odešli ze země do blízké ciziny, aby se tam pokusili literárně prorazit v přístupnějších jazycích, než je islandština. Roku 1908 si zvolil příjmení Kamban. Příležitostí se pro něj stalo kodaňské divadlo, neboť Dánsko tehdy nemělo významnějšího dramatika. Po vzoru svého předchůdce Jóhanna Sigurjónssona psal Kamban nejprve novoromantická dramata z islandského prostředí, ale brzy přešel k realističtějšímu stylu a začal se zabývat společenskými otázkami. Za ženu si vzal herečku Agnete Egeberg a měli spolu dceru, která se narodila roku 1921. Za pobytu v New Yorku ho zaujala psychologie zločinu a problematika zločinu. Zabýval se jím ve svých dalších dramatech a to z univerzálního pohledu, takže dramata byla určena mezinárodnímu publiku. Dramatem \"My vrazi\" pak zahájil sérii her o manželských problémech. \n\nDruhým Kambanovým žánrem se stal román. I v nich se nejprve zabýval univerzální tematikou zločinu. Pak se ale pro náměty vrátil na Island. V románu \"Třicátá generace\" například s nadšením vylíčil tehdejší rozvoj Reykjavíku. Nejvíce ho však proslavily romány z islandské historie. Do této kategorie patří románová adaptace staroislandských ság o objevení Grónska a amerického kontinentu, které dal název \"Vidím krásnou širou zemi\" z roku 1936. Druhým zásadním dílem je čtyřdílný román \"Skálholt\" (1930-1935) týkající se nejprve tématu zakázané lásky dcery biskupa Brynjólfa Sveinssona (1605–1675) Ragnheidy ke knězi a pak zachycuje poslední biskupovy roky a společenské změny, kterými Island v té doby procházel. \n\nV letech 1935–1938 žil Gudmundur Kamban v Berlíně, poté se vrátil do Kodaně, kde zemřel. Během německé okupace Dánska byl zavražděn dánskými vlastenci, kteří ho považovali za kolaboranta. Stalo se tak v restauraci za přítomnosti jeho manželky a dcery. Posmrtný proces pak prokázal jeho nevinu. Tělo zavražděného spisovatele bylo poté převezeno na Island, kde byl Kamban se všemi poctami v Reykjavíku pohřben.\n\n\n\n"}
{"id": "1193473", "url": "https://cs.wikipedia.org/wiki?curid=1193473", "title": "Rudolf Urc", "text": "Rudolf Urc\n\nRudolf Urc (* 12. června 1937, Zvolen) je slovenský režisér, dramaturg, filmový publicista, externí pedagog, zakladatelská osobnost slovenského animovaného filmu.\n\nV mládí během školních let jej okouzlilo kino, které často navštěvoval. Jeho spolužák Jenda Růžička vlastnil 35mm promítačku a společně s ním vytvořil filmový tvůrčí tandem. Pomocí promítačky a filmového pásu začali tvořit animované filmy, jako například \"Konzerva\".\n\nNa pražské FAMU začal Rudolf Urc studovat obor dramaturgie. V té době se na škole pod vedením profesorů jako Milan Kundera, A. F. Šulc, A. M. Brousil, nebo Miki Kučera, začala formovat česká nová vlna. Urc se zde setkal také s Jiřím Menzelem, Ivanem Passerem, Hynkem Bočanem nebo Věrou Chytilovou. Rudolf Urc patří do první generace absolventů pražské FAMU na katedře dokumentární tvorby, kterou ukončil v roce 1960. \n\nPo návratu do Bratislavy se v 60. letech 20. století jako vedoucí dramaturg zpravodajského filmu a Studia krátkých filmů (\"Štúdio krátkych filmov\") zásadně podílel na formování slovenského dokumentárního filmu. V roce 1963 se stal dramaturgem ve Studiu dokumentárních filmů (\"Štúdio dokumentárnych filmov\"). Spolupracoval zde s Pavlem Sýkorou. Jejich koncepce dokumentárního filmu zavrhovala propagandu a agitaci, upřednostňovali autentičnost a odhalování pravdy. Do dokumentárního filmu díky nim vstoupila reportáž, kde komentář nahrazuje režisér svým vstupem do děje jako aktivní pozorovatel.\n\nUrcovým debutem ještě ze studentských dob byl dokumentární portrét \"Človek z Málinca\" (1959), příběh válečného veterána bez nohou. Tento film byl zařazen mezi reprezentativní díla UNESCO. V roce 1967 se stal Urc hlavním dramaturgem Studia krátkých filmů. Zde se věnoval Slovenskému národnímu povstání. Ve filmu \"Slovenský slobodný vysielač\" (\"Slovenský svobodný vysílač\", 1964) se s Pavelm Sýkorou pokusili podat objektivizující obraz jeho účastníků. Film \"Generáli\" (\"Generálové\", 1969) se zabývali osobnostmi velitelů povstalecké armády Goliana a Viesta. Film \"Príbeh jednej misie\" (\"Příběh jedné mise\", 1967, spoluautor Dušan Kulíšek) vypráví o zákulisí vyhlášení SNP. Jako dramaturg a spoluautor je Urc podepsán pod díly \"Čas, ktorý žijeme\" (1968), \"Leopoldovská pevnosť\" (1968), \"Obec plná vzdoru\" (1969). Mezi jeho ztracené filmy patří \"Čas, ktorý sme žili\" (1969) a \"Osudné dni\" (1969). Jeho filmy získaly ocenění na festivalech v Lipsku, Oberhausenu a Karlových Varech.\n\nHlavní proud jeho tvorby zobrazuje zlomové dějinné události a zachycuje významné osobnosti slovenské historie. Pro svůj nekompromisní občanský postoj a podíl na 16 filmech souvisejících se sovětskou okupací byl v roce 1971 přesunut do animovaného filmu a série jeho dokumentů putovala do trezoru. \n\nSlovenský animovaný film tím získal dramaturga a tvůrčí osobnost, která jej koncepčně vedla, inspirovala a klestila mu cestu. Byl to právě Urc, kdo spoluvytvářel tvůrčí základnu pro přicházející generaci animátorů. Dokázal koncepčně předvídat, analyzovat, hledat nová témata a autory, výtvarníky a podpořit nástup debutujících tvůrců. Z tohoto období se tak stala zlatá éra slovenského animovaného filmu.\n\nJméno Rudolfa Urce je spojeno se všemi klíčovými osobnostmi slovenské animované tvorby, on sám byl však režisérem mnoha úspěšných animovaných filmů, například \"Oráč a Obri\" (1975), \"Minútky na vrátnici\" (1978), \"Prvá trieda\" (1984), animovaných seriálů \"Dada a Dodo\" (1988), \"Rozprávky z nočnej košieľky\" (1990), i spolurežisérom seriálu \"Bratislavské rozprávky\" (1995). Je spojen s celým vývojem animované tvorby večerníčků.\nRudolf Urc je i neúnavný publicista, autor monografií, portrétů osobností, kritických analýz, článků, učebních textů \"Kapitoly z dejín svetového animovaného filmu\" a autorom prvej knižky svého druhu na Slovensku \"Animovaný film\" (1980). Dále napsal knihu \"Traja veteráni za kamerou\" (1988), věnovanou V. Kubalovi, Kubenkovi a L. Kudelkovi. Pro VŠMU Urc napsal skripta \"Dejiny animovaného filmu I\" (1995, spoluautor Marie Benešová) a \"Dejiny animovaného filmu II\" (1999). \n\nZaložil tradici festivalu \"Bienále animácie\" Bratislava. Stál u zrodu Filmové a televizní fakulty Vysoké školy múzických umění v Bratislavě v roce 1993 a stal se prvním vedoucím katedry animované tvorby, byl jím do roku 2005. Byl členem organizačního štábu 1. ročníku festivalu Art Film Fest v Trenčianských Teplicích. Od roku 2000 působil jako pedagog na Univerzitě Tomáše Bati ve Zlíně.\n\nPublikuje o tvorbě kolegů Františka Jurišiče a Jaroslavy Havettové. Pro Slovenský filmový ústav rešeršuje \"Týždeň vo filme\". Mezi jeho ocenění patří: Cena rektora VŠMU, Cena předsedy NR SR, Zlatá kamera za neuzavřené životní dílo na Art Film Festu v Trenčianských Teplicích. \n\nJe členem Slovenské historické společnosti při Slovenské akademii věd, členem Slovenské filmové a televizní akademie a Slovenského filmového svazu. \n\n\n\n\n\"Zbojník Jurko\" a \"Krvavá pani\", přednáška o slovenských výtvarnících v českém animovaném filmu v kině Ponrepo Praha, rešerše \"Týdnů ve filmu 1945-46\" pro SFU, dramaturgie loutkového filmu \"Ekomorfóza\" (Jurišič)\n\n\n"}
{"id": "1193474", "url": "https://cs.wikipedia.org/wiki?curid=1193474", "title": "National Historic Landmark", "text": "National Historic Landmark\n\nNárodní historická památka Spojených států amerických, v angličtině National Historic Landmark (NHL) je budova, stavební plocha, struktura nebo objekt, který je oficiálně uznán vládou Spojených států kvůli jeho historickému významu. Kolem 85 000 míst je zapsáno na seznamu Národního registru historických míst Spojených států amerických (National Register of Historic Places), ale jen přibližně 2500 míst bylo uznáno jako Národní historická památka Spojených států amerických.\n\nA National Historic Landmark District (NHLD) – Národní historická památka je historická oblast nebo čtvrť, která obdržela podobné uznání. Čtvrť se může skládat z více budov, stavebních ploch, struktur nebo objektů. \n\nTitul National Historic Landmark je udělován Ministerstvem vnitra USA, protože se jedná o:\n\nVětšina NHL budov se nachází ve Spojených státech amerických. Některé NHL jsou v teritoriích USA, přidružených státech USA nebo v ostatních zemích. Přidružené státy jsou například Marshallovy ostrovy nebo Federativní státy Mikronésie. \n\n"}
{"id": "1193475", "url": "https://cs.wikipedia.org/wiki?curid=1193475", "title": "Kostel Navštívení Panny Marie (Liberec)", "text": "Kostel Navštívení Panny Marie (Liberec)\n\nKostel Navštívení Panny Marie je filiálním a hřbitovním kostelem v Liberci – Starém Harcově.\n\nZákladní kámen položil 7. června 1858 liberecký kaplan Anton Henke. Dne 25. listopadu 1860 kostel posvětil liberecký vikář Franz Moysel.\n\nPlány kostela vypracoval a hlavní stavební práce prováděl Josef Schwarzbach.\n\n"}
{"id": "1193486", "url": "https://cs.wikipedia.org/wiki?curid=1193486", "title": "Juan Garin", "text": "Juan Garin\n\nJuan Garin (\"Garinus\", katalánsky \"Joan Garí\") je legendární poustevník, který měl žít na hoře Montserrat.\n\nPodle legendy inspirován ďáblem usmrtil dívku Rikildu. Svého činu pak litoval a uložil si pokání, že se bude plazit jako zvíře po zemi, bez šatů a nikdy nevzhlédne k nebi. Žil v jeskyni a po čase jej zde vyslídili psi hraběte Vinifreda, otce zavražděné. Garinovi se pak dostalo odpuštění od Boha a dívka byla vzkříšena. Na místě jejího hrobu byl postaven klášter Montserrat a Rikilda se stala jeho první abatyší.\n\nV Česku je známé zpodobnění Juana Garina v Novém lese u Kuksu (Betlémě) z dílny Matyáše Bernarda Brauna. Zobrazuje jej před (uměle vytvořenou) jeskyní, v okamžiku jeho vypátrání psy.\n"}
{"id": "1193487", "url": "https://cs.wikipedia.org/wiki?curid=1193487", "title": "Levi-Civitova konexe", "text": "Levi-Civitova konexe\n\nLeviova-Civitova konexe je afinní konexe formula_1 splňující:\n\nkde formula_4 je Lieova závorka vektorových polí formula_5.\n\nPrvní vlastnost říká, že metrický tenzor g je vzhledem k formula_1 kovariantně konstantní. To znamená že při paralelním přenosu se zachovají vzdálenosti i úhly mezi přenášenými vektory. Konexe splňující druhou podmínku nazýváme beztorzní.\n\nKonexe je pojmenována po italském matematikovi Tullio Levi-Civitovi.\n\n"}
{"id": "1193489", "url": "https://cs.wikipedia.org/wiki?curid=1193489", "title": "Areál piety na kótě 748 Háj", "text": "Areál piety na kótě 748 Háj\n\nAreál piety na kótě 748 Háj je největším vojenským pohřebištěm československých vojáků na Slovensku, kteří padli během druhé světové války na území bývalých okresů Liptovský Mikuláš, Liptovský Hrádok, Ružomberok a Dolný Kubín. Areál piety je hřbitovem s památníkem a tvoří ho tyto hlavní objekty:\n\nCelý areál byl stavěn v letech 1950–1961 a slavnostně jej odhalili u příležitosti 16. výročí osvobození města Sovětskou armádou 9. května 1961. Autory výtvarného řešení památníku jsou architekti Aladár Búzik a Vladimír Bauer. V roce 1963 byl celý areál prohlášen národní kulturní památkou.\n\nAreál piety je umístěn na kótě 748 Háj - Nicovô. Z tohoto místa je nezapomenutelný pohled na okolní Liptovskou kotlinu, na město Liptovský Mikuláš, Liptovskou Maru a okolní vesnice. Při dobrém počasí je vidět Chočské vrchy, Nízké, Západní i Vysoké Tatry. Na Háj, který je od města vzdálen 3,7 kilometru, vede udržovaná cesta a je možné dostat se tam autem.\n\nPřístupové schodiště vede od vstupních monumentálních sousoší, které byla vytvořeny tepáním a svařováním jejich jednotlivých částí. Vlevo je sousoší „Přísaha“ od akademického sochaře Miroslava Ksandra vpravo „Osvobození“ od akademického sochaře Alfonse Gromy, které tam byly osazeny v roce 1961. Na levém podstavci sousoší je i tento nápis ve slovenském jazyce: „Vy drahí, vraciate nám drahú mať. Kľakáme k hrobom, kde už spíte nemí. A šepkáme len: Viečnaja pamiať! Žijúcim mŕtvym v našej rodnej zemi.“ Na pravém podstavci je stejný text napsaný v jazyce ruském.\nSchodiště je lemováno bočními podstavci s kovovými věnci a po kamenných schodech vede návštěvníka na plateau celého areálu.\n\nV deseti řadách, po obou stranách schodiště, je 1415 hrobů a je zde pohřbeno 1 361 příslušníků 1. československého armádního sboru v SSSR, kteří padli od ledna až do dubna 1945 při dobývání města Liptovský Mikuláš a během bojů v okolí Liptovského Mikuláše. Hroby jsou lemovány jednoduchými kamennými obrubníky.\n\nSamotný památník tvoří plateau, odkud se do výšky zvedá 15 metrů vysoký pylon vyrobený ze spišského travertinu. K terénu je upevněn čtyřmi nárožními sokly s tepanými vázami pro řecký oheň. Dřík pylonu má čistou geometrickou podobu, která končí kovovým hrotem, na jehož vrcholu je pěticípá hvězda. Od roku 1959 jsou ve spodní části pylonu, umístěny reliéfy „Uctění praporu“ a „Pomoc raněnému“ od akademického sochaře Miroslava Ksandra. Od akademického sochaře Alfonse Gromy jsou reliéfy: „Kladení věnce“ a „Výjev nad hrobem“.\n\n"}
{"id": "1193493", "url": "https://cs.wikipedia.org/wiki?curid=1193493", "title": "Zonotrichia", "text": "Zonotrichia\n\nZonotrichia je jeden z několika rodů strnadců; další jsou \"Ammodramus\", \"Emberizoides\", \"Embernagra\", \"Melospiza\", \"Passerculus\", \"Passerella\", \"Xenospiza\" a \"Junco\". Tito strnadci žijí v Americe a samotný rod má pět zástupců. Zbarvení strnadců je většinou nevýrazné, tvořené především hnědým a bílým peřím. Živí se semeny travin, čerstvou trávou a běžně i hmyzem, například kobylkami nebo mravenci, a průměrná snůška je tři až čtyři vejce za jeden rok.\n\n\n"}
{"id": "1193495", "url": "https://cs.wikipedia.org/wiki?curid=1193495", "title": "Icehouse", "text": "Icehouse\n\nIcehouse (původní název byl Flowers) je novovlnná kapela ze Sydney. Původně hrála post-punk, ale úspěšnější byla po znovuobnovení o dva roky později , když se její skladby vyznačovaly čirým stylem New-Romantic. Známé jsou zejména její písně \"Hey Little Girl\" , Crazy a \"Electric Blue\".\n"}
{"id": "1193496", "url": "https://cs.wikipedia.org/wiki?curid=1193496", "title": "Filozofická fakulta Univerzity Komenského v Bratislavě", "text": "Filozofická fakulta Univerzity Komenského v Bratislavě\n\nFilozofická fakulta Univerzity Komenského (zkratka FIF UK) je jednou z třinácti fakult Univerzity Komenského v Bratislavě.\n\nFilozofická fakulta patří mezi nejstarší fakulty Univerzity Komenského. Vznikla v roce 1921 za aktivní pomoci profesorů Karlovy univerzity. Kromě výchovy středoškolských profesorů dala Slovensku i první profesionální vědecké pracovníky společenskovědních disciplín. V současnosti v rámci celoživotního vzdělávání organizuje fakulta pro studenty a absolventy vysokých škol výběrové studium, rozšiřující studium, rekvalifikační studium a doplňkové pedagogické studium. Pro občany Slovenské republiky pořádá kurzy cizích jazyků a státní jazykové zkoušky a pro cizince kurzy slovenského jazyka jako cizího jazyka a státní zkoušky ze slovenského jazyka.\n\nFakulta poskytuje tři stupně studia: bakalářské, magisterské a doktorské studium. Bakalářské studium trvá tři nebo čtyři roky (např. studium archivnictví). Magisterské studium (jednooborové i dvouoborové) trvá jeden (např. studium archivnictví) až dva roky. Doktorské studium trvá čtyři roky.\n\nNa FIF UK dnes studuje kolem 4 200 studentů a přibližně 50 doktorandů. Každý rok fakulta vydává tři studentské časopisy, které společně se studentskými vědeckými konferencemi, pomáhají studentům při přípravě na vědeckou práci. Na FIF UK působí 22 kateder a \"Studia Academica Slovaca\" – centrum pro slovenštinu jako cizí jazyk. Při studiu pomáhá studentům se svou sbírkou i ústřední knihovna, která získává, zpracovává, ochraňuje a zpřístupňuje domácí a zahraniční vědecké a odborné dokumenty.\n\n\n\n\na mnoho dalších, více v kategorii: \n"}
{"id": "1193498", "url": "https://cs.wikipedia.org/wiki?curid=1193498", "title": "Chrám Kristova narození (Riga)", "text": "Chrám Kristova narození (Riga)\n\nChrám Kristova narození () je hlavním katedrálním chrámem pravoslavné církve v lotyšském hlavním městě Riga. Nachází se nedaleko památníku lotyšské nezávislosti, který znají turisté pod názvem Milda.\n\nChrám byl vybudován z iniciativy gubernátora Bagrationa pro potřeby rozrůstající se pravoslavné komunity ve městě Riga, která byla střediskem gubernie a významným ruským baltským přístavem. Stavba se realizovala v letech 1876 až 1884. Chrám byl postaven v novobyzantském architektonickém stylu. Kupole chrámu dosahuje výšky 40 metrů. Během německé okupace v době první světové války (1917-1918) byla katedrála pravoslavné církvi odebrána a převzala ji evangelická církev augsburského vyznání. Pravoslavným věřícím se chrám vrátil v roce 1921 a konaly se v něm od té doby bohoslužby v ruském a v lotyšském jazyce. \n\nV roce 1961 komunistický režim chrám zavřel a v jeho prostorách zřídil planetárium. Po obnovení nezávislosti Lotyšska v roce 1991 byl chrám opět vrácen pravoslavným věřícím a začaly se v něm konat pravoslavné bohoslužby. V roce 2000 zde byl postaven nový ikonostas, který chrámu daroval I. Malyškov, jehož rodina pocházela z Lotyšska.\n"}
{"id": "1193511", "url": "https://cs.wikipedia.org/wiki?curid=1193511", "title": "Svatý Ivan (rozcestník)", "text": "Svatý Ivan (rozcestník)\n\nSvatý Ivan může označovat:\n\n"}
{"id": "1193522", "url": "https://cs.wikipedia.org/wiki?curid=1193522", "title": "Kančil jávský", "text": "Kančil jávský\n\nKančil jávský, také kančil menší, kančil javánský a kančil zakrslý (\"Tragulus javanicus\"), je drobný přežvýkavec z čeledi kančilovitých (Tragulidae) a rodu \"Tragulus\", v němž slouží jako typový taxon. Druh popsal Pehr Osbeck v roce 1765 a dle Mezinárodního svazu ochrany přírody k němu chybí údaje.\nKančil jávský je typový druh rodu \"Tragulus\". Největší příbuznost pravděpodobně sdílí s prasaty. Druh poprvé popsal Pehr Osbeck pod jménem \"Cervus javanicus\" roku 1765, v současnosti platná systematika druh řadí do rodu \"Tragulus\". Taxonomie kančilů je nicméně nejasná, vyvstala i otázka, zdali na ostrově nežije více druhů kančilů.\nKančil jávský se vyskytuje v jihovýchodní Asii, je endemitem ostrova Jáva, dle některých pozorování byl však spatřen i v NP Bali Barat. Obývá tropické zalesněné oblasti nebo bažiny. Často žije v blízkosti vody nebo kolem skal a dutých stromů. Andries Hoogerwerf v roce 1970 uvedl, že se kančil jávský vyskytuje v celé řadě lokalit od hladiny moře až po vrcholky hor. Přes den dávají přednost níže položeným oblastem s porosty, především bambusu \"Dinochloa\", na večer a noc se stahují do vyšších a sušších oblastí. Žijí až do výšek 1600 m n. m.\n\nKančil jávský měří bez ocasu 48 cm, ocas měří přibližně 3 cm. Hmotnost se odhaduje na 1−2 kg. Jde o nejmenšího kopytníka na světě, který dosahuje menších rozměrů než zajíc. Nohy jsou tenké jako tužka, tělo kulaté a hlava trojúhelníkovitá. Samice obvykle dosahuje menších rozměrů než samec, samci navíc místo paroží vlastní tenké a ostré špičáky v horní čelisti, jenž vyčnívají z tlamy po stranách; u tohoto druhu je vyvinut pohlavní dimorfismus. Srst má oranžovo-hnědé zbarvení, na břiše je bílá. Bílé proužky se také někdy mohou vytvářet na krku. Mláďata se podobají dospělcům, mladí samci ale nemají vyvinuté špičáky. Jedná se o přežvýkavce, potravu mu pomáhají trávit mikroorganismy v žaludku.\nKančil jávský je noční živočich. Samci tohoto druhu jsou teritoriální a značí si teritorium páchnoucími sekrety, které vylučují žlázou u krku. Obyčejně při tom také močí a kálí. Samci společně bojují svými špičáky. Pokud se kančil cítí ohrožen, prudce kope až 7× za sekundu, čímž vytváří hlasitý zvuk podobný bubnování, při ohrožení se také může ozývat hlasitými výkřiky. Jinak je obvykle tichý a nevydává hlasité zvuky. Kančil jávský se živí rostlinnou potavou, například listy, ovocem nebo pupeny, v zoologických zahradách konzumují i hmyz. Rozmnožování může nastat během celého roku, po 144 dnech březosti se samici narodí jedno mládě, které půl hodiny po porodu dovede postavit na nohy. Je odstaveno od mateřského mléka po 10−13 týdnech života a pohlavní dospělosti dosahuje během 5−6 měsíců. Dožívá se průměrně 12 let.\n\nKančil jávský žije již po staletích v roztříštěných lesních stanovištích následkem vysoké lidské populaci na ostrově. I přes doby v 80. a 90. letech 20. století, kdy měli zdejší lidé respekt z policie a armády, probíhal lov převážně ptáků a malých kopytníků, od roku 1997 se po politickém otřesu snížila autorita policie a armády, kvůli čemuž se rozmohlo pytláctví. Zvláště zranitelný je druh v noci, kdy se stáhne ke světelným nástrahám a lze jej snadno odchytit. Kančilovití se též často vyskytují na trzích jihovýchodní Asie, například v Jakartě a Surabaji, kde tráví život stísnění v malých klecích. Odchycená zvířata jsou prodávána jako domácí mazlíčci nebo pro exotické maso.\n\nDruh je chráněn od roku 1931 a vyskytuje se v několika chráněných oblastech, jako je Ujung Kulon. Dle Mezinárodního svazu ochrany přírody je veden jako druh, o kterém chybí údaje zvláště díky nevědomosti, kolik kančilů se na Jávě vyskytuje; i pokud by zde žil jen kančil jávský, jsou informace omezené.\nKančil jávský vystupuje v dětském příběhu \"Sang Kancil\" (\"Mazaný kančil\") jako chytré zvíře, které přelstí mnohem větší a silnější tvory (jenž ho chtějí většinou sežrat) než je samo.\n\n"}
{"id": "1193530", "url": "https://cs.wikipedia.org/wiki?curid=1193530", "title": "Kristian Reichel", "text": "Kristian Reichel\n\nKristian Reichel (* 11. června 1998) je český hokejista.\n\nKristian je synem zlatého medailisty z olympiády v Naganu 1998 a trojnásobného mistra světa v ledním hokeji Roberta Reichela. Na šampionátu do 18 let 2016 se spolu setkali v reprezentačním týmu, kde českému výběru dělal jeho otec hlavního trenéra.\n\n"}
{"id": "1193532", "url": "https://cs.wikipedia.org/wiki?curid=1193532", "title": "Spolek českých bibliofilů", "text": "Spolek českých bibliofilů\n\nSpolek českých bibliofilů (SČB) je dobrovolná organizace sběratelů a tvůrců krásných knih a vzácných tisků, založená roku 1908, nepřetržitě působící dodnes. Zaměřuje se zejména na uměleckou grafiku a knižní vazbu. Věnuje se vydávání bibliofilských tisků. Kromě toho SČB vydává knihovědný a literární časopis \"Zprávy Spolku českých bibliofilů v Praze\" a dále \"Informace SČB\" s aktuálními sděleními pro své členy. V současné době má spolek 370 členů.\n"}
{"id": "1193533", "url": "https://cs.wikipedia.org/wiki?curid=1193533", "title": "Tankový prapor (kniha)", "text": "Tankový prapor (kniha)\n\nTankový prapor (celý název Tankový prapor: fragment z doby kultů) je česky psaný román Josefa Škvoreckého, jehož hlavní postavou je doktor filosofie Danny Smiřický, který je v rámci povinné vojenské služby přidělen k tankovému praporu. Kniha poprvé vyšla v Torontu v roce 1971 v nakladatelství Sixty-Eight Publishers, v Československu poprvé vyšla v nakladatelství Galaxie až v roce 1990. Román má autobiografické prvky a přestože se odehrává v roce 1951 v komunistickém Československu, je položen v rovině humoristické, až groteskní. Je také volnou součástí autorovy částečně autobiografické literární pouti, jejíž představitel je Danny Smiřický. Dalšími díly tohoto volného souboru jsou např. \"Zbabělci\", \"Mirákl\", \"Prima sezóna\", \"Příběh inženýra lidských duší\" nebo \"Obyčejné životy\".\n\nSedmý tankový prapor v útoku na spěšně vybudovanou obranu nepřítele\nRotný Danny Smiřický, velitel tanku T-34/85, tráví své poslední měsíce povinné vojenské služby ve vojenském prostoru Kobylec. Ve volných chvílích vzpomíná na skutečné či smyšlené příhody s děvčaty během studia a dospívání. Spolu s ním slouží u tankového praporu další mladí muži, kteří nadšením pro válku a boj pochopitelně neoplývají. V Dannyho tanku a nejbližší kamarádi jsou četař Žloudek (střelec), desátník Andělín Střevlíček (řidič), vojín Bamza (nabíječ), desátník Hlad (kulometčík). Noční cvičení, které nečekaně přeruší major Borovička, který díky své malé postavě a horlivosti získá přezdívku \"Malinkatej ďábel\", překvapí spící jednotku i jejich velitele. Následuje raport, pochvala jejich okopu a bojová akce - dobytí vrchu Kužel, ve které posádka Dannyho tanku má zničit potenciální hrozbu, 3 tanky typu Sherman. Na jejich tanku se jako dozor veze nadporučík Bobby Kohn, který je po celou dobu cvičení kritizuje a který si pak během cvičení zlomí nohu. Major Borovička není cvičením příliš nadšen.\n\nProvedení zkoušek FO u Sedmého tankového praporu\n\nPosádka asi 50 mužů koná polední klid, vojín Mengele hraje na kytaru, četař Žloudek si čte a Danny Smiřický je povolán k nadporučíku Růžičkovi, aby byl coby kulturní referent útvarové skupiny ČSM dotázán na kulturní posádkovou činnost a plnění Fučíkova odznaku. Danny nakonec dohodne, že mužstvo je ochotno plnit FO, když k tomu budou podmínky, jako např. přítomnost knih v knihovně. Následně proběhne konání zkoušek FO za vedení agitátora poručíka Prouzy. Ze všech kandidátů se však přihlásil pouze jediný vojín Pravomil Poslušný, který ještě ke všemu nestihl přečíst dílo \"Lenin-Stalin-Kalinin mládeži\", a tak ani on se necítí být dostatečně připravený. Když kapitán Matka zjistí, jak se věci mají, nakonec donutí všechny vojáky, kteří nekonali řádně polední odpočinek, jít ke zkouškám FO. Rotný Peňáz je pak následně dotázán na knihu \"Daleko od Moskvy\", ale jeho výklad poručíka Prouzu nenadchne. Probírají další knihy, mimo jiné i \"Klement Gottwald mládeži\", \"Reportáž psanou na oprátce\" nebo baladu Jiřího Wolkera \"O nenarozeném dítěti\". Následuje debata o údělu žen. Komise FO se po delší diskuzi nakonec shodne, že úkol ženy v dnešní době je být především soudruhem. Manželky důstojníků, včetně paní Pinkasové (jejíž manžel nadporučík Pinkas měl kvůli tomu, že během války bojoval na západní frontě, zastavený postup), poté rovněž skládají odznak FO. Danny se následující dny zakouká do smutné, ale krásné paní Pinkasové. Danny a Janinka Pinkasová pak spolu mluví o životě, hrdinství vojáků a také trochu o lásce, která mezi nimi vykvétá. Danny v konci kapitoly lituje, že mohl dva roky spát s prostou ale krásnou Janinkou, zatímco běhal za nepřístupnou intelektuální Lizetkou, kterou znal z dob studií na vysoké škole a z civilu.\n\nNoc v posádkovém vězení\n\nV posádkovém vězení v podvečer vypouštějí vězně na toaletu, mezi nimi je i \"Mici\", četařka Marie Babinčáková, kterou nejprve nechtějí z cely pustit. Po výhrůžkách a poté, co se vojáci zasmáli, podporučík Malina vydává rozkaz na propuštění vězeňkyně. Následně jí 42 vězňů vzdá hold obnaženými penisy. Danny pak nastupuje noční službu hlídače vězňů spolu s podporučíkem Malinou, který si během své služby odskočí k Mici do cely. Naneštěstí tu noc koná major Borovička kontrolu stráží. Danny je pak nucen majora Borovičku odvést i k cele, kde právě probíhá pohlavní styk, \"\"činnost, jíž vojenské řády nepřipouštějí\"\". Následně dojde ke konfliktu mezi Malinou, Borovičkou i Dannym, neboť ten sice uposlechl rozkazu nadřízeného Maliny, ale konal \"proti vůli lidu\". Danny nakonec prohlásí, že si bude na majora Borovičku stěžovat.\n\nLekce z katolického náboženství\n\nDanny utíká z kasáren a vydává se do Prahy za Lizetkou (Ludmilou Neumannovou-Hertlovou). Ta doma není, ale Danny mluví s jejím otcem, který u rádia lamentuje nad komunistickým režimem. Danny pak v pokoji Lizetky čte její zápisky, ze kterých poznává, že Lizetka mezitím chodila s nějakým japanologem, který také nebyl u ní úspěšný. Pak s nějakým Mauricem, ale ten byl rovněž odmítnut. Zjišťuje, že Lizetka je sice atraktivní, ale vlastně povrchní a falešně ctnostná katolická dívka se švýcarským vzděláním a Dannyho milostné žadonění ji nechává zcela chladnou. Je frigidní a nepřístupná, ale nepřestává jí milovat.\n\nDivizní kolo armádní soutěže tvořivosti\n\nV sále divizního kina se konají soutěže tvořivosti. Posuzují se jednotlivá odvětví kultury, např. tankistická poezie, ženijní poezie, dělostřelecká poezie. Účastní se rovněž armádní umělecký soubor a vojáci jsou upoutáni spíše křivkami členek souboru v slušivých uniformách, než uměleckou hodnotou přednášejících soudruhů. Diskuze nad úrovní umělecké tvořivosti pak vede soudruh Mistr Bobr, který chválí mladé lidi v jejich uvědomělosti.\n\nVůně civilu\n\nDanny je na vycházce u Lizetky, pak jí navštíví u ní v práci v \"Kulturním zařízení Hl. města Prahy\", kde před nástupem na vojnu rovněž i on krátce pracoval. Sleduje počínání jejích kolegyň Králové a Lexiny Kovářové, je přítomen všednímu pracovnímu dni, který na něho působí opojně. Po práci se má Danny sejít o půl jedenácté s Lizetkou, pauzu vyplňuje návštěvou kamarádky Aleny v Armádním uměleckém divadle. Zhlédne tak nezajímavé sovětské představení, a pak spolu už s Lizetkou zajdou na soukromé představení westernu \"Krvavá rokle\". Drží se s Lizetkou za ruce. Pak ještě stihne noční vlak do Kobylce.\n\nPodzimní prověrka bojové a politické připravenosti\n\nPři nástupu se plukovník Helebrant dozví z telegramu, že je třeba vykonat nějaké prověrky v kulturně masové práci. Některé brigády se již aktivizovaly, někteří velitelé jiných divizí se rozhodli, že zaujmou k této ožehavé a problematické situaci jasný postoj a tak ani v Kobylci nesmějí zůstat pozadu. Najednou je v kasárnách živo. Dokonce i velitel štábu nadporučík Pinkas, který všechno bral ležérně, musí vyvinout nějakou činnost. Je třeba zkrášlit prostředí kasáren, zamalovat nemravné nápisy, vyčistit chodníky, obnovit výstavky a vykonat prověrky. Na tyto prověrky se dostavuje i jednooký sovětský vojenský poradce, zvaný Nefachčenko. Je přítomen zkoušce střelecké přípravy. V ní neobstojí četař Žloudek, který nedokáže řešit teoretickou situaci s tankem Sherman. Velitel se proto obrací na snaživého rotného Maňase, který bleskově popíše střelecký postup. Poté se prapor přesune na bojiště Větrnice, kde má poradci ukázat nabyté vědomosti v praxi. A zatímco posádka Dannyho tanku se zaskví, tank rotného Maňase, který před chvíli tak uchvátil teoretickými znalostmi, ohrozí velitelskou pozorovatelnu neukázněnou střelbou. Pak se zjistí, že Maňas po celou dobu vojny pro samé agitování a psaní do časopisu \"Pěst lidu\", vůbec nebyl v tanku. Je degradován. Nakonec je před sovětským poradcem vyznamenán četař Očko, řidič tanku a je tak náplastí na zlomenou duši kapitána Matky. Jeho prapor při předešlých cvičeních zabloudil v nepřátelském území, on sám pak nedokázal na Řípu určit směr ku Praze a kvůli tomu, že celý jeho prapor propadl z chemické, taktické i pořadové přípravy. Četař očko, v civilu řidič pásáku, byl generálem vyznamenán a ostuda nad celým praporem je tímto smazána. Danny během cvičení utekl za Janinkou. Ať už jeho kroky vedla láska či pouhý strach o to, zda střelba Maňase nepronikla až do důstojnických ubytoven, strávil s ní nakonec hezké chvíle.\n\nBakchanálie\n\nVojáci v kasárnách včetně velitelů se na kulturní slavnosti, kterou otevírala provolání a hesla \"\"Dva roky žili jsme jak bratři a přísaháme, nezapomene. Kdyby bylo třeba, položit život za svou zem, my všichni jsme tu připraveni k boji, připraven k boji i já tu jsem!\"\" opijí a v pozdějších hodinách večerních již tato akce ztrácí na kulturnosti. Četař Kobliha dokonce směňuje svůj odznak \"Vzorný tankista\" za 50 korun, které záhy proměňuje za lahev Čerta. U vedlejšího stolu vypukne rvačka na nože, jejíž iniciátorem je Lakatoš. Poddůstojníci vzadu v sále zase pijí alkohol přímo z obrácené bysty význačného státníka. A zatímco v hospodě probíhá veselí, venku je možno zaslechnout perlustraci dvou vojáků od majora Borovičky, kterého v kasárnách už skutečně nikdo nemá rád. Tu noc je pak dobrovolně naplněno i kasárenské vězení, do kterého se dožaduje vstupu velké množství opilců.\n\nKulturně masový večírek na rozloučenou\n\nRotný Maňas byl za svůj čin na cvičišti degradován na vojína. Neunesl to a pokusil se o sebevraždu, avšak namísto smrti oběšením se zřítil do záchodové mísy. Chystají se přípravy na rozlučkový večírek, který za několik dní skutečně vypukne za přítomnosti majorů Borovičky a Sádla a dalších důstojníků i s manželkami. Mezi nimi i Janinka Pinkasová. Proslov má major Borovička, hrozí v něm důležitostí bojové přípravy a že někteří soudruzi ani za 30 měsíců vojny nejsou schopni ovládnout tak složitý stroj, jakým je tank T-34. Pak je bohatá hostina. V průběhu veselí vystoupí opět rotný Maňas s kulturním přednesem a scénkou, které ovšem nikdo nevěnuje pozornost. Kapitán Matka oznámí, že tábor imperialismu se hroutí. Tato zpráva však rovněž nikoho nezajímá. Major Borovička vystřelí ze zlosti a v opilosti ze své služební pistole a hrozí všem, že nestrpí urážky vůči dělnické třídě. Nadporučík Pinkas se opil tak, že usnul s hlavou na stole a Janinka pokyne Dannymu, že se za chvíli setkají venku. Tam, v kůlně na nářadí po intimní scéně mají rozhovor o jejich společné budoucnosti. Ona si uvědomuje svoji situaci, ale miluje Dannyho. Ten jí nabízí život v Praze, ale ona odmítá. Zajištěná a bezproblémová existence po boku důstojníka je pro ni větší hodnotou, než nejistota po boku mladého filosofa. Vyčítá mu, že se vůbec do něho zamilovala. Pak se rozchází a večer končí. Pohřešuje se major Borovička, kterého naposledy viděli blízko kuchyně. Danny pak následující den odchází spolu s ostatními do civilu. Na konci příběhu se až po čase a za pomoci speciálního vozidla zjistí, že jímka z kuchyně a kanálu je ucpaná vojenskou holínkou nezvykle malých rozměrů a že záhadné zmizení majora Borovičky hned po rozlučkovém večírku má nyní jasné vysvětlení.\n\n\n"}
{"id": "1193542", "url": "https://cs.wikipedia.org/wiki?curid=1193542", "title": "317 (číslo)", "text": "317 (číslo)\n\nTři sta sedmnáct je přirozené číslo, které následuje po čísle tři sta šestnáct a předchází číslu tři sta osmnáct. Římskými číslicemi se zapisuje CCCXVII.\n\n\nSilnice II/317 je česká silnice II. třídy vedoucí na trase Borohrádek – Choceň – I/35\n\n\n"}
{"id": "1193566", "url": "https://cs.wikipedia.org/wiki?curid=1193566", "title": "Parcel of Rogues", "text": "Parcel of Rogues\n\nParcel of Rogues je album folkové skupiny Steeleye Span. Bylo jejich nejúspěšnějším albem, které se dostalo do žebříčku Top 30.\n\nAlbum vzniklo z divadelního projektu podle románu Robert Louis Stevensona \"Kidnapped\", uváděného v Edinburku. Kniha i hra se odehrávají na pozadí skotského jakobitského hnutí a v průběhu vytváření hry skupina narazila na velké množství skotské poezie 18. století, která byla použita pro album.\n\nTématem alba je změna a napětí mezi starým a novým. \"The Weaver and the Factory Maid\" je rozporu rané industrializace, kdy mladý muž oslavuje továrnu, kde je spousta žen, které může obdivovat, zatímco starý muž odsuzuje toto výrobní zařízení kvůli ekonomickým doppadům.\n\nNa albu byly znovu představeny bicí, na které hrál Rick Kemp. Poté, co bylo album vydáno, skupina podnikla turné po USA jako předkapela pro Jethro Tull a tak bylo rozhodnuto přijmout na plný úvazek bubeníka Nigela Pegruma. Bicí posunuly skupinu dále k rockovějšímu stylu, jak bylo znát ve skladbách \"The Wee Wee Man\" a \"Cam Ye O'er Frae France.\"\n\n\n"}
{"id": "1193569", "url": "https://cs.wikipedia.org/wiki?curid=1193569", "title": "William Fyfe", "text": "William Fyfe\n\nWilliam Patrick Fyfe (27. února 1955, Toronto) je kanadský sériový vrah, který byl usvědčen, že zavraždil v okolí Montrealu pět žen. Tvrdil, že zavraždil i další čtyři ženy, ale to nebylo potvrzeno. William Patrick Fyfe se narodil v roce 1955 v Torontu. V roce 1958 se přestěhoval do Montrealu. Když vyrostl, působil především jako opravář a údržbář. Dne 22. prosince roku 1999 byl Fyfe zatčen pro podezření z pěti vražd, když se vracel ke svému vozu na parkoviště baru Husky Truck Stop. Fyfe se přiznal část ze zločinů, z nichž byl viněn, ale zároveň řekl, že zabil další čtyři ženy. Slyšení začalo 6. listopadu roku 2000. Soud ho odsoudil na doživotí v psychiatrické léčebně ve státě Saskatchewan.\n"}
{"id": "1193574", "url": "https://cs.wikipedia.org/wiki?curid=1193574", "title": "Democracy Spring", "text": "Democracy Spring\n\nDemocracy Spring (česky: Jaro demokracie) je koalice více než sta progresivních skupin (činných v USA nebo mezinárodně) spojených se společným zájmem na federální legislativě, která by redukovala vliv peněz v politice a tím, dle jejích slov „obnovila, aby lidé měli ve vládě hlas“.\n\nSkupina 2. dubna 2016 zorganizovala 10denní pochod z Philadelphie do Washingtonu, D.C., kterého se účastnilo asi 3500 lidí. Před budovou Kapitolu potom její členové 11. dubna provedli pokojnou demonstraci. Z asi 600 z nich bylo zhruba 400 zatčeno 1. den a další 3 stovky v dalších dnech.\n\nKoalice identifikovala a vyhradila si tyto požadavky:\n\n"}
{"id": "1193577", "url": "https://cs.wikipedia.org/wiki?curid=1193577", "title": "Kostel Nejsvětější Trojice (Babice)", "text": "Kostel Nejsvětější Trojice (Babice)\n\nKostel Nejsvětější Trojice je římskokatolický chrám v obci Babice v okrese Třebíč. Je chráněn jako kulturní památka České republiky.\n\nPrvní písemná zmínka o kostele v Babicích pochází z roku 1349. V první polovině 16. století byl goticky přestavěn. V roce 1614 při požáru obce vyhořel kostel i fara. Poté byl nejdříve provizorně opraven a na konci sedmnáctého století přestavěn a znovu vysvěcen a zasvěcen Nejsvětější Trojici. Během působení faráře Josefa Veselého (od roku 1858) došlo k zbourání nevyhovujícího kostela a postavení nového. Ten byl posvěcen 25. března 1865.\nJedná se o jednolodní chrám skládající se z odsazeného trojboce uzavřeného kněžiště, z lodi obdélníkového půdorysu a hranolové věže. zařízení kostela je novobarokní z roku 1879 (oltář, varhany) spolu s pozůstatky starší výbavy. Kamenná křtitelnice pochází z poloviny 17. století.\n\nJe farním kostelem babické farnosti.\n\n"}
{"id": "1193582", "url": "https://cs.wikipedia.org/wiki?curid=1193582", "title": "Hasan Dağı", "text": "Hasan Dağı\n\nHasan Dağı (antický název Argaios nebo Argeiopolis Mons) je dvouvrcholový stratovulkán ve střední Anatolii, na hranici provincií Aksaray a Niğde v oblasti Kappadokie v Turecku.\n\nS nadmořskou výškou 3268 m je druhou nejvyšší horou Střední Anatolie. \n\nPěší výstup je možný z vícero směrů a trvá až 6 hodin. Z vrcholu je široký výhled na pohoří Taurus, anatolskou vrchovinu s horou Tuz a Kappadokii. Kolem ležící vesnice mají ty nejčistší zdroje vody. Výchozími body výstupu na vrchol jsou Helvadere a Karkın.\n\n"}
{"id": "1193584", "url": "https://cs.wikipedia.org/wiki?curid=1193584", "title": "František II. Nádasdy", "text": "František II. Nádasdy\n\nFrantišek II. Nádasdy (14. ledna 1622, Čachtice – 30. dubna 1671, Vídeň) byl jeden z nejbohatších pozemkových vlastníků v Uherském království, župan Vašské stolice, královský dvormistr, krajský soudce a tajný rádce.\nNarodil se v protestanské rodině. Pastoři v něm vypěstovali zájem o vzdělání, zajímali ho hlavně dějiny Uherska a teologie. Krátce studoval v Sieně,\nMěl velké majetky a jeho příjmy v tom čase dosahoval až 200 000 zlatých. Když mu bylo 11 let, se roku 1633 po smrti svého otce stal hlavním županem Vašské stolice. Roku 1643 konvertoval ke katolické víře. Roku 1645 se stal královským rádcem, roku 1646 hlavním dvorním správcem a roku 1664 krajským soudcem, hlavním županem v Zale a Šomodě. Získal také funkci tajného rádce.\n\nDne 6. února 1644 se oženil s Annou Julianou Esterházyovou s dcero hraběte Mikuláše Esterházyho a jeho manželky Kristiny Nyariové. Spolu měli 12 dětí:\n\nV té době stále Osmané rozšiřovali svou moc ve slovenské části Uherského království, proto probíhaly časté boje kterých se často zúčastňoval. Zúčastnil se také slavné bitvy u Mogersdorfu a Szentgotthárdu, kde byli Osmané poprvé poraženi.\n\nByl jedním z organizátorů spiknutí vedeném Františkem Vešelénim. Vše bylo prozrazeno a on byl odsouzen k smrti stětím. S ním zemřeli také další organizátoři Petr Zrinský a František Krištof Frankopan. Jeho tělo převezli do augustiniánského kláštera který založil jeho rod a pochován je v rodinné kryptě. Všechen jeho majetek propadl ve prospěch císaře Leopolda I..\n"}
{"id": "1193595", "url": "https://cs.wikipedia.org/wiki?curid=1193595", "title": "Žralok východní", "text": "Žralok východní\n\nŽralok východní (\"Isurus paucus\") je poměrně velký žralok z čeledi lamnovití. Vyskytuje se především v tropických a subtropických vodách a není příliš hojný. Je úzce spřízněn se žralokem mako (v angličtině se ostatně nazývá \"longfin mako shark\"), od něhož ho odlišují především delší prsní ploutve a štíhlejší tělesná stavba. Dosahuje maximální délky 4,3 metru, běžná velikost se pohybuje mezi 2–3,5 metru. Živí se menšími až středně velkými rybami a hlavonožci. Jedná se o vejcoživorodý druh. V jednom vrhu bývají obvykle jen dvě mláďata, zcela výjimečně až osm. Není příliš ceněn rybáři, neboť nemá nijak kvalitní maso a ploutve. Pro své nízké počty je Mezinárodním svazem ochrany přírody veden jako zranitelný druh.\nDruh popsal v roce 1966 kubánský oceánský badatel Darío Guitart-Manday na základě 3 jedinců chycených v Karibském moři. Rodové jméno \"Isurus\" je odvozeno z řeckých slov \"isos\" a \"oura\" znamenajících „stejnoocasý“. Druhové jméno \"paucus\" znamená „malý“ nebo „málo početný“ a vztahuje se k velmi malému množství jedinců těchto žraloků v porovnání se žralokem mako (\"Isurus oxyrinchus\"). Tyto dva druhy se pro svou podobnost občas zaměňují a angličtina je oba nazývá \"mako\", přičemž \"Isurus paucus\" je odlišován přídomkem „dlouhoploutvý“ (\"longfin\"). Oba taxony jsou zároveň nejbližšími příbuznými a jedinými žijícími představiteli rodu \"Isurus\". Fylogeneticky mají blízko i k žralokovi bílému. Fosilní nálezy zubů žraloka východního ukazují, že se vyvinul nejpozději někdy ve středním miocénu (před 11-15 miliony lety).\nJde o poměrně štíhlého žraloka zbarveného do kovově šedomodra až tmavošeda. Spodní část je světlejší než vrchní, přechod ale není tak ostrý jako u bílého žraloka. Velmi nápadným znakem druhu jsou velké černé oči posazené výrazně vpředu relativně malé hlavy. Rypák má kónický tvar, tlama parabolický. Zuby dosahují poměrně velké délky, mají širokou bázi, ale směrem ke špičce se výrazně zužují, postrádají postranní vroubkování. Prsní ploutve dorůstají značné velikosti, jsou široké a zhruba stejně dlouhé nebo delší než hlavová část těla. Ocasní ploutev obvykle nemá tak symetrický tvar jako u žraloka mako, horní část bývá o poznání větší než spodní a je opatřena kýlem.\n\nJedná se o relativně velkého žraloka, maximální evidované velikosti jsou 430 cm, 427 cm, 425 cm, respektive 417 cm. Pohlavní zralosti dosahují zástupci druhu při délce okolo 2 metrů (samci) – 2,5 metru (samice), většina chycených a zaznamenaných jedinců měřila asi 2,2 metru a vážila cca 70 kg. Samice dorůstají větších rozměrů než samci a běžně přesahují 245 cm na délku. Maximální hmotnost se pohybuje mezi 300–490 kg.\n\nŽralok východní je rozšířen v tropických a subtropických vodách světového oceánu, ale ačkoliv se vyskytuje na obrovské ploše, je poměrně vzácný a málo početný. Přesné údaje o jeho distribuci chybějí, především z důvodu jeho malého množství a časté záměny se žralokem mako. Zřejmě nejpočetnější jsou jeho stavy v západním Atlantiku a centrálním Pacifiku. V ostatních oblastech není hojný. Má se za to, že ve dne se pohybuje především v mezopelagických (hloubka 200-1000 m) a v noci v epipelagických (hloubka do 200 m) vodách. K jeho záchytu dochází nejčastěji na hranici těchto pásem, přibližně v hloubkách 50-220 metrů. Některé zdroje udávají pouze epipelagický výskyt. V batypelagiálu (pod 1000 m) nebyl doposud zaznamenán.\n\nMáme k dispozici jen velmi málo podrobností ze života žraloka východního. Je to dáno i tím, že jde o poměrně vzácnou a jen výjimečně spatřenou nebo odchycenou parybu. Například studie o rodu \"Isurus\" z roku 1992 zjistila, že tento druh tvoří jen 0,1 % úlovků (51) z celkového počtu jedinců tohoto rodu (45 730) chycených španělskými rybáři.\n\nŽralok východní je velmi pravděpodobně endotermický druh, což znamená, že dokáže regulovat svou tělesnou teplotu. Nicméně jde jen o odhad, který se zatím nepodařilo doložit přesnými údaji. Podle tělesné stavby, délky ploutví a zaznamenaných pozorování se předpokládá, že tento žralok je pomalejší, méně mrštný a celkově méně aktivní než žralok mako. Je pravděpodobné, že se pohybem a chováním spíše podobá žralokovi dlouhoploutvému a žralokovi modrému, což jsou pelagické druhy relativně pomalu se pohybující světovými oceány. Ačkoliv se většinou pohybuje líně, je schopen při lovu kořisti nakrátko výrazně zrychlit.\n\nInformace o obživě žraloka východního jsou jen kusé. Živí se především hejnovými rybami jako jsou sledi a makrely. Dále požírá různé hlavonožce a je možné, že výjimečně napadá i mečouny a plachetníky. V jedné 3,4 metru dlouhé samici se našel zalomený kus výběžku z mečounovy horní čelisti („meč“). V oblasti břicha z ní čouhal 13 centimetrový hrot, z čehož vyplývá, že mečoun probodl žraloka skrz naskrz. Nelze však zjistit, zda k incidentu došlo při žraločím pokusu mečouna zabít a sežrat nebo naopak při agresivním ataku mečouna vůči žralokovi.\n\nŽralok východní je vejcoživorodý. Mladí jedinci se vyvíjejí ve vajíčkách umístěných v matčině děloze. Po vylíhnutí se živí neoplodněnými vajíčky (ovicida). Jelikož je děloha párová, obvykle se rodí dvě mláďata, výjimečně jich však může být až osm. Velikost mláďat při narození se pohybuje mezi 90-120 cm. Délka březosti a další podrobnosti k rozmnožování nejsou známy. Rovněž nejsou k dispozici žádné údaje o tom, v kolika letech pohlavně dospívají a kolika let se mohou dožít.\n\nMenší kusy se mohou stát kořistí větších druhů žraloků, predátoři dospělců nejsou známi. Je pravděpodobné, že mohou padnout za oběť kosatkám dravým, ale žádný potvrzený případ takovéto predace neexistuje. O případných chorobách a parazitech nemáme dostupné údaje.\n\nŽralok východní byl Mezinárodním svazem ochrany přírody zařazen mezi zranitelné druhy a to i přesto, že nemáme žádné údaje o velikosti jeho populace. Je to proto, že tento druh je poměrně vzácný, pomalu se rozmnožuje a poměrně často bývá zachycen v sítích jako tzv. \"bycatch\" (zachycení mimochodem, nezáměrně při lovu jiných ryb). Početnost jeho populace podle všech indícií klesá. Ačkoliv jeho maso není považované za příliš kvalitní (ve srovnání například s makem) a často je házeno přes palubu, prodává se v menších množstvích na trzích v Japonsku. Dříve býval často chytán i při pobřeží Kuby (70. léta 20. století), ale informace ze současnosti z této oblasti nemáme. Upravuje se čerstvý, mrazí se, nasoluje a udí. Z ploutví se může dělat polévka.\n\nDoposud není zaznamenán případ, že by tento druh napadl člověka, ačkoliv se nedá vyloučit, že by některý ze statisticky podchycených útoků žraloků mako (celkem 18), provedl žralok východní. Zřejmě nebyl nikdy pozorován pod vodou ani chován v zajetí.\n"}
{"id": "1193596", "url": "https://cs.wikipedia.org/wiki?curid=1193596", "title": "Chrám svatého Ondřeje (Petrohrad)", "text": "Chrám svatého Ondřeje (Petrohrad)\n\nChrám svatého Andreje () je chrám ruské pravoslavné církve na Vasiljevském ostrově v Petrohradě. Patří mezi skvosty ruské sakrální architektury 18. století.\n\nStavba kostela začala v roce 1764 a vysvěcen byl v roce 1780. Na jeho stavbě se podíleli zejména architekti Alexander Whist a A. A. Ivanov. Stavba nese znaky barokního architektonického stylu. Vysvěcený byl dne 21. března 1780. Pozornost si zaslouží zejména ikonostas, který je vysoký 17 metrů ve stylu Rastrelli. V letech 1938 až 1992 byl chrám pravoslavné církvi komunisty odebrán. Ta opět získala kostel do své správy v roce 1992 a od té doby se v něm konají pravoslavné bohoslužby. V roce 2001 byl před chrámem postaven obelisk ke třísetletému výročí řádu svatého Ondřeje Prvozvaného.\n\n"}
{"id": "1193599", "url": "https://cs.wikipedia.org/wiki?curid=1193599", "title": "Dráždivost", "text": "Dráždivost\n\nSlovo dráždivost může znamenat\n\nnegativní působení subjektu\nmíra odpovědi na subjekt\n"}
{"id": "1193603", "url": "https://cs.wikipedia.org/wiki?curid=1193603", "title": "Chrám svatého Eliáše (Podujevo)", "text": "Chrám svatého Eliáše (Podujevo)\n\nChrám sv. Eliáše v Podujevu (srbsky Црква светог Илије/Crkva svetog Ilije, albánsky Tempulli i Shën Elijah në Podujevë) je chrám srbské pravoslavné církve na území Kosova. Jde o malý pravoslavný chrám postavený na malém vršku nedaleko městečka Podujevo. Spolu s místním pravoslavným hřbitovem tvoří kostel jeden komplex. Kostel se stal jedním ze symbolů konfliktu v Kosovu v druhé polovině 20. století.\n\nChrám byl postaven v roce 1929 pro potřeby tehdejší pravoslavné komunity v tradičním byzantsko-srbském architektonického stylu.\n\nPoprvé byl zničen v roce 1941, podruhé roku 1999 během nepokojů na území tehdejší jižní srbské autonomní oblasti. Poničen byl během nepokojů v roce 2004 albánskými výtržníky. Jednotky KFOR tehdy uchránily kostelní zvon před ukradením; zvon byl následně darován klášteru Gračanica.\n\nO několik let později byl za pomoci Evropské unie a Rady Evropy částečně obnoven, byť se sporadicky odehrávaly útoky aktivistů na budovu chrámu.\n\n"}
{"id": "1193605", "url": "https://cs.wikipedia.org/wiki?curid=1193605", "title": "Chrám svatého Vasila Ostrožského (Bělehrad)", "text": "Chrám svatého Vasila Ostrožského (Bělehrad)\n\nChrám svatého Vasila Ostrožského ( ,\" Црква Светог Василија Острошког\") je pravoslavným chrámem Srbské pravoslavné církve v Bělehradě, hlavním městě Srbska. Nachází se v části města Nový Bělehrad. \n\nVýstavba kostela byla záhájena v roce 1996 podle plánů architekta Mihajla Mitrovicé a dokončena byla v roce 2001. Stavba se realizovala i v době bombardování Jugoslávie letectvem NATO v roce 1999. Chrám slavnostně vysvětil srbský patriarcha Pavel 12. května 2001.\n\nArchitekt v této stavbě spojil prvky moderní architektury s prvky architektury starokřesťanské. Stavba připomíná starokřesťanské rotundu a vedle hlavní lodi se nachází zvonice.\n\n"}
{"id": "1193606", "url": "https://cs.wikipedia.org/wiki?curid=1193606", "title": "Bavaria Yachtbau", "text": "Bavaria Yachtbau\n\nBavaria Yachtbau GmbH je německá firma založená v roce 1978. Vyrábí jachty, menší motorové lodě a katamarány. Od roku 2006 zaměstnává okolo 600 zaměstnanců ve své výrobně v bavorském Giebelstadtu a vyrábí přibližně 3 500 plachetnic a motorových člunů ročně. Bavaria Yachtbau je jedním z největších evropských výrobců jachet a největší továrna na jachty v Německu.\n\n\n"}
{"id": "1193608", "url": "https://cs.wikipedia.org/wiki?curid=1193608", "title": "Katedrála Nejsvětější Trojice (Québec)", "text": "Katedrála Nejsvětější Trojice (Québec)\n\nKatedrála Nejsvětější Trojice (francouzsky Cathédrale de la Sainte-Trinité, anglicky Anglican Cathedral of the Holy Trinity) je katedrála quebecké anglikánské diecéze a sídlo dvou farností: Quebec a Tous les Saints. Stojí v centru města Québec.\n\nDiecéze byla založena v roce 1793 a její první biskup Jacob Mountain brzy soustředil své úsilí na vybudování katedrály. Kompletní stavba byla vysvěcena dne 28. srpna 1804. Byla to první anglikánská katedrála mimo Britské ostrovy.\n\nPostavena v novoklasicistním palladiánském stylu. Její předlohou byla stavba St Martin-in-the-Fields na Trafalgar Square, a Marylebone Chapel (dnes známé jako St. Peter, Vere St.). Král Jiří III. zaplatil stavbu a poskytl prostředky na vybavení kostela.\n\nVe zvonici je zavěšeno 8 zvonů, vyrobených firmou Whitechapel v roce 1830.\n\nObjekt byl zařazen mezi National Historic Site of Canada.\n"}
{"id": "1193609", "url": "https://cs.wikipedia.org/wiki?curid=1193609", "title": "Katedrála svatého Štěpána (Skadar)", "text": "Katedrála svatého Štěpána (Skadar)\n\nKatedrála svatého Štěpána ve Skadaru (albánsky Katedralja e Shën Shtjefnit) je římskokatolická katedrála ve severoalbánském městě Skadar. Je duchovním centrem římskokatolických věřících v Albánii. Albánská římskokatolická komunita představuje více než 10 % obyvatel země a je soustředěna právě v severní části Albánie.\n\nAlbánští katolíci se snažili o vybudování důstojného chrámu již v dobách osmanské nadvlády. V roce 1851 dal osmanský sultán Abdülmecid I. souhlas k vybudování katolické katedrály a sám přispěl finančním darem na její výstavbu. Peníze poslal i římský papež Pius IX. a mnozí mecenáši ze zahraničí (zejména z Itálie a Rakousko–Uherska). I místní katolíci zorganizovali finanční sbírku. Peněz však bylo málo, a tak se stavba prodlužovala. Na její stavbě se podíleli zejména rakouští architekti. Dokončena byla až v roce 1898 a v této době se stala největší katedrálou na Balkánském poloostrově. Během balkánských válek byla poškozena při obléhání černohorskými vojsky. Tehdy utrpěla rozsáhlé škody. V souvislosti s kampaní albánské komunistické vlády v 60. letech, kdy byla země vyhlášena ateistickým státem, byla katedrála katolíkům odňata a přebudována na sportovní halu. Katolickým věřícím se vrátila až po pádu komunistického režimu v roce 1990. V roce 1993 katedrálu navštívil i papež Jan Pavel II., který zde konsekroval čtyři katolické biskupy Albánie.\n\n"}
{"id": "1193613", "url": "https://cs.wikipedia.org/wiki?curid=1193613", "title": "Saklıkent (kaňon)", "text": "Saklıkent (kaňon)\n\nSaklıkent, též Saklı Kent (v překladu \"skryté město\") je výletní místo nedaleko antického města Tlos v turecké provincii Muğla.\n\nNedaleko Tlos (u Fethiye) tvoří přítok řeky Eşen Çayı (zvané též \"Xantos\" nebo \"Kocaçay\") ve skalnaté náhorní plošině až 300 m hlubokou a 18 km dlouhou rokli, která patří k nejhlubším na světě.\n\nJelikož v zimě hladina vody silně narůstá, je kaňon přístupný teprve od dubna, kdy většina sněhu v pohoří Taurus roztála.\n\nČást kaňonu dlouhá 4 km je využívána komerčně. Po zaplacení vstupného je možné projít prvních 200 m na ve skalách zapuštěných lávkách k malé restauraci, odkud je možné dál pokračovat s průvodcem nebo bez. U restaurace je vícero vyvěraček, ze kterých vyvěrá velké množství vody.\n\nV oblasti kaňonu byl 6. června 1996 vyhlášen národní park ().\n"}
{"id": "1193614", "url": "https://cs.wikipedia.org/wiki?curid=1193614", "title": "Vachellia leucophloea", "text": "Vachellia leucophloea\n\nVachellia leucophloea (syn. \"Acacia leucophloea\") je druh rostliny z čeledi bobovité, řazený mezi akácie. Podle charakteristické světlé kůry je též nazývána bělokorá akácie (\"whitebark acacia\"). Je to opadavý trnitý strom s dvakrát zpeřenými, jemnými listy a světle žlutými kvítky v kulovitých květenstvích složených do velkých lat. Druh je rozšířen v sušších oblastech jižní a jihovýchodní Asie od Pákistánu po Indonésii. Má široké využití. Je zdrojem hodnotného dřeva, vláken, barviva a rozpustné gumy. Je to důležitá krmná rostlina, používá se v suchých oblastech k zalesňování a jako bariéra proti ohni. Význam má i v medicíně.\n\nDruh byl až do roku 2013 řazen do rodu \"Acacia\" (akácie), který byl v rámci taxonomické revize rozčleněn na 5 menších rodů a druh \"Acacia leucophloea\" byl přeřazen do rodu \"Vachellia\" jako \"Vachellia leucophloea\".\n\n\"Vachellia leucophloea\" je opadavý strom dorůstající výšky až 35 metrů a průměru kmene od 35 do 100 cm. Věkovité stromy mají charakteristickou deštníkovitou korunu. Borka je hladká, bílá až žlutošedá, na starých stromech je drsnější, tmavší a plátkovitě odlupčivá. Listy jsou 2x zpeřené, složené z drobných lístků. Hlavní vřeteno listu je asi 3,5 až 10 cm dlouhé a nese 6 až 13 párů postranních vřeten. Na každém z postranních vřeten je 6 až 25 párů vstřícných, přisedlých, čárkovitých až srpovitých lístků. Lístky jsou 3 až 12 mm dlouhé a 0,5 až 2,8 mm široké. Na hlavním vřeteni listu jsou mezi nejspodnějšími a posledními postranními vřeteny žlázky. Řapík listů je 0,6 až 2 cm dlouhý. Palisty jsou přeměněny v rovné, 3 až 25 mm dlouhé trny, které mohou někdy chybět.\n\nKvětenství jsou složená z kulovitých klubek skládajících úžlabní nebo vrcholové laty o délce až 30 cm. Jednotlivé květy jsou velmi drobné, světle žluté až krémové, pětičetné, přisedlé. Kalich je 0,8 až 1,2 mm dlouhý, zakončený drobnými zuby. Koruna je 1,2 až 2 mm dlouhá. Tyčinek je 15 až 20 a jsou 2,8 mm dlouhé. Semeník je téměř přisedlý. Lusky jsou olivově zelené až tmavě hnědé, řemenovité, tence dřevnaté, částečně pukající, na povrchu s okrouhle vystouplými semeny, 7 až 14 cm dlouhé a 0,8 až 1 cm široké. Obsahují 10 až 20 semen. Semena jsou kulovitá, široce eliptická až trapezoidní.\n\nDruh \"Vachellia leucophloea\" je rozšířen v tropické a subtropické jižní a jihovýchodní Asii. Jeho areál je nespojitý. Vyskytuje se v Indii, Nepálu, Srí Lance, západním Pákistánu, Myanmaru, Thajsku, jižním Vietnamu a na indonéských ostrovech Jáva, Bali, Timor a Madura. V Indii roste zejména na severu a severovýchodě země ve státech Paňdžáb, Rádžasthán a Madhjapradéš.\n\nTato akácie roste na savanách, v suchých tuholistých lesích, keřové vegetaci a teakových lesích v nadmořských výškách od 50 do 800 metrů. V některých oblastech jejího výskytu trvá období sucha až 10 měsíců. Listy v chladném nebo suchém období opadávají.\n\nDruh byl popsán již v roce 1800 Williamem Roxburghem jako \"Mimosa leucophloea\". V roce 1806 jej Carl Ludwig Willdenow přeřadil do rodu \"Acacia\" pod názvem \"Acacia leucophloea\". Zde zůstal až do roku 2013, kdy byl na základě revize tohoto polyfyletického rodu přeřazen spolu s dalšími více než 160 druhy akácií do rodu \"Vachellia\".\n\n\"Vachellia leucophloea\" má poměrně široké využití. Poskytuje pevné a dekorativní dřevo, kvalitní topivo, hrubá vlákna, barvivo a rozpustnou gumu. V oblastech s výrazným obdobím sucha je to významná rostlina. Je rovněž využívána v lékařství a pěstuje se jako okrasný a stínící strom.\n\nDřevo je tvrdé a pevné, jasně tmavě červenohnědé a velmi pohledné. Je obchodováno podobně jako dřevo řady jiných druhů akácií pod názvem \"wattle\". V suchém prostředí je velmi trvanlivé, ve vlhku snadno podléhá rozkladu. Vyrábí se z něj zejména zemědělské nářadí, vozíky, mlýny a používá se k soustružení. S ohledem na pěknou barvu je ceněné v truhlářství a při výrobě podlah a obkladů. Je rovněž používáno jako kvalitní topivo a vyrábí se z něj dřevěné uhlí.\n\nVlákna z kůry slouží k výrobě rybářských sítí a hrubých provazů.\nZ listů se získává černé barvivo.\nZ kůry se získává guma dobré kvality, rozpustná ve vodě.\nV Myanmaru je šťáva z tohoto druhu hlavní surovinou k výrobě tradičních laků.\n\nVařená naklíčená semena se konzumují jako zelenina. Kůra je v Indii tradičně používána jako čisticí a aromatizující přísada při výrobě třtinové a palmové pálenky.\n\nV celém areálu výskytu je to zejména v obdobích sucha důležitá krmná rostlina. Zkrmují se listy, mladé větévky i lusky. Svým stínem rovněž ochraňuje dobytek a okolní vegetaci před slunečním žárem.\nStrom dobře odolává ohni a vysazuje se proto jako zábrana proti periodickým požárům vegetace. V suchých oblastech s chudými půdami se také používá k zalesňování.\nPěkný vzhled, zajímavá borka a živě zbarvené, jemně členěné listy činí tento druh perspektivní, dosud nedoceněnou okrasnou dřevinou.\n\nHořká borka je v asijské tradiční medicíně používána jako léčivo zejména při střevních a respiračních onemocněních.\nListy mají antibakteriální a antisyfilitický účinek.\nU methanolového extraktu z kůry kmene byl prokázán širokospektrý antimikrobiální účinek. Ethanolový extrakt ze zelených částí snižuje krevní tlak a působí tlumivě na centrální nervový systém.\n\n"}
{"id": "1193618", "url": "https://cs.wikipedia.org/wiki?curid=1193618", "title": "Ljubitelskaja futbalnaja liga", "text": "Ljubitelskaja futbalnaja liga\n\nLjubitelskaja futbalnaja liga (rusky: \"Пе́рвенство Росси́и среди люби́тельских футбо́льных клубов\"; česky: \"Amatérská fotbalová liga\") je čtvrtá (v letech 1994–1997 pátá) nejvyšší fotbalová soutěž a zároveň i první amatérská soutěž pořádaná na území Ruska. Pořádá se od roku 1992.\n\nZdroj: \n\n\n"}
{"id": "1193620", "url": "https://cs.wikipedia.org/wiki?curid=1193620", "title": "Augustus z Prima Porty", "text": "Augustus z Prima Porty\n\nAugustus z Prima Porty (italsky \"Augusto di Prima Porta\") je název 2,03 m vysoké mramorové sochy císaře Augusta, která byla objevena 20. dubna 1863 v budově Villa di Livia. Tato socha je nyní vystavena v Braccio Nuovo (nové křídlo) Vatikánského muzea.\n\nAugustus je zobrazen jako velitel, je oblečen v armádní výzbroji. Sochaři jeho obličej idealizovali. Na hrudi má motiv vítězství Římanů nad Parthy.\n\nDatum vyrobení této sochy je často zpochybňováno a diskutováno. Podle některých historiků se jedná o kopii originální bronzové sochy. Sochař původní sochy mohl být Řek. Originální socha byla věnována Senátem Augustovi spolu s dalšími vysokými poctami v roce 20 př. n. l. Mramorová kopie, kterou dnes známe, byla nalezena ve vile jeho manželky Livie – Villa di Livia.\n\n"}
{"id": "1193621", "url": "https://cs.wikipedia.org/wiki?curid=1193621", "title": "Hardangerbrua", "text": "Hardangerbrua\n\nHardangerbrua je visutý silniční most překonávající fjord Hardangerfjorden mezi obcemi Ullensvang a Ulvik v norském kraji Hordaland.\n\nPůvodní dopravní spojnicí obou břehů fjordu byl trajekt mezi vesnicemi Bruravik a Brimnes spravovaný společností Fjord1 Nordvestlandske. Ten se však ukázal jako nevyhovující a proto přistoupila norská vláda v roce 2006 ke stavbě mostu. Jeho výstavba začala o tři roky později 26. únor 2009 a dokončena byla v srpnu 2013. Most byl otevřen dne 17. srpna 2013. Finanční náklady na výstavbu mostu činily 1,8 mld. NOK.\n\nS celkovou délkou 1380 m je most nejdelším visutým mostem v zemi a hlavní pole s délkou rozpětí 1310 m je nejdelším v zemi a třetím nejdelším v Evropě (po mostech most přes Velký Belt a Humber Bridge). Je také nejdelším mostem na světě, který vchází z obou stran do tunelů – ze severní strany vchází do 7510 m dlouhého tunelu Vallaviktunnelen a na jižní přechází do 1692 m dlouhého Butunnelen. Pylony s výškou 200 m jsou nejvyššími v zemi. Výškový rozdíl mezi hladinou fjordu a nejvyšším bodem mostovky je 55 m. Šířka mostovky je 20 m, vozovka je dvouproudová a po jejích stranách jsou samostatné pruhy pro cyklisty a pěší.\n\nPrůjezd mostem je pro osobní vozy zpoplatněn 143 NOK (3.7.2019).\n\n"}
{"id": "1193622", "url": "https://cs.wikipedia.org/wiki?curid=1193622", "title": "Říjnová země", "text": "Říjnová země\n\nŘíjnová země (1955, The October Country) je povídková sbírka amerického spisovatele Raye Bradburyho. Obsahuje devatenáct povídek, z nichž patnáct bylo již vydáno v autorově první sbírce \"Temný karneval\".\n\nSbírka obsahuje hororové a temné příběhy založené většinou na lidských pocitech a strachu z obyčejných věcí. Sám autor charakterizuje atmosféru své knihy takto: \"V té zemi se stále rok blíží ke sklonku. V té zemi se kopce halí do mraků a nad řekami se válí mlhy, v té zemi je poledne pryč v okamžení, svítání a soumrak otálí a půlnoc je nekonečná. V té zemi žijí jen podzimní lidé, jen lidé s podzimními myšlenkami. A jejich kroky po nočních opuštěných cestách znějí jako padající kapky deště.\".\n\n"}
{"id": "1193626", "url": "https://cs.wikipedia.org/wiki?curid=1193626", "title": "Toulitka Scherzerova", "text": "Toulitka Scherzerova\n\nToulitka Scherzerova (\"Anthurium scherzerianum\") je tropická rostlina pěstovaná pro výrazná květenství. Po taxonomické stránce je to druh z rozsáhlého rodu toulitka, ve kterém je řazena do sekce \"Porphyrochitonium\". Pochází ze Střední Ameriky, pravděpodobně z Guatemaly či Kostariky, kde roste v deštných lesích v nadmořské výšce 1000 až 2000 m. Pro kulturu ji objevil v polovině 19. století botanik Karl von Scherzer, po kterém dostala druhové jméno.\n\nVytrvalá rostlina rostoucí v původních stanovištích jako pozemní nebo jako epifytická na stromech, přičemž jejich hrubou kůru nebo dutiny používá pouze pro upevnění kořenů. Pro úspěšný vývin požaduje vysokou vzdušnou vlhkost, slabě vlhký, mírně kyselý a humózním substrát a měkkou vodu. Důležité je i dobře osluněné místo s rozptýleným světlem a proudící vzduch zabraňující vzniku houbovým chorobám. Pro podporu kvetení je nutno občas doplnit spotřebované živiny a vyměnit substrát.\n\nPři poskytnutí ideálních podmínek kvete i ve středoevropském bytě celoročně. V zimním období mívá často nedostatek světla a zastavuje se tvorba květních pupenů, tehdy je třeba snížit teplotu a omezit zálivku.\nZ trsu bez kmínku vyrůstají z křehkých, masitých kořenů matně tmavozelené, pochvaté listy s tlustými řapíky dlouhými až 20 cm. Tuhé listové čepele jsou úzce kopinaté až hrotnatě eliptické, bývají dlouhé téměř 25 cm a široké 4 až 8 cm, na bázi jsou tupé až klínovité a na vrcholu mají úzkou špičku. Lícní strana je pololesklá, rubová matná a obě bývají hustě žláznatě tečkované, vystouplá střední žilka je obklopena 8 až 11 zpeřenými vedlejšími žilkami. Listy obsahují krystaly šťavelanu vápenatého a mohou po požití (např. domácími zvířaty) způsobit silné pálení v ústech.\n\nZ paždí listů vyrůstá na stopce dlouhé 15 až 50 cm srdčitý, eliptický neb vejčitý, zářivě šarlatový listen s voskovitým povlakem tvořící otevřený toulec. Bývá 2 až 8 cm velký, na vrcholu je zúžený a obvykle mírně zkroucený. Květenstvím je červenooranžová, stočená palice obsahující drobné, ve spirále rostoucí oboupohlavné květy se čtyřčetným, téměř průsvitným okvětím ve dvou přeslenech, čtyřmi tyčinkami a vejčitým, dvoudílným semeníkem s bliznou. V palici rozkvétají květy od spodu k vrcholu, současně jich kvete pět až šest a proti samoopylení jsou chráněny protogynií. V době rozvití vylučují květy nektar, opylovači jsou nejčastěji včely z tribu Euglossini, které jsou lákány i výrazným toulcem.\n\nZ opylených květů se vyvíjejí plody velmi pomalu, teprve za deset až dvanáct měsíců dozrávají červené bobule, na dobře opylené palici může jich může být 150. Bobule obsahuje dvě až čtyři bělavá semena vejčitého tvaru, která po uschnutí ztrácejí klíčivost.\n\nNejběžnějšími způsoby rozmnožování je jarní dělení trsů při kterém vzniká jen málo nových jedinců, nebo vysetí čerstvých semen nezaručující zase přenos vypěstovaných vlastností mateřské rostliny na potomstvo. Ve specializovaných zahradnických podnicích se pro zachování vyšlechtěných vlastností množí toulitky výhradně mikropropagací (používají se kalusové tkáně nebo axiální pupeny).\n\nObdobně jako toulitka Scherzerova se pěstuje i podobná toulitka Andréova, která se na prvý pohled odlišuje existenci krátkého kmínku a většími listy i toulci a rovnou palicí.\nToulitka Scherzerova se stala oblíbenou, byť na prostředí náročnou pokojovou rostlinou a je často pěstována. Obdobně jsou populární i její řezané květy, neboť jsou velmi trvanlivé a za vhodných podmínek vydrží ve váze i osm týdnů.\n\nPůvodní druh se již nepěstuje, bylo vyšlechtěno mnoho hybridů a kultivarů, které se souhrnně označují jako (\"Anthurium scherzerianum\" hort.). Jsou pěstovány po celém světě v desítkách forem lišících se velikosti, zbarvením toulce, palice i trvanlivostí. Mnohé pěstitelské podniky množí své vlastní výpěstky. V České republice jsou nejznámější: s červeným toulcem 'Amazone', 'Arabella', 'Ariane', 'Artus', 'Dolly', 'Dolores', 'Chanty', 'Molly', 'Opus', 'Rosemarie', 'Solara', 'Sunlight' a 'Tessa', s bílým 'Allura' a 'Moonlight', s růžovým 'Lilian', 'Rosanne' a 'Stephanie', se zeleným 'Arinos' a 'Smarag' nebo s červeným bíle skvrnitým 'Amaretti' a 'Graffiti'.\n\n"}
{"id": "1193628", "url": "https://cs.wikipedia.org/wiki?curid=1193628", "title": "Uspenský chrám (Novi Sad)", "text": "Uspenský chrám (Novi Sad)\n\nUspenský chrám v Novém Sadu (srbsky Успенска црква/Uspenska crkva) se nachází v centru města, v blízkosti Srbského národního divadla. Kostel je součástí eparchie báčské Srbské pravoslavné církve. Nachází se na adrese \"Uspenska 2.\" V současné době je kostel chráněn jako \"Kulturní památka mimořádného významu.\"\n\nNa tomto místě byl vybudován kostel pravděpodobně ještě na počátku 18. století. Malý chrám však byl později zbořen a nahrazen modernější stavbou. Ta vznikala v letech 1765 – 1774. Ve své době se jednalo o nejmodernější kostel v Novém Sadu. Její barokní věž se stala jedním z tehdejších symbolů města. Prostor interiéru kostela v okolí oltáře (za ikonostasem) byl obložen růžovým mramorem. \n\nIkony ikonostasu napsali nejprve Marko Gavrilović, Arsenije Marković a Aksentije Marković, dále pak Janko Halkozović původem z Makedonie s pomocí novosadského malíře Vaso Ostojiće. Ve své době se jednalo o řezbářsky nejkvalitnější ikonostas, který vznikl na Srby obývaném území.\n\nNa zdi vedle kostela se nachází několik náhrobků, které patří tehdejším šlechticům (Jovan Janković). V blízkosti kostela byli také pohřbíváni významní obyvatelé Nového Sadu.\n\nKe kostelu až do konce 70. let 20. století ještě patřila budova fary, která byla stržena v souvislosti s výstavbou moderního komplexu divadla. V letech 1990-1993 byl kostel rekonstruován.\n"}
{"id": "1193629", "url": "https://cs.wikipedia.org/wiki?curid=1193629", "title": "Lannerův dům (Telč)", "text": "Lannerův dům (Telč)\n\nLannerův dům v Telči vznikl na místě staršího dvora v 17. století jako dispenzář zdejší koleje jezuitů. Během 19. století zde byla zřízena textilní manufaktura a objekt získal nynější trojkřídlou dispozici. V současné době zde sídlí územní odborné pracoviště Národního památkového ústavu pro Kraj Vysočina. Objekt je chráněn jako kulturní památka České republiky.\n\nNejstarší zmínky o místě, kde se dnes nachází Lannerův dům, datujeme k 17. století. Roku 1651 je zde zmiňován hospodářský dvůr s velkou zahradou, který koupila hraběnka Františka Slavatová z Chlumu a Košumberka. O tři roky později jej věnovala jezuitskému řádu, který do Telče přivedla a který zde zřídil svůj dispenzář, tedy objekt pro důstojné dožití řádových bratří. V pozdně barokním období zde vznikly dvě samostatné budovy, severní a západní křídla dnešního objektu. Od zrušení jezuitského řádku v roce 1773 ležel tento tzv. jezuitský neboli Slavatovský dvůr ladem a podléhal zkáze. \n\nNa počátku 19. století koupil dvůr v dražbě židovský obchodník Jakub Lang, aby zde založil továrnu na jemná sukna. Spojil obě budovy a nechal k nim přistavět propojovací východní křídlo, čímž vznikl také prostor tzv. čestného dvora. Klasicistní přestavbou došlo ke sjednocení vzhledu objektu, který souběžně sloužil výrobním i obytným účelům. \n\nVe 2. polovině 19. století, za držení rodiny Lannerů, bylo okolí domu krajinářsky upraveno. Po rychlém střídání několika majitelů se v roce 1929 stává dům i s pozemkem majetkem města, které jej nechalo později upravit pro sociální bydlení. V roce 2004 získalo Lannerův dům ministerstvo kultury a po celkové obnově se v něm usídlilo územní odborné pracoviště NPÚ pro Kraj Vysočina. V současné době jsou v Lannerově domě pořádány také kulturní akce pro veřejnost (komorní koncerty, přednášky výstavy aj.), konají se zde rovněž odborné semináře či vědecké konference.\n\nOd 1. ledna 2015 působí v Lannerově domě při územním odborném pracovišti NPÚ v Telči Metodické centrum pro vzdělávání, které se zaměřuje na tvorbu edukačních programů a vzdělávání v památkové péči. Jeho cílem je zpřístupňovat a zprostředkovávat památkové hodnoty širokému spektru veřejnosti, ať jde o školy, univerzity, rodiny s dětmi, seniory, dobrovolníky nebo osoby se specifickými potřebami.\n\nRozlehlý patrový objekt sestává ze tří křídel, vymezujících prostorné nádvoří připomínající čestný dvůr zámku či šlechtického paláce. Přestože budova vypadá jako kompaktní organismus, vznikala mnoha postupnými úpravami souvisejícími s několikanásobnou změnou jejího využití.\n\n"}
{"id": "1193630", "url": "https://cs.wikipedia.org/wiki?curid=1193630", "title": "Kostel svatého Mikuláše (Bedřichov)", "text": "Kostel svatého Mikuláše (Bedřichov)\n\nKostel svatého Mikuláše je římskokatolický chrám v obci Bedřichov v okrese Blansko. Je chráněn jako kulturní památka České republiky.\n\nKostel byl v Bedřichově postaven již ve 13. století, během husitských válek byl zničen a následně obnoven. Roku 1785 byly k Bedřichovu přifařeny obce Lhota a Kunice a byla obnovena bedřichovská farnost. Budova fary byla postavena o dva roky později. V roce 1789 byl v obci postaven nový kostel a po jeho otevření byl původní kostel zbourán. Roku 1850 byl kostel opravován a zvýšena věž, roku 1888 byla přistavěna boční kaple a oratoře.\nJedná se o jednolodní chrám skládající se z odsazeného kněžiště, k němuž na bocích přiléhají čtyřboké kaple a sakristie s oratořemi, a hranolové věže. Fasády člení vpadlé výplně, v nichž jsou prolomena okna s půlkruhovým záklenkem. v jižní části lodi je kruchta s rovným podhledem neseným pilíři. Ve věži ja zavěšen zvon ulitý kolem roku 1500.\n\nJe farním kostelem bedřichovické farnosti.\n\n"}
{"id": "1193631", "url": "https://cs.wikipedia.org/wiki?curid=1193631", "title": "Wielton", "text": "Wielton\n\nSpolečnost Wielton SA je polský výrobce návěsů, přívěsů a nástaveb.\n\n\"Wielton\" byla založena v roce 1996 a je kotována na burze cenných papírů ve Varšavě od roku 2006. V roce 2015 společnost převzal italský konkurent \"Italiana Rimorchi\", ve stejném roce se stala majoritním vlastníkem francouzských konkurentů \"Fruehauf\". Tím převzetí \"Wielton\" je jedné ze tří největších výrobců užitkových vozidel na celém světě. V segmentu přívěs sklápěč, společnost je v Evropě od roku 2014 vůdce.\n\n\"Wielton\" zaměstnává 2637 lidí ve čtyřech závodech v Polsku, Itálii, Francii a Rusku. V roce 2016 moderní inovační centrum bylo otevřeno v sídle společnosti. Výrobky společnosti jsou prodávány do Evropě, Asii a Africe. V Česku distribuuje produkty společnosti \"Wielton\" firma \"ES-TRADING s.r.o.\" ve Velkém Meziříčí.\n\n"}
{"id": "1193632", "url": "https://cs.wikipedia.org/wiki?curid=1193632", "title": "Historické město roku", "text": "Historické město roku\n\nHistorické město roku je soutěž o cenu udílenou za nejlepší realizaci \"Programu regenerace městských památkových rezervací a zón\", pořádanou Sdružením historických sídel Čech, Moravy a Slezska, ministerstvem kultury a ministerstvem pro místní rozvoj. Do každoročně pořádané soutěže se pravidelně hlásí několik desítek měst, některá i poté, co již titul získala.\n\nFinalisté získávají (údaje k roku 2016) 100 000 korun od ministerstva kultury, dvě města z užšího finále pak ještě dalších 100 tisíc korun od ministerstva pro místní rozvoj. Ceremoniál předávání cen se koná vždy za předchozí rok okolo Mezinárodního dne památek a sídel (od roku 1983 slaven 18. dubna) na Pražském hradě. Původně se předávání cen konalo v Rytířském sále Valdštejnského paláce, od roku 1997 je ve Španělském sále.\n\nSoutěž se koná od roku 1995.\n\nPo získání titulu nemůže žádné město pět let soutěžit. Ani jedno město dosud nezískalo titul dvakrát. Již dvakrát se ale stalo, že se po povinné pauze dostal vítěz znovu do finále: Kutná Hora a Prachatice.\n"}
{"id": "1193633", "url": "https://cs.wikipedia.org/wiki?curid=1193633", "title": "Myrciarie", "text": "Myrciarie\n\nMyrciarie (\"Myrciaria\") je rod rostlin z čeledi myrtovité. Jsou to keře a stromy s jednoduchými vstřícnými listy a bílými květy s mnoha tyčinkami. Plodem je kulovitá bobule. Rod zahrnuje 23 druhů a je rozšířen výlučně v tropické Americe. Většina druhů roste v nížinných tropických deštných lesích. Nejvýznamnějším druhem je \"Myrciaria dubia\", poskytující ovoce známé v Amazonii jako \"camu-camu\". Jedlé plody \"Myrciaria cauliflora\" vyrůstají v hojném počtu přímo z kmene stromu. Druh je v tropech pěstován jako ovocná a okrasná rostlina. Řada druhů byla přeřazena do rodu \"Plinia\".\n\nMyrciarie jsou keře a stromy. Listy jsou jednoduché, celokrajné, vstřícné, většinou malé a ne příliš tuhé. Žilnatina je zpeřená, tvořená mnoha postranními paralelními žilkami. Květy jsou čtyřčetné, přisedlé nebo krátce stopkaté, ve stažených úžlabních květenstvích. Jsou podepřeny 2 na bázi srostlými listenci tvořícími zákrov. U některých druhů vyrůstají květy přímo z kmene a starších větví (kauliflorie). Češule je trubkovitá a nad úrovní semeníku nápadně prodloužená. Při odkvětu opadává kruhovitým švem spolu s přirostlými tyčinkami a okvětím. Kalich je tvořen 4 volnými cípy. Koruna je drobná, korunní lístky jsou třásnité. Tyčinek je mnoho, jsou dlouhé a přirostlé k češuli. Semeník je srostlý ze 2 plodolistů, se 2 komůrkami obsahujícími zpravidla po 2 vajíčkách. Plodem je kulovitá bobule obsahující 1 až 3 semena a na vrcholu nesoucí vytrvalý pozůstatek květního terče.\n\nRod myrciarie zahrnuje 23 druhů. Je rozšířen v tropické Americe od jižního Mexika po Bolívii a Argentinu a na Karibských ostrovech. Na Karibských ostrovech se vyskytují 4 druhy, z nichž 2 jsou endemity Portorika. Ve Střední Americe rostou 3 nebo 4 druhy. Druh \"M. floribunda\" má rozsáhlý areál, sahající od Mexika až po Brazílii.\n\nMyrciarie rostou převážně v nížinných tropických deštných lesích. Poměrně dost druhů se vyskytuje i v sušších oblastech východní a jihovýchodní Brazílie.\n\nMezi opylovači \"M. cauliflora\" převažují včely, zejména včela medonosná a včely rodu \"Trigona\". Květy navštěvuje i jiný hmyz, zejména dvoukřídlí, mandelinky a mravenci.\nZralé plody myrciarií jsou vyhledávány četnými druhy sociálně žijících vosíků z čeledi \"Polistinae\". Ti zároveň vysbírávají různé housenky z listů rostliny.\n\nRod \"Myrciaria\" je v rámci čeledi myrtovité řazen do podčeledi \"Myrtoideae\" a tribu \"Myrteae\". Mezi nejblíže příbuzné rody, s nimiž tvoří \"Myrciaria\" monofyletickou skupinu, náleží rody \"Plinia\", \"Siphoneugena\" a \"Neomitranthes\". Všechny tyto rody jsou svým rozšířením omezeny na tropickou Ameriku.\nNěkteré druhy, např. a \"M. trunciflora\" a \"M. baporeti\", byly přeřazeny do rodu \"Plinia\".\n\nPlody některých druhů jsou jedlé a šťavnaté. Jsou konzumovány čerstvé nebo různě upravené. Největší význam má druh \"M. dubia\", jehož plody slouží také k přípravě džusů a zmrzlin. Jsou oblíbené zejména v Amazonii, kde jsou známé pod názvem \"camu-camu\". Mají značně vysoký obsah vitamínu C. Druh \"M. cauliflora\" je zajímavý poměrně velkými plody, které vyrůstají v hojném množství přímo z kmene a jsou rovněž jedlé. Strom pochází z Bolívie a jižní Brazílie a pěstuje se jako zajímavý ovocný strom i v jiných částech tropů. Ovoce je známo jako \"jaboticaba\". Z ostatních druhů myrciarií poskytuje jedlé, méně významné plody zejména \"M. floribunda\" , \"M. tenella\", \"M. vismeifolia\" a \"M. ibarrae\".\n\nDruh \"M. vexator\" je v tropech pěstován jako stínící dřevina.\n\n"}
{"id": "1193635", "url": "https://cs.wikipedia.org/wiki?curid=1193635", "title": "Plískavice tmavá", "text": "Plískavice tmavá\n\nPlískavice tmavá (\"Lagenorhynchus obscurus\") je malý kytovec žijící v pobřežních vodách jižní polokoule, v jižní části Atlantského a Tichého oceánu a v Indickém oceánu.\n\nPlískavice tmavá je na hřbetní straně těla převážně tmavošedá až modročerná, na spodní straně světle šedá až bílá. Tyto plochy jsou od sebe odděleny zužujícím se šedým pruhem od obličeje přes boky až skoro k bázi ocasu. Hlava má rovný profil zvedající se postupně od zobáku k dýchacímu otvoru. Měří 1,7 – 2,1 m a váží 70 – 85 kilogramů.\n\nPlískavice tmavá má na těle složitou kresbu v barvě modročerné, tmavě šedé, světle šedé a bílé. Černé pysky a špička zobáku jsou charakteristické rozeznávací znaky.\n\nTento druh se vyskytuje ve třech poddruzích, které jsou koncentrovány zejména kolem Jižní Ameriky, jižní Afriky a Nového Zélandu. Vyhledává vody s teplotou 10–18 °C a hluboké méně než 200 metrů.\n\nSeskupení plískavic tmavých se rychle mění, pokud jde o velikost i složení; skupiny obsahují 2-1000 zvířat. Ve skupinách se často zvyšuje tendence ke skákání nad hladinu, pronásledování kořisti a vzájemnému pošťuchování.\n\nPlískavice tmavá je čilá ve dne v noci. U Jižní Ameriky se živí ve dne rybami vytvářejícími hejna (např. sardelemi) a olihněmi; u Nového Zélandu konzumuje potravu hlavně v noci ve středních hloubkách.\n\nPodobně jako mnozí kytovci se nachází plískavice tmavá v nebezpečí, neboť pronásleduje svou houfující se potravu do sítí, které lidé vpouštějí do moře, aby lovili tytéž ryby. Když se plískavice do sítí zaplete a nemůže plavat a náležitě dýchat, brzy se utopí. Tento druh se také loví blízko pobřeží Peru na maso, které se používá jako návnada na lov ryb nebo jako potrava pro lidi.\n\n"}
{"id": "1193639", "url": "https://cs.wikipedia.org/wiki?curid=1193639", "title": "Adalbert Eyssert mladší", "text": "Adalbert Eyssert mladší\n\nAdalbert Eyssert mladší (1. června 1813 Rumburk – 16. října 1879 Rumburk) byl rakouský podnikatel a politik německé národnosti z Čech, poslanec Českého zemského sněmu.\n\nPůsobil jako obchodník a dopravce v Rumburku. Byl členem obchodní a živnostenské komory v Liberci. Byl členem obchodní komory. Adalbert Eyssert mladší byl taky členem správní rady a spoluzakladatelem České severní dráhy.\n\nV 60. letech se Adalbert Eyssert mladší zapojil i do vysoké politiky. V doplňovacích volbách v květnu 1864 byl zvolen na Český zemský sněm, kde zastupoval kurii městskou, obvod Rumburk. Již po pár dnech se ale uvádí, že starosta Rumburku Adalbert Eyssert mladší mandát odmítl přijmout. Do sněmu pak místo něj usedl Emanuel Forster. Do sněmu se vrátil v zemských volbách v roce 1870, kdy byl za kurii obchodních a živnostenských komor, obvod Liberec.\n\nOsoba jménem Adalbert Eyssert zastávala v letech 1856–1868 úřad starosty města Rumburk. Zdroje se ovšem mírně rozcházejí v tom, zda starostou města byl Adalbert Eyssert mladší (narozený roku 1813) nebo jeho jmenovec narozený roku 1807. Publikace \"Slovník představitelů zemské samosprávy v Čechách 1861–1913\" uvádí, že Adalbert Eyssert mladší byl v roce 1861 starostou města Rumburk. Stejně tak \"Kalendárium regionálních výročí Ústeckého kraje\" řadí Eysserta zemřelého roku 1879 mezi rumburské starosty. \"Prager Tagblatt\" nicméně v nekrologu uvádí, že Adalbert Eyssert zemřelý roku 1879 byl pouze okresní starosta, zatímco nezmiňuje, že by byl starostou Rumburku (pouze uvádí jeho členství v obecním zastupitelstvu). Rovněž zpráva o pohřbu zesnulého psaná přímo z Rumburku neuvádí, že by byl starostou města, pouze členem zastupitelstva.\n\nZdroje také mírně kolísají ohledně členství Adalberta Eysserta v Říšské radě. Nekrolog v \"Prager Tagblatt\" z roku 1879 uvádí, že zesnulý byl i poslancem Říšské rady. Členství Eysserta v Říšské radě v zprávě o úmrtí roku 1879 uvádějí i jiné zdroje. V Říšské radě ovšem zasedal jediný muž jménem Adalbert Eyssert a to od roku 1861 do roku 1862, zatímco Adalbert Eyssert mladší je výslovně uváděn jako nový poslanec zemského sněmu (který v 60. letech volil ze svých řad poslance Říšské rady) až v roce 1864, přičemž mandátu na sněmu se tehdy ihned vzdal.\n\nZemřel v říjnu 1879 ve věku 67 let, po osm let trvající srdeční chorobě. Pohřeb se konal 20. října 1879 za velké účasti veřejnosti.\n"}
{"id": "1193641", "url": "https://cs.wikipedia.org/wiki?curid=1193641", "title": "Ignaz Krause", "text": "Ignaz Krause\n\nIgnaz Krause (24. března 1829 Kamenický Šenov – 24. února 1900 Kamenický Šenov) byl rakouský podnikatel a politik německé národnosti z Čech, poslanec Českého zemského sněmu a starosta Kamenického Šenova.\n\nPůsobil jako měšťan a starosta Kamenického Šenova. Patřil mezi významné obchodníky se sklem. Patřila mu rafinerie skla. Byl šéfem sklářského obchodního domu Gebrüder Krause & Co. v Kamenickém Šenově založeného roku 1720. Byl členem obchodní a živnostenské komory. Jako starosta Kamenického Šenova se uvádí v roce 1865.\n\nV 60. letech se zapojil i do vysoké politiky. V doplňovacích volbách v říjnu 1865 byl zvolen na Český zemský sněm, kde zastupoval kurii obchodních a živnostenských komor, obvod Liberec. Na mandát rezignoval v říjnu 1866. Na sněm se vrátil v zemských volbách v roce 1872.\n\nZemřel v únoru 1900.\n"}
{"id": "1193643", "url": "https://cs.wikipedia.org/wiki?curid=1193643", "title": "Česká fotbalová liga 1998/99", "text": "Česká fotbalová liga 1998/99\n\nSezóna 1998/99 ČFL byla 6. sezónou v samostatné české fotbalové lize. Vítězství a postup do 2. fotbalové ligy 1999/00 si zajistil tým SK Spolana Neratovice. Týmy TJ Kaučuk Kralupy nad Vltavou, 1. FC Plzeň a SK Smíchov sestoupily do divize. Tým FC Dukla B byl po sezóně nahrazen týmem FC DROPA Střížkov.\n\nPoznámky:\n\nJ. Dostál (-/0),\nI. Nikl (-/0) -\nJ. Babka (-/0), \nMartin Bortlík (-/0),\nTomáš Bouška (-/2),\nJan Brendl (-/8),\nPavel Černý (-/1),\nLadislav Doseděl (-/1),\nZ. Dvořák (-/0),\nP. Hošek (-/0),\nJ. Hronek (-/1),\nJaroslav Chaloupka (-/0),\nJosef Chaloupka (-/0),\nDaniel Kaplan (-/1),\nRadovan Klička (-/1),\nP. Král (-/2),\nJan Kraus (-/11),\nPavel Košťál (-/0),\nJaroslav Moník (-/0),\nLubomír Myšák (-/0),\nAdrian Rolko (-/1),\nPetr Samek (-/2),\nRudolf Skácel (-/3),\nOndřej Szabo (-/5),\nMichal Šmíd (-/1),\nJaroslav Unger (-/1),\nMichal Vaniš (-/1) -\ntrenéři Václav Kotal a Milan Petřík\n\nSK Smíchov\n\nVáclav Kostlivý (-/0), \nPetr Oudran (-/0) - \nO. Bárta (-/0),\nP. Bartejs (-/13),\nLadislav Čejka (-/6),\nTomáš Dufek (34/1),\nPetr Fila (-/0), \nM. Fišer (-/0),\nM. Harant (-/0),\nP. Homola (-/4),\nV. Hruška (-/1),\nM. Ivančík (-/0), \nJiří Kabyl (-/1),\nAleš Kejmar (-/3),\nP. Kraus (-/2),\nA. Marek (-/1),\nMartin Matoušek (-/11),\nJaroslav Myslivec (-/0),\nRadek Povýšil (-/1),\nAdam Randák (-/0),\nVáclav Rys (-/4),\nGustav Suchan (-/1),\nČestmír Šturma (-/1),\nJaroslav Vondrák (-/10) -\ntrenéři Václav Knížek a Vladimír Hruška\n\n"}
{"id": "1193644", "url": "https://cs.wikipedia.org/wiki?curid=1193644", "title": "Sen svaté Luitgardy", "text": "Sen svaté Luitgardy\n\nSen svaté Luitgardy (též Vidění sv. Luitgardy, sousoší sv. Luitgardy) je barokní sousoší Matyáše Bernarda Brauna (1684–1738) z roku 1710, umístěné v Lapidáriu Národního muzea a na svém původním místě na 12. pilíři Karlova mostu v Praze nahrazené kopií. Je považováno za nejvýznamnější sochařské dílo mostu a řazeno mezi nejcennější díla českého baroka.\n\nMatyáš Bernard Braun se narodil v Tyrolsku, v oblasti cisterciáckého kláštera ve Stamsu. Po studiu sochařství v Salcburku a tovaryšské cestě po Itálii přichází pravděpodobně na podzim 1708 do cisterciáckého kláštera v Plasech. Svými schopnostmi zaujal opata Evžena Tyttla. Aby opat mladého a neznámého umělce vyzkoušel, zadal mu realizaci dřevořezby Matky Bolestné pod křížem, určené pro konventní kostel Nanebevzetí Panny Marie. Braun vytvořil z jednoho kusu dřeva umělecky zralé sousoší Krista na Kříži se stojící Pannou Marií. Opat Tyttl následně v roce 1710 nechal Brauna zhotovit sousoší \"Sen svaté Luitgardy\" pro umístění na Karlově mostě, a to nákladem 1200 zlatých plaského kláštera.\n\nSvatá Luitgarda byla vlámská řeholnice na přelomu 12. a 13. století. Od 12 let žila v benediktinském klášteře. V 17 letech měla vidění Ježíše Krista, který jí ukazoval svou ránu v boku, později prožila další mystická vidění a stigmata. Odmítla se stát abatyší a odešla do přísnějšího francouzského cisterciáckého kláštera Aywiers. Ve francouzském klášteře se však nedomluvila rodnou vlámštinou. Po oslepnutí strávila posledních 12 let svého života v mlčení a pokoře. Ve svém vidění požádala Krista, zda by mohla získat jeho srdce. Ježíš vyjmul její srdce, vložil místo něj svoje a její vložil do své hrudi. V jiném zjevení se Ježíš sehnul z kříže a rukou Luitgardě přitiskl ústa ke své ráně v boku. Pila z ní mocnou blaženost, která ji pak posilňovala ve službě Bohu.\n\nSousoší zobrazuje vidění slepé sv. Luitgardy, kterak se k ní sklání Kristus z kříže a jednou rukou ji tiskne, aby se napila z rány v jeho boku. Výjev dnešního diváka těžko osloví svým mystickým smyslem, ale zapůsobí silou výtvarného zpracování. Na rozdíl od ostatních děl na mostě, která dosti divadelně předvádějí pózující světce obklopené symboly a výjevy z jejich legendárního života, Braunovo sousoší zobrazuje jednu konkrétní intimní scénu hlubokého náboženského prožitku světice. Dokonce ani andílci na oblacích zde nejsou, aby nesli různé symboly, ale jen jaksi důvěrně dokreslují nadpozemský charakter výjevu. První Braunovo pražské dílo zhodnocuje jeho italské školení, znalost Michelangela a zejména Berniniho, např. jeho \"Vidění sv. Terezie\".\n\nUvažuje se o předloze sousoší od různých malířů (J. K. Liška, M. Willmann, P. Brandl).\n\nPískovcový podstavec sochy má vrcholně barokní architektonickou formu (uvažuje se o spolupráci Brauna s J. B. Santinim či s F. M. Kaňkou) a na každé straně nese jednu desku s nápisem. Na přední straně je na oválné desce nápis \"S. LUTGARDIS ORDINIS CISTERCIENSIS\" (v překladu: Sv. Luitgardě z řádu cisterciáckého), na pravé obdélné nápis \"VIVIFICUM LATUS EXUGIT COR MUTUANS CORDE. EX BREV. CIST. AD XV. IUNII.\" (v překladu: Oživlý bok vydal srdce výměnnou za srdce. Z cisterciáckého breviáře na 15. červen.). Obdélná deska na levé straně nese text \"CHRISTI CRUCIFIXI CONSTRICTA BRANCHI\" (v překladu: Paží ukřižovaného Krista objatá) a deska na zadní straně \"D. HONORI S. LUTGARDIS POSUIT MANASTERIUM DE PLASS ORD. CISTERC. SVB EVGENIO TYTTL ABBATE ET PRAEPOSITO S.M. MAGD. AD BOH. LIPPAM MDCCX.\" (v překladu: Ke cti svaté Luitgardy postavil cisterciácký klášter v Plasech za Evžena Tyttla, opata a probošta u svaté Maří Magdaleny v České Lípě, 1710).\n\nSousoší Sen svaté Luitgardy je považováno za výtvarně nejkvalitnější dílo na Karlově mostě. V českém prostředí jde zároveň o nejznámější dílo zachycující sv. Luitgardu.\n\nOriginál sousoší byl několikrát opravován, v roce 1923 provedl opravu Čeněk Vosmík, v roce 1937 R. Vlach. V současnosti je originál uložený v Lapidáriu Národního muzea a na Karlově mostě je umístěna kopie sousoší, kterou v letech 1993–1995 vytesali Jiří Novák a Bořivoj Rak. Kopie byla sekána do bloku hořického pískovce o objemu 16 metrů krychlových a váze 40 tun, vytěženého v Podhorním Újezdu. Vzorem pro kopii byl sádrový odlitek zhotovený pravděpodobně v průběhu II. světové války, který je umístěn v zimním refektáři plaského kláštera. Jinou starší kopii vytvořil Bohumil Vlček.\n\nSocha je umístěna na 12. pilíři ve směru od Staroměstské mostecké věže na Malou Stranu na levé (neboli jižní, návodní) straně, v blízkosti schodů na Kampu.\n\n\n"}
{"id": "1193645", "url": "https://cs.wikipedia.org/wiki?curid=1193645", "title": "Karel Trávníček", "text": "Karel Trávníček\n\nKarel Trávníček (10. února 1910) byl český fotbalista, obránce.\n\nV československé lize hrál za DSV Saaz a SK Viktoria Plzeň. Nastoupil v 97 ligových utkáních a dal 4 góly.\n\n"}
{"id": "1193650", "url": "https://cs.wikipedia.org/wiki?curid=1193650", "title": "Turkologie", "text": "Turkologie\n\nTurkologie je humanitní věda, či komplex humanitních věd, které studují jazyky, historii, literaturu, folklór, kulturu a etnografické znaky lidí hovořících turkickými jazyky a turkických národů (v minulosti často též nazývaných turkotatarské národy).\n\nStudium zahrnuje široké spektrum etnik žijících od východní Sibiře až po Balkán. Největší jsou Turci, Ázerbájdžánci, Uzbeci, Ujgurové, Kazaši, Tataři, Turkméni, Kyrgyzové, Baškirové, Čuvaši a Kaškajové. Jazyky pak turečtina, ázerbájdžánština, uzbečtina a kazaština.\n\nZa prvního turkologa bývá považován ujgurský učenec 11. století Mahmúd al-Kašgarí, který začal turkické jazyky studovat a sepsal první jejich slovník \"Díwánu l-Lugat al-Turk\" (1072-1074). V Evropě se zájem soustředil na Osmany a turečtinu, v 17. století nacházíme přelomové dílo Francisci a Mesgnien Meninského, latinsko-turecký slovník a slovník turečtiny (\"Thesaurus Linguarum Orientalium\") z roku 1680. V 19. století sehráli klíčovou roli při rozvoji moderní turkologie Dán Vilhelm Thomsen a Rus Vasilij Radlov.\n\nVe 20. století vznikla první odborná periodika \"Türkische Bibliothek\" (1905–27) či \"Mitteilungen zur Osmanischen Geschichte\" (1921–26). V éře stalinismu se turkologie stala v Sovětském svazu jednou z pronásledovaných věd. Turkická identita ohrožovala Stalinovu geopolitickou a nacionalizační koncepci. To vedlo k tomu, že se téma, jako tabuizované, stalo velmi politickým a atraktivním a přitáhlo ovšem i různé teoretiky balancující na pomezí vědy, jejichž dílo vešlo ve známost většinou v éře perestrojky (zejm. Lev Gumiljov; turkologem byl mj. i Vladimir Žirinovskij, který vstoupil v Rusku do politiky).\n\n\n\n"}
{"id": "1193651", "url": "https://cs.wikipedia.org/wiki?curid=1193651", "title": "Česká fotbalová liga 1999/00", "text": "Česká fotbalová liga 1999/00\n\nSezóna 1999/00 ČFL byla 7. sezónou v samostatné české fotbalové lize. Vítězství a postup do 2. fotbalové ligy 2000/01 si zajistil tým VT Chomutov. Týmy 1. FK Česká Lípa a EMĚ Mělník odstoupily ze soutěže, takže nikdo nesestupoval.\n\nPoznámky:\n\nLukáš Čížek (-/0),\nP. Kupka (-/0),\nJ. Sais (-/0) -\nJ. Babka (-/0),\nAleš Bednář (-/3), \nTomáš Bouška (-/2),\nJan Brendl (-/2),\nMichal Doležel (-/2),\nR. Doubek (-/2),\nFrantišek Dvořák (-/0),\nJaroslav Dvořák (-/1),\nPetr Dvořák (-/0),\nJaroslav Chaloupka (-/2),\nJosef Chaloupka (-/1),\nDaniel Kaplan (-/0),\nFilip Klapka (-/0),\nRadovan Klička (-/0),\nPavel Košťál (-/1),\nJan Kraus (-/2),\nJan Lemfeld (-/1),\nJaroslav Moník (-/1),\nRadek Opršal (-/1),\nKarel Piták (-/2),\nDavid Placák (-/0),\nV. Sadílek (-/0),\nPetr Samek (-/1),\nRudolf Skácel (-/7),\n... Svoboda (-/0),\nF. Syrůček (-/0),\nZdeněk Ševčík (-/5),\nD. Špičan (-/0),\nJ. Tesař (-/0),\nJaroslav Unger (-/0),\nMichal Vaniš (-/3),\nJiří Weisser (-/1) -\ntrenéři Milan Petřík a Miloš Mejtský\n\n"}
{"id": "1193652", "url": "https://cs.wikipedia.org/wiki?curid=1193652", "title": "Barbara Stöckl", "text": "Barbara Stöckl\n\nBarbara Stöckl (* 2. dubna 1963 Vídeň) je rakouská televizní a rozhlasová moderátorka.\nPoté, co navštěvovala sportovní školu začala v roce 1981 studovat matematiku na Technische Universität Wien. Během studia pracovala jako asistentka režie pro program \"Okay\", který moderovala od roku 1985. V německé ZDF moderovala od roku 1988 do roku 1993 mládežnický magazín \"Doppelpunkt\". Komentovala pro ORF Euro Vision Song Contest 1990 v Záhřebu.\n\nSpolu s režisérem Peterem Nagym provozuje produkční společnost KIWI TV.\n\nRoku 2015 obdržela Záslužnou dekoraci ve zlatě.\n\n\n"}
{"id": "1193654", "url": "https://cs.wikipedia.org/wiki?curid=1193654", "title": "Mistrovství České republiky v soutěžním lezení 2014", "text": "Mistrovství České republiky v soutěžním lezení 2014\n\nMistrovství ČR v soutěžním lezení 2014 se uskutečnilo ve třech termínech, městech a disciplínách. MČR v boulderingu 13. září ve Slaném, MČR v lezení na obtížnost 27.-28. září v Ústí nad Labem a MČR v lezení na rychlost 5. října v Kladně. Závody byly součástí Českého poháru v soutěžním lezení 2014.\n\nV Praze na Smíchově navíc 16. února proběhlo MČR veteránů v boulderingu, mužů a žen v kategoriích Masters (35—49 let) a Legends (od 50 let), kvalifikace (6 bouldrů) se konala v Lokal bloku a finále (4 bouldry) na lezecké stěně Smíchoff.\n"}
{"id": "1193655", "url": "https://cs.wikipedia.org/wiki?curid=1193655", "title": "Česká extraliga v házené mužů", "text": "Česká extraliga v házené mužů\n\nČeská extraliga v házené mužů je nejvyšší mužskou házenkářskou soutěží v České republice, která se hraje od sezony 1993/1994.\n\nV sezonách 2001/02 - 2004/05 se hrála zároveň společná česko-slovenská interliga a nastupovalo v ní pět až osm českých týmů, které po její základní části bojovaly o domácí titul.\n\n\n\n"}
{"id": "1193656", "url": "https://cs.wikipedia.org/wiki?curid=1193656", "title": "Atletika na Letních olympijských hrách 1996 – desetiboj muži", "text": "Atletika na Letních olympijských hrách 1996 – desetiboj muži\n\nDesetiboj na LOH 1996 v Atlantě (31. července – 1. srpna 1996) patří k nejkvalitnějším v historii, protože celkem 22 atletů se dostalo přes magickou hranici 8000 bodů. Vítězem se stal americký favorit a tehdejší 30letý světový rekordman Dan O'Brien, který celkově získal 8824 bodů a zvítězil před nováčkem, teprve 21letým Němcem Frankem Busemannem o 118 bodů (osobní rekord 8706 bodů). Bronzovou medaili získal až v závěrečném běhu tehdy 24letý Čech Tomáš Dvořák, který se o rok později měl stát poprvé mistrem světa. Dvořák vytvořil tehdejší český rekord 8664 bodů a překonal tak dosavadní národní rekord Roberta Změlíka (8627 bodů). Změlík v Atlantě také soutěžil a obhajoval tak vlastně svůj olympijský titul z Barcelony 1992. Nakonec získal solidních 8422 bodů a ve vysoce kvalitním poli obsadil cenné sedmé místo. Celkově 16. pak skončil poslední Čech v soutěži, Kamil Damašek (8229 bodů).\n\nO'Brien si zajistil zlato konzistentními výkony ve většině disciplín. Stovku zahájil rychlým časem 10,50 s, následovala na jeho poměry slabší dálka (757 cm) a solidní koule (15,66 m). Po té už vedení nepustil a pokračoval velmi dobrou výškou (207 cm) a rychlou čtyřstovkou (46,82 s). Druhý den jistil rovněž rychlým časem na 110 m překážek (13,87 s), dalekým hodem v disku (48,78 m), solidní tyčí (500 cm) a osobním rekordem v oštěpu (66,90 m). Závěrečnou patnáctistovku už běžel s velkým náskokem na zlato a doběhl v průměrném, ale plně postačujícím čase 4:45,89 min. Busemann zaujal především skvělou dálkou 807 cm a hlavně během na 110 m př., kde vytvořil tehdejší desetibojařský světový rekord časem 13,47 s. Dvořák byl rychlý na stovce (10,64 s), 110 m př. (13,79 s) a vyhrál soutěž v oštěpu (70,16 m). Robert Změlík si v soutěži vedl skvěle druhý den, kdy skočil o tyči 540 cm a vytvořil si osobní rekord v oštěpu (67,20 m).\n\nDesetiboj v Atlantě dokončilo celkem 31 atletů, naopak 9 jej nedokončilo. Celkem šest desetibojařů se dostalo v součtu nad 8500 bodů, deset nad 8300 bodů a devatenáct překonalo hranici 8100 bodů.\n\n"}
{"id": "1193657", "url": "https://cs.wikipedia.org/wiki?curid=1193657", "title": "NGC 6729", "text": "NGC 6729\n\nNGC 6729 (také známá jako Caldwell 68) je reflexní mlhovina v souhvězdí Jižní koruny. Objevil ji německý astronom Johann Friedrich Julius Schmidt v roce 1861.\n\nNa obloze leží na spojnici dvou hvězd 5. magnitudy γ CrA a ε CrA, 1 stupeň západně od hvězdy γ CrA. Oblast oblohy mezi těmito dvěma hvězdami je silně zatemněná mezihvězdným prachem a vystupuje zde několik dalších jasných mlhovin, jako například NGC 6726 a NGC 6727. Mlhovina NGC 6729 je v této skupině nejmenší podle svých rozměrů, ale je známější pro svůj zřetelně trojúhelníkový tvar s jasným hrotem, díky čemuž vypadá jako kometa. Mlhovina je svým tvarem a proměnným jasem podobná mlhovině NGC 2261 (Hubbleova proměnná mlhovina). 0,5 stupně severozápadně od mlhoviny se nachází kulová hvězdokupa NGC 6723.\n\nNa snímku z observatoře La Silla vidíme NGC 6729 jako světlý vějíř uprostřed, jasná skvrna vpravo nahoře od ní jsou reflexní mlhoviny NGC 6726 a NGC 6727 a vpravo dole je reflexní mlhovina IC 4812 obklopující dvojhvězdu HD 176269 a HD 176270. 1 stupeň směrem na jihovýchod se rozkládá temná mlhovina Bernes 157.\n\nJejí deklinace je jižní, a proto je zvláště dobře pozorovatelná na jižní polokouli, kde je její pozorování značně jednodušší. Na severní polokouli je viditelná nízko nad jižním obzorem pouze ze středozemních zeměpisných šířek, nebo i trochu severněji, zatímco v tropickém pásu je dobře pozorovatelná. Nejvhodnější období pro její pozorování na večerní obloze je od června do října.\n\nMlhovina unikla pozorování Johna Herschela i Jamese Dunlopa. Albert Marth tento objekt pozoroval spolu se sousedními objekty kolem roku 1861 a přidal ji do katalogu, který obsahoval 600 tehdy známých \"mlhovin\". Johann Friedrich Julius Schmidt zaznamenal, že její centrální hvězda je ve skutečnosti proměnnou hvězdou, která byla později zapsána do katalogu jako R Coronae Australis. Kromě toho zpozoroval, že jas mlhoviny se zvětšuje a zmenšuje podle fáze její centrální hvězdy.\n\nNGC 6729 má vějířový tvar a rozšiřuje se od hvězdy R Coronae Australis na jihovýchod směrem k T CrA. Mlhovina vykazuje změny jasnosti i během jediného dne. R Coronae Australis je proměnná hvězda před vstupem na hlavní posloupnost (protohvězda) a nachází se v molekulárním mračnu, které je jednou z nejbližších hvězdotvorných oblastí od Země. R CrA je velmi mladá hvězda spektrální třídy A, která mění svou jasnost mezi 10. a 13. magnitudou a najdeme ji v nejjasnějším vrcholu trojúhelníkové mlhoviny. Oblast oblohy kolem této mlhoviny je silně zatemněná mezihvězdným prachem a je hlídána a studována kvůli přítomnosti zdrojů infračerveného záření a Herbigových–Harových objektů, které nejsou znatelné ve viditelném spektru a jsou důkazem nedávného vzniku hvězd. To bylo v roce 1984 potvrzeno objevem malé otevřené hvězdokupy složené z mladých hvězdných objektů, která se nachází nedaleko od R CrA a anglicky se nazývá Coronet Cluster.\n\nVzdálenost mlhoviny od Země je kolem 420 světelných let a nachází se tedy na vnitřním okraji ramene Orionu.\n\n"}
{"id": "1193659", "url": "https://cs.wikipedia.org/wiki?curid=1193659", "title": "Vítězslav Chlumský", "text": "Vítězslav Chlumský\n\nVítězslav Chlumský (17. srpna 1867 Xaverovice – 1. listopadu 1943 Dolní Tošanovice) byl český chirurg, ortoped a vysokoškolský učitel.\n\nV roce 1925 založil „Československou společnost ortopedickou“.\n\nPřipravil dezinfekční roztok, později po něm nazvaný Chlumského roztok.\n\n"}
{"id": "1193661", "url": "https://cs.wikipedia.org/wiki?curid=1193661", "title": "Česká extraliga v házené žen", "text": "Česká extraliga v házené žen\n\nČeská extraliga v házené žen je nejvyšší ženskou házenkářskou soutěží v České republice, která se hraje od sezony 1993/1994.\n\nOd sezony 2002/03 se hraje zároveň společná česko-slovenská interliga.\n\n\n"}
{"id": "1193668", "url": "https://cs.wikipedia.org/wiki?curid=1193668", "title": "Kamil Damašek", "text": "Kamil Damašek\n\nKamil Damašek (* 22. září 1973 v Žatci) je bývalý český atlet, desetibojař.\n\nNa začátku 90. let 20. století reprezentoval v juniorských kategoriích, na Univerziádě v americkém Buffalu v roce 1993 skončil šestý výkonem 7392 bodů. Účastnil se například také LOH 1996 v Atlantě, kde v památném závodě skončil s výkonem 8229 bodů na 16. místě. O rok později získal stříbrnou medaili na Univerziádě v italské Catanii. V aktivní sportovní kariéře startoval za Duklu Praha, jeho osobním rekordem v desetiboji je výkon 8256 bodů z roku 1996. V halovém sedmiboji je jeho osobním rekordem výkon 6182 bodů z roku 1997.\n\n23. října 1997 došlo při soustředění atletů ve Vysokých Tatrách k nehodě automobilu, kterým jel desetibojař Damašek a dva další atleti. Jako jediný z trojice nehodu přežil, ale utrpená fyzická i psychická újma mu zabránila v dalším zlepšování. Přesto ještě několik let závodil a v roce 1998 mu chyběly jen dvě vteřiny v závěrečném běhu na 1500 metrů k získání titulu mistra republiky.\n\n"}
{"id": "1193669", "url": "https://cs.wikipedia.org/wiki?curid=1193669", "title": "Památník na vichřici", "text": "Památník na vichřici\n\nPamátník na vichřici ve Vysokých Tatrách je postaven v katastrálním území osady Nový Smokovec, město Vysoké Tatry.\n\nPamátník stojí na tomto místě od roku 2005 a byl předán do užívání veřejnosti, při vzpomínce na 1. výročí ničivé vichřice. Má připomínat vichřici z večera 19. listopadu 2004, která dosahovala rychlosti kolem 160 km za hodinu, a určitě se navždy zapíše do historie Vysokých Tater. V délce 50 až 60 kilometrů od Podbanského v Liptově až po Tatranskou Lomnici na Spiši vyvrátila na ploše dvanáct až třináct tisíc hektarů 2,5 až 3 miliony kubických metrů dřevní hmoty v šířce 2,5 až pět kilometrů.\n\nPamátník má tvar kruhu, v jehož středu stojí kovový strom. Jeho větve jsou pospojovány ocelovými dráty. Na severním okraji tohoto prostranství, oproti kovovému stromu, jsou na žulových deskách ve dvou řadách umístěny pamětní tabulky dárců. Desky svou různou výškou připomínají vrcholky Vysokých Tater. Po obvodu kruhu, v jeho jižní části, jsou nainstalovány lavičky. Celý areál památníku je v noci osvětlený.\n\nZe železniční stanice Starý Smokovec se k památníku dostaneme chodníkem, který vede ke stanici lanovky na Hrebienok. Je jasně viditelný na levé straně chodníku, před bývalým Domem služeb. Cesta k němu trvá asi 2 minuty chůze.\n"}
{"id": "1193672", "url": "https://cs.wikipedia.org/wiki?curid=1193672", "title": "Mistrovství České republiky v soutěžním lezení 2013", "text": "Mistrovství České republiky v soutěžním lezení 2013\n\nMistrovství ČR v soutěžním lezení 2015 se uskutečnilo ve třech termínech, městech a disciplínách. MČR v boulderingu 14. září ve Slaném, MČR v lezení na obtížnost 5.—6. října ve Zlíně a MČR v lezení na rychlost 30. listopadu v Kladně. Závody byly součástí Českého poháru v soutěžním lezení 2013.\n\n\n"}
{"id": "1193674", "url": "https://cs.wikipedia.org/wiki?curid=1193674", "title": "Ústřední vojenský hřbitov RA (Michalovce)", "text": "Ústřední vojenský hřbitov RA (Michalovce)\n\nÚstřední vojenský hřbitov vojáků Rudé armády z druhé světové války v Michalovcích je hřbitov na kterém jsou pohřbeni sovětští vojáci, kteří padli na území Slovenska, při osvobozování Československa od nacistických okupantů během Velké vlastenecké války a jejich počet je asi 17 000. Odhalený byl již 23. února 1945.\n\nAreál leží v městské části Hrádok, mezi ulicí Topoľanskou a Jurije Gagarina. Jihovýchodně od gotické kaple na Hrádku. Je turistickým cílem mnoha návštěvníků města Michalovce\n\nPamátník v podobě pylonů dominuje celému hřbitovu. Na jeho vrcholu je velká betonová pěticípá hvězda. Pod ní je kovový československý válečný kříž. Pod ním nápis v ruštině a slovenském jazyce. Památník postavili v roce 1946. Na vojenském hřbitově Rudé armády na Hrádku v Michalovcích je pohřbeno přes 17 tisíc vojáků. Pohřbeni jsou v jednotlivých 188 hrobech, ve skupinových hrobech a ve 12 hrobových polích.\n\nVýstavba hřbitova Rudé armády byla ukončena na jaře v roce 1946, po exhumaci vojenských hrobů Rudé armády. Na hřbitově jsou pohřbeni rudoarmějci padlí během Karpatsko-užhorodské útočné a Ondavské útočné operace. Přesný počet pohřbených není znám, ale podle informací z Centrálního archivu Ministerstva obrany Ruské federace na hřbitově identifikovali 17 748 rudoarmějců.\n\nMěsto Michalovce osvobodila Rudá armáda 26. listopadu 1944. Konkrétně jednotky 320. gardového pluku Rudé armády (RA).\n\nÚstřední Vojenský hřbitov a památník v Michalovcích jsou na Slovensku vedeny v seznamu národních kulturních památek. Hroby s náhrobky RA číslo: 807-1363 / 2. Pomník Rudé armády číslo 807-1363 / 1.\n\n"}
{"id": "1193676", "url": "https://cs.wikipedia.org/wiki?curid=1193676", "title": "Třída Samarth", "text": "Třída Samarth\n\nTřída Samarth je třída oceánských hlídkových lodí indické pobřežní stráže. Celkem bylo ve dvou skupinách objednáno 11 jednotek této třídy. Mezi jejich úkoly patří hlídkování, ochrana výhradní námořní ekonomické zóny země, hašení požárů, nebo mise SAR. Jsou to největší hlídkové lodě indické pobřežní stráže.\n\nV květnu 2012 bylo objednáno šest jednotek této třídy. Třídu navrhla a staví indická loděnice Goa Shipyard Limited (GSL) ve Vasco da Gama. Všechna plavidla byla do služby přijata v letech 2015–2017. Dne 26. srpna 2016 byla objednána stavba dalších pěti plavidel. Dodány mají být do roku 2021.\n\nJednotky třídy \"Samarth\":\nPlavidla nesou čtyři rychlé čluny. K manipulaci s nimi slouží dva jeřáby. Jsou vyzbrojena jedním 30mm kanónem CRN-91 s dosahem 4 km a dvěma 12,7mm kulomety. Na zádi se nachází přistávací plocha a hangár pro vrtulník (obvykle HAL Dhruv). Pohonný systém tvoří dva diesely Colt-Pielstick 20 PA6B STC, každý o výkonu 7792 kW, pohánějící dva lodní šrouby se stavitelnými lopatkami. Nejvyšší rychlost dosahuje 24 uzlů. Dosah je 6500 námořních mil při ekonomické rychlosti 12 uzlů.\n"}
{"id": "1193677", "url": "https://cs.wikipedia.org/wiki?curid=1193677", "title": "László Sárosi", "text": "László Sárosi\n\nLászló Sárosi (27. února 1932 – 2. dubna 2016) byl maďarský fotbalista a trenér.\n\nJako hráč nastupoval za Vasas SC. Nastoupil v 46 zápasech maďarské fotbalové reprezentace v letech 1957 až 1965 a zúčastnil se světových šampionátů v letech 1958 a 1962 a Mistrovství Evropy v roce 1964.\n\n"}
{"id": "1193679", "url": "https://cs.wikipedia.org/wiki?curid=1193679", "title": "Lucas Till", "text": "Lucas Till\n\nLucas Daniel Till (* 10. srpna 1990, Fort Hood, Texas, Spojené státy americké) je americký herec. S hraním začal v roce 2003 a od té doby se objevil v několika filmech a seriálech jako \"\", \"\" a \"\". V roce 2015 si zahrál po boku Joshe Duhamela ve filmu \"Město statečných\". Od roku 2016 hraje hlavní roli Anguse MacGyvera v seriálu \"MacGyver\", který vysílá stanice CBS.\n\nLucas Till se narodil ve Fort Hoodu v Texasu. Je synem Dany (rozené Bradyové) a Johna Tilla – armádního podplukovníka. Větší část svého dětství však strávil v Mariettě v Georgii, kde navštěvoval Kell High School. Po natáčení \"Hanny Montany\" se vrátil zpět na školu a odmaturoval v roce 2008. Po maturitě se přestěhoval do Los Angeles.\n\nV deseti letech se začal objevovat v reklamách. Ve dvanácti byl obsazen do role Harryho Vandeerbilta v \"Dobrodružství Ociee Nashové\". V roce 2004 si zahrál ve filmu Lightning Bug. První větší role přišla s filmem \"Walk the Line\", kde hrál roli staršího bratra Johnnyho Cashe. Po tomto snímku se objevil v několika nezávislých filmech na stanici Lifetime. V roce 2008 se zúčastnil konkurzu do filmu \"\", v němž získal roli Travise Brodyho. S Jackie Chanem si zahrál ve filmu \"Chůva v akci\". Také se objevil ve videoklipu Taylor Swift k písničce „You Belong With Me“. V roce 2008 se objevil i v hororové komedii \"Dance of the Dead\".\n\nDne 8. července 2010 bylo oficiálně oznámeno, že získal roli Havoka ve spin-offu X-Menů, \"\". V roce 2013 hrál v nezávislém filmu \"All Superheroes Must Die\". O rok později si zopakoval roli Havoka v sequelu \"\". V roce 2015 si zahrál po boku Joshe Duhamela ve filmu \"Město statečných\". A v roce 2016 znovu Havoka ve filmu \"\". Společně s Jane Lyve podepsal smlouva na film \"Monster Trucks\".Od roku 2016 hraje roli Anguse MacGyvera v seriálu stanice CBS \"MacGyver\".\n\n"}
{"id": "1193680", "url": "https://cs.wikipedia.org/wiki?curid=1193680", "title": "Kolektivizace v Sovětském svazu", "text": "Kolektivizace v Sovětském svazu\n\nKolektivizace v Sovětském svazu probíhala jako proces spojování drobných zemědělských farem do kolektivních družstev kolchozů nebo státních sovchozů. Rozhodnutí o kolektivizaci bylo vydáno na XV. sjezdu VKS (b) v roce 1927. Na většině území země probíhala v letech 1928 až 1937; nejintenzivněji v letech 1930 až 1933. V západních oblastech Ukrajiny, Běloruska a Moldavska, Estonsku, Lotyšsku a Litvě kolektivizace proběhla po jejich začlenění do SSSR v poválečném období v letech 1949-1950.\n\nOficiálním cílem bylo vytvoření socialistických výrobních vztahů na sovětském venkově, přeměna jednotlivých zemědělských výrobců malého rozsahu na velké produktivní podniky, což mělo doprovázet Stalinem zaváděnou politiku masivní industrializace země. Součástí kolektivizace byl masivní odliv finančních, materiálních a pracovních zdrojů ze zemědělského sektoru do průmyslu. Byla proto efektivním revolučním základem pro další rychlý růst průmyslu, zejména tím, že umožnila rychleji překonat jeho zaostalost. Jednalo se však o velmi kontroverzní krok, který způsobil velké materiální, lidské i morální škody. Kolektivizace byla na mnoha místech prosazována brutálním až nelidským způsobem, její odpůrci byli označení za tzv. kulaky a byli postaveni mimo zákon, deportováni nebo popraveni. V mnoha oblastech vedlo násilné odnímání zásob obilí k hladomoru, který si vyžádal velké množství obětí (odhady hovoří až 6 milionech). Rozvrat, který kolektivizace způsobila, na venkově těžce zasáhl tradiční komunity a hospodaření, které v konečném důsledku přestalo být efektivní. V poválečném období se ze SSSR, tradičního exportéra zemědělských produktů stal jejich importér.\n\nNa konci první světové války bylo rozpadající se carské Rusko převážně zemědělskou zemí, kde 85 % obyvatelstva žilo na venkově a živilo se zemědělstvím. V tradiční ruské vesnici na přelomu 19. a 20. století žili lidé ve společné obščině, která vlastnila veškerou půdu. Rada starších občiny rozhodovala o periodickém přerozdělení půdy mezi jednotlivé rolníky. O první změny tohoto zastaralého systému se pokusil ruský politik a reformátor Pjotr Stolypin v roce 1906 podporou samostatně hospodařících rolníků. Samostatně hospodařící rolníci tvořili většinu zemědělstvím se živících lidí na Ukrajině a jiných neruských regionech Ruského impéria, které byly zemědělský rozvinutější.\n\nBěhem revolučních událostí roku 1917 a následné občanské války se bolševikům nepodařilo plně uchytit na venkově, který se držel tradičních hodnot a bolševickou revoluci opírající se o podporu dělníků více méně ignoroval.\n\nNa venkově měla největší slovo jedna z umírněných socialistických stran, tzv. Eseři, které bolševici zlikvidovali. V průběhu občanské války však vázlo zásobování měst a bolševici se proto uchýlili k násilnému rekvírování potravin, čímž si rolníky v mnoha oblastech rychle znepřátelili. V letech 1918 až 1923 vypuklo několik živelných rolnických povstání, hlavně v Simbirsku a samarské gubernii. S několika z nich si bolševická moc nedokázala poradit resp. porazila je pouze za cenu těžkých ztrát na obou stranách. Proto bolševici jako ústupek rolníkům, ještě pod Leninovým vedením, uklidnili vzrůstající nespokojenost obyvatelstva, především na venkově, tím, že v rámci tzv. válečného komunismu povolili omezené soukromé vlastnictví. V roce 1921, kdy se již hospodářství fakticky zhroutilo a v Kronštadtu vypukla vzpoura námořníků, strana vyhlásila Novou ekonomickou politiku, tolerující alespoň maloobchod. Továrny však zůstaly v rukou státu. To bylo podle části bolševického vedení třeba, aby se země postupně stabilizovala v oblasti výroby potravin a také postupně přešla k industrializaci, což mělo trvat nejméně 20 let. Na přelomu 20. a 30. let Stalin období NEPu ukončil.\n\nV roce 1928, poté co Stalin začal upevňovat svou moc v bolševické straně na úkor její ostatních vůdců (odstraněním Trockého, Zinovjeva a Kameněva), země vyhlásila svůj první pětiletý plán. Novými cíli byla industrializace a získání kontroly nad výrobou potravin, která byla hlavně v rukou drobných a středních rolníků. Sovětský režim zpočátku vykupoval od rolníků potraviny („kontingenty“) za státem stanovené ceny a dále je prodával do zahraničí, čímž získával podstatnou část financí na nákup drahých zahraničních průmyslových zařízení. Tím, že zemědělci nebyli ochotni prodávat státu své produkty za nízké ceny, ohrožovali další pokračování Stalinových plánů. Těch měla pomoci dosáhnout kolektivizace zemědělství. V původním plánu první pětiletky bylo počítáno, že dobrovolně ke kolektivizaci přikročí 16 až 18 % rolníků. Někteří představitelé strany, např. Bucharin s tím ale od počátku nesouhlasili.\n\nStátní aparát zemědělce nutil aby vstoupili do zemědělských družstev - kolchozů a sovchozů. Mezi rolníky to přirozeně vyvolalo odpor a kolektivizace neprobíhala tak rychle jak se očekávalo. Stalin v dané situaci obvinil rolníky, které sovětská propaganda nazývala „kulaci“, z toho, že jsou venkovskými boháči, kteří se obohacují na úkor pracující třídy. Přičemž tvrdil, že kolektivizaci podporuje většina chudých rolníků, což však nebyla pravda. 30. ledna 1930, v době vrcholící kolektivizace, vydalo Politbyro nařízení „O způsobu likvidace kulackých hospodářství v regionech úplné kolektivizace“, ve kterém se hovořilo o \"likvidaci kulaků jako třídy\". Toto nařízení dělilo kulaky na 3 kategorie, podle závažnosti jejich protistátní činnosti, přičemž jedna z kategorii neměla žádnou definici – \"ostatní kulaci\". V krátkém období let 1929 a 1930 došlo k masovým deportacím asi 380 000 rodin odporujících rolníků, což představovalo asi 1 800 000 osob. Většinou byli převezeni do pustých oblastí Sibiře a Kazachstánu bez infrastruktury. Velké množství dalších bylo násilně vysídleno v rámci svých oblastí a krajů. V průběhu roku 1930 tak s kolektivizací pod tlakem souhlasilo asi 50 % všech zemědělců, což znamenalo, že spolu s těmi, kteří tak učinili dříve, tvořili asi 60 až 65 % všech hospodařících rolníků. Deportace přestaly po roce 1933.\n\n2. března 1930 vyšel v sovětských novinách Pravda Stalinův článek \"Závrať z úspěchu\", ve kterém hovořil o potřebě umírněnější kolektivizace, údajně pro její dosavadní provádění s přílišným nadšením, které nebylo na místě. Mnoho členů na následné oslabení tlaku reagovalo tak, že asi 10 % z nich z kolchozů vystoupilo. Odpor rolníků nebyl jen pasivní, došlo i k útokům na sovětské představitele a vykonavatele kolektivizační politiky. Až 800 takových případů muselo být potlačeno zbraněmi. Tlak však opět pokračoval, zejména vysokými daněmi pro ty, kteří dále hospodařili sami a do roku 1939 bylo 90 % sovětských zemědělských výrobců soustředěno v kolchozech nebo sovchozech. Výsledky kolektivizace výrazně ovlivnily neúrody, zejména v roce 1932. Neúroda byla zapříčiněna objektivní nepřízní počasí avšak i celkovou apatií rolníků a neochotou pracovat v kolchozu tak jako předtím na vlastní půdě. Předsedové družstev však byly povinni odevzdat určené dávky úrody, což mělo za následek i nedostatek osiva na následující rok. Stát většinu obilí prodal do zahraničí. Tato situace vedla k hladomoru, který se projevil hlavně Ukrajině (hladomor na Ukrajině), jižním Rusku, v Povolží a na Severním Kavkaze a v Kazachstánu - tradičních zemědělských oblastech země, kde byly dopady kolektivizace a dekulakizace nejtvrdší. Hladem nebo na jeho následky zemřelo podle různých odhadů asi 3 až 10 milionů lidí.\n\nRolníkům bylo zakázáno opouštět oblasti hladomoru a informování o něm bylo považováno za kontrarevoluční a protistátní činnost. Nedostatek potravin se však prakticky neprojevoval ve městech, kam odcházelo množství lidí z venkova za prací v nových továrnách.\n\nStalinem nařízená kolektivizace zemědělství umožnila sovětskému systému získat kompletní kontrolu nad obyvatelstvem venkova. Sovětská propaganda oslavovala její výsledky v různých ohledech, zejména tím, že podpořila industrializaci finančně, jakož i převedením velkého množství pracovních sil z venkova do měst. Analýzy však ukazují, že náklady na kolektivizaci v konečném důsledku daleko přesáhly její přínosy. Její dopad na venkově byl katastrofický. Úroveň produkce obilí se podařilo vyrovnat na hodnotu z období před rokem 1928 až v roce 1940. Živočišná výroba se vzpamatovávala ještě déle a stav z roku 1928 dosáhla až v 50. letech 20. století.\n\nKolektivizaci podle sovětského vzoru aplikovalo i několik zemí, které zůstaly pod sovětským vlivem po druhé světové válce ve Východní Evropě. Mezi nimi i Československo. Prostředky a metody při jejím prosazování byly často velmi tvrdé, k tragédii rozsahem podobné jako tomu bylo v SSSR však nedošlo.\n"}
{"id": "1193681", "url": "https://cs.wikipedia.org/wiki?curid=1193681", "title": "Parma (štít)", "text": "Parma (štít)\n\nParma byl římský štít, součást římské uniformy v 1. až 8. století po Kristu.\n\nTento štít Římané vymysleli v 1. století a používal se v kavalerii a v auxiliích (pomocných sborech). Jeho tvar byl elipsovitý. V legiích ho používali někteří praporčíci, někdy i centurion. Termínem parma se označuje i menší kulatý štít, používaný některými praporčíky a gladiátory.\n\nZatímco štíty legií byly obvykle červené, pomocné sbory preferovaly modrou barvu. Štít parma byl výhodný pro jezdectvo a pro praporečníky, neboť byl lehčí, ale pomocné sbory ho měly pouze z obav z případné vzpoury. V případě vzpoury by totiž legionáři měli díky štítu scutum a celkovému kvalitnějšímu vybavení větší pravděpodobnost na úspěch. Když se však scutum v 3. stol. vyřadil, parmu používali i legie.\n\nVe východořímském (byzantském) impériu se parma používala přibližně až do 8. stol., kdy byla nahrazena mandlovými štíty. V pozdně a ranněbyzantském období byl nejčastějším motivem na štítu křesťanský znak chi-ro (z počátečních řeckých písmen Kristova jména, Χρίσθος). Právě byzantští bojovníci s tímto elipsovitým štítem (σκουτάτοι, skute) tvořili spolu s kavalérií údernou sílu byzantské armády.\n"}
{"id": "1193683", "url": "https://cs.wikipedia.org/wiki?curid=1193683", "title": "Římská uniforma", "text": "Římská uniforma\n\nŘímská uniforma bylo vojenské vybavení používané římskou armádou. Během celé existence Římské říše se výrazně měnila.\n\n\n\n\n\n\n\n"}
{"id": "1193684", "url": "https://cs.wikipedia.org/wiki?curid=1193684", "title": "Ferdinand Schlögel-Merzin", "text": "Ferdinand Schlögel-Merzin\n\nFerdinand Schlögel-Merzin, občanským jménem Ferdinand Schlögel ( 19. února 1899 Lehnice – 6. března 1983 Jiříkov) byl český básník, skaut, cestovatel a archeolog.\n\nNarodil se roku 1899 v Lehnici, v tehdejším Německu, v rodině stavitele pian Ferdinanda Schlögla st. (1872–1910) a jeho manželky Anny, rozené Gebauerové (1873–??), dcery obchodníka v Jičíně. Byl starší ze dvou synů. Otec často cestoval do zahraničí, matka provozovala v Praze na Ovocném trhu obchod s piany.\n\nV roce 1910 zemřel Ferdinandu Schlögelovi otec. Pod vlivem této smrti začal záhy psát básně. Vystudoval státní českou reálku na Starém Městě, kde maturoval v roce 1919. Současně studoval hru na klavír a hudbu. Spisovatel Eduard Štorch vzbudil jeho zájem o archeologii. Po studiích žil střídavě v Praze a Hradci Králové.\n\nFerdinand Schlögel byl aktivním skautem. Byl od roku 1913 jedním z prvních skautů družiny A. B. Svojsíka. V roce 1920 doprovázel Svojsíka na 1. celosvětové skautské jamboree v Londýně.\n\nV letech 1920–1937 pobýval většinou v cizině, kde se živil jako obchodník a zástupce etiopských dolů na slídu. V roce 1922 navštívil Káhiru; v roce 1926 byl pro podezření ze špionáže zatčen v Súdánu kam se dostal na své expedici z Alžíru přes Saharu.\n\nRoku 1930 ve funkci sekretáře a jednatele \"Klubu přátel Orientu\" se zúčastnil vykopávek na Krétě a Sicílii, v letech 1933–1934 vedl pod záštitou \"Klubu přátel\" filmovou expedici do Španělska a Maroka (označenou tiskem za cestu „...do Afriky a Arábie...“). Navštívil Himaláje, opakovaně Saúdskou Arábii a Palestinu. (K jeho cestám mu pomáhala znalost arabštiny a arabských dialektů, ve 30. letech konvertoval k islámu.) Též absolvoval cestu automobilem Teherán-Paříž-Gibraltar. V době španělské občanské války pobýval v Barceloně, odkud uprchnul do Jugoslávie.\n\nBěhem německé okupace žil nejprve v Praze, společně s Konstantinem Bieblem. Později pobýval ve vile Gabriela v Libníči u Českých Budějovic. Ve vile v té době žila řada dalších českých umělců jako Karel Konrád (1899- 1971) a Jaroslav Kratochvíl (1885-1945), Konstantin Biebl (1898-1951) a Kamil Bednář (1912-1972) Hana Vítová a Rudolf Hrušínský (1920-1994).\n\nV roce 1945 ho doporučil Ivan Olbracht, aby se stal národním správcem továrny na piana August Förster v Jiříkově a výrobce klaviatur Hermann Stamnitz tamtéž. Když v roce 1948 zdědil větší částku jako spolumajitel firmy na hudební nástroje Schlögl, stal se spisovatelem z povolání.\n\nV roce 1950 byl vyloučen z KSČ a podruhé se oženil s Dánkou E. M. Olsenovou. Pracoval jako úředník, později jako noční hlídač. Přátelil se nejen se spisovateli, ale i s hudebnímí skladateli, jako Alois Hába. Je pochován v Jiříkově.\n\nJméno Merzin přijal údajně se svolením hedžánského šejcha Hadži Tahara Merzina, který mu v Arábii zachránil život. Tuto historku uvádějí v zásadě všechny zdroje o spisovatelově životě, ale bez podrobností a upřesnění, kdy a kde se tak mělo stát.\n\nV díle Ferdinanda Schlögela-Merzina převažují exotická, hudební a milostná témata.\n\n\n"}
{"id": "1193685", "url": "https://cs.wikipedia.org/wiki?curid=1193685", "title": "Lorica muscula", "text": "Lorica muscula\n\nLorica muscula (Svalový pancíř), byl pancíř řeckého původu, používaný jako součást římské uniformy. \nŘekové tento typ krunýře vymysleli pravděpodobně někdy mezi 7. – 5. stol. před Kr. a když založili svá města v jižní Itálii, tak tento pancíř převzali i italické kmeny a Etruskové. Tak se zároveň dostal i do římského vojska, ačkoli zde jej používali pouze bohatší občané, spolu s řeckou Korintským přilbou a řeckým mečem. Tento raný typ krunýře Lorica musculi byl bronzový, přičemž přesně kopíroval hrudní a břišní svalstvo. Tento pancíř používali pouze vysocí velitelé. Někdy před punské válce se k vybavení krunýře Lorica musculi dostali i kožené třásně, které chránily slabiny a ramena, ale jejich funkce byla víceméně dekorativní. \n\nV 2. stol. před Kr. se objevily i pancíře Lorica musculi vyrobené z několika vrstev tvarované hrubé kůže. Tento kožený pancíř se stal velmi oblíbený. V srdeční části se mezi koženými vrstvami nacházela kovová destička. Kožená verze krunýře byla velmi silná a chránila proti zranění možná i více než kovové verze. V pozdních obdobích republiky měl často pancíř na sobě různé umělecké motivy a charakteristickou červenou stuhu. Spíná se pomocí charakteristických ramenních zdvojení. Takový zůstal pancíř během celého císařství. Nosili ho císaři, tribuni, legáti a jiní vysocí velitelé. Na uměleckých dílech je přisuzován i běžným vojákům a Pretoriánské gardě. Šlo však pouze o umělcovu hellenistickou představu. Není přesně známo, kdy se tento pancíř vyřadil, předpokládá se, že se používal až do pádu Byzantské říše v r. 1453. \n\nDůkazy naznačují, že byl součástí generálské a císařské uniformy i v 5. a 6. stol., ačkoli se preferovaly i jiné pozdní pancíře. Dokazují to císařské vyobrazení na mincích a také sochy (např. Busta císaře Lva). Nejslavnější je zobrazení byzantského císaře Justiniána sedícího na koni v tomto krunýři. I v následujících obdobích jsou důkazy o užívání této zbroje v byzantské armádě. Jde tak o nejdéle používaný typ zbroje v historii armády. Používal se přibližně od 5. stol. před Kr. do 15. století, ačkoli od pádu Západořímské říše zůstal pouze na východě.\n"}
{"id": "1193686", "url": "https://cs.wikipedia.org/wiki?curid=1193686", "title": "Mistrovství České republiky v soutěžním lezení 2012", "text": "Mistrovství České republiky v soutěžním lezení 2012\n\nMistrovství ČR v soutěžním lezení 2012 se uskutečnilo ve třech termínech, městech a disciplínách. MČR v boulderingu 25.—26. srpna v Teplicích nad Metují (jako adidas terrex MČR v boulderingu), MČR v lezení na obtížnost 13.—14. října v Brně (stěna Rajče) a MČR v lezení na rychlost 2. prosince ve Svitavách. Závody byly součástí Českého poháru v soutěžním lezení 2012.\n\nV boulderingu se lezly čtyři bouldry v kvalifikaci i ve finále. Na obtížnost dvě kvalifikační, jedna semifinálová (muži, 3 topy) a jedna finálová cesta. Na rychlost (nestandardní cesta) se lezci rozřadili podle nejlepších časů v kvalifikačních pokusech, poté postoupili do vyřazovacího pavouka - čtyři finalisté, poté souboj o třetí a první místo, ženy o první místo.\n\n"}
{"id": "1193687", "url": "https://cs.wikipedia.org/wiki?curid=1193687", "title": "Korintská přilba", "text": "Korintská přilba\n\nKorintská přilba (starořecky \"κόρυς κορινθιή\", \"korys korinthié\"; novořecky \"κορινθιακό κράνος\", \"korinthiako kranos\"), byla starověká řecká přilba z bronzu, jež se od 7. stol. př. n. l. stala nejoblíbenější a nejtypičtější přilbou řeckého světa. Její název je odvozen od peloponéského města Korint. Později se používala i v rané římské armádě a stala se tak součástí římské uniformy.\n\nRané korintské přilby byly jednodušší, s mohutnými lícnicemi, chráničem krku a neměly ušní otvory. Přilba mohla mít i pevný chochol. V pozdějších stoletích se objevuje novější typ, s velkými tvarovanými lícnicemi, otvorem na uši a znázorněním očí. Většina přileb měla pevný chochol různých barev. Některé spartské modely měly příčný chochol. Přilbu si bojovníci v čase mimo vlastní boj vytahovali na temeno hlavy; Římané dokonce vymysleli model, který se nosil pouze na temeni (takže nekryl tvář), tzv. italo-korintskou přilbu. \n\nKorintské přilby byly častým námětem pro umělce, kteří je malovali bojovníkům na vázách, nebo byly součástí soch. Od jihoitalských Řeků tuto přilbu převzali Etruskové a od nich pak italické kmeny a tak se dostala do etruské a raně římské uniformy. Z římské armády byla tato přilba vyřazena někdy v 2. stol. př. n. l., asi po Mariových reformách, ale již předtím byla spíše vzácností. V řeckých helénistických státech se používala stále, až do jejich podmanění Římem. Poslední armáda, která je používala, byla ptolemaiovská armáda v Egyptě. I když se už korintská přilba v armádě nepoužívala, stále se vyráběla, jelikož si ji oblíbili i mnozí císaři. Často ji nosili na bojiště a díky svému archaickému vzhledu byla oblíbená. Umělci ji často zobrazovali v mozaikách, malbách, či sochařských dílech. Zcela se přestala vyrábět pravděpodobně ve 3. století a od té doby se nevyskytuje ani v umění. Pozdější římské helmy žebrová a hřebenová byly však korintským přilbám podobné. \n\n"}
{"id": "1193690", "url": "https://cs.wikipedia.org/wiki?curid=1193690", "title": "Attica (přilba)", "text": "Attica (přilba)\n\nAttica (řečtina: Αττικός κράνος – Attikós krános) je původem řecká přilba, která byla převzata Římany a zařazena do římské uniformy.\n\nPřilba Attica vznikla pravděpodobně někdy v 4. stol. před Kr., takže jde o poměrně novější typ řecké přilby. Svým vzhledem byla podobná, jako chalkidský typ, lišil se od ní pouze lícnicemi, které byly zavěšeny na pantech a tím, že neměla chránič nosu.\n\nAttický typ byl více populární mezi řeckými městy na jihu Itálie, zatímco v mateřském Řecku se preferovala korintská přilba, nebo frýgská přilba. Attica mohla obsahovat i pevný chochol. Od italských Řeků tuto přilbu převzali Etruskové a později i italické kmeny (mezi nimi i Římané).\n\nZ některých vyobrazení na uměleckých památkách helénistických říší nacházíme vyobrazení této přilby, která má nyní vždy chochol a také na čelní části ozdobný štít. Mezi Římany se v období republiky používala tato přilba se štítem a chocholem, ale používaly se i jednoduché typy, pro řadové vojáky a jezdce. Generálské přilby měly charakteristický zmíněný čelní štít, na kterém byl znak - římský orel a nesloužily k zakrytí očí. Lícnice byly nyní u generálských typů užší. Objevují se i římské Atticy z hrubé kůže, nebo kůže kombinovaná s měděnými, či zlatými prvky.\n\nKlasický, nezdobený typ byl vyřazen v 1. stol. po Kr., kdy ho nahradily přilby typu Coolus a Galea. Zdobený generálský typ nosili všichni tribuni, legáti, císaři a jiní vysocí velitelé až do 5. stol., možná i v pozdějších obdobích, ale zde je již nahrazují generálské pozdně žebrové přilby. Attica se přisuzovala i Praetoriánské gardě, ale v současnosti je jasné, že šlo pouze o archaizující umělecká vyobrazení. Attica se v uměleckých památkách často dává i běžným vojákům.\n"}
{"id": "1193691", "url": "https://cs.wikipedia.org/wiki?curid=1193691", "title": "Hřebenová přilba", "text": "Hřebenová přilba\n\nHřebenová přilba byla pozdně římská přilba a součást římské uniformy v 3. – 7. století.\n\nŘímané tuto přilbu převzali od Peršanů a zčásti ji romanizovali koncem 3. století našeho letopočtu. Tento typ přilby byl na výrobu jednoduchý a také poměrně levný, proto nahradil do té doby používané legionářská přilby typu Galea.\n\nNázev hřebenová vznikl proto, neboť se skládala ze dvou částí, které byly spojeny tzv. centrálním hřebenem. Přilby měly i chrániče krku a lícnice, ale ve většině případů pouze výstelkové a ne kovové. Z předešlých dob zůstal zvyk, že jezdecké přilby neměly otvor na uši, zatímco jejich pěchotní typy měly. Nevylučuje se, že byly přilby bez otvorů používány i těžkou pěchotou. Kavaléristické typy měly i chránič nosu. Centurioni měli výrazný velký hřeben, připomínající chochol.\n\nNejslavnější nálezy těchto přileb byly ve městě Intercisca (Maďarsko) a ve městě Dura Europos na východě říše. Modely ze 3. století mají časté umělecké motivy, jako motivy očí, či nekřesťanské znaky kříže. Existují i generálské přilby tohoto typu (známý je i nález z Aquinca (Budapešť). Generálské typy mohly být vyrobeny i z bronzu, či dražšího kovu a často se na nich vyskytují různé drahokamy. Generálské přilby ale zcela nenahradily dosud používané Attica. V 5. století tato přilba postupně ustupovala novému typu, žebrové přilbě. Hřebenová přilba se po pádu Západní říše používala i ve Východním (byzantském) impériu.\n"}
{"id": "1193692", "url": "https://cs.wikipedia.org/wiki?curid=1193692", "title": "Mistrovství České republiky v soutěžním lezení 2016", "text": "Mistrovství České republiky v soutěžním lezení 2016\n\nMistrovství ČR v soutěžním lezení 2016 se uskutečnilo ve třech termínech, městech a disciplínách. MČR v lezení na obtížnost 22.-23. října v Praze (OC Metropole Zličín), MČR v boulderingu 23.-24. září ve Slaném (Masarykovo náměstí) a MČR v lezení na rychlost 17. prosince v Brně (stěna Duro). Mimo rychlost byly závody součástí Českého poháru v soutěžním lezení 2016.\n\nV Praze na Smíchově proběhlo nejdříve MČR veteránů (mužů a žen) v lezení na obtížnost 9. dubna na lezecké stěně Smíchoff, v kategoriích Masters (35-49 let) a Legends (od 50 let).\n\nVe Slaném na náměstí se konalo Rock Point MČR v boulderingu již po několikáté, v tomto roce zde vyrostlo dosud největší pódium pro tyto závody v ČR, široké 42,5 m se závodními profily o šířce třicet metrů. Každé kolo mělo jiný závodní systém. V kvalifikaci lezly ženy i dvě skupiny mužů na osmi bouldrech stylem flash jeden a půl hodiny. V semifinále lezly ženy i muži na čtyřech bouldrech, na které měl každý závodník pět minut a pět minut přestávku před dalším.\nVe finále lezli muži i ženy na obou stranách pódia současně po prohlídce čtyř bouldrů, postupně přelezli všichni jeden bouldr a až poté se všichni přesunuli na další, tedy měli delší čas na odpočinek, časový limit na jeden bouldr byl čtyři minuty, pokud ale závodník nastoupil v limitu, mohl jej dolézt. Naopak pokud muž i žena přelezli svůj bouldr dříve, nastoupila na bouldr další dvojice. Hodnotil se nejmenší počet pokusů na topy a nejmenší počet pokusů na zóny, při shodném výsledku pořadí z předchozího kola. Postupovalo 22 (dvě ze Slovenska) a 6 žen, 20 a 6 mužů. Organizátoři se připravují na organizaci ME juniorů a světový pohár v následujících letech, čemuž odpovídaly nejen rozměry závodní scény. Cesty postavili Jan Zbranek, Jan Šolc a Štěpán Korčák, hlavní rozhodčí Miroslav Doseděl, delegát ČHS Tomáš Binter st.\n\nF time Mistrovství České republiky v lezení na obtížnost se uskutečnilo poprvé v pražském obchodním centru Zličín, na cca 12 m vysoké lezecké stěně postavené pro závod v hale OC. Moderoval jej místopředseda ČHS Petr Resch, hlavním rozhodčím byl předseda komise soutěžního lezení Tomáš Binter, stavěči cest i tentokrát Jan Zbranek a Jan Šolc. Veronika Šimková se zde stala dvojnásobnou mistryní ČR roku 2016. Díky shodnému pořadí bylo o jednoho semifinalistu a o jednu finalistku více.\n\nV lezení na rychlost se počítal jeden nejlepší z maximálně pěti měřených pokusů. Závodů se účastnili také dva polští lezci.\n\n"}
{"id": "1193696", "url": "https://cs.wikipedia.org/wiki?curid=1193696", "title": "Švýcarská hokejová reprezentace do 18 let", "text": "Švýcarská hokejová reprezentace do 18 let\n\nŠvýcarská hokejová reprezentace do 18 let je výběrem nejlepších švýcarských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Švýcarským svazem ledního hokeje, který je členem Mezinárodní hokejové federace.\n\n"}
{"id": "1193698", "url": "https://cs.wikipedia.org/wiki?curid=1193698", "title": "Mihailo Petrović", "text": "Mihailo Petrović\n\nMihailo Petrović Alas (24. duben 1868, Bělehrad – 8. červen 1943, Bělehrad) byl srbský matematik a vynálezce, profesor na univerzitě v Bělehradě a akademik Srbské královské akademie. Byl žákem významného francouzského matematika Henriho Poincaréa.\nMihailo Petrović se narodil jako prvorozený syn Nikodima Petrovič, profesora teologie a Milice Petrovičové, za svobodna Lazarevićové.\n\nV roce 1885 ukončil studium na bělehradském gymnáziu, následně studoval na přírodovědně-matematické sekci filozofické fakulty univerzity v Bělehradě. Po ukončení studia na Bělehradské univerzitě odešel v roce 1889 do Paříže, kde se dále vzdělával, v roce 1891 obdržel diplom ze Sorbonny v oblasti matematických věd. Tam také v roce 1894 obhájil svou disertační práci v oblasti diferenciálních rovnic a získal tak titul PhD. Následně se vrátil do Bělehradu, v tomto období byl Petrović jedním z nejuznávanějších odborníků na diferenciální rovnice na světě.\n\nPetrović se během svého života velmi zajímal o rybolov, odtud pochází i jeho přezdívka \"Alas\" (říční rybář). V roce 1882 se stal rybářským učněm, roku 1895 složil zkoušky a stal se rybářským mistrem. Také se zajímal o hru na housle, v roce 1896 založil hudební skupinu \"Suz\". Byl také vášnivým cestovatelem, navštívil jak Severní pól, tak i Jižní pól. Zážitky ze svých cest také publikoval.\n\nKdyž v roce 1927 zemřel Jovan Cvijić, prezident Srbské akademie věd, členové akademie navrhli Petrovice za nového prezidenta, tento návrh však nebyl akceptován. Důvodem pravděpodobně bylo, že Petrović byl blízkým přítelem prince Djordje Karadjordjevice, který byl bratrem srbského krále zatčeného v roce 1925. Petrović byl v roce 1931 znovu členy akademie jednohlasně zvolen jejím prezidentem, avšak i tentokrát nebylo doporučení akademiků přijato.\n\nPetrović je považován za jednoho z nejdůležitějších srbských matematiků v historii. Za svůj život uveřejnil velké množství vědeckých prací, vynálezů, či knih. Kromě srbské akademie byl členem i několika zahraničních akademií věd (např. V Praze, Bukurešti, Varšavě, Krakově). Je také nositelem množství různých ocenění a poct.\n\nPetrović byl vedoucím všech doktorských disertací na Bělehradské univerzitě od roku 1912 do druhé světové války. V současnosti je po něm pojmenováno jedno z bělehradských gymnázií (IX. gymnázium).\n\n"}
{"id": "1193699", "url": "https://cs.wikipedia.org/wiki?curid=1193699", "title": "Patrik Nacher", "text": "Patrik Nacher\n\nPatrik Nacher (* 17. října 1974 Praha) je český ekonom a mediální poradce, od října 2017 poslanec Poslanecké sněmovny PČR, od roku 2014 zastupitel hlavního města Prahy, nestraník za hnutí ANO 2011. Známým se stal především jako bojovník proti různým bankovním poplatkům, pravidelně pořádá veřejnou anketu Nejabsurdnější bankovní poplatek.\n\nAbsolvoval vysokou školu Bankovní institut, obor Bankovní manažer (2006). V letech 1996 až 2004 pracoval v různých tiskových a mediálních pozicích ODS a později Unii svobody. V tomto období se také podílel na volebních kampaních do Poslanecké sněmovny, Senátu a do krajských zastupitelstev. Mezi roky 2002 a 2004 byl poradcem místopředsedy vlády Petra Mareše, v letech 2004 až 2006 mediálním poradcem ministra obrany Karla Kühnla. Později si založil mediální a PR společnost Digitaiment, kterou angažoval např. ve prospěch Národní rady osob se zdravotním postižením. Dlouhodobě se věnuje problematice bankovních poplatků, provozuje několik internetových stránek, z nichž nejznámější se od roku 2005 zabývá tématem bank, poplatků a zvyšování finanční samostatnosti a gramotnosti spotřebitelů – www.bankovnipoplatky.com. Byl spolumajitelem prvního kamenného obchodu pro levoruké ve střední Evropě.\n\nPodílí se na různých projektech ke zvyšování finanční gramotnosti českých spotřebitelů, například na televizním pořadu České televize \"Suma sumárum aneb kde jsou mé peníze\", na několika hraných dílech o finanční osvětě pro \"Černé ovce\" České televize (tři série po 13 dílech) či pořadu \"Prima rádce\" pro portál iPrima.cz (FTV Prima). Je spoluautorem seriálu o finanční gramotnosti, který měsíc vycházel v Lidových novinách (září až říjen 2016). V oblasti médií a marketingu se pohybuje 23 let, posledních více než 12 let se věnuje spotřebitelským tématům a bankovnictví. V roce 2015 vydal popularizační publikaci \"Konec finančních negramotů v Čechách\". V roce 2018 vydal svou druhou knihu \"Šílenosti doby korektní\".\n\nJe ženatý a má dceru a syna.\n\nV komunálních volbách v roce 2014 byl jako nestraník na 3. místě kandidátky zvolen za hnutí ANO 2011 do Zastupitelstva hlavního města Prahy. Ve volbách do Poslanecké sněmovny PČR v roce 2017 kandidoval jako nestraník za hnutí ANO 2011 na 4. místě jeho kandidátky v Praze. Získal 4147 preferenčních hlasů a byl zvolen poslancem.\n\nVe druhé polovině dubna 2018 se stal lídrem kandidátky hnutí ANO 2011 pro komunální volby na podzim 2018 do Zastupitelstva hlavního města Prahy a tudíž i kandidátem hnutí na post pražského primátora. Podpořila jej i stávající primátorka Adriana Krnáčová. V červenci 2018 byl však přesunut na druhé místo kandidátky a novým lídrem se stal Petr Stuchlík. Nacher ve volbách obhájil mandát zastupitele hlavního města Prahy. Obdržel 63 251 preferenčních hlasů a předběhl tak i lídra kandidátky Petra Stuchlíka.\n\nV květnu 2019 byli pražští radní za Piráty, Praha sobě a TOP 09 kritizováni, že hlasovali pro usnesení, kterým bylo umožněno tajné hlasování o geologickém průzkumu linky metra D za 1,5 miliardy korun. Podle Nachera „Koalice vedená Piráty, kteří se oháněli transparentností, slibovali živé přenosy z rady a dokonce navrhovali jmenné hlasování, teď poprvé v historii magistrátu rozhoduje tajnou volbou o zakázce za 1,5 miliardy korun. Zejména Piráti popírají vše, co slibovali.”\n\n"}
{"id": "1193700", "url": "https://cs.wikipedia.org/wiki?curid=1193700", "title": "Nejlepší házenkář České republiky", "text": "Nejlepší házenkář České republiky\n\nNejlepší házenkář České republiky je anketa pořádaná od roku 1993 a navazuje na anketu Nejlepší házenkář Československa.\n\nKromě hlavní ceny o nejlepšího házenkáře se v mužské a ženské kategorii udělují ceny: nejlepší brankáři, pravá křídla, levá křídla, pivoti, pravé spojky, \nlevé spojky, střední spojky a talent roku. Dále se udělují ceny pro trenéra nebo trenérku roku a nejlepší rozhodčí. \n\nČeský svaz házené dále uděluje cenu o \"Nejužitečnějšího hráče extraligy\" a \"Talent roku\".\n\n"}
{"id": "1193701", "url": "https://cs.wikipedia.org/wiki?curid=1193701", "title": "Riederalp", "text": "Riederalp\n\nRiederalp je obec v okrese Raron v německy mluvící části kantonu Valais (německy Wallis) ve Švýcarsku. Vznikla v roce 2009 sloučením obcí Goppisberg, Greich a Ried-Mörel. V zimě je součástí lyžařského areálu Aletsch Arena.\n\nRiederalp má rozlohu 21,04 km², z toho 27,7% zemědělské půdy, 42,0% lesy, 3,0% je zastavěná plocha a 27,31% je neplodná půda. Je situována na jižně orientované terase, jižním směrem od 23 km dlouhého ledovce Aletschgletscher, v nadmořské výšce 1930 m, so výhledem na alpské vrcholy Fletschhorn, Dom a Matterhorn.\n\nCelé lokality Goppisberg a Greich patří do Světového kulturního dědictví UNESCO.\n\nVětšina z 30 km sjezdovek je určena pro začátečníky a středně pokročilé lyžaře, pro zkušené lyžaře a snowboardisty jsou tratě nad Riederalpem. Dále jsou k dispozici i trasy pro běžkaře.\n\nV Riederalp, stejně jako ve střediscích Fiescheralp a Bettmeralp, které jsou situaovány východněji na stejné terase, je vyloučen provoz automobilů. Přístupný je dvojicí lanovek s dolní stanicí v Mörelu.\n\n"}
{"id": "1193703", "url": "https://cs.wikipedia.org/wiki?curid=1193703", "title": "Horné Dubové", "text": "Horné Dubové\n\nHorné Dubové je obec na Slovensku v okrese Trnava.\n\nV obci je římskokatolický kostel sv. Martina z roku 1720.\n\nObec Horné Dubové leží v severní části okresu Trnava. Je vzdálena 19 km od okresního města severním směrem a 3 km od úpatí Malých Karpat severozápadním směrem. Leží v Trnavské pahorkatině, kterou ze západu a ze severu ohraničují Malé Karpaty, ze severovýchodu Považský Inovec a z jihu Podunajská pahorkatina. Nachází se v mělkém údolí Dubovského potoka s nadmořskou výškou 200 - 268 m.\nKatastr obce má téměř tvar čtverce a jeho celková výměra činí 728 ha.\nKatastr obce tvoří ploché hřbety pokryté mocnou pokrývkou spraše a kromě lužních porostů v údolí je odlesněn. Pokryv hřbetů jsou černozemní a hnědozemní půdy, v údolí lužní. Kromě zastavěné plochy, objektivně neplodných ploch a 2 ha lesa je veškerá půda zemědělsky využita.\nObec leží v teplé klimatické oblasti s mírně suchým podnebím a mírnými zimami. Průměrná dlouhodobá roční teplota představuje 9° C. Dlouhodobý průměr ročního úhrnu srážek je asi 700 mm.\nHorné Dubové patřilo do Bratislavské župy. Dnes je součástí Trnavského kraje a trnavského okresu.\n"}
{"id": "1193705", "url": "https://cs.wikipedia.org/wiki?curid=1193705", "title": "Král Kobra", "text": "Král Kobra\n\nKrál Kobra (v anglickém originále \"King Cobra\") je americký film z roku 2016. Podle vlastního scénáře jej natočil režisér Justin Kelly v produkci společnosti Event Films, která patří herci Jamesi Francovi. Kriminální drama podle skutečných událostí zachycuje životní příběh producenta Bryana Kocise (Christian Slater), majitele gay pornografického studia Cobra Video, který byl v roce 2007 zavražděn ve svém domě v Pensylvánii. K pojmenování jeho studia odkazuje i název filmu, který je anglickým výrazem pro kobru královskou. James Franco a Keegan Allen hrají dvojici producentů a pornoherců Viper Boyz, jejichž konkurenční boj s Kocisem vyvrcholí vraždou. Film měl festivalovou premiéru 16. dubna 2016 na filmovém festivalu v Tribece.\n\nSnímek měl premiéru na filmovém festivalu v Tribece v dubnu 2016. Krátce poté společnost IFC Films odkoupila distribuční práva a do amerických kin byl snímek oficiálně uveden 21. října 2016.\n\nFilm byl v USA promítán jen v nevelkém rozsahu nejvýše 17 kin, a to po dobu 6 týdnů. Na tržbách vydělal z domácího trhu 74 712 dolarů. Za první víkend promítání utržil v jednom premiérovém kině 11 624 dolarů.\n\nV recenzním agregátoru Rotten Tomatoes získal film z 35 započtených recenzí 43 kladných hodnocení s průměrným ratingem 5,3 bodů z deseti. Na serveru Metacritic obdržel z 19 recenzí 48 bodů ze sta. V Česko-Slovenské filmové databázi jej uživatelé hodnotili 54 procenty.\n\nV ČR byl film uveden v roce 2017 na filmovém festivalu Febiofest.\n\n"}
{"id": "1193707", "url": "https://cs.wikipedia.org/wiki?curid=1193707", "title": "Eparchie olomoucko-brněnská", "text": "Eparchie olomoucko-brněnská\n\nOlomoucko-brněnská eparchie Pravoslavné církve v českých zemích a na Slovensku (někdy Olomoucká a brněnská eparchie nebo Olomoucko-brněnská eparchie) je eparchie Pravoslavné církve v českých zemích a na Slovensku, jejíž územní působnost zahrnuje historické území Moravy. Katedrálním chrámem eparchie je chrám svatého Gorazda v Olomouci.\n\nOlomoucko-brněnská eparchie Pravoslavné církve v českých zemích a na Slovensku je rozdělena do šesti správních celků (okružních protopresbyterátů):\n\n\nOlomoucká eparchie byla vydělena z pražské eparchie dne 7. prosince 1949. V době vzniku eparchie existovalo na jejím území 15 komunit, které byly spravovány 14 kněžími.\n\nPrvní biskupem olomoucké eparchie se stal spolupracovník biskupa sv. Gorazda (Pavlíka) protojerej Čestmír Kráčmar. Ten byl vysvěcen na biskupa 5. února 1950 v Olomouci metropolitou Jelevferiem (Voroncovem), metropolitou Nikolajem (Jaruševičem) a arcibiskupem Makarijem (Oksijukem). Za rok od svého vzniku měla eparchie již 24 farností. Biskup Čestmír stál v čele eparchie čtyři roky, než byl nucen opustit katedru kvůli konfliktu se světskou mocí. Na jeho místo byl jmenován protojerej Mikuláš Kelli z prešovské eparchie (jeden z nejvyšších uniatských duchovních), jenž v době svého pobytu v monastýru přijal jméno Kliment. Ten byl hlavou eparchie až do své smrti v roce 1959.\n\nOd roku 1959 byl úřad neobsazen, neboť komunistické úřady bránily jmenování biskupa. To vedlo k postupnému úplnému oupštění eparchie. Teprve roku 1982 byl olomoucко-brněnským biskupem zvolen přeosvícený Nikanor (Juchimjuk). Po návratu episkopa Nikanorа v roce 1987 pod jurisdikci moskevského patriarchátu, olomoucko-brněnským biskupem byl zvolen igumen Kryštof. Jeho biskupské rukopoložení se uskutečnilo 17. dubna 1988 v olomouckém katedrálním chrámu sv. Gorazda I. K dubnu 2016 stojí v čele eparchie arcibiskup Simeon\n\nRoku 1988 pod správu eparchie spadalo 20 komunit, které spravovalo 13 kněží. V roce 2000 byl počet farností 30 a duchovních bylo 47. Po smrti metropolity, vladyky Doroteje (Filipa) se pražským arcibiskupem stal biskup Kryštof a 8. dubna 2000 byl na eparchiálním sněmu zvolen biskupem olomoucko-brněnským Simeon (Jakovlevič), jenž byl do té doby od roku 1998 biskupem mariánskolázeňským, vikářem Pražské eparchie. Výsledek volby byl potvrzen Nejsvětějším synodem Pravoslavné církve v českých zemích a na Slovensku. Dne 9. dubna 2000 proběhla intronizace episkopa Simeonа na olomouckou katedru.\n\n\n"}
{"id": "1193708", "url": "https://cs.wikipedia.org/wiki?curid=1193708", "title": "Dolné Dubové", "text": "Dolné Dubové\n\nDolní Dubové je obec na Slovensku v okrese Trnava.\n\nV obci je římskokatolický kostel Panny Marie Nanebevzaté ze 13. století a kaple svatého Josefa Kalasanského. Na faře (v domě č. 35) byla v roce 2005 otevřena pamětní síň Jozefa Ignáce Bajzy.\n\n"}
{"id": "1193710", "url": "https://cs.wikipedia.org/wiki?curid=1193710", "title": "Karbon (rozcestník)", "text": "Karbon (rozcestník)\n\nKarbon (z lat. \"carbo\", uhlí a \"carboneum\", uhlík) může znamenat:\n\n"}
{"id": "1193719", "url": "https://cs.wikipedia.org/wiki?curid=1193719", "title": "Kate Bosworthová", "text": "Kate Bosworthová\n\nKate Bosworthová, rodným jménem Catherine Ann Bosworth (* 2. ledna 1983, Los Angeles, Kalifornie, USA), je americká filmová herečka a modelka. Její debut přišel v roce 1998 a od té doby téměř bez přestávky aktivně natáčí. Nejvíce se proslavila rolí Anny v oceňovaném filmu \"Pořád jsem to já\" nebo také jako Jill Taylor ve snímku \"Oko bere\". V roce 2006 se představila i jako Lois Laneová ve filmu \"Superman se vrací\". V roce 2002 hrála hlavní roli ve filmu \"Osudové léto\", po jehož natáčení byla často komentována v souvislosti s anorexií.\n\nCatherine Ann Bosworthová se narodila 2. ledna 1983 v Los Angeles v Kalifornii. Je jediným potomkem Patricie Bosworthové, rozené Potterové, a jejího manžela Harolda Boswortha. Její matka byla ženou v domácnosti, zatímco její otec byl manažer filmy Talbots. Kate od narození trpí heterochromií; pravé oko má oříškově hnědé a levé modré. Když bylo Kate šest let, její rodina se přestěhovala do San Francisca a později ještě do dalších částí Spojených států, především kvůli práci otce Harolda. Většinu dětství ale strávila na východním pobřeží, později se s rodinou přesouvali především mezi Massachusetts a Connecticutem. V mládí se věnovala jízdě na koních, především pak dostihům.\n\nRoku 2000 byla přijata na Princetonskou univerzitu, avšak kvůli vysoké absenci bylo nakonec její přijetí zrušeno. V roce 2001 oficiálně vystudovala Cohasset High School. Je členkou projektu Appalachia Service, který má zajistit sociálně slabým rodinám ubytování a opravy domů.\n\nMezi lety 2003 až 2006 chodila s hercem Orlandem Bloomem. Následně, od roku 2009, chodila dva roky se švédským hercem Alexanderem Skarsgårdem, avšak roku 2011 se pár rozešel. V polovině roku 2011 ale Bosworthová začala vztah s americkým režisérem a hercem Michaelem Polishem. V srpnu 2012 pak pár oznámil zasnoubení a 31. srpna 2013 se v Philipsburgu v Montaně konala svatba.\n\nFilmový debut Kate Bosworthové přišel v roce 1998 společně s rolí Judith, nejlepší přítelkyně hlavní postavy Grace, ve filmu \"Zaříkávač koní\". Producenti filmu hledali zkušenou jezdkyni, takže Bosworthová vyhovovala, a od filmových kritiků si samotný film získal dobrý ohlas. Rok před touto rolí si zahrála i roli studentky v pozadí ve dvou epizodách seriálu \"Sedmé nebe\". V roce 2001 se Kate přestěhovala do Los Angeles, kde byly lepší vyhlídky na konkurzy a tím pádem i lepší role.\n\nPrůlom v Katině kariéře přišel s rokem 2002, kdy si zahrála ve filmu \"Osudové léto\". Film vyžadoval, aby se naučila surfovat, čímž trávila sedm hodin denně po dobu několika následujících měsíců. Údajně po skončení natáčení měla o 15 liber (téměř 7 kg) více svaloviny, než v minulosti. Samotný film měl dobré ohlasy a jen ve Spojených státech si vydělal 40 milionů amerických dolarů.\n\nPo několika víceméně bezvýznamných rolích nebo rolích v méně úspěšných filmech přišla v roce 2006 nabídka role Lois Laneové ve filmu \"Superman se vrací\". Bosworthová roli přijala. Samotný film zaznamenal velký úspěch, avšak samotná Bosworthová byla především kritizována. Většina kritiků se vyjádřila, že její roli mnohem lépe ztvárnila Margot Kidderová, která hrála například ve filmu \"Superman 2\". Filmový kritik Mick LaSalle například tvrdil, role Lois Laneové je těžká pro každou dvaadvacetiletou dívku.\n\nV lednu 2008 se stala tváří nové kolekce džín od Calvina Kleina. Později se objevila i v roli na luxusní kabelky značky Coach.\n\nRoku 2009 byla Kate Bosworthová zvažována do role Veroniky ve filmu \"Veronika se rozhodla zemřít\", podle stejnojmenné knihy od Paula Coelha. Do hlavní role byla ale nakonec obsazena Sarah Michelle Gellar, kterou proslavila především role Buffy v seriálu \"Buffy, přemožitelka upírů\".\n\nRoku 2014 se objevila jako Anna v oceňovaném filmu \"Pořád jsem to já\", který vypráví o profesorce lingvistiky, které byla diagnostikována Alzheimerova choroba. Julianne Moore za svoji roli v tomto filmu získala Oscara.\n\n"}
{"id": "1193723", "url": "https://cs.wikipedia.org/wiki?curid=1193723", "title": "U 69 (1940)", "text": "U 69 (1940)\n\nU 69 byla první německou ponorkou typu VIIC postavená počátkem druhé světové války pro německé válečné námořnictvo (Kriegsmarine). Oproti původním ponorkám mohla vyplouvat na delší plavby s čtrnácti torpédy. Na palubě byl umístěn 8,8 cm kanon proti menším plavidlům a protiletadlový kanon. V období únor 1941 až únor 1943 vyplula na 10 bojových plaveb. \"U 69\" byla úspěšná, potopila nebo poškodila 19 spojeneckých lodí o celkové tonáži 72 945 BRT. Její neslavný útok na civilní loď \"SS Caribou\" u pobřeží Newfoundlandu v říjnu 1942 si vyžádal 137 obětí mužů, žen a dětí. Do služby byla zařazena 2. listopadu 1940 pod velením Josta Metzlera (2. listopad 1940 – 24. srpna 1941). Dalším velitelem byl Hans-Jürgen Auffermann (24. srpna – 28. srpna 1941), Wilhelm Zahn (28. srpen 1941 – 31. března 1942) a Ulrich Gräf (31. březen 1942 – 17. únor 1943).\n\nPonorka \"U 69\" byla objednána 30. května 1938 v loděnicích F. Krupp Germaniawerft AG v Kielu pod výrobním číslem 603. Výroba byla zahájená 11. listopadu 1939. Na vodu byla spuštěna 19. září 1940. Do služby byla zařazena 2. listopadu 1940. Typ VII C byla delší a těžší než předchozí ponorky typu VII B. Na hladině měla výtlak 769 tun, při ponoření 871 tun. Ponor byl 4,7 m, výška 9,6 m. Pohon tvořily dva šesti válcové diesel motory MAN o celkovém výkonu 4 400 PS (3 240 kW) k pohonu na hladině a dobíjení baterií (2x 62 o celkové hmotnosti 61 996 t). K plavbě pod vodu sloužily dva elektromotory AEG GU 460/8-27 o celkovém výkonu 1000 PS (740 kW). Dvě lodní hřídele poháněly ponorku pomocí lodních šroubů o průměru 1,23 m. Mohla se potopit a plout v hloubce 100 m (konstrukční hloubka), případně v hloubce 165 m, maximálně až do 230 m pod hladinu moře. Rychlost ponoru byla 25–30 sekund. Její maximální rychlost byla 18,2 uzlů (33,7 km/h) na hladině a 7,3 uzlů (13,5 km/h) pod hladinou. Dosah byl 8 500 námořních mil (15 700 km) při rychlosti 10 uzlů (19 km/h), pod vodou při rychlosti 4 uzly (7,4 km/h) urazila 80 námořních mil (150 km).\n\nLodním znakem byla smějící se kráva (veselá kráva). V březnu, poté co byla potopena ponorka U 47 (kapitán Prien), Sedmá flotila se rozhodla, že lodní znak Priena bude lodním znakem celé flotily. Ponorce U 69 byl dodán rozkaz, ale nebyla přiložena skica s lodním znakem. První důstojník Auffermann dostal za úkol zjistit jak znak vypadá. Protože se nechtěl ptát sousedních posádek ponorek jak vypadá vlastní znak flotily, aby nepoškodil prestiž posádky U 69, vydal se na břeh za inspirací. Výsledkem jeho hledání byla etiketa na krabici francouzských sýrů \"Veselá kráva\". Jeden pracovník překreslil celou etiketu i s nápisem \"La vache qui rit\" (\"Veselá kráva\", něm. \"Die lachende Kuh).\" Dalším znakem bylo šest vlajek (tří skupiny dvoj-vlajkového signálu písmen L, M, A) a text Horrido.\n\n\"U 69\" od 2. listopadu 1940 do 31. ledna 1941 byla zařazena k jako výcviková ponorka 7. ponorkové výcvikové flotily v Kiel. Od 1. února 1941 do 17. února 1943 byla převelena pod 7. ponorkovou flotilu (německy 7. U-Flottille, anglicky 7th U-boat Flotilla) v Saint-Nazaire ve Francii. Během své služby se zúčastnila sedmi vlčích smeček.\nNa první bojovou plavbu ponorka \"U 69\" vyplula z Kielu 10. února 1941 pod velením Josta Metzlera a vrátila se 1. března 1941 do Lorientu. Operační prostor byl v Severním moři, v prostoru mezi Faerskými a Shetlandskými ostrovy. Potopila 3 lodi o celkové tonáži 16 057 BRT.\n\nNa druhou bojovou plavbu \"U 69\" vyplula 18. března 1941 z Lorientu a vrátila se 11. dubna 1941 do Lorientu. Operační prostor byl v severní čási Atlantského oceánu západně od Irska a jižně od Islandu. \"U 69\" potopila jednu loď o celkové tonáži 3759 BRT a jednu loď o celkové tonáži 4887 BRT poškodila.\n\nNa třetí bojovou plavbu \"U 69\" vyplula 5. května 1941 z Lorientu a vrátila se 8. července 1941 do Saint Nazaire. Operační prostor byl v centrální části Atlantského oceánu, severovýchodně od Azor. \"U 69\" 19. května doplnila zásoby paliva a proviantu z parníku Egerland. 18. června z U 103 doplnila 700l oleje a od ponorky U 107 proviant. Ponorka U A předala šifrovací dokumentaci. 30. června 1941 v Las Palmas de Gran Canaria doplnila palivo a proviant. Během plavby položila čtyři miny typu TMC v přístavu Takoradi osm min typu TMC v přístavu Lagos, kde na minu najel plovoucí bagr Robert Hughes. Operační prostor byl ve střední části Atlantského oceánu od Freetownu přes Kapverdské ostrovy až po Las Palmas. Během operační plavby potopila sedm lodí.\nNa čtvrtou bojovou plavbu \"U 69\" vyplula 21. srpna 1941 z Saint Nazaire a vrátila se 27. srpna 1941. Během plavby přes Biskajský záliv kapitán ponorky onemocněl a ta se musela vrátit zpět na základnu. Během plavby nepotopila ani nepoškodila žádnou loď.\n\nNa pátou bojovou plavbu \"U 69\" vyplula 1. září 1941 z Saint Nazaire a vrátila se 1. října 1941. Velitelem byl Wilhelm Zahn. Operační prostor byl v severní části Atlantského oceánu, severozápadně od Hebrid a jihovýchodně od Cap Farewell. Během bojové plavby U 69 byla součástí vlčí smečky \"Seewolf\" a \"Brandenburg\", avšak žádnou loď nepotopila ani nepoškodila.\n\nNa šestou bojovou plavbu \"U 69\" vyplula 30. října 1941 z Saint Nazaire a vrátila se 8. prosince 1941. Operační prostor byl v Atlantského oceánu západně od Španělska a Gibraltaru a byla součástí vlčí smečky \"Störtebecker.\" Během plavby nepotopila ani nepoškodila žádnou loď.\nNa sedmou bojovou plavbu \"U 69\" vyplula 18. ledna 1942 z Saint Nazaire a vrátila se 17. března 1942. Ovšem po devíti dnech plavby se musela vrátit zpět neboť zanechávala za sebou velkou olejovou stopu. Po opravě se znovu vydala do operačního prostoru 31. ledna 1942. Ponorce opět velel Wilhelm Zahn. Operační prostor byl v severní části Atlantského oceánu u Newfoundlandu. Během bojové plavby žádná loď nebyla potopena ani poškozena.\nNa osmou bojovou plavbu \"U 69\" vyplula pod velením Ulricha Gräfa 12. dubna 1942 z Saint Nazaire a vrátila se 25. červen 1943. Operační prostor byl v západní části Atlantského oceánu a v oblasti Karibiku. U 69 převzala 29. dubna 1942 od zásobovací ponorky \"U 459\" palivo (32 m) a proviant. Během operační plavby potopila čtyři lodě celkové tonáži 11 976 BRT.\nNa devátou bojovou plavbu \"U 69\" vyplula 15. srpna 1942 z Saint Nazaire a vrátila se 5. listopadu 1942 do Lorientu. Během operační plavby převzala 25. října 1942 od zásobovací ponorky U 463 palivo (12 m) a proviant. Východně Virginie Beach položila dvanáct min typu TMB. Operační prostor byl v západní části Atlantského oceánu, v Chesapeakské zátoce a u Nového Skotska. Během operační plavby potopila dvě lodě celkové tonáži 4 597 BRT.\n\nNa desátou bojovou plavbu \"U 69\" vyplula 2. ledna 1943 z Lorientu. Operační prostor byl v severní části Atlantiku jižně od Grónska a severně od Newfoundlandu.\n17. února 1943 byla U 69 vykryta zaměřovačem Huff-Duff z doprovodných lodí konvoje ONS 165 a těžce poškozena hlubinnými pumami, po vynoření byla taranována korvetou \"HMS Fame\" a potopena. Celá posádka 46 námořníků zahynula.\n\nPonorka \"U 69\" se zúčastnila v průběhu bojových operací sedmi vlčích smeček\n\n\n\n\n"}
{"id": "1193724", "url": "https://cs.wikipedia.org/wiki?curid=1193724", "title": "Jeřáb bílý", "text": "Jeřáb bílý\n\nJeřáb bílý, známý též jako jeřáb sibiřský (\"Grus leucogeranus\"), je pták z řádu krátkokřídlých (\"gruiformes\"), z čeledi jeřábovitých (\"Gruidae\"), z rodu jeřáb (\"Grus\"). Jde o monotypický druh.\n\nHnízdí především na Sibiři, zejména v oblasti dolního toku řeky Ob a v Jakutsku, často v bažinatých oblastech na rozhraní tundry a tajgy. Jde o tažný druh, odlétá z hnízdišť koncem září, jeřábi hnízdící v Jakutsku zimují v Číně a v Indii, populace ze západní Sibiře pak zimuje v Íránu. Na hnízdiště se vrací v květnu. Z hlediska států se vyskytuje jako hnízdící druh pouze v Rusku, ale na přeletu a při tahu se objevuje také v Afghánistánu, Ázerbájdžánu, Číně, Indii, Íránu, Japonsku, Jižní Koreji, Jordánsku, Kazachstánu, Mongolsku, Pákistánu, Turkmenistánu a Uzbekistánu.\n\nJedinci druhu dosahují délky mezi 115-127 cm, výšky zhruba 140 cm, hmotnosti okolo 5-10 kg. Rozpětí křídel dospělého jedince bývá mezi 210-230 cm. Samice snáší obvykle dvě vejce, většina párů však odchová pouze jedno mládě. Na vejcích samička sedí 27-29 dní, samec se v tu dobu pohybuje poblíž. Mláďata jsou opeřená za 70-80 dní. Jeřábi bílí se dožívají víc jak 80 let. Jejich potravou jsou vodní rostliny, hmyz, bezobratlí živočichové i menší obratlovci, ryby i hlodavci. Hnízda si staví z vodních rostlin, mají průměr až 80 cm a bývají umístěná v mělké vodě.\n\nDlouho byl považován za vysoce ohrožený druh, avšak roku 1980 byla objevena jeho nová zimoviště v Číně, takže odhady jeho počtu musely být navýšeny, v současnosti se pohybují kolem 3-4 tisíc jedinců. Pro původní obyvatele Sibiře, zejména Jakuty, je tento jeřáb, jakutsky zvaný \"kytalyk\", posvátným ptákem, spojovaným s šamanskými rituály.\n"}
{"id": "1193727", "url": "https://cs.wikipedia.org/wiki?curid=1193727", "title": "Indická pobřežní stráž", "text": "Indická pobřežní stráž\n\nIndická pobřežní stráž (hindsky: भारतीय तटरक्षक, \"Bhāratīya Taṭarakṣaka\") je součástí indických ozbrojených sil. Je podřízena indickému ministerstvu obrany. Mezi její hlavní úkoly patří vynucování práva a ochrana výlučné námořní ekonomické zóny země. Jeho hlavní síly představují různé druhy oceánských hlídkových lodí a hlídkových lodí. Provozuje také námořní hlídková letadla a vrtulníky. Velitelství sídlí v Novém Dillí. Na počátku roku 2016 pobřežní stráž disponovala 120 plavidly, přičemž dalších 70 bylo rozestavěno. Plavidla indické pobřežní stráže nesou před jménem označení ICGS.\n\nPobřežní stráž byla založena 1. února 1977. Jejími prvními plavidly se staly dvě od indického námořnictva převzaté fregaty \"Kuthar\" a \"Kirpan\" britského typu 14 a pět hlídkových člunů třídy \"Poluchat\".\n\nČinnost indické pobřežní stráže je rozdělena do pěti operačních oblastí, přičemž každá má své regionální velitelství – západní (Bombaj), býchodní (Čennaí), severovýchodní (Kalkata), severozápadní (Gandhinagar) a nakonec Andamany a Nikobary (Port Blair).\n\n\n\n\n\nIndická pobřežní stráž provozuje námořní hlídkové letouny Dornier Do 228 a vrtulníky typů HAL Dhruv a HAL Chetak.\n\n\n\n"}
{"id": "1193728", "url": "https://cs.wikipedia.org/wiki?curid=1193728", "title": "Budovy sanatoria ve Vyšných Hágách", "text": "Budovy sanatoria ve Vyšných Hágách\n\nBudovy sanatoria ve Vyšných Hágách je komplex, ve kterém sídlí Národní ústav tuberkulózy, plicních chorob a hrudní chirurgie.\n\nStavba byla realizována v letech 1934-1938. Tvoří téměř zachovalý urbanistický soubor třinácti budov, funkčně i velikostí rozdílných, které přesto provozně souvisí, se nachází ve vysokohorském prostředí v tatranské osadě Vyšné Hágy. Léčebný ústav má mnoho vlastností, které jej připodobňují svébytnému sídelnímu útvaru.\n\nKomplex třinácti budov sanatoria k léčbě tuberkulózy se rozkládá na jižním úbočí tatranského masivu, v nadmořské výšce od 1100 do 1170 metrů. V rámci státu se léčebna vyznačuje několika superlativy: největší, nejkomplexnější vybavená, nejvýše položená (1125 m n. m.) a nakonec dosud stále nejmodernější. Areál léčebny má rozlohu téměř 62 hektarů, je obklopen a z části i pokrytý jehličnatým lesem. Celý urbanistický soubor je v jistém smyslu soběstačnou osadou, a to i přes skutečnost, že druhá světová válka zmařila výstavbu původně plánovaného hotelu pro příbuzné a návštěvy pacientů i výstavbu velké ubytovny pro zaměstnance.\n\nHodnocení objektu kolísá mezi úžasem příznivce funkcionalismu vůči velkoryse modernímu a rozsáhlému gestu, až po despekt těch, kteří zdůrazňují konflikt s prostředím a lidskou mírou. Na tomto komplexu lze identifikovat úspěšnost velkorysých záměrů funkcionalistické moderny. Představa velkého dělnického sanatoria, kde by se léčila nemoc, která byla nejčastější příčinou úmrtí v třicátých letech v ČSR, vedla pražskou Ústřední sociální pojišťovnu pojišťovnu k rozhodnutí zakoupit pozemek na jeho výstavbu.\n\nVýstavba sanatorií a léčebných ústavů ve Vysokých Tatrách byla prakticky výhradní\ndoménou pražských architektů. Domácí architekti se účastnili pouze na soukromých a zejména drobnějších akcích.\n\nCelá soutěž, která se na toto sanatorium vypsala, byla bohužel bez účasti architektů ze Slovenska. Je příkladem toho, jak se exportovaly v Praze avantgardní myšlenky i pražský centralismus. Avantgarda vnímala příležitost navrhnout a postavit velký a členitý komplex jako manifestaci ideálů moderny. Šlo o sociálně pozitivní projekt a současně o vícefunkční komplex, ve kterém se dal dobře realizovat ideál moderny - rozčlenění funkcí. Jádro problému, jak jej popisoval časopis Stavba, bylo v tom, že oproti symetrické kompozici, která ztělesňovala historicky formalistické řešení, avantgarda preferovala asymetrické uspořádání hmot. V této zdánlivě formální stránce problému se koncentroval zápas za novou architekturu. Porota nakonec zvolila symetrické řešení. Nakonec se uskutečnil návrh architektů Františka Libry (1891 - 1958) a Jiřího Kana (1895 - 1944), který se skládá z mohutného a dlouhého, symetrického hlavního bloku. Na severní stranu má připojeny čtyři krátká příčná křídla a uprostřed delší vstupní křídlo.\n\nRealizovaný komplex řeší v čistém monobloku, členěném v hlavním korpusu do tří symetricky řešených částí, pro hlavní sanatoriích provozu. Složitá dispozice je řešena v jasném skeletového rastru a z novodobých kvalitních materiálů v příkladném řemeslném provedení. Ve výtvarném projevu jsou nevšedně přesvědčivě zvýrazněny všechny základní funkční elementy, které v komplexním hodnocení zařazují tuto stavbu mezi světové špičkové příklady funkcionalistické architektury. K monobloku jsou přičleněny pomocné provozy a bytová výstavba, které nedosahují úrovně hlavního objektu ani z urbanistického hlediska, ani v celkovém provedení.\n\nOrganizace výstavby se členila na dvě základní fáze. V první etapě (1934 - 1935) udělali přípravu území včetně vybudování přístupové horské cesty, vlečky a složité infrastruktury. Ve druhé etapě (1935 - 1938) postavili léčebné, hospodářské a ubytovací objekty : hlavní léčebná budova, infekční pavilon, prosekturu, centrální kotelna s elektrárnou, dílny, prádelna, garáže, skleník, vrátnice a čtyři budovy na ubytování zaměstnanců. Hlavní léčebný monoblok, s půdorysnou osnovou připomínající letadlo, je zformován navenek symetricky podle osy kolmé na vrstevnice. Počty podlaží kolísají od 1 do 9 a délka jižního lůžkového traktu dosahuje 270 metrů. Ústřední monoblok byl navržen na kapacitu 500 hospitalizovaných pacientů, obsahuje vysokoštandardný léčebný komplement prostory na přípravu a konzumaci stravy pro pacienty i personál, obchody, poštu, telefonní ústřednu, holičství, divadelní sál se 600 sedadly, rozsáhlé klubové a jiné společenské prostory, otevřené odpočívárny .\n\nKaždý z třinácti objektů urbanistického celku je svébytným architektonickým dílem s výraznými znaky funkcionalistické architektury. Jednotný autorský rukopis se projevuje horizontality hmot i členění jejich povrchů, plochými střechami, střídmou barevností, citlivým osazením do terénu. Hlavní objekt, který se díky velikosti jediný uplatňuje jako viditelný a závažná složka obrazu země, je samozřejmě reprezentativní vzorníkem znaků autorského rukopisu.\n\nKonstrukční řešení využily přednosti železobetonového skeletu, pro výplňové zdivo byly vyvinuty, vyrobeny a použity speciální cihly. Hlavní budovu izolovali korkem a obložili kvalitními fasádovými obkladačkami, takže má vynikající tepelněizolační a hydroizolační vlastnosti.\n\n\"Soupis památek na Slovensku\" (díl III., S.261-262,1969) ji výslovně uvádí mezi objekty, které jsou hodnotným kulturním dědictvím.\n\n"}
{"id": "1193729", "url": "https://cs.wikipedia.org/wiki?curid=1193729", "title": "Kopírovací papír", "text": "Kopírovací papír\n\nKopírovací papír, také uhlový papír, kopírák nebo karbon, je tenký papír nebo fólie, z jedné strany pokrytá černou nebo modrou barvicí vrstvou. Vkládá se mezi dva psací papíry a slouží k tomu, aby na spodním papíru vznikla kopie toho, co se napíše na svrchní papír. Přenos barvy se ovšem děje mechanickým tlakem, takže se nedá použít například při psaní plnícím perem, zato například kuličkovým, tedy právě proto \"propisovacím\".\n\nUžíval se velice často k vytváření kopií při psaní úředních, obchodních i jiných textů na psacím stroji, kde bylo možno při použití tenkých (tzv. průklepových) papírů vytvořit najednou až deset kopií (průklepů). Tato jednoduchá technika se užívala v tak zvaném samizdatu, při rozmnožování cenzurou zakázaných textů. Nejlepší k tomu byly mechanické psací stroje s elektrickým pohonem, které měly stejnoměrnou sílu úhozu. Kopírovací papír se užíval často i pro faktury, účtenky a jiné psané dokumenty, kde vystavitel potřeboval jejich kopii. Pro různé účtenky a drobné doklady se koncem 20. století začaly užívat samokopírovací (bezkarbonové) papíry, které neměly barevnou vrstvu, ale byly vespod pokryty nesmírně jemnými balonky s kapičkami barvy, která se při psaní přenášela na podložený papír. Uživatel tedy nemusel nic vkládat a neušpinil si navíc ruce.\n\nKopírovací papír se používal i při počítačovém zpracování a tisku sestav na jehličkových tiskárnách. Teprve u novějších (neimpaktových) tiskáren (laserové, inkoustové, termografické atd.) se mechanické kopírování nedalo použít a nahradilo se opakovaným tiskem. Kopírovací papír se tak používá už jen pro velmi speciální použití (např, přenos kresby na sklo při výrobě vitráží) a vyrábí jej jen několik firem na světě.\n\nPrvní kopírovací papír vynalezl kolem roku 1801 patrně Pellegrino Turri, italský vynálezce jednoho z prvních psacích strojů, který ho ovšem používal místo pozdější barvicí pásky. Patent na kopírovací papír s voskovou barvicí vrstvou získal Angličan Ralph Wedgwood (1766–1837) roku 1806. Zatímco barvicí vrstva se zpočátku nanášela za horka, v polovině 19. století se objevil postup s nanášením rozpuštěného barviva za studena.\n\n"}
{"id": "1193730", "url": "https://cs.wikipedia.org/wiki?curid=1193730", "title": "Slovenský filmový ústav", "text": "Slovenský filmový ústav\n\nSlovenský filmový ústav (SFÚ) je jedinou státní institucí na Slovensku, která se komplexně zabývá filmem a kinematografií. Soustřeďuje, uchovává, ochraňuje filmová a jiná audiovizuální díla a dokumentační materiály a zpřístupňuje je veřejnosti. Je správcem filmového archivu, který je ve smyslu zákona archivem zvláštního významu. Tvoří ho všechna, často unikátní filmová díla natočená na Slovensku. Tyto sbírky jsou významnou složkou kulturního dědictví a jsou státem chráněným národním majetkem. SFÚ vykonává také práva výrobce k slovenským filmům vyrobeným organizacemi ve výlučné působnosti státu a obchodní činností tato práva zhodnocuje.\n\nSlovenský filmový ústav byl založen 1. dubna 1963 v Bratislavě. Jeho součástí se stal filmový archiv tehdejší Ústřední půjčovny filmů, který založil v roce 1958 Ivan Rumanovský. Po obnovení činnosti Československého filmového ústavu v Praze byl ještě v roce 1963 SFÚ ustanoven jeho pobočkou a krátce na to byl během Kongresu Mezinárodní federace filmových archivů (FIAF) odsouhlasila statut společného archivu ČSFÚ Praha a SFÚ Bratislava. Samostatnou institucí se SFÚ stal v roce 1991, samostatným členem FIAF až v roce 2001. Prvním z dosavadních ředitelů instituce byl Ján Komiňár, který tuto funkci zastával nejdéle. V pozdějších obdobích se na postu ředitele vystřídalo přes 20 jeho následovníků; současným generálním ředitelem je Petr Dubecký. Z prvního sídla v prostorách Filmového klubu na Rybném náměstí se v roce 1968 SFÚ přestěhoval na Grosslingovu ulici, kde sídlí dodnes. Od roku 1968 archivuje kromě domácí produkce i vybraná zahraniční filmová díla a od roku 1969 iniciuje široký okruh činností v oblasti výzkumu dějin slovenské kinematografie.\n\nOd roku 2001 je SFÚ členem Mezinárodní federace filmových archivů (FIAF), od roku 2006 je členem mezinárodní organizace European Film Promotion (EFP), v zaměření zejména na prezentaci audiovizuální kultury a průmyslu Slovenska. Dále je SFÚ členem Slovenské asociace knihoven (SAK), Slovenské asociace producentů v audiovizi (SAPA) a prostřednictvím kanceláře MEDIA Desk i sítě European Documentary Network (EDN).\n\nNárodní filmový archiv tvoří především tři oddělení: Oddělení filmového archivu, Oddělení dokumentace a knihovnických služeb a Oddělení mediatéky. \n\nOddělení filmového archivu spravuje fond, který tvoří téměř 80 000 kotoučů filmové suroviny. Z toho archivní zahraniční sbírky představují cca jednu třetinu, zbytek tvoří sbírkové fondy filmových materiálů ke slovenskými filmům. Ve sbírkách k slovenskými filmům to nejsou pouze tituly na 16mm a 35mm kinofilmů, ale také různé druhy zabezpečovacích a rozmnožovacích materiálů – negativ obrazu, negativ zvuku, duplikát negativu a pozitivu, magnetické zvukové pásy (ruchy, šumy, hudba) a nejnověji i intermediáty negativů a pozitivů. V případě filmových materiálů k zahraničním filmům archivuje FA několik tisíc 35 mm kopií filmových titulů, mezi nimiž se nacházejí i díla mnoha významných světových režisérů. Tímto fondem FA pokrývá vzdělávání studentů na školách s filmovým a uměleckovědním zaměřením. Kromě sbírkových fondů na filmových materiálech tvoří fondy FA i různé druhy video nosičů – HDCam SR 4: 4: 4, HDD, DCP, Digital Betacam, Betacam SP, DVD, SVCD, CD-R, MiniDV, DV-cam, DAT a VHS.\n\nOddělení dokumentace a knihovních služeb soustřeďuje, zpracovává a zpřístupňuje listinné, grafické, fotografické a jiné sbírkové předměty, knihovní dokumenty – odbornou filmovou literaturu, periodické publikace, scénáře audiovizuálních děl, tištěné nebo elektronické katalogy a multimediální díla související s filmovým uměním. Kromě toho provádí akviziční a dokumentační činnost, sleduje tiskové výstupy a tvoří z nich bibliografické soupisy. Zároveň je odborným garantem naplňování databází informačního systému SK CINEMA. \n\nKnihovna SFÚ je organizačně začleněna do oddělení dokumentace a knihovních služeb Národního filmového archivu SFÚ, je jedinou specializovanou knihovnou filmologické literatury na Slovensku. Její fond tvoří knihy, scénáře, periodika, zvukové dokumenty a elektronické dokumenty. Soustřeďuje se na získávání domácích i zahraničních publikací s obsahovým zaměřením na oblast slovenské kinematografie a audiovize. Své služby poskytuje registrovaným uživatelům oddělení dokumentace a knihovnických služeb v souladu s knihovním a výpůjčním řádem SFU. Mezi základní funkce knihovny patří výpůjční služby v prostorách studovny knihovny i mimo ně, a to v případě knih s výjimkou encyklopedií, slovníků či obrazových publikací. Výpůjční doba je jeden kalendářní měsíc a současně je možné zapůjčit si nejvýše 5 knih. Pro orientaci ve fondech knihovny SFÚ jsou k dispozici tradiční lístkové katalogy (jmenný katalog periodik, jmenný a systematický katalog knih, jmenný a názvový katalog scénářů a jiné). Katalog knihovny v elektronické podobě je v současnosti připravován v rámci projektu SK CINEMA. Pro vyhledávání informací o článcích z časopisů a novin jsou v prostorách knihovny k dispozici i různé bibliografické zdroje vytvářené v rámci SFÚ. Ty od roku 2000 obsahují i ​​bibliografické záznamy o článcích z periodik v elektronické podobě, především o textech souvisejících se slovenskou kinematografií a audiovizi.\n\nDokumentace SFÚ je organizačně začleněna do oddělení dokumentace a knihovních služeb Národního filmového archivu SFÚ. Dokumentační sbírky, které se skládají z tzv. dokumentačních složek, obsahují textové materiály k jednotlivým slovenským a zahraničním kinematografickým a jiným audiovizuálním dílům, filmovým osobnostem, výrobcům zvukově obrazových záznamů a jiným filmovým organizacím, filmovým festivalům, přehlídkám a dalším veřejným událostem, souvisejícím s audiovizuálním dědictvím a kinematografickou kulturou na Slovensku. Součástí dokumentačních složek mohou být výrobní listy, distribuční listy, tiskové zprávy, výstřižky z novin a časopisů, textové propagační materiály, cizojazyčné materiály, montážní listiny, dialogové listiny, festivalové katalogy a další informační materiály, vážící se k historii a současnosti filmového dění na Slovensku i v zahraničí. Dokumentace poskytuje své služby registrovaným uživatelům oddělení dokumentace a knihovnických služeb v souladu s Řádem pro zpřístupňování filmových kopií audiovizuálních děl a zvukově obrazových záznamů, archivních dokumentů a sbírkových předmětů a s tím spojených služeb Národního filmového archivu. Mezi základní služby dokumentace patří prezenční výpůjční služby, tj. půjčování dokumentačních složek ke studiu v prostorách knihovny SFÚ.\n\nArchiv fondů a sbírek filmových institucí a osobností SFÚ, jako jedna ze složek oddělení dokumentace a knihovních služeb Národního filmového archivu SFÚ, spravuje především archivní fondy filmových institucí a osobností filmového života. Obsahem jednotlivých fondů a sbírek jsou písemné archiválie – písemnosti úředního charakteru, podniková agenda, rukopisy, korespondence, osobní dokumenty, ale mohou obsahovat i fotografie, výtvarná díla, hudební partitury, architektonické návrhy a jiné typy materiálů. Zpracované fondy jsou zpřístupňovány pro badatele, po předchozí domluvě v souladu s Řádem pro zpřístupňování filmových kopií audiovizuálních děl a zvukově obrazových záznamů, archivních dokumentů a sbírkových předmětů, a s tím spojených služeb Národního filmového archivu archivního řádem, a badatelským řádem Národního filmového archivu Slovenského filmového ústavu.\n\nArchiv plakátů a letáků SFÚ je součástí oddělení dokumentace a knihovních služeb Národního filmového archivu SFU. Základem jeho sbírek jsou především plakáty a letáky (drobné reklamní tisky) ke slovenskými filmům, zahraničním filmům distribuovaným na území Slovenska a k filmovým akcím (festivalům, přehlídkám apod.) Váží se ke slovenské kinematografii. Plakáty a letáky zařazené do archivních sbírek se z důvodu jejich ochrany nepůjčují a mohou opustit archiv pouze ve výjimečných a odůvodněných případech. Slovenské filmové plakáty jsou však veřejnosti zpřístupňovány prostřednictvím výstav. Plakáty a letáky, z nichž jsou vyhotoveny digitální rozmnoženiny, je možné zpřístupnit pro studijní účely v prostorách studovny knihovny SFÚ. Další služby archivu plakátů a letáků jsou veřejnosti poskytovány v souladu s Řádem pro zpřístupňování filmových kopií audiovizuálních děl a zvukově obrazových záznamů, archivních dokumentů a sbírkových předmětů, a s tím spojených služeb Národního filmového archivu.\n\nFotoarchiv SFÚ je organizačně začleněn do oddělení dokumentace a knihovních služeb Národního filmového archivu SFÚ. Obsahuje fotografické materiály (fotografie, fotonegativy, diapozitivy, fotoalba, pohlednice), související především s výrobou slovenských filmů (pracovní záběry, fotografie z filmů) a jejich propagací (distribuční fotografie). Ve sbírkách se nacházejí i fotografické materiály, související se zahraničními filmy, slovenskými a zahraničními filmovými osobnostmi, jakož i filmovými akcemi. Fotografické materiály zařazené do archivních sbírek se z důvodu jejich ochrany nepůjčují a mohou opustit archiv pouze v odůvodněných případech. Fotografické materiály jsou zpřístupňovány prostřednictvím digitálních rozmnoženin a to na základě písemné objednávky. Tyto a další služby fotoarchivu SFÚ jsou veřejnosti poskytovány v souladu s Řádem pro zpřístupňování filmových kopií audiovizuálních děl a zvukově obrazových záznamů, archivních dokumentů a sbírkových předmětů a s tím spojených služeb Národního filmového archivu.\n\nMediatéka SFÚ ve svém fondu soustřeďuje audiovizuální díla na DVD, VHS a Blu-ray nosičích. Fond je rozčleněn na slovenské a zahraniční sbírky a slouží výhradně pro studijní účely. Výjimku tvoří díla, ke kterým SFÚ vykonává práva výrobce a jejichž kopie lze pro nekomerční účely a za příslušný poplatek poskytovat i laické veřejnosti. Mediatéka zpřístupňuje odborné veřejnosti i audiovizuální díla získané na základě Zákona o povinných výtiscích a díla podpořená Ministerstvem kultury SR. Spolupracuje při tom s distribučními společnostmi, producenty a vydavateli nosičů DVD a Blu-ray. Mediatéka archivuje i DVD a VHS nosiče vydávané Filmovým ústavem. Zájemcům o slovenské filmy, ke kterým práva vykonává SFÚ a nebyly dosud vydány na DVD, zajišťuje jejich přepis na DVD podle podmínek uvedených v půjčovním řádu NFA SFU. Součástí Mediatéky je i projekční místnost pro dvě osoby určená k projekci nosičů, které není možné zapůjčit pro použití mimo prostory SFÚ. Podmínkou takové projekce je doložení jejího studijního účelu a platný průkaz do knihovny SFÚ.\n\nNárodní kinematografické centrum tvoří oddělení filmových akcí, ediční oddělení a Audiovizuální informační centrum (AIC). Soustřeďuje a poskytuje komplexní informace a služby související se slovenskou kinematografií, prezentaci slovenských filmů v domácím prostředí i v zahraničí, podporu akcí se zahraničním filmem na Slovensku, jakož i vydávání obecných a odborných filmologických publikací v rámci ediční činnosti SFÚ.\n\nOddělení filmových akcí spolupořádá přehlídky slovenských filmů v rámci filmových akcí na Slovensku a v zahraničí, je komunikačním partnerem pro organizátory filmových festivalů a přehlídek, se zájmem o uvedení slovenské filmové produkce. \n\nNa Slovensku je SFÚ tradičním partnerem a spoluorganizátorem akcí jako MFF Febiofest a Projekt 100, tradičně široká je jeho spolupráce s MFF Art Film Fest, MFF Bratislava, a mnoha dalšími mezinárodními filmovými festivaly.\n\nV zahraničí se SFÚ soustřeďuje na významné mezinárodní filmové festivaly a usiluje o rozšíření prezentace slovenských filmů do co největšího počtu zemí a regionů. Pravidelně se kromě jiných účastní Berlínského mezinárodního filmového festivalu (Berlinale), MFF Cannes, MFF Benátky, MFF Karlovy Vary, MFF Locarno, MFF Rotterdam, MFF Varšava, MFF San Sebastian, MFDF a MFF Thessaloniki. Z mezinárodních filmových trhů a koprodukčních fór jsou to pak např.: European Film Market Berlín, Německo; Marché du Film Cannes, Francie; CentEast Varšava, Polsko; Sofia Meetings, Bulharsko; Connecting Cottbus, Německo; Agora Film Market, Thessaloniki (Soluň), Řecko; Baltic Event, Tallinn, Estonsko; East European Forum, Praha, Česká republika, a další.\n\nEdiční oddělení se zaměřuje na činnosti spojené s vydáváním odborné literatury, DVD nosičů se slovenskými filmy, filmových časopisů Film.sk a Kino-Ikon a v neposlední řadě různých propagačních materiálů zaměřených na prezentaci vlastních aktivit instituce, jakož i slovenské kinematografie a audiovizuálního prostředí.\n\nAudiovizuální informační centrum vytváří kontakty se zahraničními institucemi a poskytuje jim přístup k relevantním informacím z oblasti slovenského kinematografického a audiovizuálního prostředí, shromažďuje, zpracovává a distribuuje informace, které jsou určeny odborníkům z oblasti slovenské kinematografie/audiovize v domácím i zahraničním prostředí.\n\nBývalé Charlie centrum, dnes už Kino Lumière, bylo otevřeno 5. září 2011. Na Špitálské ul. 4 byl spuštěn provoz ve dvou kinosálech v přízemí, denně se v kině promítají čtyři filmy. Před začátkem užívání oba kinosály prošly úpravou: vyměněna byla promítací plátna, instalována moderní technologická zařízení, zvuk byl zkvalitněn na Dolby Stereo. Ve svém programu nabízí Kino Lumière divákům alternativní domácí, světovou a evropskou tvorbu.\n\nProdejna Slovenského filmového ústavu nabízí jak publikace a DVD vydané Slovenský filmovým ústavem, tak i různé jiné publikace a DVD týkající se slovenské audiovize a filmové teorie. Prodejna sídlí na Grosslingově ulici, a nabízí také možnost online nákupu.\n\nFilm.sk je internetový měsíčník o filmovém dění na Slovensku.\n\nSlovenský filmový ústav se rovněž věnuje publikování knih ve slovenském a anglickém jazyce.\n\nSlovenský filmový ústav se věnuje vydávání DVD a kolekcí DVD slovenských archivních filmů.\n\n"}
{"id": "1193731", "url": "https://cs.wikipedia.org/wiki?curid=1193731", "title": "Seznam českých rozhlasových vysílačů", "text": "Seznam českých rozhlasových vysílačů\n\nToto je seznam českých rozhlasových vysílačů seřazených podle frekvence aktualizovaný k 19. srpnu 2018.\n\n\n"}
{"id": "1193735", "url": "https://cs.wikipedia.org/wiki?curid=1193735", "title": "Seznam opavských knížat", "text": "Seznam opavských knížat\n\nToto je seznam opavských knížat. Opavské knížectví nebo také Opavské vévodství (německy \"Herzogtum Troppau\", polsky \"Księstwo Opawskie\") bylo historickým útvarem na moravsko-slezském pomezí v okolí dnešních měst Opavy, Bruntálu, Krnova, Hlučína a polských Hlubčic.\n\nJiří z Poděbrad ustanovil opavským knížetem svého syna Viktorína. Na nátlak uherského a českého krále Matyáše Korvína mu museli roku 1485 své knížectví postoupit. Matyáš pak postupoval stejně jako Jiří z Poděbrad a Opavsko dal svému synovi Jánošovi. Po smrti Matyáše se vlády nad Slezskem chopil dle olomouckých úmluv Vladislav II. Jagellonský. Opavsko už zůstalo v rukách českých králů.\n"}
{"id": "1193737", "url": "https://cs.wikipedia.org/wiki?curid=1193737", "title": "Litoměřický kraj", "text": "Litoměřický kraj\n\nPočátky existence Litoměřického kraje spadají do druhé poloviny 13. století, kdy Přemysl Otakar II. nahradil původní hradské zřízení krajským zřízením. Raně středověké přemyslovské správní hradiště se nalézalo na Dómském pahorku jihovýchodně od jádra středověkého města.\n\nLitoměřický kraj se nazývá podle královského krajského města Litoměřice, které bylo jeho správním centrem od nepaměti.\n\nLitoměřice náleží mezi nejstarší česká města. Vznik města ale předcházela existence raně středověkého přemyslovského správního hradu a jeho aglomerace. Toto hradiště se nalézalo na Dómském pahorku jihovýchodně od jádra středověkého města. Bylo rozděleno na vlastní hrad a předhradí, jehož část byla kolem roku 1057 vyhrazena pro kapitulu při kostele sv. Štěpána v místě, kde se nyní nachází barokní katedrála sv. Štěpána.\n\nVznik tohoto královského města spadá mezi roky 1219 a 1228 (nelze zpřesnit). V letech 1257–1421 se ve městě nacházel křižovnický klášter. Královské město si od 13. do 17. století udrželo dominantní postavení mezi městy celé severní poloviny Čech. Důkazem je množství práv a privilegií, jimiž je různí čeští panovníci, včetně Karla IV., obdařili. Nejzávažnější bylo právo skladu a právo mílové, jimiž se mohlo pyšnit opravdu jen málo českých měst. Právo skladu znamenalo, že každý obchodník, který plul po Labi (např. do Pirny či Drážďan), musel své zboží v Litoměřicích vyložit a tři dny na zdejším trhu nabízet. Teprve potom mohl ve své cestě pokračovat. Stávalo se velmi často, že tak jeho cesta v Litoměřicích skončila. V oněch dobách Litoměřice byly jedním z nejdůležitějších říčních přístavů na Labi. Právo mílové měla na severu Čech pouze dvě města, mimo Litoměřic ještě Žatec a Most. V okruhu jedné české míle nesměla být provozována jakákoliv výdělečná činnost (řemeslo, hospoda apod.). Velikost české míle kolísala, mívala až 10,5 kilometrů.\n\nV roce 1655 se město stalo centrem nově zřízené litoměřické diecéze.\n\nPři solním sčítání v roce 1702 bylo zjištěno v Litoměřickém kraji 119274 křesťanů a 495 židů. Dohromady 119769 obyvatel nad 10 let.\n\nPřevážně české Litoměřice zažily po porážce stavovského povstání (1620) příliv německého etnika, v menší míře také italského. Přesto byla čeština stále hlavním jazykem, a to až do tereziánských a josefínských reforem (od roku 1739 pronikla němčina do městských knih, od roku 1775 byla němčina vyučovacím jazykem městské školy).\n\nKraj vydržel v původním uspořádání až do roku 1849, kdy bylo císařským nařízením č. 268/1849 o nové organizaci soudní, č. 255/1849 o nové organizaci správy a prozatímním zákonem obecním č. 170 ze 17. března 1849 nahrazen správou státní (zeměpanskou). Kraj byl obnoven v pozměněných hranicích roku 1855 a vydržel až do 23. října 1862, kdy bylo krajské zřízení zrušeno. Po zrušení se země členily již jen na okresy. Některé zdroje datují zrušení krajů rokem 1868.\n\nV roce 1868 byly zrušeny krajské úřady a kraje jako administrativní jednotky. Nadále však zůstala zachována krajská organizace u soudů.\n\n\nMísta v Kraji Litoměřickém z roku. 1654, označená v berní rule tohoto kraje jako města a městečka.\n"}
{"id": "1193738", "url": "https://cs.wikipedia.org/wiki?curid=1193738", "title": "Cingulum militare", "text": "Cingulum militare\n\nCingulum militare (\"válečný pás\") byl opasek a chránič slabin římských vojáků. Byl součástí římské uniformy v 1. stol. před Kr.-3. stol. n. l. Sestával z opasku, na kterém byly vpředu upevněny kovové kruhy. Někdy se tyto kruhy nacházely na koženém podkladu. V 2. století se Cingulum zkrátilo. Podobné pásy se také vyskytovaly na římských standardách.\n\nNa opasku se nosil meč (\"gladius\") a dýka (\"pugio\"). Během krize v 3. století cingulum vymizelo z uniformy legionáře a zůstal pouze opasek.\n"}
{"id": "1193740", "url": "https://cs.wikipedia.org/wiki?curid=1193740", "title": "Kanton Vandœuvre-lès-Nancy", "text": "Kanton Vandœuvre-lès-Nancy\n\nKanton Vandœuvre-lès-Nancy (fr. \"Canton de Vandœuvre-lès-Nancy\") je francouzský kanton v departementu Meurthe-et-Moselle v regionu Grand Est. Tvoří ho pouze městoVandœuvre-lès-Nancy. Zřízen byl v roce 2015.\n\n"}
{"id": "1193741", "url": "https://cs.wikipedia.org/wiki?curid=1193741", "title": "Semberija", "text": "Semberija\n\nSemberija, srbsky \"Семберија\", je oblast na severovýchodě Bosny a Hercegoviny, z větší části na území Republiky srbské. Leží mezi řekami Drina a Sáva a pohořím Majevica. Největším městem a centrem oblasti je Bijeljina, která má 114 tisíc obyvatel a sídlí zde univerzita i národní knihovna. Celkem v oblasti žije 200 000 obyvatel. Název Semberija má maďarský základ a pravděpodobně pochází z doby, kdy území ovládalo Uherské království. Nejvýznamnější památkou je klášter Tavna v Bijeljině.\n"}
{"id": "1193743", "url": "https://cs.wikipedia.org/wiki?curid=1193743", "title": "Cohors V Callaecorum Lucensium", "text": "Cohors V Callaecorum Lucensium\n\nCohors quinta Callaecorum Lucensium byla kohorta pomocných sborů Římského vojska v období antického Říma. Původem byla z Hispánie z Callaecie a byla sestavena z keltiberského obyvatelstva.\n\nOd 1. až do 3. století se tato jednotka pobývala v provincii Panonie, v 1. století v Gerulata (Bratislava - Rusovce) a ve 2. až 3 . století v Crumere (na území dnešního Nyergesújfalu).\n\nV Gerulata její pobyt dokládá nález kolkované cihly COH V LVC a v Crumere nápis na podstavci oltáře z roku 198 po Kr. a na oltáři Neptuna, na jehož přesném datování se badatelé nemohou shodnout. První nápis na oltáři dokládá přímou účast 5. kohorty v bojích proti barbarům na levém břehu Dunaje za císaře Septimia Severa. Za udatnost v těchto bojích získala kohorta čestný titul Antoniniana. Pannonii opustila 5. kohorta pouze v letech 166–169, kdy byla odvolána do provincie Moesia Superior. Zde její přítomnost dosvědčují památky nalezené v Sirmiu (Sremska Mitrovica) a Guberci. V Guberci to dokládá obětní nápis, kde je přímo zmíněno, že kohorta pobývala v této oblasti.\n\nPobyty a přesuny 5. kohorty známe převážně z písemných pramenů a nikoliv z hmotných památek.\n\n"}
{"id": "1193751", "url": "https://cs.wikipedia.org/wiki?curid=1193751", "title": "Alpes Maritimae", "text": "Alpes Maritimae\n\nAlpes maritimae (lat. „přímořské Alpy“) byla provincie římského císařství, jedna ze tří malých provincií nacházejících se na území Alp, mezi současnou Francií a Itálií. Provincie byla založena v roce 14 před Kr. Augustem, se sídlem provincie ve městě Cemenelum, nyní Cimiez (součást města Nice ve Francii). Velmi podobně se jmenoval i pozdější francouzský département Alpes-Maritimes.\n\nHlavní sídla provincie:\n\nV roce 297 po rozšíření zahrnovala provincie také města:\n"}
{"id": "1193754", "url": "https://cs.wikipedia.org/wiki?curid=1193754", "title": "Aurach (Bavorsko)", "text": "Aurach (Bavorsko)\n\nAurach je obec v německé spolkové zemi Bavorsko, v zemském okrese Ansbach ve vládním obvodu Střední Franky.\n\nV roce 2014 zde žilo 2 829 obyvatel.\n\nSousední obce jsou: Dombühl, Feuchtwangen, Herrieden, Leutershausen\n\n"}
{"id": "1193763", "url": "https://cs.wikipedia.org/wiki?curid=1193763", "title": "Vladimír Kubenko", "text": "Vladimír Kubenko\n\nVladimír (Vlado) Kubenko (10. srpna 1924 – 26. května 1993) byl slovenský průkopník slovenského dokumentárního filmu. Kromě režírování pracoval i na několika scénářích k mnoha slovenským filmům. Na začátku své kariéry spolupracoval s režisérem animovaných filmů Viktorem Kubalem. \n\nV roce 1958 spolupracoval se Štefanem Kamenickým na reportáži \"Zaslúžilí umelci\" (Zasloužilí umělci). Reportáž pojednávala o Miloši Bazovském a Jaroslavu Augustovi. V letech 1963 až 1969 realizoval Vlado Kubenko své vrcholné opusy. Společně s kolektivem autorů vytvořil celovečerní dokument \"Čas, ktorý žijeme\" (\"Čas, který žijeme\", 1968). Dokument reaguje na události pražského jara 1968. Ve stejném roce spolu s Petrem Mihálikem a Dušanem Trančíkem vytvořili snímek \"Tryzna\", která podává sugestivní zprávu o šoku a smutku, které plynuly z Palachova sebeupálení. Film byl po premiéře stažen z oběhu. Kubenko ve svých filmech upřednostňoval rekonstrukci událostí. Pro jeho tvorbu v šedesátých letech 20. století jsou příznačné tři filmy: \"Návraty za šťastím\" (1970), \"Žehra\" (1968) a \"Peklo\" (1967). Později se Kubenka soustředil opět na filmy o umění.\n\nV těchto filmech vládne precizní připravenost každého záběru. V dílech není reportážní dynamika, dominuje lyrizace a poetizace. Vlado Kubenka zemřel 26. května 1993.\n\nZdroj:\n\n\n\n\n\n\n"}
{"id": "1193770", "url": "https://cs.wikipedia.org/wiki?curid=1193770", "title": "Bühl", "text": "Bühl\n\nBühl může být:\n\n"}
{"id": "1193771", "url": "https://cs.wikipedia.org/wiki?curid=1193771", "title": "Třída Rani Abbaka", "text": "Třída Rani Abbaka\n\nTřída Rani Abbaka je třída pobřežních hlídkových lodí indické pobřežní stráže. Celkem bylo postaveno pět jednotek této třídy. Mezi jejich úkoly patří hlídkování, prosazování námořního práva, potírání pirátství a pašerátství, nebo mise SAR.\n\nCelkem bylo loděnicí Hindustan Shipyard Ltd. (HSL) ve městě Visakhapatnam postaveno pět jednotek této třídy. Roku 2011 bylo objednáno dalších osm plavidel druhé série, později však byla zakázka zrušena.\n\nJednotky třídy \"Rani Abbaka\":\nPlavidla mají ocelový trup. Jsou vybavena jedním rychlým inspekčním člunem RHIB a dvěma menšími čluny Gemini. Jsou vyzbrojena jedním příďovým 30mm kanónem CRN-91 s dosahem 4 km. Palbu řídí elektrooptický systém. Pohonný systém tvoří tři diesely MTU-F 16V 4000 M90, pohánějící tři vodní trysky Rolls-Royce Kamewa 71SII. Nejvyšší rychlost dosahuje 31,5 uzlu. Dosah je 1500 námořních mil při ekonomické rychlosti 14 uzlů.\n"}
{"id": "1193773", "url": "https://cs.wikipedia.org/wiki?curid=1193773", "title": "Algirdas Butkevičius", "text": "Algirdas Butkevičius\n\nAlgirdas Butkevičius (* 19. listopadu 1958 Paežeriai, okres Radviliškis), inženýr, ekonom, je litevský politik, od prosince 2012 do prosince 2016 předseda litevské vlády.\nA. Butkevičius do základní školy začal chodit ve vsi Užuožeriai, v roce 1977 maturoval na střední škole v Šeduvě. V roce 1984 absolvoval Fakultu stavební ekonomie ve Vilniuském inženýrském stavebním institutu (VISI). V letech 1982 - 1985 pracoval jako stavební konstruktér ve výrobním družstvu „Žemūktechnika“ ve Vilkaviškisu. V letech 1985 – 1990 byl ve funkci architekta a státní kontrolor stavenišť a architektury ve výkonném výboru (obdoba městského národního výboru v tehdejším SSSR) Vilkaviškisu. V roce 1992 vstoupil do sociálně demokratické strany a v roce 1996 se stal poslancem parlamentu. V letech 2004–2008 zastával různé ministerské funkce za sociální demokracii, v roce 2009 se stal předsedou této strany. Od prosince 2012 je předsedou litevské vlády.\n\nJeho vláda si vytkla za cíl zmírnění úsporných opatření, jedním z jejích prvních kroků bylo zvýšení minimální mzdy z 850 na 100 litų.\n"}
{"id": "1193775", "url": "https://cs.wikipedia.org/wiki?curid=1193775", "title": "Kostel svatého Pia V. (Homole u Panny)", "text": "Kostel svatého Pia V. (Homole u Panny)\n\nKostel svatého Pia V. v Homoli u Panny je klasicistní sakrální stavbou stojící na skalnaté vyvýšenině nad návsí uprostřed obce, které dominuje. Od 14. října 1994 je kostel chráněn jako kulturní památka České republiky.\n\nObec Homole u Panny byla v majetku litoměřické kapituly, dále německých rytířů a několika šlechtických rodů. Od roku 1630 ji vlastnili litoměřičtí dominikáni. Ti se rozhodli v roce 1724 postavit v místě kapli a za patrona kaple si zvolili papeže Pia V., který patří mezi dominikánské řádové světce a jemuž byla kaple poté zasvěcena. Císař Josef II., který sice nechal rušit nadbytečné kostely, nechával tam, kde to bylo pro duchovní život poddaných důležité, naopak budovat nové kostely. Z tohoto důvodu byl v roce 1787 postaven na místě původní starší kaple postaven i kostel. Kostel se stal od roku 1861 farním. Když došlo po roce 1945 k vysídlení původního německy mluvícího obyvatelstva, kostel ztrácel svou funkci a chátral. Obec Homole opravila svou dominantu počátkem 21. století a na faře pod kostelem zřídila mineralogické museum. To bylo nazvané podle Josefa Emanuela Hirsche (1852–1941), místního rodáka, který geologicky zmapoval České středohoří.\n\nKostel je podélná jednolodní stavba, která je orientovaná k jihu. Má odsazený polygonální závěr a na severní straně sakristii. Na průčelí je plochý rizalit s pilastry. V ose průčelí je obdélný portál s chronogramem na klenáku, dále pamětní deska z roku 1887 a oválné okno. V průčelí nahoře na římsou se nachází dřevěná zvonička. Uvnitř kostela je plochý strop. Okna kostela jsou půlkruhová.\n\nHlavní oltář pochází z roku 1895. Jsou na něm sochy sv. Barbory a sv. Doroty, a reliéf Nejsvětější Trojice. Titulní obraz hlavního oltáře je starší a byl zřejmě získání z Itálie v roce 1724 pro původní kapli. Představuje starce Pia, který klečí před oltářem. Nad ním je vymalována Madona s dítětem, v pozadí pak rozbouřené moře s plachetnicemi a ztroskotanou lodí. Zpovědnice za oltářem jsou barokní a pochází z 1. poloviny 18. století. Jsou ozdobeny řezbami a reliéfem Maří Magdalény pocházející z jezuitského kostela v Litoměřicích. Kazatelna je nová, doplněná čtyřmi barokními figurami evangelistů z 18. století. Křtitelnice pocházející z 18. století je kamenná. Z 18. století pochází také velký krucifix. Ve zlacených rámech s akantovou řezbou se zde nacházejí dva veliké obrazy z 18. století. Jedná se o obraz \"sv. Josefa s Ježíškem mezi anděly\" a \"Ježíše na oblacích s Pannou Marií a sv. Annou\". Na poprsníku kruchty je oválný obraz císaře Josefa II.\n\nNa západní hodinové věži zavěšen nedatovaný středověký zvon s nápisem v gotické minuskuli. Dále jsou zde dva ocelové závěsy bez zvonů. Na trámech nad nimi malý litinový hodinový cymbál, nezdobený, natřený černou barvou. V minulosti se zde nacházel zvon z roku 1725, zvon z roku 1866 od Františka Herolda z Litoměřic a další nedatovaný zvon.\n\n"}
{"id": "1193781", "url": "https://cs.wikipedia.org/wiki?curid=1193781", "title": "Podobizna řezače drahokamů Dionysia Miseroniho a jeho rodiny", "text": "Podobizna řezače drahokamů Dionysia Miseroniho a jeho rodiny\n\nObraz Karla Škréty Podobizna řezače drahokamů Dionysia Miseroniho a jeho rodiny je raně barokní rodinná podobizna, která je zcela mimořádná ve středoevropském kontextu. Škréta obraz namaloval mezi roky 1653 až 1655. Není známo, zda se jednalo o Miseroniho objednávku nebo o Škrétův dar příteli. Vedle italského poučení olejomalba vykazuje vliv portrétní malby Bartholomea Sprangera, jak ji známe především z jeho epitafů. Rozměrný obraz je součástí obrazové sbírky Národní galerie v Praze, která ho vystavuje ve Schwarzenberském paláci od roku 2019 v rámci expozice „Staří mistři”, předtím (2013–2019) jako součást expozice „Baroko v Čechách”.\n\n\"Podobizna řezače drahokamů Dionysia Miseroniho a jeho rodiny\" je typem skupinového portrétu, který má blíže k nizozemské než k italské podobě tohoto typu obrazů. Dionysio Miseroni (1605/07-1661), řezač drahokamů, šacmistr a správce hradních sbírek, je na něm zachycen na čestném místě v kruhu rodiny, která je shromážděna kolem stolu s rozloženými šperky. Diagonální kompozice obrazu začíná v jeho levém dolním rohu. Postupně směřuje vzhůru, nejdříve k jednotlivým postavám propojeným vzájemnými pohledy, aby pokračovala v pravé horní polovině obrazu, kde má divák možnost nahlédnout do prostoru mistrovy dílny. Tu lze spatřit za zdviženým červeným závěsem. Obraz akcentuje Miseroniho povolání, a to jak v části skupinového portrétu, tak i v navazujícím pohledu do brusičské dílny.\nSedící postava Dionysia Miseroniho je umístěna nalevo od středu obrazu, jak v levé ruce drží křišťálový pohár. Jeho doprava pootočená hlava sleduje k němu se naklánějící postavu jeho nejstaršího syna \"Johanna Octavia\" (asi 1630-1690), zatímco druhý syn \"Ferdinand Eusebius\" (1639-1684) na obraze stojí za otcem a vztahuje ruce k velké nádobě z horského křišťálu vystavené na skříni spolu s několika dalšími řezanými nádobami. Křišťálová nádoba je spodní částí 1,5 m vysoké vázy zvané Pyramida (dnes Uměleckohistorické muzeum, Vídeň). V roce 1653 udělil císař Ferdinand III. Miseronimu za toto umělecké dílo zlatý řetěz. Ten má umělec na obraze již na krku.\n\nV prostřední části obrazu je zobrazena druhá \"Miseroniho manželka Marie Ludmila\", rozená Majorová z Grosenavi (1621-1667) spolu se svou dcerou \"Marií Laurou\" (1648-1667). Dcera si hraje se šperky na stole, zatímco matka se snaží přenést její pozornost na otce. Z přední strany stolu stojí mladší dcera \"Krista Jana Renata\" kladoucí svou hlavu do otcovy dlaně. Teprve v roce 2001 rentgenové snímky obrazu ukázaly, že postava dcery Kristy byla domalována až později.\nV pravé portrétní části obrazu jsou vyobrazeni mladší synové, \"Václav Eusebius\" (1644-1661), jak sedí na židli, a \"Ignác František\" (1647-1717), který mu podává krystal záhnědy. Obě chlapecké postavy překvapí disproporcí velkých hlav vzhledem k jejich malým tělům. Jedno z možných vysvětlení je dodatečné zmenšení dolní části obrazu, což mohlo vést ke změně proporcí jejich postav. Uvádí se i spekulace, že chlapci měli tělesnou vadu, čemuž odporuje jejich pozdější život.\n\nDíky odhrnuté červené draperii se v pravé části obrazu divákovi otevírá diagonální \"pohled do Miseroniho brusičské dílny\", která je několika stupni oddělena od rodinné části. Jedná se o prostor v bývalém šacmistrovském domě, kde si Miseroni zařídil svou dílnu. Provozu dílny dominují velká kola pohánějící brusky a početná skupina tovaryšů a učňů s dozorujícím mistrem. V obraze je tak kladen důraz nejen na vzájemné rodinné vztahy, ale i na významné společenské postavení zadavatele obrazu pramenící z pevných rodinných vztahů i z Miseroniho uměleckých schopností jako řezače drahokamů. Ze závěti Jana Octavia Miseroniho je zřejmé, že Škréta namaloval ještě další, dnes nedochovaný portrét Dionysia Miseroniho, který zřejmě předcházel jeho rodinné \"Podobizně\".\n\nObraz \"Podobizna řezače drahokamů Dionysia Miseroniho a jeho rodiny\" není datován ani signován. Vznik obrazu je možné dát do souvislosti s povýšením Miseroniů do českého rytířského stavu, s polepšením jejich erbu a udělením predikátu „de Lissone” Událost se vztahuje k 10. březnu 1653. Toto vymezení data vzniku obrazu podporuje i skutečnost, že mezi nádobami na skříni se nacházejí části křišťálové Pyramidy, které byly dokončeny v roce 1653. Vzhledem k tomu, že obraz vznikl v době několikaletého přátelství mezi Karlem Škrétou a Dionysiem Miseronim, je možné, že dílo mohlo být i darem příteli. Nelze vyloučit ani výměnný obchod, neboť Miseroni na oplátku zhotovil pro Škrétu drobnější florentskou mozaiku (commesso in pietre dure) malířova rodového znaku (dnes ve Schwarzenberském paláci, Národní galerie, Praha).\n\nObraz je uveden v pozůstalosti Dionysiova syna Ferdinanda Eusebia (1681). O více než padesát let později je zmíněn v pozůstalosti Dionysiova vnuka Jana Pavla Miseroniho (1747). V roce 1796 Ignác Veselý, hospodářský rada, zapůjčil dílo Obrazárně Společnosti vlasteneckých přátel umění. V Obrazárně Společnosti byl obraz opakovaně vystavován, ale v roce 1854 bylo dílo vráceno dceři majitele Josefině Čermákové, rozené Veselé. V roce 1886 obraz zakoupila Společnost vlasteneckých přátel umění a instalovala ho v Rudolfinu. Po 2. světové válce obraz přešel do majetku Národní galerie v Praze. V současnosti je vystaven ve Schwarzenberském paláci jako součást stálé expozice Národní galerie v Praze.\n\nKarel Škréta je považován za zakladatele české barokní malby. Jeho dílo se stalo inspirací nejen pro malíře 18. století, ale čerpali z něho i portrétní umělci století následujícího, především pak František Tkadlík, Karel Purkyně a Josef Mánes. Portrétní kompozice obrazu silně zapůsobila především na Karla Purkyněho, jehož obraz \"Kovář Jech\" z roku 1861 navazuje na rodinnou podobiznu Dionysia Miseroniho.\n\nObraz byl vystaven na Škrétově výstavě v roce 1936, dále v rámci světového kulturního výročí UNESCO (300. výročí umělcovy smrti) v Jízdárně Pražského hradu (říjen - listopad 1974) a naposledy tamtéž u příležitosti 400. výročí malířova narození (26. listopad 2010 - 10. duben 2011).\n\n\n"}
{"id": "1193783", "url": "https://cs.wikipedia.org/wiki?curid=1193783", "title": "Andrej Markov (lední hokejista)", "text": "Andrej Markov (lední hokejista)\n\nAndrej Viktorovič Markov ( , * 20. prosince 1978, Voskresensk, RSFSR, dnes Rusko) je ruský hokejový obránce hrající v severoamerické National Hockey League (NHL) za tým Montreal Canadiens, který ho v roce 1998 draftoval ze 162. pozice, a jenž je jeho doposud jediným v zámořské nejvyšší soutěži.\n\nPoté, co byl považován za jednoho z nejlepších obránců v Rusku v roce 2000, odjel do Severní Ameriky, kde částečně nastupoval v National Hockey League (NHL) za Montreal Canadiens a jejich farmářský tým Quebec Citadelles v American Hockey League (AHL). Po zlepšení jeho obranné hry si vytvořil stálou pozici v základní sestavě Canadiens, kde je široce považován za jejich nejkomplexnějšího obránce.\n\nBěhem výluky v NHL v sezóně 2004/05 nastupoval Markov za v ruské Superlize za mužstvo Dynamo Moskva.\n\n\n"}
{"id": "1193785", "url": "https://cs.wikipedia.org/wiki?curid=1193785", "title": "Lieova závorka", "text": "Lieova závorka\n\nLieova závorka je operátor, který přiřazuje kterýmkoliv dvěma vektorovým polím \"X\" a \"Y\" na hladké varietě \"M\", třetí vektorové pole označované \"[X, Y]\". Lieova závorka vystihuje nekomutativitu toků generovanými těmito poli.\n\nLieova závorka \"[X, Y]\" je derivace vektorového pole \"Y\" podél toku vytvořeného polem \"X\". Zobecněním Lieovy závorky je derivace, která umožňuje diferenciaci jakéhokoli tenzorového pole podél toku vytvořeného \"X\". Lieova závorka \"[X, Y]\" se rovná Lieově derivaci vektoru \"Y\" (která je tenzorovým polem) podél \"X\", a je označována:\n\nKaždé vektorové pole \"X\" na hladké varietě \"M\" může být považováno za diferenciální operátor působící na hladké funkce na \"M\". Ve skutečnosti, každé hladké vektorové pole \"X\" se stává derivací hladkých funkcí \"C(M)\" pokud definujeme \"X(f)\" jako element \"C(M)\"\n\nLieova závorka \"[X, Y]\" dvou hladkých vektorových polí \"X\" a \"Y\" je hladké vektorové pole \"[X, Y]\", takové že platí:\n\n\n"}
{"id": "1193790", "url": "https://cs.wikipedia.org/wiki?curid=1193790", "title": "Vstupní draft NHL 2016", "text": "Vstupní draft NHL 2016\n\nVstupní draft NHL 2016 byl 54. vstupním draftem v historii NHL. Konal se od 24. června do 25. června 2016 ve First Niagara Center v Buffalu, ve státě New York, ve Spojených státech amerických (v domácí aréně Buffala Sabres). Buffalo hostilo vstupní draft potřetí, když se zde předchozí drafty konaly v roce 1991 a 1998.\n\nNárok na výběr v draftu měli lední hokejisté narození v období od 1. ledna 1996 do 15. září 1998. Kromě toho, nedraftování hráči, kteří se narodili mimo Severní Ameriku v roce 1995, mohli být rovněž vybráni v draftu. Navíc hráči, kteří byli draftováni v roce 2014, ale nepodepsali do draftu žádnou profesionální smlouvu v NHL, a kteří se narodili po 30. červnu 1996, mohli být rovněž oprávnění být znovu draftováni.\n\nVšech čtrnáct týmů, které se v sezóně NHL 2012/2013 neprobojovali do play-off o Stanley Cupu měly větší šanci získat první celkový výběr tohoto draftu. Počínaje sezónou 2014/2015 změnila NHL systémem, který byl použit v minulých letech. Podle nového systému se šance na výhru v loterii před draftem pro čtyři nejhorší týmy v lize snížily, zatímco šance pro ostatní nepostupující týmy do play-off se zvýšily. Počínaje tímto návrhem budou první tři výběry uděleny losováním. Šance na výhru druhého a třetího výběru se zvýší podle toho, který tým vyhrál předchozí losování. Loterie před draftem se konala dne 30. dubna 2016. Nejlépe z ní vyšlo Toronto Maple Leafs, které udrželo nejvyšší počáteční šance na první výběr, zatímco druhý v pořadí Winnipeg Jets a třetí Columbus Blue Jackets svá umístění v prognózách pro výběr vylepšili, když se posunuli ze šestého, respektive čtvrtého místa. V tomto procesu Edmonton Oilers a Vancouver Canucks klesli o dvě místa z druhé a třetí výběrové příčky na čtvrtou a pátou celkově, zatímco Calgary Flames kleslo z pátého na celkové šesté místo.\n\nVýběr kol draftu:\n\nVstupní draft NHL 2016 na stránkách draftsite.com \n"}
{"id": "1193796", "url": "https://cs.wikipedia.org/wiki?curid=1193796", "title": "Afinní konexe", "text": "Afinní konexe\n\nAfinní konexe je geometrický objekt na hladké varietě, který spojuje okolní tečné prostory.\nPojem afinní konexe má své kořeny v geometrii 19. století a tenzorových počtech, ale nebyl plně rozvinutý až do roku 1920, kdy jej popsali Élie Cartan (jako součást jeho obecné teorie konexí) a Hermann Weyl (který používal tento pojem, jako součást jeho základů pro obecnou teorii relativity).\n\nNechť \"M\" je hladká varieta a C(\"M\",T\"M\") je prostor vektorových polí na \"M\", která je prostorem hladké sekce tečného bandlu T\"M\". Potom afinní konexe na \"M\" je a bilineární zobrazení:\ntaková, že pro všechny hladké funkce \"f\" v \"C\"(\"M\",R) a všechna vektorová pole \"X\", \"Y\" na \"M\":\n\n"}
{"id": "1193802", "url": "https://cs.wikipedia.org/wiki?curid=1193802", "title": "Pět mrtvých psů", "text": "Pět mrtvých psů\n\nPět mrtvých psů je česká třídílná televizní minisérie, která vznikla podle námětu Michala Sýkory pro Českou televizi, jež jí odvysílala v premiéře v dubnu 2016 na kanále ČT1. Jde o volné pokračování krimisérií z cyklu \"Detektivové od Nejsvětější Trojice\" \"Případ pro exorcistu\" (2015) a \"Modré stíny\" (2016), jejímž hlavními hrdiny je tým olomouckých kriminalistů vedený majorkou Marií Výrovou (Klára Melíšková). Režisérem série je Jan Hřebejk. Současně vznikla i románová verze příběhu, která však byla vydána až v roce 2018.\n\nZápletkou krimisérie je krádež medvědů ze zoologické zahrady a smrt vrátného, ke které přitom došlo. Tým olomouckých kriminalistů – Marie Výrová (Klára Melíšková), Pavel Mráz (Stanislav Majer) a další případ řeší. Jejich degradovaná kolegyně, Kristýna Horová (Tereza Voříšková), současně vyšetřuje případ pěti mrtvých psů. Jak spolu tyto případy souvisejí?\n\n\na další\n\n<onlyinclude></onlyinclude>\n\n\n"}
{"id": "1193803", "url": "https://cs.wikipedia.org/wiki?curid=1193803", "title": "Nervové poškození", "text": "Nervové poškození\n\nNervová poškození je druh zranění, při kterém dochází k poškození nervu. Existují tři stupně poškození: neuropraxie, axonotmeze a neurotmésie.\n\nJde o nejlehčí typ poškození, který se obvykle zahojí sám. Nedochází k narušení axonu (samotné nervové vlákno), ale jen k narušení jeho myelinového obalu, podílejícím se na přenášení nervových vzruchů, ale i to stačí na snížení jeho funkce a bolestivost. Hojení trvá několik hodin až 2 týdny, nejčastěji vzniká v důsledku skřípnutí nervu, zahojení kompletní.\n\nDochází k porušení axonu, avšak celkově nerv stále drží pohromadě, nedošlo k jeho úplnému přerušení. Zde jsou už důsledky závažnější a dochází až k ochrnutí svalů, ztrátě citlivosti nebo narušení smyslového vnímání. V tomto případě je stále nerv schopen samoléčby a porušený axon se zregeneruje, to znamená že z konce bližšího k mozku začnou vyrůstat vlákna směrem k utrženému zbytku a následně začne nerv opět dorůstat a nahrazovat poškozenou část a celý nerv se opět uvede do funkce, nervy jsou schopny dorůstat rychlostí až 1 mm/den, ale zajít k lékaři je při neurologických potížích více než vhodné.\n\nKompletní přerušení nervu, kdy oddělená část přestává zcela fungovat. Doprovází to obvykle úplný výpadek funkce určitých částí těla, které daný nerv ovládá, například nejde pohybovat určitým svalem, určitá část kůže znecitliví, může se projevit například neschopní pohnout končetinou. Nerv se v tomto případě stěží vyléčí sám, pokud se přetržené části nedotýkají, proto je nutné jeho chirurgické spojení, jinak dochází k utvoření na konci živé části bouličky zvané neurom a zůstávají problémy s ovládáním svalů, citlivostí kůže a citovým vnímáním.\n"}
{"id": "1193804", "url": "https://cs.wikipedia.org/wiki?curid=1193804", "title": "Třída Vikram", "text": "Třída Vikram\n\nTřída Vikram je třída oceánských hlídkových lodí indické pobřežní stráže. Celkem bylo do služby zařazeno devět jednotek této třídy. Mezi jejich úkoly patří ochrana výhradní námořní ekonomické zóny země, nebo mise SAR. Jediným zahraničním uživatelem třídy je Srí Lanka.\n\nCelkem bylo postaveno devět jednotek této třídy. Stavbu provedla indická loděnice Mazagon Dock Limited v Bombaji a v případě posledních dvou kusů též Goa Shipyard Limited (GSL) ve Vasco da Gama.\n\nJednotky třídy \"Vikram\":\nPlavidla jsou vyzbrojena jedním 40mm kanónem Bofors a dvěma 7,62mm kulomety. Na zádi se nachází přistávací plocha a hangár pro vrtulník (obvykle HAL Chetak). Pohonný systém tvoří dva diesely o celkovém výkonu 12 800 bhp, pohánějící dva lodní šrouby. Nejvyšší rychlost dosahuje 22 uzlů.\n"}
{"id": "1193806", "url": "https://cs.wikipedia.org/wiki?curid=1193806", "title": "Georgia Aquarium", "text": "Georgia Aquarium\n\nGeorgia Aquarium je oceanárium ve městě Atlanta v americké Georgii. Nachází se zde přes deset tisíc živočichů, reprezentujících několik tisícovek druhů, které obývají 38 000m sladké a slané vody. Je to také největší akvárium na západní polokouli. Bylo to největší akvárium světa od svého otevření v roce 2005 do roku 2012, kdy ho překonalo akvárium Marine Life Park v Singapuru.\nV akváriu se nachází pozoruhodné druhy jako například žralok obrovský, běluhy, delfínovití z rodu Tursiops, případně manta obrovská. \n\nŽivočichové jsou vystaveni v pěti částech akvária: Tropical Diver, Ocean Voyager, Cold Water Quest, River Scout a Dolphin Tales.\n\n\n"}
{"id": "1193807", "url": "https://cs.wikipedia.org/wiki?curid=1193807", "title": "Delta Velorum", "text": "Delta Velorum\n\nDelta Velorum je druhá nejjasnější hvězda v souhvězdí Plachet. Kolem roku 9000 se v důsledku precese bude nacházet blízko jižního nebeského pólu.\n\nDelta Velorum je trojhvězdný systém, složky A a B oběhnou kolem společného těžiště za 142 let. Hlavní složka A má zdánlivou hvězdnou velikost 1,99; jasnost složky B činí 5,57.\n\nDelta Velorum A je ve skutečnosti spektroskopická dvojhvězda, složka Aa má 2,5násobek sluneční hmotnosti; 2,4krát větší poloměr než je poloměr Slunce a sluneční zářivost tato dvojhvězda převyšuje, při efektivní povrchové teplotě složky Aa 9 370 K, 47krát. Hvězdy mají vysokou rychlost rotace a jsou asi 400 milionů let staré.\n"}
{"id": "1193808", "url": "https://cs.wikipedia.org/wiki?curid=1193808", "title": "KOMA Modular", "text": "KOMA Modular\n\nKOMA Modular je český výrobce staveb z prefabrikovaných modulů. Sídlí ve Vizovicích a své moduly vyváží do Evropy, Asie i Ameriky. Zaměřuje se na občanské stavby. Její pobočka KOMA Space, která sídlí v Rakousku, se zaměřuje na tvorbu dočasného obydlí pro krizové oblasti postižené katastrofami a válečnými konflikty. Nejznámější stavbou KOMA je český pavilon Expo 2015 navržený architekty CHYBIK+KRISTOF Associated Architects.<ref name=\"http://www.archiweb.cz/buildings.php?action=show&id=4537\">Chybík Krištof.</ref> Pobočka \"KOMA Rent\", sídlící v Praze 10, se zabývá pronájmem obytných a sanitárních modulů. \n\nZásadním okamžikem, který zahájil cestu ke vzniku firmy byl rozpad Agrokombinátu Slušovice v roce 1990. Družstvo Slušovice bylo fenoménem doby, který v čase totalitního režimu dokázal být prosperující a rozvíjející se firmou. Ve Slušovicích záleželo na kvalitě pracovníků i jejich pracovního nasazení. Toto pracovní prostředí umožnilo, že zde i v době před revolucí působili manažeři, kteří po revoluci dokázali po rozpadu JZD Slušovice navázat na podnikání této firmy dalšími aktivitami. Mezi nově nastupující generaci manažerů ze Slušovic patřil i Stanislav Martinec, současný majitel a ředitel společnosti KOMA Modular, který byl do jedné ze slušovických firem ve Vizovicích přeložen ještě tehdejším vedením na pozici ředitele. V té době se ve Vizovicích vyráběly maringotky a ředitel Martinec byl pověřen řízením části této družstva. \n\nPo rozpadu Slušovic dal dohromady tehdejší ředitel ve Vizovicích skupinu desítek lidí a založil s nimi novou firmu Mobimont. Ta opustila výrobu maringotek, které již nedokázaly navázat na zašlou slávu, a začala vyrábět obytné moduly \"Mobires\". Avšak nejasná skupina restituentů, kteří vznesli nároky na majetky, na nichž se nacházel výrobní areál, desítky zainteresovaných lidí, kteří nerozuměli chodu „kapitalistické“ firmy, vedení bez jasných pravomocí - to vše předurčilo rozpad Mobimontu za několik málo měsíců. \n\nNástupnickou firmou Mobimontu se stala na začátku roku 1991 společnost ACRO, která okamžitě přešla z výroby Mobiresů na standardní obytné kontejnery, které již byly hojně vyráběny v západní Evropě. Nicméně rozdílné názory spolumajitele Stanislava Martince a jeho společníka na rozvoj společnosti, strategie prodeje výrobků a rozdílné názory na uplatnění na trhu způsobily jepičí život i této společnosti. Ta reálně fungovala podobně dlouhou dobu jako Mobimont.\n\nRoku 1992 založil Stanislav Martinec společně s Martinem Hartem novou společnost KOMA MODULAR CONSTRUCTION. Tato nově vzniklá firma navázala na výrobu obytných kontejnerů a díky změně v postojích k prodeji svých výrobků se dostala i na evropský trh.\n\nK zásadním milníkům firmy patřilo zavedení výroby kontejnerů, jejichž nosná kostra je z žárově pozinkovaného plechu. V roce 1995 byl zahájen pronájem obytných kontejnerů. Dále firma zavedla výrobu skladatelných kontejnerů, které je možné transportovat na místo stavby i letecky. Vyvinula několik typů speciálních modulů, které mají oproti standardním poněkud odlišné vlastnosti. Patří k nim tzv. protivýbuchový kontejner s odolností 8 psi, nebo nízkoenergetický modul, který splňuje předepsaný tepelný odpor a lze z něj vytvářet stavby, které vyhovují normativním tepelně izolačním požadavkům. Pravidelně pořádá studentskou architektonickou soutěž pod názvem „Modulární architektura“. Byla založena rakouská firma KOMA Space, jež se soustředí na výrobu humanitárních kontejnerů a tzv. City modulů.Díky významné podpoře z fondů Evropské unie si mohla firma dovolit zakoupit špičkové CNC stroje na vysekávání a ohýbání plechů. Roku 2013 si firma zkrátila název na KOMA Modular. Soustředí se především na segment občanských staveb, zejména školských, sportovních a administrativních budov.\n\nV roce 2013 zvítězila KOMA Modular díky spojení s architekty Ondřejem Chybíkem a Michalem Krištofem ve výběrovém řízení na dodavatele stavby českého pavilonu pro EXPO 2015 v Miláně. V porotě tehdy zasedali Eva Jiřičná, David Vávra a Zdeněk Lukeš a ze tří finalistů vybrali právě jejich návrh, který využil modulárního způsobu stavění, což korespondovalo s myšlenkou ohleduplnosti k životnímu prostředí, která byla hlavním tématem výstavy Expo 2015. V roce 2015 KOMA Modular získala ocenění Firma roku. V roce 2017 představila svůj modulární dům pro Českou televizi, který realizovala na Mezinárodním filmovém festivalu v Karlových Varech.\n\n\n"}
{"id": "1193810", "url": "https://cs.wikipedia.org/wiki?curid=1193810", "title": "Mikuláš Szontagh mladší", "text": "Mikuláš Szontagh mladší\n\nMUDr. Mikuláš Szontagh mladší (také: \"Mikuláš Szontágh\"; 10. srpna 1882, Nový Smokovec, Slovensko – 26. červenec 1963, Levoča) byl lékař, syn zakladatele Nového Smokovce MUDr. Mikuláše Szontagha. Byl dědicem a pokračovatelem léčebných aktivit svého otce, který se věnoval klimatické léčbě TBC a respiračních nemocí ve vysokohorském prostředí Vysokých Tater.\n\nMaturoval na levočském gymnáziu, jako medik studoval ve Štrasburku a v Budapešti, kde mu udělili doktorát \"medicinae universae\". Za manželku si vzal Italku, rozenou Marie Fraperti-Széll (* 30. 10. 1873). Krátce po sňatku se v roce 1909 ujal vedení Nového Smokovce.\n\nJak záložní lékař narukoval a plnil si své povinnosti v lazaretech během první světové války. Vrátil se v roce 1916, když vojenská správa prohlásila novosmokovská sanatoria za vojenské ozdravovny pod jeho vedením.\n\nV roce 1917, když se kriticky rozšířila plicní TBC, se rozhodl postavit novou léčebnu. Neměl však na její stavbu dostatek kapitálu, a tak oslovil bohaté vlastníky koželužny v Liptovském Mikuláši, rodinu Hubkovců. Manželé Peter a Marie Hubkovcovi se stali majiteli 97% akci. Později se přidali i další akcionáři. Dokončena byla, po mnoha problémech s kapitálem, dělníky a akcionáři, 28. července 1925. Léčebný ústav pojmenovali \"Palace - sanatórium a spojené sanatóriá dr. Szontagha\". Světová hospodářská krize donutila akcionáře v roce 1933 prodat nové sanatorium Všeobecnému penzijnímu ústavu. Po dalších stavebních úpravách, když nový majitel zmodernizoval lékařské zařízení, vybudoval park, hřiště a kolonádu, sanatorium znovu otevřeli 24. února 1935. Nazvali ho \"Sanatorium Všeobecného penzijního ústavu\". Mezi obyvateli Tater se později ustálil název ústavu \"Penzák\".\n\nStará osada nezměnila název. Lékařsky ji vedl i nadále Mikuláš Szontagh mladší s primářem Vilémem Šimkem. Název Palace se přenesl na nově postavenou budovu, kterou podle projektů Milana Harmince dokončili v roce 1934.\n\nMikuláš Szontagh mladší byl horolezcem, lyžařem, aktivní byl v horské záchranné službě. V letech 1933 - 1938 byl předsedou Karpatského spolku, ale i předsedou Svazu tatranských lázní a sanatorií. Lázně v Novém Smokovci byly v roce 1948 znárodněny. Ve Vysokých Tatrách byl nežádoucí. Přestěhoval se 16. března 1945 do Levoče. V tamní nemocnici byl sekundárním lékařem. Žil tam až do své smrti. Pohřben byl na hřbitově v Popradu - Velké. Jeho manželka ho nenásledovala. S podlomeným zdravím se vrátila zpět do italského Merana. Mikuláš Szontagh ml. měl dva syny.\n\n"}
{"id": "1193811", "url": "https://cs.wikipedia.org/wiki?curid=1193811", "title": "1. československá liga v házené mužů", "text": "1. československá liga v házené mužů\n\n1. československá liga v házené mužů byla nejvyšší mužskou házenkářskou soutěží v Československu v letech 1950 - 1993.\n\n\n\n"}
{"id": "1193812", "url": "https://cs.wikipedia.org/wiki?curid=1193812", "title": "Petr Navrátil", "text": "Petr Navrátil\n\nPetr Navrátil (* 26. března 1955 Slavičín) je český politik, pedagog a ředitel základní školy, od roku 2008 zastupitel Zlínského kraje (v letech 2012 až 2016 také radní kraje), od roku 1994 zastupitel města Slavičín na Zlínsku, člen ČSSD.\n\nV letech 1974 až 1978 vystudoval obor matematika – základy techniky na Pedagogické fakultě Ostravské univerzity. Vzdělání si v letech 1986 až 1987 rozšířil postgraduálním studiem na téže fakultě (získal titul PaedDr.). V letech 1993 až 1996 byl pak ještě studentem oboru pedagogika – management na Pedagogické fakultě Univerzity Palackého v Olomouci a mezi roky 2004 a 2005 studentem oboru školský management na Pedagogické fakultě Univerzity Karlovy v Praze. Studia na UP v Olomouci a UK v Praze úspěšně dokončil.\n\nOd roku 1996 je ředitelem základní školy ve Slavičíně na Zlínsku (v roce 2012 byl uvolněn pro výkon veřejné funkce radního Zlínského kraje). Od roku 1998 také zastává pozici předsedy \"Fotbalového oddílu FC TVD Slavičín\" a v roce 2000 zřizoval cimbálovou muziku \"Slavičan\". I vzhledem ke svému politickému působení byl členem dozorčí rady společnosti Služby města Slavičína (1999–2003) a členem dozorčí rady firmy BTH Slavičín (1999–2007), která nabízí komplexní služby správy bytového fondu, bytů, kotelen a dalších nebytových prostor. Od roku 2012 je členem dozorčí rady obecně prospěšné společnosti Energetická agentura Zlínského kraje.\n\nPetr Navrátil žije ve Slavičíně na Zlínsku. Je ženatý a má dvě děti.\n\nPřed rokem 1989 byl členem Komunistické strany Československa a úspěšně působil ve vedení městské organizace Socialistického svazu mládeže ve Slavičíně. Je členem ČSSD. Ve straně předsedal místní organizaci ve Slavičíně (2000–2004), byl členem Okresního výkonného výboru ČSSD Zlín (2001–2005) (OVV také v letech 2003 až 2005 předsedal) a šéfoval také Krajskému výkonnému výboru ČSSD Zlínský kraj (2005–2007 a znovu 2009–2011). Od roku 2005 byl několik let členem Ústředního výkonného výboru ČSSD s hlasem rozhodujícím.\n\nDo politiky vstoupil, když byl v komunálních volbách v roce 1994 zvolen jako nestraník za Českomoravskou stranu středu (ČMSS) zastupitelem města Slavičín na Zlínsku. Post zastupitele města obhájil ve volbách v roce 1998, když jako nezávislý vedl kandidátku \"\"Sdružení ČSSD, NK\"\". Mandát obhájil také ve volbách v roce 2002, kdy už jako člen ČSSD vedl tamní kandidátku strany. Uspěl rovněž ve volbách v letech 2006 (lídr ČSSD), 2010 a 2014. Působí jako člen Komise školské.\n\nV krajských volbách v roce 2004 kandidoval za ČSSD do Zastupitelstva Zlínského kraje, ale neuspěl. Krajským zastupitelem se stal až po volbách v roce 2008. V letech 2008 až 2012 předsedal Výboru pro výchovu, vzdělání a zaměstnanost. Ve volbách v roce 2012 svůj mandát obhájil a dne 8. listopadu 2012 byl zvolen uvolněným radním kraje pro oblast školství, mládež a sport. Stal se také předsedou klubu krajských zastupitelů ČSSD. Po tom, co neprošla Alena Gajdůšková stranickými primárkami na pozici lídryně kandidátky ČSSD v krajských volbách v roce 2016, bylo rozhodnuto, že bude novým lídrem ve Zlínském kraji. Ve volbách se mu podařilo obhájit mandát krajského zastupitele. Skončil však ve funkci radního kraje.\n\nVe volbách do Poslanecké sněmovny PČR v roce 2002 kandidoval za ČSSD ve Zlínském kraji, ale neuspěl. Stejně tak nebyl zvolen ani ve volbách v roce 2006 a 2010.\n"}
{"id": "1193813", "url": "https://cs.wikipedia.org/wiki?curid=1193813", "title": "Earnshawovo pravidlo", "text": "Earnshawovo pravidlo\n\nPodle Earnshawova pravidla nemůže být soubor bodových nábojů udržován v pevně ustálené rovnovážné konfiguraci výhradně prostřednictvím elektrostatické interakce těchto nábojů. V roce 1842 to poprvé prokázal britský kněz a matematik známý svými příspěvky teoretické fyzice, Samuel Earnshaw. Toto pravidlo se obvykle zmiňuje v souvislosti s magnetickými poli, ale původně bylo použito pro pole elektrostatická.\n\nEarnshawovo pravidlo se vztahuje na ty klasické síly, jejichž velikost klesá s druhou mocninou vzdálenosti (elektrické a gravitační), a také na magnetické síly permanentních magnetů, pokud jsou tyto magnety tvrdé (nemění své vlastnosti ve vnějších magnetických polích a své magnetické vlastnosti udržují i po vyjmutí z vnějšího magnetického pole). Earnshawovo pravidlo v mnoha obvyklých situacích znemožňuje magnetickou levitaci.\n\nEarnshawovo pravidlo bylo dokázáno i pro obecný případ prostorově rozlehlých těles a platí i pro tělesa pružná a elektricky vodivá pokud nejsou diamagnetická. Existuje několik výjimek z předpokladů pro Earnshawovo pravidlo, které umožňují magnetické nadnášení. Pokud materiály nejsou magneticky tvrdé, ukazuje Braunbeckovo rozšíření Earnshawova pravidla, že paramagnetické látky s relativní magnetickou permeabilitou formula_1 se dále chovají ve smyslu Earnshawova pravidla nestabilně, ale látky s relativní magnetickou permeabilitou formula_2 formula_3 (diamagnetické) umožňují stabilní konfigurace. Diamagnetismus je spojen s malými odpudivými silami, nikoliv s přitahováním.\n\nStručně řečeno, řešení úlohy bodového náboje v libovolném statickém elektrickém poli vychází z Gaussova zákona. Má-li být částice ve stabilní rovnováze, neměly by její malé perturbace („postrčení“) v jakémkoli směru porušit rovnováhu; částce by se měla „stáhnout zpět“ do své původní pozice. To znamená, že všechny siločáry pole kolem rovnovážné polohy částice mají směřovat dovnitř, směrem k této poloze. Jestliže všechny obklopující siločáry směřují k rovnovážnému bodu, potom divergence pole v tom bodu musí být záporná (tzn., že ten bod působí jako propad). Ale podle Gaussova zákona je divergence jakéhokoliv elektrického pole ve volném prostoru rovna nule. Vyjádřeno matematicky, elektrická síla formula_4 odvozená z potenciálu formula_5 bude vždy bezdivergentní (splňující Laplaceovu rovnici):\n\nformula_6\n\nVe volném prostoru proto neexistují žádná lokální minima nebo maxima potenciálu takového pole, existovat mohou pouze sedlové body. Musí existovat nestabilita alespoň v jednom směru a nemůže tedy existovat stabilní rovnováha částice. Abychom byli zcela přesní, existence stabilního bodu nutně nevyžaduje, aby všechny okolní silové vektory směřovaly přesně do stabilního bodu; siločáry se např. mohou vinout ve spirále kolem stabilního bodu. Vedle divergence je totiž nule rovna i rotace vektoru jakéhokoliv elektrického pole ve volném prostoru bez přítomnosti časově proměnného magnetického pole.\n\nJe též možné dokázat Earnshawovo pravidlo přímo z rovnice pro výpočet energie magnetického dipólu ve vnějším magnetickém poli (viz dodatek na konci tohoto textu). Intuitivně je přijatelné, že když pravidlo platí pro jednotlivý bodový náboj, bude platit i pro dva opačné navzájem spojené bodové náboje. Zejména to bude platit i v limitním případu, když se vzdálenost mezi oběma náboji blíží k nule, zatímco se zachovává dipólový moment – bude to tedy platit pro elektrický dipól. Ale když to pravidlo platí pro elektrický dipól, bude platit i pro magnetický dipól, jelikož statické rovnice pro výpočet energie jsou téhož tvaru jak pro elektrické tak pro magnetické dipóly.\n\nPraktickým důsledkem je pak to, že podle Earnshawova pravidla neexistuje žádné statické uspořádání feromagnetických těles, které by mohlo v ustáleném stavu nadnášet nějaký objekt proti gravitaci, i když magnetické síly převažují nad silami gravitačními.\n\nZ Earnshawova pravidla nejsou žádné výjimky pro nepohyblivé permanentní magnety. To však nutně neznamená, že Earnshawovo pravidlo platí pro pohybující se feromagnetické materiály, pro určité elektromagnetické systémy, pro pseudolevitaci a pro diamagnetika. Může to snad vypadat jako výjimky z pravidla, ve skutečnosti jsou však tyto jevy založeny na tom, že porušují některou z podmínek pravidla.\n\nRotující feromagnetika (jako Levitron) mohou magneticky levitovat s pouhým využitím permanentních magnetů. Poznamenejme, že otáčející se feromagnetická látka není nepohyblivá. Elektromagnet, který přepíná svou polaritu, (nebo systém takových elektromagnetů), může sloužit k nadnášení na účet trvale vydávané energie. Příkladem jsou magneticky nadnášené vlaky známé pod označeném Maglev. Při pseudolevitaci se pohyb magnetů vymezuje obvykle pomocí provazu nebo stěny. Funguje to proto, že Earnshawovo pravidlo říká, že v trojrozměrném prostoru (3D) existuje nějaký směr, ve kterém bude systém nestabilní. Jestliže zabráníme pohybu právě tímto směrem, dosáhneme levitace v méně než trojrozměrném prostoru vymezeném pro pohyb (všimněme si, že Earnshawovo pravidlo platí pro 3D, nikoliv pro 1D nebo 2D).\n\nDiamagnetické materiály jsou z Earnshawova pravidla vyloučeny, protože jsou z nehomogenního magnetického pole pouze vypuzovány, zatímco pravidlo vyžaduje materiály, které mohou být jak odpuzovány, tak přitahovány. Příkladem je slavná levitující žába (viz diamagnetismus).\n\nSystémy klasických nabitých částic, které obíhají navzájem kolem sebe, jsou nestabilní v důsledku ztrát energie elektromagnetickým zářením. Po celkem dlouhou dobu to vedlo k záhadné otázce, proč hmota drží pohromadě, když existuje řada důkazů o tom, že hmotu drží pohromadě elektromagnetické síly. Jenomže statické konfigurace by byly podle Earnshawova pravidla nestabilní a v případě elektrodynamických konfigurací bychom očekávali, že budou vyzařovat energii a rozpadnou se. Tyto otázky nakonec ukázaly cestu ke kvantově-mechanickému vysvětlení struktury atomu. Ukazuje se, že za pevnost hmoty odpovídá Pauliho vylučovací princip a existence diskrétních atomových orbitalů.\n\nVezmeme v úvahu tři zvláštní případy, přestože existuje i obecnější důkaz. Prvním případem je magnetický dipól konstantní velikosti, který má stálou (neměnnou) orientaci. Ve druhém a třetím případu se orientace magnetických dipólů mění tak, aby dipóly zůstávaly vyrovnané buď paralelně, nebo antiparalelně se siločárami vnějšího magnetického pole. V paramagnetických a diamagnetických látkách se dipóly orientují právě takto – po řadě paralelně resp. antiparalelně vůči siločárám pole.\n\nDůkazy, jimiž se zde budeme zabývat, jsou založeny na následujících principech.\n\nEnergie formula_7 magnetického dipólu s dipólovým momentem formula_8 ve vnějším magnetickém poli s indukcí formula_9 je dána výrazem\n\nformula_10\n\nDipól bude stabilně nadnášen pouze v těch bodech, kde má energie minimum. Energie může mít minimum jen v těch bodech, kde je Laplaceův operátor energie kladný. Tedy tam, kde\n\nformula_11.\n\nProtože jak divergence, tak rotace magnetického pole jsou v nepřítomnosti elektrického proudu nebo časově proměnného elektrického pole rovny nule, jsou nulové Laplaceovy operátory jednotlivých složek magnetické indukce. To znamená\n\nformula_12\n\nTo je ústřední bod pro porozumění celkovému důkazu a je to dokázáno na samém konci tohoto článku.\n\nPro energii magnetického dipólu pevné orientace v prostoru a konstantní velikosti platí\n\nformula_13\n\nkde formula_14, formula_15 a formula_16 jsou konstanty. V tomto případě je Laplaceův operátor energie všude roven nule\n\nformula_17\n\ntedy dipól nemůže mít ani minimum ani maximum energie. To znamená, že ve volném prostoru neexistuje žádný bod, kde by dipól byl buď stabilní ve všech směrech, nebo nestabilní ve všech směrech. Magnetické dipóly srovnané paralelně nebo antiparalelně vzhledem k vnějšímu poli s velikostí dipólového momentu úměrnou vnějšímu poli odpovídají po řadě paramagnetickým a diamagnetickým látkám. V těchto případech bude energie dána výrazem\n\nformula_18\n\nkde formula_19 je konstanta větší než nula pro paramagnetické látky a menší než nula pro látky diamagnetické. V tomto případě ukážeme, že\n\nformula_20\n\ncož v kombinaci s konstantou formula_19 znamená, že paramagnetické látky mohou mít maxima energie, ale žádná minima, a diamagnetické látky mohou mít minima energie, ale žádná maxima. Paramagnetické látky mohou tedy být ve všech směrech nestabilní, ale nemohou být ve všech směrech stabilní. Diamagnetika mohou být stabilní ve všech směrech, ale nemohou být ve všech směrech nestabilní. Pro oba typy materiálů se ovšem mohou vyskytovat sedlové body.\n\nA na závěr, pro magnetický dipólový moment feromagnetické látky (permanentního magnetu), který je orientován paralelně nebo antiparalelně vzhledem k magnetickému poli, platí\n\nformula_22\n\ntakže pro energii pak dostáváme\n\nformula_23\n\nTo je však právě druhá odmocnina energie pro případ paramagnetických a diamagnetických látek probíraných výše. Protože je druhá odmocnina monotónně rostoucí funkcí, každé minimum či maximum v případě paramagnetika či diamagnetika bude minimem nebo maximem i zde. Nejsou však známé žádné konfigurace permanentních magnetů, které by stabilně levitovaly. Mohou tedy existovat jiné důvody, jimiž se zde nezabýváme, proč není možné udržet permanentní magnety v antiparalelní orientaci vůči magnetickému poli (přinejmenším to nelze bez rotace – viz Levitron).\n\nEarnshawovo pravidlo bylo odvozeno původně pro bodové náboje v elektrostatice s cílem ukázat, že stabilní uspořádání souboru bodových nábojů neexistuje. Důkazy, které zde uvádíme pro jednotlivé dipóly, lze zobecnit na soubory magnetických dipólů, protože jsou formulovány s ohledem na energii, která je aditivní veličinou. Rigorózní pojetí této věci však přesahuje rámec tohoto článku.\n\nPro všechny body ve volném prostoru dokážeme, že\n\nformula_24\n\nEnergie formula_7 magnetického dipólu s dipólovým momentem formula_8 ve vnějším magnetickém poli s indukcí formula_9 je dána výrazem\n\nformula_28\n\nLaplaceův operátor bude\n\nformula_29\n\nRozšířením a přerovnáním členů (připomeňme, že dipólový moment formula_8 je konstantní) dostaneme\n\nformula_31\n\nAle Laplaceův operátor jednotlivých komponent magnetického pole je ve volném prostoru nulový (nepočítaje elektromagnetické záření), takže\n\nformula_32\n\ncož důkaz uzavírá.\n\nNejprve se budeme zabývat dipóly paramagnetických nebo diamagnetických látek. Pro energii platí\n\nformula_33\n\nPo rozšíření a přerovnání členů dostaneme\n\nformula_34\n\nJelikož je však Laplaceův operátor každé jednotlivé složky magnetického pole nulový, dostáváme\n\nformula_35\n\nA protože druhá mocnina jakékoli veličiny je vždy nezáporná, musí být\n\nformula_36\n\nJak bylo řečeno výše, znamená to, že Laplaceův operátor energie paramagnetické látky nikdy nemůže být kladný (neexistuje stabilní nadnášení) a Laplaceův operátor energie diamagnetické látky nemůže být nikdy záporný (neexistuje nestabilita ve všech směrech). A dále, protože energie dipólu konstantní velikosti srovnaného do směru vnějšího pole je druhou odmocninou shora uvedené energie, vztahuje se na dipól konstantní velikosti tentýž rozbor.\n\nZde dokážeme, že Laplaceův operátor každé z jednotlivých složek magnetické indukce je roven nule. Je třeba odvolat se na následující vlastnosti magnetického pole, totiž že jeho divergence je vždy nulová a rotace magnetického pole je nulová ve volném prostoru (to znamená bez elektrického proudu nebo proměnného elektrického pole). Pro podrobnější diskusi o těchto vlastnostech magnetického pole je třeba se zabývat Maxwellovými rovnicemi.\n\nUvažme Laplaceův operátor x-ové složky indukce magnetického pole\n\nformula_37\n\nProtože rotace B je rovna nule, platí\n\nformula_38 a formula_39 ,\n\ntakže dostáváme\n\nformula_40\n\nJelikož je formula_41 spojitou funkcí, nehraje pořadí derivací žádnou roli a tak dostáváme\n\nformula_42\n\nDivergence formula_9 je nula,\n\nformula_44\n\ntedy\n\nformula_45 .\n\nLaplaceův operátor y-ové složky magnetické indukce formula_46 a Laplaceův operátor z-ové složky magnetické indukcer formula_47 můžeme spočítat analogicky.\n\nAlternativně lze využít také identitu\n\nformula_48 ,\n\nkde oba členy v závorce vymizí.\n"}
{"id": "1193815", "url": "https://cs.wikipedia.org/wiki?curid=1193815", "title": "Anna Uherská (1281)", "text": "Anna Uherská (1281)\n\nAnna Uherská (1260 - 1281) byla byzantská císařovna z dynastie Arpádovců.\n\nNarodila se jako jedna z dcer uherského krále Štěpána V. a jeho kumánské choti Alžběty. 8. listopadu 1273 byla provdána za byzantského císaře Andronika II., svého vrstevníka. Zemřela roku 1281, o rok později se Andronikos stal jediným vládcem Byzantské říše.\n"}
{"id": "1193816", "url": "https://cs.wikipedia.org/wiki?curid=1193816", "title": "Cossacks 3", "text": "Cossacks 3\n\nCossacks 3 je realtimová strategie vyvíjená studiem GSC Game World. Jedná se o remake . Ve hře bude obsaženo 5 historických kampaní odehrávajících se na bojištích 17. a 18. století. Ve skirmishi nebo multiplayeru se hráč bude moci ujmout jednoho z 12 národů (dalších 8 přibude v pozdějších updatech).\n\n"}
{"id": "1193820", "url": "https://cs.wikipedia.org/wiki?curid=1193820", "title": "Kappadočtí Řekové", "text": "Kappadočtí Řekové\n\nKappadočtí Řekové (, Ellines tis Kappadokias) je skupina etnických Řeků původně z maloasijského kraje Kappadokie, ale po výměně obyvatelstva mezi Řeckem a Tureckem byli usazeni v Řecku, hlavně v krajích Makedonii, Thrákii a Attice.\n\nŘekové přišli do Kappadokie poměrně pozdě ve srovnání s kolonizovaním jiných oblastí Anatolie. Řekové do Kappadokie přicházeli hlavně ve 3. století př. n. l., tedy poté, co Anatolii dobyl Alexandr Veliký. Řečtí kolonizátoři přicházeli z různých končin Řecka a řeckého světa, dostávali půdu na venkově a usazovali se v nově vzniklých a velkých městech. Řekové se následně smísili s původním obyvatelstvem. Je možné, že jisté osady zde založili Řekové ještě v 5 stol. př. n. l., přičemž až do 20. století si zde v některých vesnicích kolem města Kaisareia (Kayseri) tito Řekové udrželi dialekt vycházející z předhelénistického řeckého jazyka. Nejznámější vesnice byla Mysthi, která byla pravděpodobně založena řeckými námořníky kteří byli pozváni do Persie. Potomci obyvatel této vesnice hovoří také dnes v Řecku dialektem se silnými starořeckými prvky.\n\nBěhem následujícího římského období byla na východě úřední řeč řečtina a v kraji se rychle šířilo křesťanství. V roce 395 se kraj stal součástí řecké Byzance (Východořímská říše), nastával křesťanský rozmach, stavěly se kostely a baziliky a obyvatelstvo mluvilo pouze řecky. Pocházeli odsud církevní biskupové, tzv. Kappadočtí otcové, jako např. svatý Svatý Basil. Obyvatelstvo Kappadokie bylo vystavováno častým vpádům Peršanů a později Arabů, sloužilo zde řečtí těžce odění kavaleristé, Akrites. Největší město zde bylo Kaisareia (dnešní Kayseri).\n\nV roce 1071 zde byl císař Roman Diogenes poražen tureckým sultánem Alp-Arslanem a tak se Kappadokie stala součástí Turecké říše, která později ovládla celou Byzanc. Kappadočtí Řekové zůstali separováni od ostatních Řeků a jejich jazyk se vyvíjel samostatně. Mnoho z nich však přestoupilo na islám a poturčilo se, jiní začali mluvit turecky, ale uchovali si ortodoxní víru, potomci těchto lidí jsou dnes tzv. Karamanlidi. Začátkem 20 století žili Řekové v Kappadokii ve městech jako Kaisareia (Kayseri), Prokopio (dn. Urgup), Nevsechir (dn. Nevşehir), Sinassos, Mutalasski, Misthi a v několika vesnicích. V roce 1923 však byli během řecko-turecké výměny obyvatelstva přesídleni do Řecka, kde spolu s pontskými Řeky osídlili převážně Makedonii. Kapadočtí a Pontští Řekové však mluvili pro evropské Řeky těžko srozumitelnými jazyky a tak se museli naučit novořečtinu z Řecka.\n\nDnes žijí Kappadočtí Řekové především v severořeckých městech a vesnicích, kappadocké čtvrti existují v městech jako Kavala, Larisa, Soluň, Konitsa a v athénských čtvrtích, které po roce 1923 založili Řekové z Anatolie, hlavně Nea Ionia a Kesariani. Není znám jejich přesný počet, předpokládá se, že přibližně 300–400 tisíc Řeků má původ v Kappadokii. Ke kappadockým Řekům se počítají v Řecku i tzv. kappadočtí Karamanlidi, kteří původně mluvili turecky.\n\nKappadočtí Řekové si stále udržují své starobylé tradice, organizují kulturní festivaly, kde prezentují své tance jako Sei Tata, Dipaša, Choros Leilalum, Choros Mantilion nebo tanec na oslavu sv. Basila, Ai Vasilis. Jejich tradiční hudba je v typických anatolských orientálních rytmech. Mnozí stále komunikují ve svém jazyce kappadocké řečtině, která je však téměř mrtvým jazykem.\n\n\n"}
{"id": "1193852", "url": "https://cs.wikipedia.org/wiki?curid=1193852", "title": "Francesco Gabbani", "text": "Francesco Gabbani\n\nFrancesco Gabbani (Carrara, Itálie, 9. září 1982) je italský zpěvák a hudebník.\n\nNarozen 9. září v toskánském městě Carrara, Francesco je již od dětství spjat se světem hudby, jelikož jeho rodina vlastní jediný obchod s hudebními nástroji ve městě. Jeho prvním nástrojem jsou bicí, brzy ale cítí potřebu hrát na nějaký harmonický nástroj a po několik let během dětství i dospívání se učí hrát na kytaru. V tomto období také začíná psát první písně. Kromě toho také hraje na piáno a basovou kytaru.\n\nZúčastnil se festivalu Sanremo Giovani 2015, v roce 2016 vyhrál na 66. ročníku Festivalu Sanremo se svým singlem \"Amen\" v kategorii Nuove Proposte a v roce 2017 se dostal do finále hudební soutěže \"Eurovison Song Contest 2017.\"\n\n\n"}
{"id": "1193855", "url": "https://cs.wikipedia.org/wiki?curid=1193855", "title": "Jaroslav Lebeda", "text": "Jaroslav Lebeda\n\nJaroslav Lebeda (21. března 1910 v Křížlicích u Jilemnice okres Semily – 22. března 1944 v Praze) byl český pedagog, akademický malíř, grafik, ilustrátor učebnic a knih pro mládež a redaktor dětského časopisu. Za protektorátu se účastnil protinacistického odboje. Ve věku 34 let byl odsouzen nacistickým soudem k trestu smrti. Byl popraven gilotinou v pankrácké věznici v Praze dne 22. března 1944.\n\nJaroslav Lebeda se narodil v Křížlicích (část obce Jestřabí v Krkonoších, okres Semily) v roce 1910. Po studiu na gymnáziu v Jilemnici. zahájil studium na Filozofické fakultě Univerzity Karlovy v Praze.\n\nZa protektorátu spoluorganizoval ilegální protinacistickou odbojovou skupinu českých levicových kulturních a vědeckých pracovníků – \"Národní revoluční výbor inteligence\" (NRVI). .\n\nJaroslav Lebeda byl zatčen dne 29. ledna 1943. Jeho vyšetřování na gestapu vedl komisař Böhm z protikomunistického oddělení. Lebedovi bylo kladeno za vinu, že podporoval nepřátele říše na útěku tím, že jim zprostředkovával falešné osobní doklady. Dále byl obviněn z velezrady a za to, že přechovával hledané osoby a i jinak napomáhání nepřátelům německé říše. Lebeda byl vězněn v pankrácké věznici od konce ledna 1943. Po věznění v Drážďanech byl přemístěn v prosinci 1943 zpět na Pankrác. K smrti byl Jaroslav Lebeda odsouzen 12. ledna 1944. Na Pankráci byl vězněn v cele číslo 32 na oddělení II/a (oddělení pro vězně odsouzené k trestu smrti). Byl popraven 22. března 1944 v 15.55 hodin gilotinou v pankrácké sekyrárně.\n\nPoslední stránka z cyklu dvanácti maleb s náboženskou tematikou nazvaných \"Mému rodu\", který vytvořil Jaroslav Lebeda několik týdnů před popravou – na cele smrti v Pankrácké věznici v Praze. Autoportrét datovaný 8. února 1944. Celý cyklus \"Mému rodu\" zveřejnil Karel Rameš v knize, popisující formou jakéhosi deníku \"běžný\" život v pankrácké věznici.\n\n\n\n\n"}
{"id": "1193856", "url": "https://cs.wikipedia.org/wiki?curid=1193856", "title": "Von Roháč", "text": "Von Roháč\n\nVon Roháč, Ruben Litzky aneb Pig Boy, vlastním jménem Lukáš Vondráček, (* 24. května 1982, Praha) je český básník, výtvarník a herec.\n\nNarodil se na pražských Vinohradech a dětství prožil na pražském Břevnově, shodou okolností ve stejném domě, kde prožil část života jiný český básník Karel Toman. Během divokého mládí vystřídat tři střední školy, maturitu složil na Gymnáziu Vyšehrad. Vysokoškolská studia započal na pražské Filozofické fakultě - obor Divadelní věda a rok poté přešel na Literární Akademii Josefa Škvoreckého, kde studoval obor Tvůrčí psaní. Mezi jeho pedagogy patřily Daniela Fischerová a Radka Dennemarková. Studia nedokončil. V letech 2003 - 2005 psal pro Hospodářské noviny recenze na divadelní hry a další kulturní události. Publikovat začal až během studií na vysoké škole, první básně mu vyšly v brněnském literárním měsíčníku Host 2009/2 (báseň Čekanka) s kritickým příspěvkem Radka Fridricha: \"Lukáši Vondráčku z Prahy, jste opravdu talent. Netvrdím, že v mých očích vše projde beze zbytku, ale váš cyklus Čekanka je dost povedený. Mohu vám pouze poradit: Pište si, co chcete, už leccos o poezii víte, tak to hleďte nepokazit…\" V roce 2010 publikoval v literárním časopisu Revolver Revue (číslo 80/2010), který otiskl básně \"Sice\" a \"Nahlas\". V roce 2017 obsazen do filmu Bruce LaBruce \"Refugee's Welcome\" do hlavní role básníka, kde se objeví hned několik jeho básní. Revue Prostor, Generace chaosu, č. 107 v roce 2017 otiskl několik básní (Ďábel je, Hnědoočko, Báseň, A přece, Roztříštěná luna). \n\n\n\"Nočňátko & Smrtihlav\" je básníkova debutová sbírka vydaná nakladatelstvím Adolescent v roce 2012. Jedná se o výběr publikovaných i nepublikovaných básní z období let 2000 - 2012. Sbírka je doplněna autorovými kresbami. Knihu a Von Roháčovu tvorbu lze dobře postihnout slovy Aleše Kauera:\n\n\"Von Roháč je vyvolávač násilných obrazů - „kdyby mi tak/ namísto srdce/ vyrostla třetí hnáta/ s okovanou botou“. V jeho poezii se vlastně jedná „pouze“ o slet obrazů (skoro jako u dobrého filmu), které v konečném nazření utvářejí originální pohled na věc či situaci -„když hladovím/ roztáhnu prsty/ ta jáma/ je zástup/ žebřík tváří/ nevidím víc/ než penisy“. V poezii von Roháče hraje velkou roli slovo, expresivně a „novotvárně“ zabarvené, které často tvoří jediný verš, jímž je schopen dotvořit situaci a vyhnout se tak „lopatnické“ mnohomluvnosti. Jen pro zvukové dobarvení lze nabídnout - čarokřižník, mozkožer, lopatnický mozol, šemetný topánek, nebo titul Nočňátko… Strohost ve verši, rytmus a skřek slova, ale i klipovitost s důrazem na druhou dobu, tedy metaforu s výbuchem imaginace, jsou, paradoxně, pevným stavebním prvkem jeho poezie.\"\n\n\"Zasněnec\" je básníkova druhá sbírka a jsou v ní zahrnuty básně z období let 2012 - 2015. Zrod druhé sbírky, která je o poznání výpravnější a explicitnější než sbírka debutová provázel lehký boj mezi nakladatelem a básníkem. V obou básníkových sbírkách se objevují homoerotické motivy.\"\"Oproti lyričtěji laděnému debutu Nočňátko & Smrtihlav se autor v Zasněnci snaží rozmáchnout k jakési příběhovosti. Je to riskantní a je to, alespoň podle mého názoru, mnohdy na hraně.\"\" Tak se kromě jiného vyjádřil ke sbírce Aleš Kauer. V rozhovoru Von Roháče pro Queer v České televizi autor řekl, že některé neshody ohledně textu ho vedly k jeho přepracování, mnohdy k jeho zkrácení či zjemnění explicitnosti.\"\"Někdy méně je více, vážím si Aleše jako autority a ve výsledku si myslím, že finální podoba je mnohem lepší.\"\"\n\nA ještě slovy Aleše Kauera:\n\nVON ROHÁČ: HOVÁDKO S POHLEDEM DO NEZNÁMA\n\n\"Vulgárnost a zarputilá \"spratkovitost\" v Roháčově poezii by byla samoúčelná, kdyby neměla svůj protipól, svoji citelnou zpětnou vazbu v jakési až naivní něze. Tento kontrast mě fascinuje a je typickým prvkem Roháčovy poezie roku 2015. Básně často začínají radikálně: „raději kurva zdechnu / než bych ti napsal první! / zadřený petardy pod kůží / smrkáš mi do očí malý slzy / je to možný? / co všechno vyjeví se / v lehkým snění...“, končí ale často smířlivěji, než by člověk z úvodu očekával.\"\n\nVon Roháčova poezie je tentokrát naplněna řadou příběhů, v nichž se vzdouvají až k prasknutí napjaté erotické vztahy. Homosexuální rovina těchto prudkých milostných vznětů je v autorově podání až třaskavě výbušnou směsí, jež je odpalována ve squatech a brlozích, v tmavých průchodech nebo i v letním Berlíně. Von Roháčovy verše nesou v sobě napětí, smysl pro dramatičnost okamžiku, nenaplněnost, ale i bezmeznou, až vysilující touhu, střídající se v drsných i něžných polohách. Je v nich i neklid, tápání či skleslost nad prohrou, kterou lze ale také vnímat i jako novou citovou naději: \"... stále tu čekám / rozechvělý / v těžký zbroji / osamělého / pěšáka / silný / nejsilnější / a přesto / tápající / v pocitech / lásky / a ublížení...\"\nĎÁBEL JE\n\nŘíkavalo se, že čím méně se v ďábla věří, \n\ntím více po nás rajtuje, o to víc triumfuje \n\nnad lidskou slabostí. Von Roháč si ďábla\n\nvetknul přímo do názvu, z čehož usuzuji,\n\nže vzájemné pomrkávání je ku prospěchu\n\noběma. Neplynou z toho žádné naschvály,\n\nkonflikty, války. Je to dohoda, pakt o vzájemných\n\nústupcích. Von Roháčova nová knížka je POP.\n\nDekadentní pop, letní čtení pro ty, kdo ohrnují\n\nnos nad složitostí metafor. Ve své třetí básnické\n\nsbírce ĎÁBEL JE nenabídne nic z toho, co bychom\n\nod něj neznali z minulých  knížek. \nS chutí se ale znovu začteme do drobných detailů pih, \n\ndo škvírky zubů jinocha, z jehož líného jazýčku se linou \n\nslova jako pentlička. Narazíme na dalšího z galerie grázlíků,\n\nkterý na to jde zhurta, ale který má to štěstí, že ho\n\ntěsně před pádem zachytí hvězdy do svých sítí.\n\nTypický Von Roháč se všemi svými romantickými\n\npostřehy a náladami. Mám radost, že se nám podařilo\n\npřivést ke spolupráci Marka Thera – knížka nabízí\n\ntři jeho kresby spolu se třemi ilustracemi Von Roháče.\n\nAleš Kauer, červenec 2019.\n\nReference\n\n"}
{"id": "1193857", "url": "https://cs.wikipedia.org/wiki?curid=1193857", "title": "3. německá fotbalová liga", "text": "3. německá fotbalová liga\n\n3. německá fotbalová liga (německy: \"3. Fußball-Liga\") je třetí nejvyšší fotbalová soutěž v německém ligovém systému. Byla zavedena reorganizací nižších soutěží a první ročník byl 2008/09.\n\nZdroj:\n\n"}
{"id": "1193858", "url": "https://cs.wikipedia.org/wiki?curid=1193858", "title": "Till (rozcestník)", "text": "Till (rozcestník)\n\nTill může znamenat:\n\n\n\n\n"}
{"id": "1193860", "url": "https://cs.wikipedia.org/wiki?curid=1193860", "title": "TJ Sokol Novosedly", "text": "TJ Sokol Novosedly\n\nTJ Sokol Novosedly (celým názvem: Tělovýchovná jednota Sokol Novosedly) je český fotbalový klub, který sídlí v Novosedlech na Břeclavsku v Jihomoravském kraji. Od sezony 2017/18 hraje I. A třídu Jihomoravského kraje (6. nejvyšší soutěž).\n\nNejvětším úspěchem klubu je účast v nejvyšší jihomoravské soutěži (2010–2017).\n\nZdroj: \n\nFotbalový klub vznikl mezi lety 1946–1955. Až do roku 2000 byla I. B třída nejvyšší soutěží, která se v Novosedlích hrála.\n\n\nZdroj: \n\n\n\nZdroj: \n\nPoznámky:\n\nTJ Sokol Novosedly „B“ je rezervním týmem Novosedel, který hraje Okresní soutěž Břeclavska – sk. A (9. nejvyšší soutěž).\n\n\nZdroj: \n\n\n\nZdroj: \n\n"}
{"id": "1193863", "url": "https://cs.wikipedia.org/wiki?curid=1193863", "title": "Anglická slovesa", "text": "Anglická slovesa\n\nČlánek Anglická slovesa pojednává o slovesech v angličtině. Sloveso má v anglické větě zpravidla funkci přísudku.\n\nMorfologie anglických sloves se vyznačuje omezeným množstvím tvarů a koncovek. Mnohé gramatické funkce se vyjadřují analyticky, tj. složenými slovesnými tvary. Anglická slovesa se časují třemi způsoby: v indikativu, kondicionálu a imperativu. V indikativu mají 6 časů, přičemž v každé časové rovině se rozlišují prosté a průběhové tvary, tedy celkem 12 slovesných časů. Ve všech časech i způsobech lze vyjádřit činný a trpný rod. Specifickou zvláštností angličtiny je použití pomocného slovesa \"do\" při tvoření otázek a záporu.\n\nZ hlediska způsobu časování (především tvoření minulého času a trpného příčestí) se anglická slovesa dělí na pravidelná a nepravidelná.\n\nV průběhu historického vývoje se morfologie anglických sloves značně zjednodušila. V současné angličtině se téměř nepoužívají osobní koncovky. S výjimkou tvarů 3. osoby jednotného čísla přítomného času (zakončení \"-s\") a tvarů nepravidelného slovesa \"be\" (být) nemá anglické sloveso schopnost vyjádřit osobu a číslo. Tuto funkci na sebe přebírá podmět, který zpravidla musí být ve větě vyjádřen, často osobním zájmenem, např. \"I sleep\" (spím), \"you sleep\" (spíš) atd.\n\nPřestože většina mluvnických kategorií se vyjadřuje pomocí složených tvarů, některé tvary se tvoří synteticky, tj. pomocí koncovek, případně hláskovou změnou v kmeni.\n\nJednoduchými (syntetickými) tvary anglických sloves jsou: infinitiv, přítomný čas (se zvláštním tvarem pro 3. osobu jednotného čísla), minulý čas, příčestí trpné/minulé a příčestí přítomné/gerundium.\n\nKromě koncovek -\"(e)s\", \"-(e)d\" a \"-ing\" (které však mají v angličtině ještě další gramatické funkce) v časovaných tvarech nemají anglická slovesa žádné tvaroslovné znaky, podle kterých by je bylo možné jednoznačně identifikovat a odlišit od jiných slovních druhů. (Na rozdíl například od češtiny, kde se slovesa vyznačují charakteristickými koncovkami.)\n\nVětšina anglických sloves má 4–5 syntetických tvarů. Některé z nich mají více funkcí. Ostatní časované tvary jsou kombinací výše uvedených tvarů s pomocnými slovesy.\n\nInfinitiv je základní tvar sloves (lemma), který se uvádí ve slovnících. Ve větě se před něj zpravidla klade infinitivní částice \"to\", například:\n\nPo způsobových a některých dalších slovesech se však infinitivní částice nepoužívá:\n\nInfinitiv se často používá namísto vedlejších vět:\n\nKromě prostého infinitivu existuje také minulý infinitiv, tvar složený z pomocného slovesa \"to have\" (mít) a trpného příčestí. Používá se k vyjádření předčasnosti (minulosti) děje:\n\nPříčestí trpné (nebo též minulé) je slovesný tvar, který slouží k tvoření trpného rodu (ve spojení s tvary pomocného slovesa \"to be\") a tzv. perfektních časů (ve spojení s tvary pomocného slovesa \"to have\"). Kromě toho může fungovat i jako přídavné jméno, např. \"spoken languages\" (mluvené jazyky).\n\nU většiny sloves se toto příčestí tvoří pravidelně připojením koncovky -ed k infinitivu a je shodné tvarem prostého minulého času. Toto zakončení se čte:\n\nPři tvoření příčestí pravidelně dochází k některým pravopisným změnám:\n\nVýše popsané zásady výslovnosti a tvoření platí i pro pravidelné tvary prostého minulého času.\n\nU některých sloves se příčestí tvoří nepravidelně a může se lišit tvaru od minulého času, např. \"speak\" (mluvit) – \"spoke\" (mluvil) – \"spoken\" (mluvený).\n\nJedná se o tvary tvořené pravidelně přidáním koncovky -ing k tvarům infinitivu, např. \"sleep\" (spát) – \"sleeping\" (spící), \"see\" (vidět) – \"seeing\" (vidící).\n\nTvoření je u všech sloves bez výjimky pravidelné, v určitých případech však nastávají pravopisné změny:\n\nTyto tvary mají v anglických větách více uplatnění:\n\nAnglická slovesa se vyznačují bohatstvím časů. Nerozlišují aspekt (vid) dokonavosti a nedokonavosti, oproti tomu však kromě času přítomného, minulého a budoucího tvoří tzv. perfektní časy – předpřítomý, předminulý a předbudoucí. Tyto časy vyjadřují předčasnost anebo určitý přesah děje do dané časové roviny. Jako další čas někdy též uvádí tzv. blízká budoucnost.\n\nNa rozdíl od ostatních germánských jazyků anglické sloveso vyjadřuje průběhové formy všech časů, tvořené příslušnými tvary slovesa \"to be\" (být) a příčestí přítomného (tvary na \"-ing\"). Tyto tvary kladou důraz průběh děje v určitém okamžiku anebo trvání v určitém období. S podobnými konstrukcemi se setkáváme i například v románských jazycích (španělština, italština), v angličtině je však na rozdíl od těchto jazyků použití závazné.\n\nNěkterá slovesa, např. \"want\" (chtít), \"see\" (vidět), \"hear\" (slyšet) apod., průběhové tvary zpravidla netvoří. U sloves smyslového vnímání se průběhovost vyjádří pomocí způsobového slovesa \"can\" (moci): \"I can see\" (právě vidím).\n\nPřítomné časy vyjadřují děje probíhající v přítomnosti.\n\nTento čas má stejný tvar jako prostý infinitiv infinitiv. Výjimkou je tvar 3. osoby jednotného čísla, který přijímá (s výjimkou způsobových sloves) koncovku -s. Většina sloves tvoří tento tvar pravidelně, např. \"play\" (hrát) – \"plays\" (hraje). V určitých případech však nastávají pravopisné změny:\n\nTímto časem se vyjadřují přítomné děje, které trvají dlouhodobě nebo se opakují:\n\nTvoří se pomocí přítomných tvarů slovesa \"to be\" a přítomného příčestí. Vyjadřuje přítomné děje, které právě probíhají:\n\nMinulé časy vyjadřují děje, které proběhly (a skončily) v minulosti.\n\nSloveso \"read\" [] je nepravidelné. Minulý čas se píše stejně, ale vyslovuje se [].\n\nPravidelné sloveso \"want\" netvoří průběhové tvary.\n\nTento čas má zvláštní tvar, který se tvoří u pravidelných sloves koncovkou -ed podle stejných zásad jako příčestí trpné. U nepravidelných sloves se tvoří různě, nelze jej odvodit.\n\nTímto časem se vyjadřují děje, které proběhly jednorázově nebo se pravidelně opakovaly. Používá se často s určitým časovým údajem. Příklady:\n\nTvoří se pomocí minulých tvarů slovesa \"to be\" a přítomného příčestí. Vyjadřuje děje, které probíhaly v určitém okamžiku nebo trvaly nějaký čas:\n\nBudoucí časy vyjadřují děje, které se uskuteční nebo proběhnou v budoucnosti. Jedná se o složené časy, které se tvoří pomocným slovesem \"will\" (často stahovaným jako \"’ll\") a infinitivem.\n\nV 1. osobě je možné místo pomocného slovesa \"will\" použít \"shall\". Tento tvar je však knižní.\n\nVyjadřuje děje, které se uskuteční jednorázově nebo opakovaně:\n\nVyjadřuje děje, které budou probíhat v nějakém budoucím okamžiku nebo budou trvat určitou dobu:\n\nOčekávání nebo záměr mluvčího v blízké budoucnosti lze také vyjádřit větnou konstrukcí: přítomný tvar slovesa \"to be\" + \"going to\" + infinitiv. Příklady:\n\nTvar \"going to\" se hovorově často zkracuje na \"gonna\", např. \"I’m gonna go.\" = \"I’m going to go.\" (Půjdu. Chystám se jít.)\n\nPředpřítomné časy vyjadřují minulé děje, které mají svými důsledky nebo trváním přesah do přítomnosti. Podle okolností se do češtiny překládají buď minulým, nebo přítomným časem.\n\nJedná se o složené časy, které se tvoří přítomnými tvary pomocného slovesa \"to have\" (tj. \"have\" a ve 3. osobě jednotného čísla \"has\"; často se stahuje jako \"’ve\" a \"’s\") a příčestím trpným.\n\nVýslovnost nepravidelně tvořeného příčestí \"read\" je [r].\n\nVyjadřuje děje, které se uskutečnily v nedávné minulosti a jejich důsledky trvají do přítomnosti. Často se používají s výrazy jako \"already\" (již), \"just\" (právě), \"since\" (od té doby) a podobně. Příklady:\n\nV americké angličtině se mnohdy používá prostý minulý čas místo předpřítomného.\n\nVyjadřuje děje, které začaly v minulosti a trvají i v současnosti:\n\nPředminulé časy vyjadřují děje, které proběhly nebo započaly před jiným minulým dějem. Do češtiny překládají minulým časem. Tyto časy se často používají ve větách s časovou sousledností.\n\nJedná se o složené časy, které se tvoří minulým tvarem pomocného slovesa \"to have\" (tj. \"had\"; často se stahuje jako \"’d\") a příčestím trpným.\n\nVyjadřuje děje, které se uskutečnily před jinými ději v minulosti. Příklady:\n\nVyjadřuje děje, které začaly začaly před jinými minulými ději a měly nějaké trvání:\n\nPředbudoucí časy vyjadřují děje, které proběhnou nebo začnou před jiným budoucím dějem nebo okamžikem v budoucnosti. Tyto časy se používají poměrně zřídka.\n\nJedná se o složené časy, které se tvoří spojením pomocného slovesa \"will\" s minulým infinitivem, tj. \"will have\" + příčestí trpné.\n\nVyjadřuje děje, které se uskutečnily před jinými ději v minulosti. Příklady:\n\nVyjadřuje trvání děje před nějakým okamžikem v budoucnosti:\n\nV angličtině se slovesa časují třemi slovesnými způsoby:\n\nVýše uvedené slovesné časy se používají pouze v indikativu. Kondicionál rozlišuje pouze dva časy a v imperativu se čas nerozlišuje.\n\n\nRozkaz pro jinou osobu se tvoří opisně pomocí slovesa \"to let\" (nechat):\n\nPodmiňovací způsob má tvary pro přítomný a minulý čas. Tvoří se pomocným slovesem \"would\" (což je minulý čas slovesa \"will\") a infinitivem. V přítomném kondicionálu je infinitiv prostý, v minulém kondicionálu infinitiv minulý, tj. \"would have\" + příčestí trpné. \"Would\" se často stahuje jako \"’d\".\n\nNa rozdíl od češtiny, kde je použití minulého kondicionálu nepovinné, je v angličtině nutné minulý a přítomný kondicionál rozlišovat. Přítomným kondicionálem se vyjadřuje skutečnost, která by mohla nastat, zatímco minulý kondicionál se používá u skutečností, které mohly nastat v minulosti, ale nenastaly. V podmínkových souvětích se kondicionál používá pouze v hlavní větě. Ve vedlejší větě po spojce \"if\" (jestliže, pokud) je místo toho minulý nebo předminulý čas. Příklady:\n\nKondicionál se též často používá jako forma zdvořilé žádosti:\n\nTrpný rod (pasivum) se v angličtině tvoří obdobně jako v češtině, tedy pomocným slovesem \"to be\" a příčestím trpným, například:\nNerozlišuje se jako v jiných germánských jazycích dějové a stavové pasivum (pomocné sloveso \"být\" vs. \"stát se\" např. v němčině nebo švédštině). Podle okolností může taková věta vyjadřovat jak samotný děj, tak i jeho výsledek.\n\nPodmětem pasivní věty v angličtině nemusí být pouze objekt, na němž je děj vykonáván, ale též příjemce. V češtině taková věta není možná. Srovnej:\n\nOtázky se tvoří v indikativu a kondicionálu inverzí, tj. obráceným poradím určitého tvaru slovesa (pomocného nebo způsobového) a podmětu:\n\nSlovesný zápor se tvoří umístěním záporné částice \"not\" (obvykle ve tvaru staženém se slovesem) za určitý tvar pomocného nebo způsobového slovesa:\n\nVýše popsaný způsob tvoření otázky a záporu je možný pouze s použitím pomocného nebo způsobového slovesa. Nelze klást podmět nebo záporku \"not\" za plnovýznamové sloveso. Zvláštností angličtiny je, že ve tvarech, které neobsahují pomocné sloveso, tj. v přítomném a minulém čase prostém a v rozkazovacím způsobu (záporný rozkaz), se při tvoření otázky a záporu vyžaduje použití pomocného slovesa \"to do\" (dělat) – s tvary \"do\"/\"does\" v přítomném čase a \"did\" v minulém čase. Toto pomocné sloveso je pak následováno podmětem (v otázce) anebo záporkou \"not\" a teprve poté infinitivem plnovýznamového slovesa (bez \"to\"):\n\nV angličtině se používají tato pomocná slovesa (všechna nepravidelná):\nPříčestí trpné: been\n\nSloveso \"to be\" (být) se používá jako pomocné sloveso při tvoření trpného rodu a průběhových časů. Sloveso \"do\" se v otázce a záporu nepoužívá ani při použití jako plnovýznamové nebo sponové sloveso.\n\nToto sloveso má jako jediné v angličtině zvláštní tvar pro 1. osobu jednotného čísla (v přítomném i minulém čase).\n\nSloveso \"to have\" (mít) se používá jako pomocné při tvoření perfektních časů (předpřítomný, předminulý, předbudoucí). Pokud se používá jako plnovýznamové (ve významu \"vlastnit\"), vyžaduje v otázce a záporu pomocné sloveso \"do\".\n\nNepravidelně se vyslovují tvary \"does\" [] a \"don’t\" [] (= \"do not\"), zatímco \"do\" se vyslovuje [] .\n\nPoužívá se jako pomocné sloveso k tvoření otázek a záporu plnovýznamových sloves v přítomném a minulém čase. Jako plnovýznamové sloveso rovněž samo vyžaduje pomocné sloveso: \"Don’t do it!\" (Nedělej to!)\n\nJako pomocné sloveso budoucích časů a kondicionálu se používá způsobové sloveso \"will/would\" (viz dále).\n\nZpůsobová (modální) slovesa jsou v angličtině následující:\n\nZpůsobová slovesa mají tvar pouze pro přítomný a minulý čas. Ostatní tvary (včetně infinitivu) je potřeba vyjadřovat opisně. Sloveso must má opisný i minulý čas. Příklady:\n\nZpůsobová slovesa nepřijímají ve 3. osobě jednotného čísla přítomného času koncovku \"-s\":\n\nPo způsobových slovesech (s výjimkou \"ouhgt to\") následuje infinitiv plnovýznamového slovesa bez částice \"to\":\n\nTvar minulého času má rovněž význam kondicionálu:\n\nOtázka a zápor se tvoří pouhou inverzí, respektive přidáním záporky \"not\", bez použití pomocného slovesa \"do\":\n\nZápor některých způsobových sloves má jiný význam než v češtině:\n\nMnohá slovesa jsou doprovázena tzv. adverbiální částicí, která mění jejich základní význam podobně, jako mění význam sloves v češtině předpony, např. \"come\" (přijít, přicházet) – \"come out\" (vyjít, vycházet). Často je významový posun oproti původnímu slovesu značný: \"give\" (dát) – \"give up\" (vzdát se, zříci se). Adverbiální částice tvoří se slovesem celek (frázi), který se označuje jako frázové sloveso.\n\nAdverbiálními částicemi jsou zpravidla krátká slova, která jinak nejčastěji plní funkci předložek (např. \"on, in, off, by\") nebo příslovcí (např. \"up, down, out\"). Částice ve větě vždy stojí za slovesem, nejčastěji bezprostředně za ním. Je-li však předmětem osobní zájmeno, obvykle se klade mezi sloveso a částici:\n\nFrázová slovesa se vyvinula z odlučitelných sloves, především sloves s odlučitelnou předponou, která existují v jiných germánských jazycích, srov. např. německé \"abreiesen\" (odcestovat, odjet) – \"ich reise ab\" (odjíždím). Zatímco v němčině je odlučitelná předpona v určitých tvarech (např. infinitivu) připojena ke slovesu a odlučuje se při časování, v moderní angličtině již nelze hovořit o předponě, neboť modifikující částice se se slovesem nespojuje, ale je trvale odloučená od slovesa.\n\nZ hlediska způsobu, jak se v angličtině tvoří tvary minulého času a trpného příčestí, lze většinu sloves podobně jako v ostatních germánských jazycích přiřadit mezi silná nebo slabá slovesa. Silná slovesa mění při časování kmenovou samohlásku, zatímco slabá slovesa přibírají tzv. dentální sufix (zakončení -d nebo -t). Jen malé množství sloves se časuje zcela nepravidelně.\n\nUčebnice a další gramatiky však toto dělení tradičně opomíjejí a pro zjednodušení výkladu dělí slovesa zpravidla na pravidelná a nepravidelná. Pravidelná slovesa jsou ta, která v minulém čase a trpném příčestí přibírají k tvaru infinitivu pravidelnou koncovku \"-ed\", nepravidelná jsou všechna ostatní.\n\nNásledující příklady uvádějí tvary sloves v pořadí: infinitiv – minulý čas – příčestí trpné.\n\nVětšina anglických sloves má pravidelné časování. Jako pravidelná se označují slabá slovesa, která v minulém čase a trpném příčestí přibírají koncovku -ed a nemění při tom kmenovou samohlásku. Oba tvary jsou u těchto sloves shodné, např. \"want\" (chtít) – \"wanted\" – \"wanted\".\n\nJako nepravidelná se označují všechna ostatní slovesa. Jejich tvary v minulém čase a trpném příčestí nelze jednoduše odvodit jako u pravidelných sloves, ale je potřeba se je naučit zpaměti. U mnohých nepravidelných sloves se oba tvary liší, např. \"go\" (jít) – \"went\" – \"gone\".\n\nPodrobněji však lze nepravidelná slovesa rozdělit do několika skupin:\n\nSlabá slovesa – mají dentální sufix (zpravidla -t) a zároveň mění kmenovou samohlásku (z historického pohledu jde o krácení), např. \"keep\" (držet) – \"kept\" – \"kept\". Případně se mění i znělost souhlásky na konci kmene: \"leave\" (opustit) – \"left\" – \"left\".\n\nSilná slovesa – tvoří tvary minulého času a trpného příčestí změnou kmenové samohlásky. V minulém čase nepřibírají žádnou koncovku. Trpné příčestí je buď také bez koncovky, nebo přibírá koncovku -en (obdoba tvarů silných sloves v němčině). Oba tvary se u mnoha sloves liší, např. \"drive\" (řídit) – \"drove\" – \"driven\", \"sing\" (zpívat) – \"sang\" – \"sung\". Mohou však být shodné jako u slabých sloves: \"dig\" (kopat) – \"dug\" – \"dug\". Některá slovesa mají tyto tvary shodné s infinitivem: \"put\" (položit) – \"put\" – \"put\".\n\nMezi silná slovesa patří asi 200 jednoslabičných sloves, většinou však často používaných. Spolu se slovesy odvozenými předponou, která se obvykle časují stejně jako slovesa bez předpony, se běžně používá asi 800 takových sloves.\n\nSmíšená slovesa – některé tvary tvoří pravidelně, jiné nepravidelně, případně jsou u nich možné pravidelné i nepravidelné tvary: \"melt\" (tát) – \"melted\" – \"melted/molten\".\n\nKromě uvedených změn se některá silná i slabá slovesa vyznačují dalšími hláskovými či pravopisnými zvláštnostmi, např. \"buy\" (kupovat) – \"bought\" – \"bought\".\n\nZcela nepravidelná slovesa – několik často používaných sloves má zcela nepravidelně tvořené tvary, často vycházející z odlišného slovního základu (jako v případě výše uvedeného slovesa \"go\").\n\nZpůsobová slovesa – stojí zcela mimo toto rozdělení. Mají pouze tvary přítomného a minulého času. Ostatní tvary se tvoří opisem. V přítomném časem nepřibírají zakončení \"-s\" ve 3. osobě jednotného čísla.\n\n\n"}
{"id": "1193865", "url": "https://cs.wikipedia.org/wiki?curid=1193865", "title": "Jan Berka", "text": "Jan Berka\n\nJan (Johann, Johannes) Berka (20. července 1759, Kamenná - 7. července 1838, Praha) byl pražský mědirytec, grafik a kreslíř.\n\nJan Berka se nejprve vyučil hudbě a kreslení. Byl zpěvákem v kostelním sboru a zároveň studoval humanitní obory. Teprve poté, když ztratil hlas, vyučil se mědirytcem v v dílně bratrů Salzerů a spolupracoval také se členy rodiny Balzerů. Pracoval pro dvorního knihtiskaře Jana Ferdinanda ze Schönfeldu a později také pro vdovu Kateřinu Balzerovou. Již po roce 1790 měl vlastní mědiryteckou dílnu. Byl třikrát ženat a jeho dcera ze třetího manželství Louisa Berková (1811-1877) byla pražskou malířkou podobizen.\n\nJeho bratr Anton Berka (1786-1838) byl rovněž mědirytcem a později vydavatelem hudebnin ve Vídni. Roku 1813 převzal nakladatelství Elisabeth Otto & Comp., a pod značkou Berka, Anton & Comp ho provozoval až do roku 1834.\n\nJan Berka je znám jako autor 12 mědirytů podle krajin Norberta Grunda. Kromě toho byl autorem četných vignet, titulních listů, pohlednic a ilustrací. Je autorem portrétů prince Egona von Fürstemberg , Händela , hraběnky Clam-Gallas, Josefa Dobrovského, Franze hraběte von Sternberg Baca, Giacomo Casanovy. Ilustroval české vydání Iliady z roku 1802. Byl autorem plánů kostela a interiéru strahovské knihovny. Soubor jeho map \"le Loca Terrae Sanctae quorum fit mentio in Evangeliis\" (Kartografie svatých míst uváděných v Evangeliích) vydaný v Praze kolem roku 1790 je uchováván v Národní knihovně v Izraeli. Vyryl také celou řadu notových příloh do knih a též několik obálek hudebnin. Podle Jana T. Štefana byl Jan Berka na přelomu 18. a 19. století nejplodnějším ilustrátorem.\n\n\n"}
{"id": "1193866", "url": "https://cs.wikipedia.org/wiki?curid=1193866", "title": "Closet Monster", "text": "Closet Monster\n\nCloset Monster (tj. \"Skrytá příšera\") je kanadský hraný film z roku 2015, který režíroval Stephen Dunn podle vlastního scénáře. Film zachycuje příběh mladíka, který obtížně navazuje vztahy. V ČR byl uveden v roce 2016 na filmovém festivalu Febiofest.\n\n18letý Oscar Madly bydlí po rozvodu rodičů s otcem. Jako dítě byl svědkem brutálního útoku na gaye, což v něm zanechalo psychické trauma. Straní se svých vrstevníků a komunikuje hlavně se svým křečkem Buffym. Když si najde brigádu v obchodě, seznámí se zde s Wilderem, do kterého se zamiluje. Ovšem jeho dávný zážitek ho neustále pronásleduje a také se komplikuje vztah s jeho otcem, který netuší, že Oscar je gay.\n"}
{"id": "1193867", "url": "https://cs.wikipedia.org/wiki?curid=1193867", "title": "Cageri", "text": "Cageri\n\nCageri () je administrativním střediskem okresu Cageri v kraji Rača-Lečchumi a Dolní Svanetie. S asi 1320 obyvateli je nejmenším městem Gruzie (2014).\n\nCageri leží v střední části Gruzie, necelých 200 km od hlavního města Tbilisi, 35 km severozápadně od krajského města Ambrolauri, při pravém břehu Cchenisckali, která je pravým přítokem Rioni. Město je obklopeno horami, které jižně od města dosahují nadmořské výšky 1000 m a severozápadně 3174 m (vrchol Cikuri v Egrisském hřbetu).\n\nJiž od středověku bylo a je Cageri sídlem eparchie gruzínské pravoslavné církve. Historik a geograf Wachušti, syn gruzínského krále Vachtanga VI., hodnotil původní, nádhernými freskami zdobený kostel s klenutou střechou v Cageri z počátku 18. století jako „výtečně postavený“. Navzdory tomu byl koncem 19. století značně přestavěn, přičemž došlo ke ztrátě těchto fresek.\n\nPoliticky patřilo město k historické provincii Lečchumi (původně zvané \"Takveri\"), která v době spojeného gruzínského státu od 11. do 15. století byla postupně podřízená princům ze Svanetie a Rače. Po rozpadu spojeného státu se Cageri spolu s Lečchumi stalo od roku 1455 součástí Království Imeretie, později pod místním šlechtickým rodem Čikovani se fakticky osamostatnilo, než se roku 1714 díky příbuzenským vztahům k rodu Dadiani z Mingrelie s tímto vévodstvím sjednotilo.\nRoku 1857 spadlo Cageri s vévodstvím Mingrelie pod Ruské impérium a bylo začleněno do Gubernie Kutais, přičemž dostalo (ruská) městská práva jako správní středisko Ujezdu Lečchumi, pod který spadaly kromě původního území i části Svanetie.\nZa sovětské éry mělo Cageri jako správní středisko roku 1930 založeného rajónu Gruzínské SSR statut sídla městského typu, než roku 1968 znovu získalo statut města. Kolem roku 1960 narostl počet obyvatel na dvojnásobek, když byla na řekách Cchenisckali a několik kilometrů východně tekoucí Ladžanuri vybudována přehradní nádrž s vodní elektrárnou a Cageri začalo sloužit jako logistické a pobytové středisko pracovníků.\n\nV Cageri je \"Katedrála Nanebevzetí Panny Marie\", hlavní kostel Eparchy z Cageri a Lentechi gruzínské ortodoxní církve, a \"Klášter Svatého Maxima Vyznavače\" se stejnojmenným kostelem, kde se nachází hrob řeckého mnicha a teologa. Tento zemřel ve vyhnanství 13. srpna 662 v kastelu, který podle jedné verze odpovídá pozdější pevnosti \"Murisciche\" nedaleko Cageri. Ve městě je též vlastivědné muzeum. V nedaleké vesnici Bardnala se nachází v muzeum přeměněný rodný dům básníka Lado Assatiani (1917–1943).\n"}
{"id": "1193869", "url": "https://cs.wikipedia.org/wiki?curid=1193869", "title": "Kostel Povýšení svatého Kříže (Benešov)", "text": "Kostel Povýšení svatého Kříže (Benešov)\n\nKostel Povýšení svatého Kříže je římskokatolický chrám v obci Benešov v okrese Blansko. Je chráněn jako kulturní památka České republiky. Je farním kostelem benešovské farnosti.\n\nKostel byl postaven v letech 1786-7. Tři roky poté se původní rovný strop zřítil a byl nahrazen klenbou. Jelikož by původní slabé zdi těžké klenutí neunesly, bylo třeba postavit podpůrné pilíře a zdi uvnitř kostela. Apsida presbytáře byla uvnitř kostela vyzděna do oblouku, presbytář se zúžil a pouze vrchol klenutí sahá do původní výše stropu. V roce 1871 těžké klenutí a kamenná krytina na střeše způsobily, že zdi se začaly rozestupovat a hrozilo, že klenutí spadne. Proto byly zdi staženy železnými tyčemi. \n\nJde o podélnou jednolodní stavbu s odsazeným kněžištěm, k jehož jihozápadní zdi přiléhá čtyřboká sakristie. V hladkých fasádách jsou prolomena okna s půlkruhovým záklenkem. V severovýchodní části lodi je hudební kruchta, její parapet spočívá na obloucích nesených hranolovými pilíři.\n"}
{"id": "1193870", "url": "https://cs.wikipedia.org/wiki?curid=1193870", "title": "Dub u Větrova", "text": "Dub u Větrova\n\nDub u Větrova je památný strom ve Frýdlantském výběžku na severu Libereckého kraje České republiky. Jedinec dubu letního (\"\") roste při východní straně polní cesty spojující Větrov s lokalitou nazvanou Polní Domky. Strom má výšku 20 metrů a obvod jeho kmene dosahuje 455 centimetrů.\n\nChráněn je na základě rozhodnutí správy Chráněné krajinné oblasti Jizerské hory, jež bylo vydáno 13. října 2009 s účinností od 3. listopadu 2009.\n"}
{"id": "1193873", "url": "https://cs.wikipedia.org/wiki?curid=1193873", "title": "Louisa Berková", "text": "Louisa Berková\n\nLouisa Berková (1. března 1811, Praha – 14. dubna 1877, Šenov Teplice), byla malířka portrétů. Dcera mědirytce Jana Berky.\n\nStylově tvořila pod vlivem vídeňské a berlínské výtvarné školy. Větší dobu svého života strávila v Praze, kde se přátelila především s dcerami malíře Augusta Piepenhagena.\n\nJe autorkou portrétů Augusta Piepenhagena, Louisy Piepenhagenové, Josefa Koruny, Ferdinanda Břetislava Mikovce, Josefa rytíře Talacka z Ještětic.\n\n\n"}
{"id": "1193874", "url": "https://cs.wikipedia.org/wiki?curid=1193874", "title": "Polní Domky", "text": "Polní Domky\n\nPolní Domky ( ) je samota ve Frýdlantském výběžku Libereckého kraje na severu České republiky. Nachází se v katastrálním území města Frýdlant, jižně od jeho části Větrova, s níž je spojeno polní cestou. Jižním směrem odtud se nachází nepojmenovaný vrchol o nadmořské výšce 662 metru, jenž je součástí Jizerských hor. Na severní straně Polních Domků se nachází vrchol Nad Zátiším (427 m n. m.).\n\nSeverně od Polních Domků protéká potok Oleška, který napájí nepojmenovaný rybník nacházející se severozápadně od samoty. Na svahu kopce jižně od Polních Domků je v lese ukryt jizerskohorský pomníček nazvaný Vojenské kameny. Při cestě vedoucí k samotě z Větrova roste památný dub letní (\"\") nazvaný Dub u Větrova.\n"}
{"id": "1193876", "url": "https://cs.wikipedia.org/wiki?curid=1193876", "title": "Štětkovec", "text": "Štětkovec\n\nŠtětkovec (\"Callistemon\") je rod rostlin z čeledi myrtovité. Jsou to keře a stromy s nevelkými, jednoduchými, střídavými listy a květy v nápadných, podlouhlých květenstvích s dlouhými, většinou červenými nebo žlutými tyčinkami. Květy jsou opylovány zejména ptáky a různými včelami. Rod zahrnuje téměř 40 druhů a je rozšířen v Austrálii a na Tasmánii. Štětkovce jsou v klimaticky příhodných oblastech světa pěstovány pro nápadná květenství jako okrasné dřeviny.\nTaxonomie rodu \"Callistemon\" není dosud dořešená, pravděpodobně však bude na základě fylogenetických výzkumů vřazen do blízce příbuzného rodu kajeput (\"Melaleuca\").\n\nŠtětkovce jsou stálezelené, aromatické keře a stromy, dorůstající výšky od 1 do 12 metrů. Listy jsou drobné až středně velké, jednoduché, zpravidla dlouhé a úzké, střídavé, kožovité, řapíkaté až přisedlé. Čepel listů je na ploše žláznatě tečkovaná. Palisty chybějí. Květy jsou přisedlé, pětičetné, podepřené listeny, uspořádané v jednoduchých klasech vytvářejících se u konce větévek. Po odkvětu větévka pokračuje v růstu. Kalich je složen z 5 volných, vejčitých až okrouhlých lístků. Koruna je drobná a nenápadná, zpravidla zelená, smetanová, žlutá nebo růžová, složená z 5 volných, eliptických, vejčitých až okrouhlých korunních lístků. Tyčinek je mnoho (obvykle 16 až 70), jsou dlouhé a barevné (nejčastěji červené nebo žluté), na bázi krátce srostlé. Semeník je polospodní, srostlý ze 3 nebo 4 plodolistů a se stejným počtem komůrek s mnoha vajíčky. Čnělka je 1, zakončená hlavatou bliznou. Plodem je pouzdrosečná, pukavá, dřevnatá tobolka s mnoha semeny. Plody většinou dlouhou dobu vytrvávají na větvích.\n\nRod štětkovec zahrnuje 37 druhů. Je rozšířen v Austrálii a na Tasmánii. V některých zdrojích je uváděno i několik druhů z Nové Guiney (např.), které jsou však většinou řazeny do rodu \"Melaleuca\".\nV Austrálii rostou štětkovce zejména v jihozápadní, východní a jihovýchodní části kontinentu. Ve vnitrozemí je jejich výskyt sporadický. Největší počet druhů roste ve východní Austrálii. Z Tasmánie jsou uváděny 2 druhy: \"C. viridiflorus\" a \"C. pallidus\".\n\nKvěty štětkovců jsou opylovány zejména ptáky a včelami. Různých druhů ptáků bylo na květech australských štětkovců napočítáno celkem 28. Patří mezi ně zejména medosavky rodu \"Phylidonyris\" a \"Meliphaga\", kystráčci rodu \"Melithreptus\", jehlozobky (\"Acanthorhynchus\"), někteří papoušci aj.\nPtáci navštěvují květy brzy zrána a zkonzumují většinu nektar, který se vytváří zejména v noci. Včely přilétají během dne a dosbírávají jeho zbytky.\nListy štětkovců se v Austrálii živí někteří brouci, např. vrubounovitý brouk \"Repsimus manicatus\" nebo mandelinky rodu \"Paropsisterna\".\n\nPlody většiny druhů zůstávají na větvích a otevírají se až po několika letech. K otevření tobolek může dojít např. po požáru vegetace, které jsou v některých oblastech Austrálie časté a periodické. U některých druhů se tobolky otevírají již po roce.\n\nRod \"Callistemon \" je v rámci myrtovitých řazen do podčeledi \"Myrtoideae\" a tribu \"Melaleuceae\". Taxonomie a pojetí tohoto rodu jsou dosud nesjednocené. Na základě fylogenetických studií bylo zjištěno, že rod \"Callistemon\" tvoří (podobně jako několik dalších rodů myrtovitých) vývojovou větev uvnitř rodu \"Melaleuca\", který se tím stává polyfyletickým. Taxonomická revize této skupiny nebyla dosud uveřejněna. V rámci vývojového stromu rodu \"Melaleuca\" se sice objevuje několik monofyletických skupin a bylo by možno jej rozřadit do několika monofyletických rodů, tyto skupiny však nemají téměř žádné význačné morfologické znaky, které by je navzájem vymezovaly. Současní taxonomové se proto kloní spíše k širokému pojetí rodu \"Melaleuca\", zahrnujícího i druhy rodu \"Callistemon\" a upřednostňují toto řešení před jeho rozdělením do několika vzájemně nerozlišitelných rodů. Některé zdroje již \"Callistemon\" jako součást rodu \"Melaleuca\" uvádějí (např.), jiné zatím preferují starší pojetí ()\n\nŠtětkovce se pěstují v klimaticky příhodných oblastech světa jako zajímavé okrasné dřeviny s nápadnými květenstvími. Druh \"C. citrinus\" byl dovezen do Británie Josephem Banksem již v roce 1789. Většina druhů vyžaduje sušší klima a dobře propustnou půdu, pouze druh \"C. viminalis\" je vlhkomilnější a snese i zasolenou půdu. Štětkovce se často i v přírodě mezi sebou kříží a jejich určování je dosti obtížné. Mimo botanických druhů se pěstuje i řada okrasných kultivarů a různých hybridů. Z červeně kvetoucích štětkovců náležejí mezi běžněji pěstované druhy zejména \"C. rigidus\", \"C. speciosus\", \"C. viminalis\", \"C. brachyandrus\" a \"C. citrinus\", ze žlutokvětých se pěstuje zejména \"C. pallidus\", \"C. pityoides\", \"C. subulatus\", \"C. formosus\", \"C. salignus\" a \"C. sieberi\". Druhy \"C. citrinus\" a \"C. rigidus\" jsou vyhledávány pro svůj vzpřímený vzrůst.\n\nRůzné druhy štětkovců lze vidět ve sklenících českých botanických zahrad.\n\n"}
{"id": "1193881", "url": "https://cs.wikipedia.org/wiki?curid=1193881", "title": "Hans Belting", "text": "Hans Belting\n\nHans Belting (* 7. července 1935, Andernach) je německý historik a teoretik středověkého, renesančního a také moderního umění, který se zabývá i teorií obrazu.\n\nNarodil se v Andernachu v Německu, studoval na univerzitách v Mohuči a Římě a doktorský titul z dějin umění získal na Univerzitě Johannese Gutenberga. Následně dostal stipendijní pobyt ve výzkumném institutu Dumbarton Oaks (Harvardova univerzita), Washington, D.C..\n\nHans Belting vyučoval jako profesor na Hamburské univerzitě v roce 1966. V roce 1969 byl jmenován předsedou ústavu dějin umění na Univerzitě Heidelberg a mezi lety 1980 a 1992 působil jako profesor na Mnichovské univerzitě. V roce 1988 navštěvoval také Columbia University. Roku 1992 se stal spoluzakladatelem Akademie umění a designu na \"Staatliche Hochschule für Gestaltung\" \"Karlsruhe\", kde následně vznikl Institut dějin umění a teorie médií. V roce 2003 zastával funkci předsedy v College de France v Paříži, kde přednášel o historii dívání se. Belting dále vyučoval jako externista na Severozápadní univerzitě a na \"École des Hautes Études\" v Paříži.\n\nMezi lety 2004 a 2007 vedl Belting Internationalen Forschungszentrums Kulturwissenschaften (Mezinárodní výzkumné centrum pro kulturní studia) ve Vídni.\n\nJe členem několika mezinárodních institucí včetně Heidelberg Academy of Sciences \"and Humanities\", Wissenschaftskolleg v Berlíně, American Philosophical Society, Medieval Academy of America, Academia Europea, Ateneo v Benátkách. Je také čestným členem \"Zentrum für Literatur- und Kulturforschung Berlin\" (od roku 2006), dále členem \"Order pour le Mérite of Arts and Sciences\" a také členem správní rady \"Museum Moderner Kunst\" (MUMOK) ve Vídni. V roce 1992 byl Belting uznán jako externí čestný člen Americké akademie umění a věd. V roce 2003 získal čestný titul \"Litterarum doctor\" od Londýnské univerzity. Roku 2015 získal prestižní Balzanovu cenu za mimořádný přínos ve studiu vizuálních a funkčních aspektů obrazu v západním světě, za originální přístup k interpretaci děl na křižovatkách kultur a období, a nakonec za přínos v oblasti studia uměleckých jazyků a jejich dopadu na současnou uměleckou tvorbu.\n\nV roce 2014 byl Hans Belting pozván Seminářem dějin umění MU do Brna, kde vystoupil s přednáškou \"Trace and Face: Open questions about the beginning of Christ’s images\". Při další návštěvě v roce 2015 mu byla předána pamětní medaile Filozofické fakulty MU. Brněnští studenti dějin umění jej oslnili natolik, že další rok věnoval svoji sbírku knih Centru raně středověkých studií, čímž vznikla v budově Filozofické fakulty Masarykovy univerzity knihovna zaměřená na středověk a byzanc. Nová knihovna nese jméno Hanse Beltinga a byla 19. dubna 2016 za jeho přítomnosti slavnostně otevřena. V listopadu 2017 se Belting zúčastnil brněnské konference \"Walking and the Iconic Presence\". Dne 24. října 2019 byl Beltingovi slavnostně předán čestný doktorát Masarykovy univerzity.\n\nSvoji první knihu publikoval Belting v roce 1962 (\"Die Basilica dei Ss. Martiri in Cimitile\") a od té doby vyšlo jeho dalších více než 30 titulů. Jeho publikace věnující se umění od raného středověku do současnosti, antropologii a teorii obrazu, jsou uznávány mimo vědecké kruhy také laickou veřejností, proto se dočkaly i překladů do dalších jazyků.\n\n\n"}
{"id": "1193882", "url": "https://cs.wikipedia.org/wiki?curid=1193882", "title": "Lui Morais", "text": "Lui Morais\n\nLui Morais (pseudonym \"Luis Carlos de Morais\" Junior) je brazilský profesor a filozof, autor knih o filozofii, alchymii, literatuře, šamanismu, o brazilské populární hudbě (samba), filmech, řízení, vzdělávání, o hluchotě a dalších záležitostech.\n\n\n"}
{"id": "1193883", "url": "https://cs.wikipedia.org/wiki?curid=1193883", "title": "Bolšoj Kameň", "text": "Bolšoj Kameň\n\nBolšoj Kameň () je město v Přímořském kraji v Ruské federaci. Při sčítání lidu v roce 2010 měl bezmála čtyřicet tisíc obyvatel.\n\nBolšoj Kameň leží na východním pobřeží Ussurijského zálivu Japonského moře. Od Vladivostoku je vzdálen 40 kilometrů vzdušnou čarou a 130 kilometrů po silnici.\n\nPřes Bolšoj Kameň vede železniční trať spojující jižně ležící Fokino se severně ležícím Smoljaninovem, kde se připojuje na Transsibiřskou magistrálu (přesněji na její větev vedoucí do Nachodky).\n\nBolšoj Kameň je jako námořní základna úzce spjat s Tichooceánským loďstvem – byl založen v roce 1947 jako námořní základna, v roce 1956 získal status sídla městského typu a městem se stal v roce 1989. Vzhledem k vojenskému významu byl většinu času uzavřeným městem. Od začátku roku 2015 ovšem už uzavřeným městem není.\n"}
{"id": "1193884", "url": "https://cs.wikipedia.org/wiki?curid=1193884", "title": "Jaroslav Šimonek", "text": "Jaroslav Šimonek\n\nJaroslav Šimonek (1921 – 11. prosince 2004) byl český fotbalista, obránce a záložník. Po skončení aktivní kariéry působil v lize jako trenér.\n\nV československé lize hrál za SK Slezská/OKD Ostrava. Nastoupil ve 154 ligových utkáních a dal 25 gólů.\n\nJako trenér vedl v lize Baník Ostrava (v letech 1951-1952 jako hrajicí trenér), Baník Kladno, Spartak Praha Sokolovo a znovu Baník Ostrava.\n\n\n"}
{"id": "1193891", "url": "https://cs.wikipedia.org/wiki?curid=1193891", "title": "Česká fotbalová liga 2000/01", "text": "Česká fotbalová liga 2000/01\n\nSezóna 2000/01 ČFL byla 8. sezónou v samostatné české fotbalové lize. Vítězství a postup do 2. fotbalové ligy 2001/02 si zajistil tým FK Mogul Kolín. Týmy FK Jiskra Třeboň a Slavoj Vyšehrad sestoupily do divize.\n\nPoznámky:\n\nLukáš Čížek (-/0),\nKarel Novotný (-/0),\nMartin Svoboda (-/0),\nV. Vaněk (-/0) -\nVladimír Blüml (-/0), \nTomáš Bouška (-/5),\nJan Brendl (-/1),\nJiří Dujsík (-/0),\nJaroslav Dvořák (-/1),\nDavid Homoláč (-/0),\nJaroslav Chaloupka (-/1),\nJosef Chaloupka (-/0),\nRoman Juračka (-/0),\nDavid Kalousek (-/0),\nDaniel Kaplan (-/4),\nDaniel Kaplan ml. (-/2),\nFilip Klapka (-/6),\nPavel Košťál (-/1),\nPavel Kubeš (-/3),\nT. Melounek (-/0),\nMartin Merganc (-/0),\nJaroslav Moník (-/7),\n... Podlipný (-/0),\nTomáš Rejnyš (-/1),\nAdrian Rolko (-/1),\nRudolf Skácel (-/3),\nF. Syrůček (-/0),\nOndřej Szabo (-/0),\nZdeněk Ševčík (-/3),\nMichal Šmíd (-/2),\nJ. Tesař (-/1),\nA. Tomášek (-/0),\nMichal Vaniš (-/5),\nPetr Zahálka (-/0),\nDavid Zoubek (-/2) -\ntrenér Miloš Mejtský\n\n"}
{"id": "1193892", "url": "https://cs.wikipedia.org/wiki?curid=1193892", "title": "Helga Maria Wolf", "text": "Helga Maria Wolf\n\nHelga Maria Wolf (* 29. července 1951 Vídeň) je rakouská novinářka, etnoložka a spisovatelka.\nZatímco pracovala v provozu svého otce Alfreda Wolfa, tiskárně v 9. vídeňské čtvrti, absolvovala odbornou přípravu a obchodní akademii (19651975). Po maturitě studovala na univerzitě ve Vídni evropskou etnologii a dějiny umění a složila roku 1980 rigorózní zkoušku u Helmuta Paula Fielhauera a Michaela Mitterauera.\n\nPoté pracovala jako novinářka: 19801984 členka redakční rady Die Presse, 19841987 na volné noze, 19872004 u ORF. Zde byla vedoucí redakce městského života a náboženství ve \"Studiu Vídeň\", pak ve \"Studiu severovýchodu\". Kromě toho získala dodatečnou kvalifikaci; v roce 1986 certifikát vzdělávání dospělých, v roce 1987 dálkové studium teologie, 1996 koncese životního a sociálního poradce a 1997 diplom business trenérky.\n\nV ORF vytvořila a navrhla řadu rozhlasových a televizních programů na kulturní, náboženská a psychologická témata. Od roku 2009 je spolueditorkou rakouské internetové encyklopedie Austria-Forum.\n\n"}
{"id": "1193896", "url": "https://cs.wikipedia.org/wiki?curid=1193896", "title": "Maxim Integrated", "text": "Maxim Integrated\n\nMaxim Integrated je veřejná obchodní společnost, která navrhuje, vyrábí a prodává analogové a kombinované integrované obvody.\n\nSpolečnost vyvíjí integrované obvody pro automobilový, průmyslový, komunikační, spotřební i výpočetní trh. Vedení společnosti sídlí v San Jose, v Kalifornii, svá vývojářská centra, výrobní závody a prodejní kanceláře má po celém světě. Ve fiskálním roce 2015 prodali celosvětově zboží za 2,31 miliardy dolarů, měli 8000 zaměstnanců a 35000 zákazníků. Maxim je v indexech Fortune 1000, NASDAQ 100, Russell 1000 a MSCI US.\n\nSpolečnost byla založena v květnu 1983. Původních devět členů mělo různé zkušenosti s návrhem polovodičů a prodejem. Zakládající tým tvořili Jack Gifford, průkopník průmyslu od šedesátých let; Fred Beck, průkopník v prodeji a distribuci integrovaných obvodů; Dave Bingham, držitel General Electric’s Scientist of the Year v roce 1982; Steve Combs, průkopník waferu (substrátových disků) a výroby; Lee Evans, také držitel General Electric’s Scientist of the Year v roce 1982 a průkopník technologie desihnu CMOS analogových mikročipů; Rich Hood, ředitel vývoje pro některé z prvních polovodičové testovacích systémů řízených mikroprocesorem; a Dickem Wilenkenem, který je znám jako otec analogových switchů a multiplexorů. Na základě dvoustránkového plánu obchodu získali 9 milionů dolarů jako základní kapitál na založení společnosti. V prvním roce vytvořili 24 produktů druhovýroby. Po tomto začal Maxim produkovat vlastní výrobky, které poskytovali větší rozmanitost a zisky.\n\nSvůj první ziskový rok měl Maxim ve fiskálním roce 1987 s pomocí nového úspěšného produktu se jménem MAX232 a s následujícím každoročním ziskem od jeho vydání v roce 1988. Roční příjmy dosáhly 500 milionů dolarů v roce 1988 a ve fiskálním roce přesáhli 2,47 miliardy dolarů.\n\n"}
{"id": "1193900", "url": "https://cs.wikipedia.org/wiki?curid=1193900", "title": "Étang de Thau", "text": "Étang de Thau\n\nÉtang de Thau je laguna s brakickou vodou ležící v departementu\nHérault na jihu Francie, nedaleko pobřeží Lvího zálivu. Má rozlohu 75 km², průměrná hloubka se pohybuje mezi čtyřmi a pěti metry, maximální hloubka přesahuje třicet metrů. Nejvýznamnějším přístavem je Sète na východním pobřeží.\n\nJezero vzniklo jako propadlina vytvořená vrásněním, kterou vyplnila voda (středomořské pobřeží Francie lemuje řetěz podobných lagun, Étang de Thau je z nich druhé největší po Étang de Berre). Táhne se v délce přes 20 km podél mořského pobřeží, od něhož je odděleno nízkou a necelý kilometr širokou písčitou kosou. S mořem ho spojují dva úzké průlivy: jeden se nachází ve městě Sète a druhý, zvaný Pisse-Saumes, vychází ze západního cípu jezera. Laguna je splavná, průplav Canal du Midi ji propojuje s Atlantským oceánem a Canal du Rhône à Sète s řekou Rhônou. Pobřeží je rovinaté, jedinou výjimkou je kopec Mont Saint-Clair, pod kterým leží Sète.\n\nTeplota vody se pohybuje mezi 3 °C a 24 °C, salinita kolísá v závislosti na vydatnosti srážek, nejvyšší je na konci léta.\n\nNa jezeře hnízdí vodní ptáci, jako volavky nebo plameňáci, díky tomu byla oblast začleněna do programu Natura 2000. Provozuje se intenzivní rybolov (hlavními druhy jsou mořan zlatý a smuha královská) a sběr ústřic a slávek. Značný význam má cestovní ruch: termální prameny u městečka Balaruc-les-Bains slouží k léčebným účelům, jezero vyhledávají také jachtaři.\n\n\n"}
{"id": "1193902", "url": "https://cs.wikipedia.org/wiki?curid=1193902", "title": "Gibon Müllerův", "text": "Gibon Müllerův\n\nGibon Müllerův (\"Hylobates muelleri\") je druh gibona z čeledi gibonovití (Hylobatidae) a rodu gibon (\"Hylobates\"). Druh popsal William Charles Linnaeus Martin v roce 1841 a dělí se na tři poddruhy. Je endemitem ostrova Borneo a většinu dne tráví na stromech, ze kterých málokdy slézá na zem. Dle Mezinárodního svazu ochrany přírody je ohroženým druhem.\nGibon Müllerův je endemitem ostrova Borneo. Obývá ho celý s výjimkou jihozápadní části. Rozčlenil se zde na tři subspecie:\n\nK životu dává přednost tropickým stálezeleným pralesům především v nížinách a nižších horských oblastech. Žije až do výšek 1700 m n. m.\n\nDélka těla tohoto primáta se pohybuje mezi 44 až 63,5 cm a váží 4 až 8 kg. Ocas nemá. U tohoto druhu není znám výrazný pohlavní dimorfismus. Srst má šedohnědé zbarvení, na některých částech těla se však může lišit, čelo bývá například krémové až bílé. Speciálně adaptovaný palec, který spíše vyrůstá ze zápěstí než od dlaně ruky mu umožňuje vykonávat různé rozšířené možnosti pohybu. Na jedno zhoupnutí může ve stromoví gibon Müllerův překonat vzdálenost až 3 m. Tento druh má velké špičáky.\n\nGibon Müllerův je stromový druh, na zem slézá jen málokdy a také se vyhýbá otevřené vodě. V korunách stromů se pohybuje pomocí brachiace, na zemi chodí s rukama nad hlavou, aby udržel rovnováhu. Denně tento druh překoná vzdálenost až 850 m. Je denní a aktivní zhruba 8 až 10 h. Obvykle lze spatřit skupinky 3 nebo 4 opic. Samotáři jsou také běžní - jedná se o jedince, kteří byli vyhoštěni z rodiny a hledají nové území. Teritorium má průměrně rozsah 34,2 ha a samci si jej vymezují táhlým voláním, někdy též fyzickým střetem. Samci obyčejně volají ještě před východem slunce, samice se k nim po východu přidávají. Studie zvuků hybridů gibon Müllerova a gibona lar ukázala, že samice volaly odlišně než původní druhy, ale volání samců se podobalo gibonu lar, avšak s několika zvukovými prvky jedinečnými pro gibona Müllerova. Jídelníček tohoto druhu tvoří především různé plody jako například fíky, v menší míře listy.\nTento druh je monogamní a páření může probíhat po celý rok, obvykle potomstvo plodí jednou za 2−3 roky. Estrální cyklus trvá bez otoků genitálií asi 28 dní. Samice dává najevo náklonnost a ochotu se pářit samci prohýbáním se dopředu, pokud nemá o kopulaci zájem, samce ignoruje nebo odejde. Po zhruba 7 měsících březosti se samici narodí jedno mládě, které je po dvou letech odstaveno od mateřského mléka. Pohlavní dospělosti je u samců i samic dosaženo po 8 až 9 letech. Dle porovnávání věku s jinými gibony rodu \"Hylobates\" se tento druh může dožít ve volné přírodě i 25 let, v zajetí to může být ještě podstatně déle.\nNa světě žije přibližně asi 250 000−375 000 gibon Müllerových. Nebezpečí představuje odlesňování a pěstování palmy olejné (\"Elaeis guineensis\"), čímž tento druh přichází o své přirozené prostředí. Rovněž lov a odchyt gibonů jako domácí mazlíčky snižuje početnost tohoto druhu. V letech 2003 až 2004 bylo na Borneu na trzích objeveno celkem 54 těchto zvířat. Odhadované snížení počtu jedinců ve volné přírodě je 50% během 45 let. I proto ho Mezinárodní svaz ochrany přírody zařadil jako ohrožený druh.\n\nGibon Müllerův je zapsán na seznam CITES I. a vyskytuje se v řadě chráněných rezervací, například Národní park Kutai, Národní park Kayan Mentarang nebo Národní park Betung-Kerihun.\nNebyli nalezeni žádní přirození nepřátelé toho druhu. Největší nebezpečí patrně představují stromoví hadi a draví ptáci.\n\n"}
{"id": "1193905", "url": "https://cs.wikipedia.org/wiki?curid=1193905", "title": "Elektrotechnický zkušební ústav", "text": "Elektrotechnický zkušební ústav\n\nElektrotechnický zkušební ústav (EZÚ) je česká certifikační instituce působící především v oborech elektrotechniky, elektroniky a osvětlování. Organizace má právní formu státního podniku a sídlí v Praze-Troji.\nVětšina zkoušek je v EZÚ prováděna v rámci akreditace Českým institutem pro akreditaci podle normy ČSN EN ISO 17025. Zkoušky jsou prováděny pomocí speciálního vybavení a experty s dlouholetou praxí v oboru.\n\nZáznamy EZÚ o absolvovaných zkouškách je možné využít jako podklad pro \"prokázání shody\" podle zákona 22/97 Sb. Lze jimi také označovat shody CE.\n\nZkoušky se provádí buď celkové v rámci příslušné technické normy nebo jen částečné zkoušky, podle zákazníkova přání.\n\nZkoušky lze podle jejich charakteru rozdělit do následujících skupin:\n\nEZÚ, jako certifikační organizace, provádí mj:\n\n\nCertifikát EZÚ obdrží od Elektrotechnického zkušebního ústavu ty výrobky, které úspěšně absolvují typovou zkouškou podle příslušných norem na elektrickou bezpečnost a nebo na EMC.\n\nVelmi výhodné je přiložit certifikát EZÚ v rámci podkladů pro \"prohlášení o shodě\" podle zákona 22/97 Sb. (nařízení vlády č. 17/2003 Sb.) a souvisejících nařízení vlády.\n\nS tímto certifikátem je výrobce nebo dovozce ve výhodnější pozici při případné kontrole dodržování zákona č. 22/97 Sb., kterou provádí Česká obchodní inspekce. Platnost certifikátu je většinou omezena na dobu tří let. Jedná se o tyto skupiny výrobků:\n\nElektrotechnický zkušební ústav, s.p. patří k největším českým akreditovaným certifikačním společnostem. EZÚ poskytuje svým zákazníkům komplexní služby týkající se prověřování a certifikace v oblasti \"systémů managementu\":\n\n\nOsobní certifikace je realizována proškolením a následným ověřením znalostí v podobě certifikační zkoušky.  \n\nTakto se certifikuje např. \"Manažer kybernetické bezpečnosti.\" \n"}
{"id": "1193906", "url": "https://cs.wikipedia.org/wiki?curid=1193906", "title": "Strážný kopec", "text": "Strážný kopec\n\nStrážný kopec je název několika kopců v Česku.\n\n\nJako Strážny kopec jsou pojmenovány vrchy na Slovensku:\n\n"}
{"id": "1193912", "url": "https://cs.wikipedia.org/wiki?curid=1193912", "title": "Atletika na Letních olympijských hrách 2004 – desetiboj muži", "text": "Atletika na Letních olympijských hrách 2004 – desetiboj muži\n\nDesetiboj na LOH v Athénách (23. – 24. srpna 2004) byl velice kvalitní, hned dva závodníci překonali hranici extratřídy 8800 bodů a všichni tři medailisté i 8700 bodů. Vítězem se stal tehdejší český světový rekordman Roman Šebrle v dosud platném olympijském rekordu 8893 bodů (stále 7. nejlepší výkon všech dob). Stříbro bral za 8820 bodů Američan Bryan Clay a bronz Kazach Dmitrij Karpov novým asijským rekordem 8725 bodů. Celkem 16 desetibojařů překonalo hranici 8000 bodů, závod dokončilo 30 ze 39 startujících. Mezi odstoupivšími byl také další český desetibojař Tomáš Dvořák, který zaběhl pomalou stovku (11,53 s) a hned po první disciplíně tak závod ukončil.\n\nTrojice medailistů se brzy vyprofilovala a postupně ovládla většinu disciplín. Podle očekávání zvítězil na stovce Američan Clay za 10,44 s, Karpov zaběhl rovněž rychlých 10,50 s, Šebrle byl zatím s 10,85 s daleko za nimi. V dálce opět zvítězil Clay s výkonem 796 cm, Šebrle se s výkonem 784 cm posunul dopředu, Karpov jistil se 781 cm. V kouli zvítězil Šebrle s 16,36 m, Karpov vrhl 15,93 m, Clay 15,23 m. Ve výšce opět kraloval Šebrle s 212 cm, Karpov skočil 209 a Clay 206 cm. V závěrečné disciplíně prvního dne (400 m) jasně kraloval Kazach, který zaběhl rychlých 46,91 s. Šebrle zvládl solidních 48,36 s a Clay 49,19 s. Na 110 m překážek nebyli favorité daleko od sebe, Karpov opět zvítězil s časem 13,97 s, zatímco Šebrle s 14,05 s a Clay s 14,13 s nezůstali o mnoho pozadu. Disk vyhrál opět Karpov s 51,65 m, přes 50 metrů se o 11 cm dostal i Clay, Šebrle se s výkonem 48,72 metru rovněž přiblížil. Tyč se stala osudnou pro zlaté naděje skvěle rozjetého Karpova, když překonal jen 460 cm, zatímco Clay zvládl 490 cm a Šebrle rovných 500 cm. Definitivně se pak rozhodlo v hodu oštěpem, který vyhrál Šebrle (70,52 m) před Clayem (69,71 m) a daleko před Karpovem (55,54 m). V závěrečném běhu na 1500 metrů si tak Šebrle doběhl časem 4:40,01 min pro své první a jediné olympijské zlato v kariéře. Celkově druhý skončil Clay (4:41,65 min), třetí pak Karpov (4:38,11 min). Čtvrté místo v tomto vysoce kvalitním závodě obsadil s odstupem více než tří set bodů od bronzu (8414 b.) Brit Dean Macey.\n\n"}
{"id": "1193914", "url": "https://cs.wikipedia.org/wiki?curid=1193914", "title": "Háje (Beňadiková)", "text": "Háje (Beňadiková)\n\nHáje je přírodní památka v oblasti TANAP.\n\nNachází se v katastrálním území obce Beňadiková v okrese Liptovský Mikuláš v Žilinském kraji. Území bylo vyhlášeno či novelizováno v roce 1977 na rozloze 0,0800 ha. Ochranné pásmo nebylo stanoveno.\n\n"}
{"id": "1193915", "url": "https://cs.wikipedia.org/wiki?curid=1193915", "title": "Ingrid Pabinger-Fasching", "text": "Ingrid Pabinger-Fasching\n\nIngrid Pabinger-Fasching (* 6. září 1956 Linec, Horní Rakousko) je rakouská lékařka a vědkyně.\nPo maturitě na gymnáziu v Linci studovala na univerzitě ve Vídni medicínu a po ukončení studia nastoupila na univerzitní lékařskou kliniku. Habilitovala v roce 1991 na univerzitě ve Vídni v oboru vnitřního lékařství se zaměřením na hemostázi. Její výzkum se zaměřuje na hemofilii, předpoklady a rizikové faktory žilní trombózy a plicní embolie a idiopatické trombocytopenické purpury. Během studia absolvovala několik pobytů ve výzkumné laboratoři Rogiera M. Bertina v Leidenu.\n\nJe profesorkou při MUV a zástupce vedoucího oddělení hematologie a krevní koagulace a vedoucí koagulační ambulance Allgemeines Krankenhaus der Stadt Wien.\n\nOd roku 2007 do roku 2011 byla předsedou německo-rakousko-švýcarské společnosti pro trombózu a zástavy krvácení a od roku 2010 je v senátu Lékařské univerzity ve Vídni.\n"}
{"id": "1193918", "url": "https://cs.wikipedia.org/wiki?curid=1193918", "title": "Dušan Trančík", "text": "Dušan Trančík\n\nDušan Trančík (* 26. listopadu 1946, Bratislava) je slovenský režisér hraných a dokumentárních filmů. Většina jeho tvorby vznikala koncem sedmdesátých a především v osmdesátých letech 20. století. V současnosti působí jako pedagog v ateliéru filmové a televizní režie na Filmové a televizní fakultě VŠMU v Bratislavě.\n\nDušan Trančík začínal po maturitě jako filmový amatér v různých pomocných profesích jako osvětlovač nebo asistent produkce. V roce 1964 se přihlásil ke studiu na pražskou FAMU, kde absolvoval katedru střihové skladby. Studium ukončil v roce 1970 absolventským filmem\n\"Fotografovanie obyvateľov domu\" (\"Fotografování obyvatel domu\") a středometrážním filmem \"Šibenica\".\n\nUž během studií na FAMU se dostal k práci ve \"Štúdiu krátkych filmov\" (\"Studio krátkých filmů\"), kde natočil několik dokumentů (např. \"Tryzna\", \"Amulet\", \"Vydýchnuť\" a další). Od roku 1976 až do zániku Koliby byl jedním z nejvýznamnějších režisérů ve \"Štúdiu hranej tvorby\" (\"Studio hrané tvorby\"). V roce 1976 debutoval celovečerním hraným filmem \"Koncert pre pozostalých\" (\"Koncert pro pozůstalé\"). Film zobrazuje konfrontaci životních postojů rodičů a dětí. Scénář k filmu napsal Tibor Vichta. O dva roky později znovu se scenáristou Tiborem Vichtou natočil jeden z jeho nejznámějších filmů – \"Víťaz\" (\"Vítěz\"). V boxerském ringu se proti sobě ocitají po letech dva dávní přátelé i sportovní soupeři – Vinco Moravec, ekonomický náměstek s uspořádaným rodinným životem, a na druhé straně Vlado Valhar, opravář pneumatik bez rodinného zázemí. Oproti sobě se tak ocitají dva zcela odlišné životní principy.\n\nOsmdesátá léta 20. století patří k nejplodnějším obdobím Dušana Trančíka. V tomto období osmdesátých let natočil sedm celovečerních filmů: \"Fénix\" (1981), \"Pavilón šeliem\" (1982), \"Štvrtý rozmer\" (1983), \"Iná láska\" (1985), \"Víkend za milión\" (1987), \"Sedem jednou ranou\" (1988), \"Mikola a Mikolko\" (1988).\n\nFénix je příběh ze života profesionální sportovkyně, připravující se na olympijské hry, které jsou vrcholem její kariéry. Kvůli kariéře je ochotna obětovat i dítě, které čeká – podstoupí interrupci. Dušan Trančík v tomto filmu kombinuje prvky dokumentu s poetickou stylizací.\n\nProti tvrdému a syrovému ošetřovateli šelem v zoo, který despoticky ovládá nejen zvířata ale i lidi, stojí jeho pomocník, zásadní odpůrce bezpráví a autoritativního chování. Na námětu a scénáři se podílel Ondřej Šulaj.\n\n\"Štvrtý rozmer\" je příběh o mladém učiteli, amatérském astronomovi, žijícím v maloměšťácké společnosti ovládané konzumem. Scénář a námět napsal Jozef Puškáš.\n\nPříběh medika Hradila, kterého kvůli nelegálnímu potratu vyhodí ze školy. Medik se vrací do vesnice za ženou, jejíž potrat vykonal. Vesnice představuje mikrovzorek celé společnosti – panoptikum bezútěšnosti, kde se nacházejí jen zkrachovalí muži a ženy. Závěrečná katarze však chybí, kvůli změně konce filmu.\n\nPo rozpadu Československa a zániku studia Koliba přestal být Dušan Trančík činný v oblasti hrané filmové tvorby. Po 1989 natočil ještě několik dokumentů pro Febio, ale věnoval se hlavně jiným činnostem, než je filmová tvorba. V letech 1994-1998 přednášel na filmové škole ve Zlíně. Od roku 1999 je profesorem na VŠMU v Bratislavě, obor „Hraná režie“. V tomto období zastával mnoho funkcí, byl například předsedou a místopředsedou Slovenského filmového svazu, Asociace slovenských filmových a televizních režisérů a Slovenské filmové a televizní akademie. Je členem Evropské filmové akademie. V roce 2002 působil jako generální ředitel médií a audiovize na Ministerstvu kultury Slovenské republiky.\n\nVe filmech Dušana Trančíka lze rozeznat jeho typický režijní rukopis. Využívá osobitou kamerovou stylizaci (širokoúhlý objektiv, zrno, kontrasty), za níž je citelný vliv dokumentární tvorby. Téměř každý syžet v jeho filmech je založen na principu osudu jednotlivce v zkorumpovaném prostředí. Filmy jsou přesto, že jejich základem bývá dobrý scénář, mnohdy fragmentované, což může působit rušivě. Trančík často využívá neherce a hovorový jazyk, aby film působil co nejreálněji. Známá je jeho spolupráce s významnými slovenskými scenáristy, jako jsou Tibor Vichta nebo Jozef Puškáš.\n\n\n\n\n"}
{"id": "1193920", "url": "https://cs.wikipedia.org/wiki?curid=1193920", "title": "Kostel svatého Petra a Pavla (Žitenice)", "text": "Kostel svatého Petra a Pavla (Žitenice)\n\nKostel svatého Petra a Pavla v Žitenicích je raně barokní sakrální stavba stojící v těsné blízkosti zámku. Od roku 1964 je kostel chráněn jako kulturní památka.\n\nNa tomto místě je vzpomínán kostel již ve 12. století. Gotická hranolová věž kostela pochází z období kolem roku 1300. V roce 1853 byla tato původní věž zvýšena. Současný kostel byl postaven kolem roku 1650, vysvěcen byl v roce 1680. V polovině 19. století byly provedeny úpravy, při kterých byla také zvýšena věž o šest metrů. Za obou světových válek přišel kostel o zvony. Celková oprava kostela byla provedena v letech 1986–1990. V roce 2005 byla opravena věž.\n\nKostel je podélnou jednolodní stavbou s odsazeným půlkruhovým závěrem. Hranolová gotická věž a sakristie se nachází při jeho severním boku. Při jižním boku je předsíň. Západní průčelí kostela je vrstvené, má volutový štít a v pěti výklencích se nacházely velké dřevěné sochy. Okna jsou ve dvou pořadích: dole jsou obdélná a nahoře půlkruhově sklenutá.\n\nV lodi je valená klenba s lunetami a pasy, po stranách vtažené pilíře s pilastrovými svazky. V presbytáři je křížová hřebínková klenba a patrové empory. K emporám vede dřevěné šnekové schodiště s letopočtem 1645 na dveřích. Do přízemí věže vede hrotitý gotický portálek se zkosenou hranou. Okénka jsou zde štěrbinová a hrotitá s vloženými nosy. Do stěny věže nad vchodem zevnitř kostela byly zazděny dvě kamenné románské sochy evangelistů pocházející z počátku 13. století, které byly po jejich objevení umístěny do litoměřické galerie.\n\nHlavní oltář je barokní. Byl opatřen novým titulní obrazem ve velkém původním rámu. Má zlacená rokajová křídla. Po stranách hlavního oltáře se nacházejí zlacené sochy sv. Floriána a sv. Leopolda. Tři boční oltáře jsou portálové, o jednoduchých pilastrových edikulách se štítky. Nesou titulní obrazy: sv. Anny – barokní obraz, snad z 18. století; obraz \"Panny Marie s dítětem\" v oválném rámu s roku z 18. století a obraz sv. Josefa z roku 1869 od prof. Franze Krauseho z Litoměřic. V presbytáři a lodi kostela se nachází několik obrazů přenesených ze sousedního zámku. Patří mezi ně pozdně barokní obraz \"sv. Anna s Pannou Marií a Jáchymem\"; \"Světice s ratolestí, mečem a kalichem\" a \"Poslední večeře\"; dále v barokní obraz sv. Aloise v řezaném zlaceném rámu, a \"Kristus žehnající vínu\" z roku 1894. Nachází se zde také barokní dřevěný reliéf \"sv. Jana Nepomuckého, odmítajícího úplatek\". Kazatelna je dřevěná, barokní, z počátku 18. století. Je opatřena řezanými doplňky a oválnými obrazy čtyř evangelistů a sv. Josefa. Na řečništi kazatelny je obraz sv. Karla Boromejského. Křtitelnice je pískovcová, má profilovaný podstavec a řezané dřevěné víko. Na cínové míse křtitelnice je nápis s chronogramem 1700. V sakristii visí barokní obraz sv. Petra a Pavla z hlavního oltáře. Nese značku „\"Speer\" 1738“. Jednalo se o rakouského malíře M. Speera, který jej maloval v letech 1736–1738.. Je zde také obraz archanděla Michaela v barokním rámu s akantovou řezbou a přemalovaný obraz \"Kristus na zeměkouli\".\n\nNad kostelem stojí čp. 29 fara. Je barokní a pochází z období kolem roku 1654. Jedná se o patrovou stavbu. Nad portálem má ve výklenku sošku sv. Josefa. Uvnitř v přízemí jsou dvě místnosti s trámovým stropem, který je zčásti malovaný. Na průčelí je umístěna pamětní deska kanovníka dr. Františka Jakuba Jindřicha Kreibicha (1759–1833), který byl významným kartografem a meteorologem.\n\n"}
{"id": "1193921", "url": "https://cs.wikipedia.org/wiki?curid=1193921", "title": "Dean Macey", "text": "Dean Macey\n\nDean Macey (* 12. prosince 1977 Rochford) je bývalý britský atlet, vícebojař.\n\nV letech 1995 až 2008 profesionálně závodil v desetiboji. Jeho největším úspěchem je stříbrná medaile v této disciplíně z Mistrovství světa v atletice v Seville (1999) a bronzová z Mistrovství světa v atletice 2001 v Edmontonu. Zvítězil také na Hrách Commonwealthu v australském Melbourne roku 2006. Jeho osobním rekordem v desetiboji je výkon 8603 bodů z roku 2001. Macey byl v kariéře často porážen dvěma českými desetibojaři, Tomášem Dvořákem a Romanem Šebrlem. Po ukončení atletické kariéry z důvodu vleklých zranění se věnoval profesionálně jízdě na bobech (dodnes také komentuje tuto disciplínu pro některé sportovní kanály). Vyzkoušel také televizní show typu \"Total Wipeout\", kde dokonce vytvořil rekord v rychlosti překonání kvalifikační dráhy časem 0:56 min.\n\n"}
{"id": "1193930", "url": "https://cs.wikipedia.org/wiki?curid=1193930", "title": "Třída Samudra", "text": "Třída Samudra\n\nTřída Samudra je třída lodí pro kontrolu znečištění indické pobřežní stráže, sloužících sekundárně též jako oceánské hlídkové lodě. Celkem byly postaveny tři jednotky této třídy. Jejich hlavním úkolem je kontrola a likvidace mořského znečištění, sekundárně například hlídkování, hašení požárů, nebo mise SAR.\n\nPrototypová jednotka \"Samudra Prahari\" se stala první lodí v Asii a třetí na světě vybavenou specializovaným vybavením pro kontrolu a likvidaci ropného znečištění.\n\nCelkem byly postaveny tři jednotky této třídy. Stavbu provedla loděnice ABG ve městě Surat podle projektu Rolls-Royce UT 517.\n\nJednotky třídy \"Samudra\":\nPlavidla jsou vyzbrojena příďovým 30mm kanónem CRN 91 s dostřelem 4 km. Jsou vybavena specializovaným vybavením pro kontrolu a likvidaci ropného znečištění. Jejich nádrže pojmou až 500 tun odčerpané ropy. Nesou pět malých člunů. Uprostřed trupu nesou přistávací plochu pro vrtulník HAL Chetak. Nejvyšší rychlost dosahuje 20,5 uzlu. Dosah je 6500 námořních mil.\n"}
{"id": "1193931", "url": "https://cs.wikipedia.org/wiki?curid=1193931", "title": "Barcelona Open Banco Sabadell 2016", "text": "Barcelona Open Banco Sabadell 2016\n\nBarcelona Open Banco Sabadell 2016, známý také pod jménem Torneo Godó 2016, byl tenisový turnaj pořádaný jako součást mužského okruhu ATP World Tour, který se hraje v areálu Real Club de Tenis Barcelona na otevřených antukových dvorcích. Konal se mezi 18. až 24. dubnem 2016 v katalánské metropoli Barceloně jako šedesátý čtvrtý ročník turnaje.\n\nTurnaj, který měl rozpočet 2 428 355 eur a patřil do kategorie ATP World Tour 500. Nejvýše nasazeným v singlové soutěži se stal pátý hráč světa Rafael Nadal ze Španělska. Jako poslední přímý účastník hlavní singlové soutěže nastoupil 108. tuniský hráč žebříčku Malek Džazírí.\n\nRekordní devátou trofejí z Torneo Godó vyrovnal Rafael Nadal čtyřicet devět antukových titulů Argentince Guillerma Vilase, nejvíce v tenisových statistikách. Deblovou část ovládl americký bratrský pár Bob a Mike Bryanovi, který barcelonskou událost vyhrál potřetí.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili jako tzv. šťastnií poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1193935", "url": "https://cs.wikipedia.org/wiki?curid=1193935", "title": "BRD Năstase Țiriac Trophy 2016", "text": "BRD Năstase Țiriac Trophy 2016\n\nBRD Năstase Țiriac Trophy 2016 byl tenisový turnaj pořádaný jako součást mužského okruhu ATP World Tour, který se hrál v městském tenisovém areálu na otevřených antukových dvorcích. Konal se mezi 18. až 24. dubnem 2016 v rumunské metropoli Bukurešti jako dvacátý čtvrtý ročník turnaje.\n\nTurnaj s rozpočtem 520 070 eur a odměnami hráčům 463 520 eur patřil do kategorie ATP World Tour 250. Nejvýše nasazeným hráčem ve dvouhře se stal dvacátý první hráč světa Bernard Tomic z Austrálie. Jako poslední přímý účastník hlavní singlové soutěže nastoupil 93. bosenský hráč žebříčku Damir Džumhur.\n\nObě finále byla pro déšť přeložena z neděle na pondělí. Sedmý singlový titul na okruhu ATP Tour připadl Španěli Fernandu Verdascovi. Deblovou část opanoval favorizovaný rumunský pár Florin Mergea a Horia Tecău.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1193938", "url": "https://cs.wikipedia.org/wiki?curid=1193938", "title": "Kostarická hokejová reprezentace", "text": "Kostarická hokejová reprezentace\n\nKostarická hokejová reprezentace je národní hokejové mužstvo Kostariky. Kostarika dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n29.06.2000 Mighty Pirates 13:8 Kostarika \n\n29.06.2000 Kostarika 10:9 Mighty Pirates \n\n30.06.2000 Kostarika 12:12 Mighty Pirates \n\n"}
{"id": "1193939", "url": "https://cs.wikipedia.org/wiki?curid=1193939", "title": "Fotbal na Letních olympijských hrách 2016", "text": "Fotbal na Letních olympijských hrách 2016\n\nFotbalové turnaje mužů a žen na Letních olympijských hrách 2016 se odehrál od 3. srpna do 20. srpna 2016 v brazilských městech Rio de Janeiro, Belo Horizonte, Brasília, Salvador, São Paulo a Manaus.\n\nObhájci prvenství jsou muži Mexika a ženy USA.\n\nMužského turnaje se účastní šestnáct reprezentačních týmů, rozlosovaných do čtyř čtyřčlenných skupin hraných systémem každý s každým, ze kterých postoupí do čtvrtfinále mužstva z prvních dvou míst. Do soutěže žen nastoupilo dvanáct celků ve třech skupinách po čtyřech týmech, do čtvrtfinále se kvalifikuje kromě dvou prvních týmů z každé skupiny také dvojice, která bude mít na třetím místě nejvyšší počet bodů, popřípadě nejlepší skóre. Od čtvrtfinálové fáze se praktikuje vyřazovací systém.\n\nDo turnaje mužů nastoupily výběry tvořené fotbalisty do 23 let (ročník narození 1993 a mladší), každá země může nasadit také maximálně tři starší hráče. Turnaj žen je hrán bez věkového omezení.\n\nNovinkami se staly experimentální nasazení technologie jestřábí oko na brankové čáře a možnost vystřídat během prodloužení čtvrtého hráče.\n\n\nSložení základních skupin bylo rozlosováno 14. dubna 2016 na Estádio do Maracanã. Byla stanovena zásada, že ve stejné skupině nesmějí být dva zástupci jedné kontinentální konfederace.\n\n\n"}
{"id": "1193944", "url": "https://cs.wikipedia.org/wiki?curid=1193944", "title": "Klášter Prémontré", "text": "Klášter Prémontré\n\nKlášter Prémontré \"Abbaye de Prémontré\", \"Abbatia Præmontsratensis\") byl prvním a mateřským klášterem Řádu premonstrátských řeholních kanovníků, ležícím ve stejnojmenné obci, asi 20 km západně od města Laon ve francouzském departmentu Aisne.\n\nKlášter byl založen Svatým Norbertem v roce 1120 de facto v pustině, která patřila klášteru sv. Martina v Laonu. Tu jim daroval laonský biskup. Mniši od svatého Martina se území snažili již dříve neúspěšně zkultivovat. V donační listině je místo nazýváno \"\"Præmonstratus\"\" nebo \"\"pratum monstratum\"\", což by mohlo vycházet z francouzského výrazu \"pré\", znamenajícího louku, v tomto případě spíše však lesní mýtinu.\n\nLegenda říká, že laonský biskup a Sv. Norbert navštívili Prémontré asi v polovině ledna, a tak věnoval biskup Norbertovi na slavnost obrácení sv. Pavla (25. ledna) bílý hábit. Na konci koncilu v Lutychu (1131) navštívili Svatý Norbert společně s papežem Inocencem II. Laon a biskupa Bartoloměje. Kromě toho také navštívili klášter Prémontré a byli potěšeni pohledem na asi 500 věřících - kněží, kleriků a konvršů - pod vedením opata Huga z Fosse. Běžnou praxí premonstrátů bylo zakládat tzv. dvojité kláštery (oddělené pro bratry a sestry), ale na generální kapitule v roce 1141 bylo rozhodnuto o oddálení ženských klášterů do vzdálenosti minimálně jedné ligy od klášterů mužských. Opat Hugo zemřel 10. února 1161 a byl nahrazen Filipem, pozdějším opatem v Belval. Opat Jan II. založil v roce 1252 na pařížské univerzitě kolej pro norbertovy kleriky.\n\nPo smrti 43. opata Virgilia v roce 1535 se povedlo získat klášter včetně všech jeho příjmů kardinálu Františkovi z Pisy. Kardinála Františka poté nahradil kardinál Hypolit II. Estenský, papežský legát ve Francii, který držel opatství \"in commendam\" až do své smrti v roce 1572. Historik Charles Taieé, zabývající se Prémontré nazývá tyto dva kardinály \"\"les fléaux de Prémontré\"\" (\"metlou Prémontré\").\n\nPo smrti kardinála d'Este proběhla svobodná volba a byl zvolen Jean Des Pruets, doktor na Sorboně, velmi horlivý kněz a jeho volba byla potvrzena 14. prosince 1572 papežem Řehořem XIII. S obrovským nasazením a jeho vynikajícími schopnostmi se mu povedlo napravit finanční situaci kláštera. Zemřel 15. května 1596 a byl nahrazen dvěma dalšími horlivými opaty - Longpré a Gosseten. Ty však později vystřídal jako čestný opat kardinál Richelieu.\n\nPoslední opat L'Ecuy byl zvolen v roce 1781. Během Velké francouzské revoluce bylo opatství a jeho majetky zkonfiskovány a prodány jistému Cagonovi, který zbořil několik budov a materiál prodal. Klášter poté vystřídal několik vlastníků. Nakonec se majetky dostaly k departmentu Aisne, který z kláštera udělal azylový dům.\n\nZe starého opatství, pocházejícího z 12.–16. století prakticky nic nezůstalo, nicméně zde stále nalezneme tři velké budovy pocházející ze 17.–18. století. Jedna z nich slouží jako kostel zasvěcený sv. Norbertovi. Větší část budov pak slouží jako psychiatrická léčebna, která zde byla založena v roce 1867.\n"}
{"id": "1193945", "url": "https://cs.wikipedia.org/wiki?curid=1193945", "title": "Porsche Tennis Grand Prix 2016", "text": "Porsche Tennis Grand Prix 2016\n\nPorsche Tennis Grand Prix 2016 byl tenisový turnaj ženského profesionálního okruhu WTA Tour, hraný v hale Porsche-Arena na krytých antukových dvorcích. Konal se mezi 18. a 24. dubnem 2016 v německém Stuttgartu jako třicátý devátý ročník turnaje.\n\nRozpočet turnaje činil 759 000 dolarů. V rámci WTA Tour se řadil do kategorie WTA Premier Tournaments. Představoval jediný ženský turnaj v sezóně 2016 probíhající na krytých antukových dvorcích.\n\nNejvýše nasazenou hráčkou ve dvouhře se stala polská světová dvojka Agnieszka Radwańská. Jako poslední přímá účastnice do dvouhry nastoupila 49. maďarská hráčka žebříčku Tímea Babosová.\n\nSinglový titul obhájila Němka Angelique Kerberová a poprvé v kariéře tak vyhrála jeden turnaj dvakrát. Vyjma finanční odměny obdržela také model sportovního vozu Porsche 718 Boxster S pro rok 2017. Deblovou část ovládl francouzský pár Caroline Garciaová a Kristina Mladenovicová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1193951", "url": "https://cs.wikipedia.org/wiki?curid=1193951", "title": "Short Belfast", "text": "Short Belfast\n\nShort Belfast byl britský čtyřmotorový transportní hornoplošník se zatahovacím příďovým podvozkem. Jednalo se o celosvětově první vojenský transportní stroj vybavený automatickým přistávacím systémem zavedený do řadové služby a první letoun Royal Air Force britského původu od samého počátku konstruovaný pro účely transportu vojenské techniky na velké vzdálenosti.\n\nShort Belfast vznikl na základě požadavku RAF na strategický dopravní letoun, který by přepravil 6100 kg na 9000 km. Letecký výrobce Short Brothers and Harland Ltd. reagoval projektem letounu Britannic PD-18, jehož zvětšený návrh později nesl označení Britannic 3A. Vypracováním projektu byl v roce 1958 pověřen tým Franka Robertsona, kterého po rozhodnutí zahájení stavby vystřídal C. D. Halton. Původní návrh předpokládal použití pohonných jednotek Bristol Orion, následně byla dána přednost turbovrtulovým motorům Rolls-Royce Tyne 12 o výkonu 4190 kW se čtyřlistými vrtulemi Hawker Siddeley Dynamics Hydromatic 4/7000/6. Koncem roku 1960 Short podepsal smlouvu s Ministerstvem zásobování na dodávku deseti kusů Short Belfast podle specifikace C-203 a pracovní název Britannic byl změněn na Belfast.\n\nZálet prvního vyrobeného Belfastu (výr. č. SH-1816, XR362) provedl zkušební pilot firmy Short Denis Tyler 5. ledna 1964 na Sydenham Harbour Airport společně s osádkou ve složení Peter Lowe, A. Mackensie, W. Mortimer, R. Steel, G. Thomas a M. Wild.\n\nK zalétávacímu programu v délce trvání 850 hodin se 1. května 1964 přidal prvním letem druhý vyrobený Belfast (SH-1817, XR363), který měl vyšší směrovku s rohovým vyvážením. V září se na letecké přehlídce ve Farnborough předvedl také třetí vyrobený Short Belfast (SH-1818, XR364), který zde demonstroval přepravu vojenské techniky.\n\nNákladový prostor typu o objemu 10 000 krychlových stop (~ 283,2 m³) mohl pojmout hlavní bitevní tank Chieftain nebo tři obrněné automobily Saladin či deset Land Roverů, případně tři vrtulníky Westland Whirlwind nebo dva Westland Wessex, či dvě balistické střely Polaris nebo tři protiletadlové Bristol Bloodhound včetně odpalovacího zařízení. Typ také mohl být upraven pro přepravu až 150 vyzbrojených vojáků. Tento počet mohl být zvýšen na 250 instalací podlahy, vytvářející dočasnou druhou palubu, do nákladového prostoru.\n\nDne 15. října obdržel typ Short Belfast omezené Osvědčení o způsobilosti k provozu. Belfast XR362 pak odlétl s dočasnou imatrikulací G-ASKE do Torrejonu u Madridu, kde se podrobil dvoutýdenním testům na výše položeném letišti. Tropické zkoušky proběhly následující léto v Singapuru.\n\nV červnu 1965 byl Belfast XR364 předveden na Aerosalónu v Paříži Le Bourget a poté se již čtyři vyrobené kusy podrobily testům ovládání a výkonů v A&AEE v Boscomb Down. Odtud 17. ledna 1966 odlétl pilot Aeroplane and Armament Experimental Establishment Davis Deadman a pilot RAF Peter Hill s pátým kusem Belfastu (SH-1820, XR366) na leteckou přehlídku v Aucklandu. V létě tento stroj přepravoval z Filtonu do Toulouse části letounu Concorde vyráběné v Británii.\n\nPrvním letounem obnovené 53. perutě v Brize Nortonu se stal v lednu 1966 Short Belfast C.Mk 1 (SH-1821, XR367), kterého na základnu přelétl Denis Tyler a S/L Andy Wilson. Od května pak Belfasty 53. perutě operovaly po zbytek roku z Lynehamu a Faifordu z důvodu přestavby letiště. Prvním operačním letem se stal převoz celého vybavení 1310. letky Transport Command včetně tří vrtulníků z Atkinsonu do Faifordu.\n\nV březnu 1969 již bylo všech 10 vyrobených Belfastů zařazeno do stavu 53. perutě RAF, kde byly během slavnostní ceremonie pojmenovány podle mytologických obrů: XR362 „Samson“, XR363 „Goliath“, XR364 „Pallas“, XR365 „Hector“, XR366 „Atlas“, XR367 „Heracles“, XR368 „Theseus“, XR369 „Spartacus“, XR370 „Ajax“ a XR371 „Encaladus“. V květnu 1967 Belfasty transportovaly francouzský druhý a německý třetí stupeň rakety programu ELDO do Woomera Missile Range, v květnu 1969 pak Hawker Siddeley Harrier nonstop přeletem z Londýna do New Yorku. V roce 1970 se Belfasty podílely na evakuaci libyjské základny RAF a USAF v El Ademu u Tobruku.\n\nNejobjemnějším nákladem Belfastů byly dva letecké simulátory letounu Boeing 747, nejtěžším jednotlivým kusem pak 23,6 t drtič kamene ze Šardžá na ostrov Masíra. Nejdelším letem byla cesta XR367 z Cold Lake v kanadské Albertě do Brize Nortonu v lednu 1974 (7970 km). Další evakuační akcí byl převoz britských civilistů z Kypru po turecké invazi na ostrov v roce 1974, včetně osobních automobilů a domácích zvířat.\n\nZkrácení britského vojenského rozpočtu zahájené v březnu 1975 postihlo v únoru 1976 také 53. peruť. XR366 ještě stihl rozlučkový let kolem světa a 14. září došlo na definitivní zrušení 53. perutě. Do konce tohoto měsíce přelétlo 9 Belfastů do Kemble, kde čekaly na civilní zákazníky. Poslední oficiální let v řadách RAF provedl Belfast XR366 3. května 1977 letem z Brize Nortonu do Manstonu a zpět.\n\nPrvním zájemcem o nákup Belfastů byl Thomas A. Robertson, bývalý plukovník USAF. Záměr koupit všechny stroje pro Pan African Freight Lines a vybudovat síť levné nákladní dopravy pro státy Sahelu selhal na nedostatek finančních prostředků. Londýnská Eurolatin Commercial Company skončila v dluzích, zájem Swissairu, Transmeridian Air Cargo a International Airline Services brzy pominul. V květnu 1978 Ministerstvo obrany oznámilo prodej Belfastů firmě Rolls-Royce, pro kterou letouny a náhradní díly znamenaly 50 pohonných jednotek Tyne pro stroje Alenia G.222. Vše ostatní mělo být sešrotováno. Předseda představenstva společnosti Rolls-Royce Denis Spotswood rozhodl o záchranně jednoho exempláře v Aerospace Museum, kterým se stal letoun XR371 „Enceladus“. V létě 1979 byly sešrotovány XR364, XR366, XR369 a XR370. Zbylých 5 Belfastů před stejným osudem zachránil jejich nákupem ředitel přepravní letecké společnosti TAC HeavyLift P. J. McGoldrick.\n\nPráce na civilní certifikaci Short Belfast byly zahájeny v Southendu u firmy Marshall of Cambridge v červenci 1979, které vyústily v dočasné osvědčení platné do ledna 1981. Letové testy dvou Belfastů s civilními registračními značkami G-BEPE (SH-1816) a G-BEPS (SH-1818) trvaly 120 hodin. Konstrukční změny zahrnovaly nové civilní radiostanice, další obrazovku radaru pro velitele a palubní zapisovače. 6. března 1980 byl G-BEPE předveden na tiskové konferenci.\n\nPrvním placeným letem byl již 15. března transport zemědělských strojů z Amsterdamu do Tripolisu. V červnu Belfast v barvách TAC HeavyLiftu přepravil zařízení pro těžbu zemního plynu z Mnichova do Dharanu. V létě 1980 se název společnosti změnil na HeavyLift Cargo Airlines.\n\nPrvním civilním nákladem letounu G-BEPS se stal náhradní motor General Electric CF6 pro DC-10 v Madridu. Následně přepravil dva generátory ze Standstedu do Jemenu. Belfasty HeavyLiftu rovněž létaly s naloženými trupy letounů BAC 1-11 do Rumunska a části strojů Boeing 767 z Capodichina u Neapole na Paine Field v Seattlu. Dalšími náklady byly komponenty vozů Jaguar a vrtulníky Sea King do Indie.\n\nTřetí upravený Belfast (G-BFYU) měl navíc instalovaný navigační systém Tracor. Zapojil se do transportních letů Belfastů HeavyLiftu s poškozeným letounem Short SC.7 Skyvan v Muscate, Sea Kingu utopeného v Indickém oceánu u Mombasy, nebo simulátoru Mirage z Paříže do Ammánu. Následně do flotily přibyly Short Belfast G-HLFT (SH-1819) a G-OHCA (SH-1817) a typ obdržel britské civilní osvědčení o způsobilosti k letu bez omezení.\n\nPo argentinské invazi na Falklandské ostrovy 2. dubna 1982 dopravovaly dva Belfasty objemné náklady na ostrov Ascension. K dalším transportním akcím Belfastů patří například doprava stanice pro satelitní spojení do Káthmándú, Consolidated B-24 Liberator z Indie do Blackbush, střelbou poškozený trup a křídlo dopravního letounu Fokker F.28 ze Seychelských ostrovů do Woensdrechtu na opravu, nebo zařízení pro cínové doly v Indonésii.\n\nPosledními Belfasty společnosti HeavyLift Cargo Airlines před vyřazením byly dva stroje G-BEPS (SH-1822 ex XR-368, „Theseus“) a G-HLFT (SH-1819, „St. George“ ex XR365 „Hector“).\n\nÚdaje podle publikace \"Aircraft of the Royal Air Force since 1918\"\n\n\n\n\n"}
{"id": "1193954", "url": "https://cs.wikipedia.org/wiki?curid=1193954", "title": "Theodora Petraliphaina", "text": "Theodora Petraliphaina\n\nTheodora Petraliphaina (řecky \"Αγία Θεοδώρα της Άρτας\", 1225, Servia - po 1270, Arta) byla manželka epirského despoty a pravoslavná světice.\n\nNarodila se jako dcera Jana Petraliphase, byzantského guvernéra Soluně a Makedonie. Jako dítě byla provdána za epirského despotu Michael II. Komnena Duka. Dle pověsti bylo manželství nešťastné, manžel kvůli milence Theodoru dočasně zapudil. Těhotná Theodora našla útočiště v Artě. Po pěti letech chudoby se vrátila z exilu zpět ke kajícímu se manželovi a porodila mu další potomstvo. \n\nPo manželově smrti vstoupila do kláštera sv. Jiří v Artě, který sama založila. Zemřela po roce 1270 a byla pohřbena v klášterním kostele, kde se dochoval její náhrobek, na němž je zobrazena se synem a obklopena dvěma anděly. Žezlo v pravici a žehnající gesto levé ruky, stejně jako oděv kombinující císařské roucho s hábitem jeptišky ji představují jako vladařku i světici zároveň. Krátce po jejím skonu se u hrobu začaly dít zázraky a Theodora byla kanonizována. Kostel byl přejmenován na kostel sv. Theodory.\n\n"}
{"id": "1193955", "url": "https://cs.wikipedia.org/wiki?curid=1193955", "title": "Georg Friedrich Benecke", "text": "Georg Friedrich Benecke\n\nGeorg Friedrich Benecke (10. června 1762, Mönchsroth – 21. srpna 1844, Göttingen) byl německý filolog a knihovník.\n\nPoté, co ukončil školní docházku v Nördlingenu a Augsburgu, studoval v letech 1780–1784 teologii na univerzitě v Göttingenu. Od roku 1789 byl zaměstnán jako knihovník. Roku 1805 zde byl jmenován mimořádným, o 8 let později již řádným profesorem. Vyučoval na univerzitě úvod do studia anglického jazyka a literatury, starší německý jazyk, či dějiny literatury. \n\n\n\n"}
{"id": "1193957", "url": "https://cs.wikipedia.org/wiki?curid=1193957", "title": "Sergej Michajlovič Solovjov", "text": "Sergej Michajlovič Solovjov\n\nSergej Michajlovič Solovjov, rusky \"Серге́й Миха́йлович Соловьёв\" (17. květen 1820, Moskva – 16. říjen 1879, Moskva) byl ruský historik, který se proslavil dílem \"Dějiny Ruska od nejstarších dob\", na němž pracoval třicet let. Za hlavní hybnou sílu dějin pokládal stát. Jeho synem byl filozof Vladimir Solovjov, druhý syn Vsevolod Solovjov byl spisovatelem.\n\nJeho otec byl kněz, což ho přivedlo k hlubokému náboženskému cítění, samozřejmě pravoslavnému. V letech 1838-1842 vystudoval historii na Moskevské univerzitě, kde byl žákem Timofeje Granovského. Během studií byl fascinován Hegelem a na několik měsíců se kvůli němu dokonce stal protestantem, ale nakonec usoudil, že \"tato abstrakce není pro něj\", že se \"narodil jako historik.\" Ještě během studií dva roky cestoval po Evropě (1842-1844), navštívil Berlín, Heidelberg, Paříž a také Prahu, kde se seznámil Václavem Hankou, Františkem Palackým a Pavlem Jozefem Šafaříkem. V roce 1845 obhájil svou diplomovou práci o středověkém Novgorodu a získal místo na moskevské univerzitě. Zde byl později zvolen děkanem a nakonec i rektorem. Byl přitom velkým obhájcem akademické svobody a autonomie univerzity. Roku 1872 se stal členem Petrohradské Akademie věd.\n\nByl přesvědčen, že ruská historie se musí dávat do souvislosti s historií jiných národů a nesmí se omezovat jen na soupis vládců a jejich činů, byl tím, kdo do ruské historiografie vnesl zájem o náboženství, právo, etnografii a literaturu. Začínal jako slavjanofil, ale časem zastával prozápadní stanoviska. \"Studium ruského dějepisu mě zachránilo od slavjanofilství a dalo můj patriotismus do správných mezí,\" řekl o tom. Avšak se slavjanofilskými kruhy ho spojovaly především názory na náboženství a víra v historické poslání ruského lidu.\n\nJeho zájem o ruské dějiny odstartovala práce o rodovém zřízení starých ruských kmenů. Další práci z roku 1847 věnoval rurikovcům. První svazek jeho monumentálních \"Dějin Ruska od nejstarších dob\" vyšel v roce 1851, poslední, 29. svazek, v roce 1879, již posmrtně. Vyvrací v ní mj. názor o klíčové roli Mongolů při formování ruského typu státu.\n\nSilně ovlivnil další generaci ruských historiků (Vasilij Ključevskij, Dimitrij Ilovajskij, Sergej Platonov).\n\n"}
{"id": "1193966", "url": "https://cs.wikipedia.org/wiki?curid=1193966", "title": "Psychiatrická péče", "text": "Psychiatrická péče\n\nPsychiatrická péče je péče poskytována osobám s duševním onemocněním ve veřejných a soukromých institucích. Tvoří ji psychiatrická zařízení jež jsou ambulantní, intermediární a lůžková. Péči realizují vzájemně propojené sítě center o duševně nemocné, mezi něž patří především psychiatrické ambulance, klinicko-psychologické ambulance, psychiatrické nemocnice, denní stacionáře a zařízení komunitní péče, která zprostředkovávají spolupráci psychiatrie a sociálních služeb.\n\nVývoj psychiatrické péče je úzce provázán s přístupem k duševně nemocným a s rozvojem medicínského oboru psychiatrie. Oba tyto aspekty prošly v historii dlouhým vývojem a mnoha změnami, které se odvíjely především od aktuálního povědomí o psychických poruchách. Na historii péče lze pohlížet jednak z pohledu medicínského, kdy se postupně formoval obor psychiatrie, ale také z pohledu společenského, kam spadá především postoj společnosti k duševně nemocným jedincům.\n\nVe starověku vycházeli lidé z přesvědčení, že původem všech nemocí, včetně těch duševních, jsou nadpřirozené síly. Duševně nemocní byli podle nich stiženi zlými duchy, což spolu s neznalostí podstaty vzniku duševních nemocí způsobilo, že se lidé duševně nemocných báli a měli tendenci je izolovat a vytlačovat do ústraní, aby s nimi nemuseli přijít do styku. Během tohoto období se objevovaly i pokrokové názory, že nemocní nejsou zodpovědní za své činy, ale plně se jim začalo věřit až o mnoho později. Léčení, právní ochrana nemocných či organizovaná péče v tomto období tedy nijak nevynikala.\n\nVýznamnou zemí pro rozvoj povědomí o duševních nemocech bylo Řecko. Zpočátku bylo léčení všech nemocí výsadní záležitostí kněží, kteří se snažili usmířit nebo vyhnat zlé duchy z těla nemocného, odlišný pohled filosofů a vědců však do těchto mystických pojetí vnesl zcela jiné světlo. Jedním z nejvýznamnějších řeckých lékařů byl Hippokratés, který svou koncepcí zcela vyvrátil mystické a náboženské příčiny jakýchkoliv nemocí. Hippokratés odhalil čtyři látky, jež působí nejen na celkovou harmonii člověka, ale zároveň utváří lidský temperament. Mezi tyto látky patří: krev, hlen, žlutá a černá žluč. Pokud jsou uvedené látky v souladu, je člověk zdráv, převládá-li však některá z nich nad ostatní, pak vzniká nemoc. Vznik duševních nemocí je závislý na tom, která ze základních tělesných šťáv mozek zaplavuje a v nadbytku jím protéká. Hippokratés se při léčení duševních chorob zaměřoval zejména na odstranění nadbytku některé ze čtyřech hlavních tělesných šťáv, čehož dociloval pouštěním žilou, projímadly a dávidly. Nejpoužívanějšími látkami byly různé bylinky, zelenina a ovoce, z kterých se připravovaly odvary a nálevy, jež se dají přirovnat k dnešním pilulkám. Hippokratés doplňoval léčbu také lehkým tělocvikem, procházkami nebo houpáním na visuté posteli. Vedle těchto metod se v Řecku objevily také první zmínky o šokových metodách léčby. Šok vedl k navození emocionální krize, po jejímž zvládnutí se očekávalo zlepšení psychického stavu pacienta.\n\nV Římě se péče o duševně nemocné zpočátku odvíjela rovněž od usmiřování božího hněvu různými náboženskými obřady, oběťmi, modlitbami a amulety. S příchodem lékaře Asklépiadése se však tato starostlivost, zejména z medicínského pohledu, rozvinula. Asklépiadés aplikoval prostředky, jako houpání na visuté posteli, sprchy, koupele, lehký tělocvik, masáže, mořské koupele, pití minerálních vod a neustálé zaměstnávání nemocného. Mimo jiné se tento lékař zasloužil také o vznik mnoha terapeutických metod, z nichž asi nejznámější a dnes stále využívaná, je muzikoterapie. Dalším významným průkopníkem psychiatrické péče v Římě byl Sórános, ten se z hlediska zdravotnické péče o duševně choré stal zakladatelem lůžkového režimu v psychiatrii. Doporučoval izolaci nemocného na lůžku, pod stálým a vlídným dohledem ošetřovatele.\n\nObdobí raného středověku bylo pro psychiatrickou péči důležité tím, že se v něm počínaly realizovat první pokusy o azylovou a nemocniční péči o duševně choré, nikoliv však z hlediska medicínského, nýbrž charitativního, jako projev nutnosti chránit zdravé občany před duševně nemocnými.\n\nStřípky péče, která se začala formovat ve starověku, zanikly vlivem mocenského církevního postavení a postupně docházelo k návratu starověké, nevědecké představy o původu duševních nemocí. Duševně nemocní začali být opět považováni za posedlé démony a dokonce byla oficiálně přijata nauka o tzv. démonománii, jež byla jedinou možnou přijatelnou koncepcí vzniku duševních chorob. Na úroveň duševně chorých byly též postaveny čarodějnice a za čarodějnictví byl považován jakýkoliv projev bludů nebo halucinací.\n\nPéče o nemocné byla opět svěřena kněžím, jejichž intervence spočívala v náboženských obřadech a exorcismu. V důsledku předsudků, pověr a hlavně přesvědčení o posedlosti duševně nemocných ďáblem, potkával choré různý osud. Někteří \"šílenci\" byli uzavíráni do tzv. klecí bláznů a postupně se začaly objevovat také jedny z prvních předpsychiatrických institucí, tzv. věže bláznů, které bývaly součástí městských opevnění. Jinou formou detence prostřednictvím níž se společnost bránila proti nebezpečí duševních poruch, byla tzv. loď bláznů, kdy byli duševně nemocní vykázáni na loď, ze které nebylo úniku. Mimo tyto praktiky docházelo také k upalování, církví identifikovaných a odsouzených duševně nemocných lidí, kteří byli považováni za posedlé a ovládnuté ďáblem.\n\nV novověku se začal objevovat silnější odpor vůči církevním dogmatům, který se mimo jiné dotkl také péče o duševně nemocné. Města začala tvořit neklášterní azyly pro nemocné, které značily počáteční snahy o sociálně právní ochranu duševně chorých. Následně se započala tvořit první pravidla zacházení s lidmi s duševním onemocněním, ačkoliv zprvu znamenala především vsazení do městských vězení, pokud byl nemocný nezvladatelný a ohrožoval na životě buď sebe nebo svou rodinu. Na tento sociálně právní aspekt postupně navazovalo i přibývání specializovaných lékařů, ve výsledku se však jejich metody (pouštění žilou, hladovka, podávání projímadel, dávidel a rotační stroje), stávaly pro nemocné mnohdy velmi nebezpečné.\n\nPrvní pokusy o zasazení do legislativy se objevily v roce 1714 v Anglii. Zde zákon opravňoval jednoho nebo dva soudce zavřít každou divoce šílenou a nebezpečnou osobu pod zámek a držet ji dokud se její stav nezlepšil. Tento zákon byl novelizován v roce 1744, ale i tak o zadržování duševně nemocných rozhodovaly stále soudy. Nebezpeční duševně choří byli zavíráni např. do cel, žalářů a sklepů a řada z nich skončila přivázána k nohám od stolu, nebo byli zastřeleni v neobydlených částech města. Nemocní, kteří nikoho neohrožovali byli necháni napospas a často jako polonazí a hladoví bloudili po ulicích. Postupně začaly pro tyto nemocné vznikat nejrůznější zařízení jako městské azyly, nemocnice, vězení aj.\n\n19. a 20. století znamenalo pro psychiatrickou péči zásadní převrat, který je označován za psychiatrickou revoluci. Radikální změna v organizaci psychiatrické péče je v době Francouzské revoluce spojována se jménem Philipa Pinela, který zavedl do psychiatrických zařízení lidsky důstojný ošetřovatelský režim. Pinel se domníval, že agresivita a neklid nemocných je zapříčiněn omezeními, pouty a nesvobodou, a tak tzv. \"\"zbavil duševně nemocné pout\"\", což se posléze ukázalo jako přínosné.\n\nDále se také více rozšířil fenomén péče v azylových ústavech, které chránily nemocné před ústrky okolí a společnost byla zároveň v bezpečné vzdálenosti od těchto chovanců. Péče v léčebnách však často vedla k závislosti pacientů na zařízení, což znamenalo, že mnozí z nich se již nedokázali vrátit zpět do běžného života a ve 20. století proto došlo k dalším třem významným obratům. První z nich přinesla psychoanalýza, která přišla s porozuměním motivacím a zdánlivě nesrozumitelným projevům lidské mysli. Pro praxi a pokrok neurovědního zkoumání duševních pochodů byl dále významný objev a rozvoj psychofarmak, která umožnila mnohým pacientům opustit prostředí psychiatrických léčeben a o postavení a způsob léčby psychiatrických pacientů se postaral rozvoj sociální psychiatrie, která měla nejprve za cíl zaměstnávat a postupně navracet upadající dovednosti nemocným, ale později se zasloužila i o rozvoj komunitních center a postupné deinstitucionalizaci péče o duševně nemocné, která pokračuje až dodnes.\n\nPsychiatrická péče se v České republice začala ve prospěch nemocných vyvíjet až v 19. a 20. století. Ve středověku nebylo v Čechách o duševně choré vůbec pečováno. Péče o lidi s duševním onemocněním se uskutečňovala při kostelech a klášterech v tzv. ústavech veřejného charakteru, kam byli nicméně duševně nemocní přijímáni jen ojediněle a to za předpokladu, že projevy jejich nemoci nebyly urážlivé a pobuřující pro církev. Nemocní nezasluhovali péči ani ochranu, neboť byli považováni za ďáblem posedlé osoby a kacíře, které bylo třeba žalářovat a upalovat.\n\nV období mezi lety 1860 až 1920 se začaly stavět velké psychiatrické léčebny, kam se posléze přesunulo značné množství duševně nemocných, jež byli dle tehdejší koncepce nevyléčitelní a bylo je tak třeba izolovat od společnosti. Například v roce 1870 byla zřízena Psychiatrická nemocnice v Kosmonosech, v roce 1880 byl otevřen ústav v Dobřanech a v roce 1903 se rozhodlo o vybudování Psychiatrické nemocnice Bohnice.\n\nBěhem období válek a následného komunistického režimu v Československé republice byla péče spíše tlumena a rozvíjela se velmi pomalu. V roce 1960 začal postupný rozvoj sítě ambulantních psychiatrů a 1. 7. 1966 byl schválen zákon o péči o zdraví lidu č. 20/1966 Sb., který sjednotil zdravotnickou péči.\n\nRozvoj psychiatrické péče se začal pomalu posouvat po roce 1989, kdy se více hovořilo o psychických poruchách a mizela izolace psychiatrie od jiných medicínských oborů. Stále více se mluvilo o reformě psychiatrické péče, která měla za cíl zvětšit míru péče mimo psychiatrické nemocnice a postupně tak docházelo k mírnému snižování počtu lůžek a po celé České republice vzniklo několik komunitních center pro duševně nemocné. V současné době se uskutečňuje další reforma psychiatrické péče a nedílnou součástí péče o duševně nemocné je již celá řada psychologických a psychiatrických ambulancí, nicméně zde stále chybí dostatečné množství denních stacionářů, krizových center, chráněných bydlení a dalších služeb, které by tvořily síť komunitní péče po lidi s duševním onemocněním.\n\n\n\n\nPsychiatrická péče je nedílnou součástí zdravotní péče. Hlavními orgány, které v České republice tvoří strukturu zdravotnických institucí, jsou Ministerstvo zdravotnictví, Všeobecná zdravotní pojišťovna, ostatní zdravotní pojišťovny a zdravotnická zařízení. Psychiatrická péče je realizována prostřednictvím sítě psychiatrických zařízení lůžkových, ambulantních a intermediárních.\n\nPsychiatrická ambulance je základním článkem v systému psychiatrické péče. Existuje samostatně nebo jako součást psychiatrických klinik, psychiatrických léčeben a oddělení psychiatrických nemocnic. Psychické poruchy se zde diagnostikují, léčí a provádí se jejich rehabilitace i prevence, dále dochází k pravidelným kontrolám stavu, sledování případných komplikací nebo k úpravám medikace u pacienta. Ambulantní psychiatrie je koordinátorem pacientovy péče v systému psychiatrických i následných zdravotně-sociální služeb.\n\nKomplementární nebo také intermediární péče navazuje na hospitalizaci nebo ambulantní péči a někdy je brána jako mezičlánek mezi hospitalizací a ambulancí. Umožňuje zachování větší soběstačnosti, navazování sociálních kontaktů, zaměstnání a program ve volném čase s podílem vlastní iniciativy a aktivní činnosti klientů.\n\nJe realizována prostřednictvím denních stacionářů, chráněných dílen, chráněných pracovišť a pracovně-tréninkových center. Dále také pomocí chráněných bydlení, domů na půl cesty, terapeutických klubů a svépomocných skupin nemocných a jejich rodinných příslušníků.\n\nPsychiatrická lůžková zařízení zajišťují akutní i následnou léčbu a rehabilitaci osob s duševní poruchou. Lůžková péče je poskytována na psychiatrických odděleních nemocnic, v psychiatrických nemocnicích a ve specializovaných lůžkových zařízeních. Pacienti jsou sem přijímáni k dobrovolné léčbě, nedobrovolné léčbě i ústavní ochranné léčbě a je jim po 24 hodin zajišťována nepřetržitá psychiatrická lékařská služba.\n\nV České republice je dnes posilován trend ambulantní a intermediární péče s omezováním počtu psychiatrických lůžek a vytváření podpůrné funkční sítě psychiatricko-psychologicko-sociální péče, jež souvisí i s probíhající reformou psychiatrické péče.\n\nLůžková zařízení vytvářejí typicky v uzavřeném prostoru komunity osob, jejichž chování je regulováno medikací. Regulace celé komunity medikací a dalšími prostředky a metodami vytváří během pobytu pacienta prostředí, které se pro pacienta jeví jako bezpečnější, než prostředí mimo takovéto zařízení.\n\n7. října 2013 byla schválena strategie reformy psychiatrické péče, která se realizuje mezi roky 2014-2023.\n\nReforma navazuje na dlouhodobě nedostačující a podfinancovanou péči o duševně nemocné, na materiálně i technicky zastaralý stav psychiatrických nemocnice a na nerovnoměrně rozloženou síť služeb s nestejnými podmínkami výkonu péče, přetížení ambulantních psychiatrů a na slabou a systémově nepodporovanou komunitní péči.\n\nStrategické cíle reformy jsou:\nReforma má přinést komplexní změnu systému, jehož klíčovým prvkem je vytvoření nového systémového prvku – Center duševního zdraví (CDZ). Primárním posláním CDZ je poskytování psychiatrických zdravotnických a přímo navazujících sociálních služeb s cílem maximální podpory začlenění klientů do jejich vlastního sociálního prostředí. Globálním cílem reformy psychiatrické péče je tedy zlepšení kvality života lidí s duševním onemocněním, což souvisí s důrazem na uplatňování, prosazování a naplňování lidských práv duševně chorých v nejširším možném výkladu.\n\n\n"}
{"id": "1193967", "url": "https://cs.wikipedia.org/wiki?curid=1193967", "title": "Maltská hokejová reprezentace", "text": "Maltská hokejová reprezentace\n\nMaltská hokejová reprezentace je národní hokejové mužstvo Malty. Malta dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n21.04.2004 Dhahran Saad Falcons 6:3 Malta \n\n21.04.2004 Dubai Bruins 2:0 Malta \n\n22.04.2004 Malta 3:2 Ghantoot \n\n22.04.2004 Malta 6:2 Oman Old Forts \n\n23.04.2004 Malta 7:2 Dubai Bruins \n\n23.04.2004 Malta 2:0 Qatar Desert Cunucks \n\n13.04.2005 Malta 9:2 Dhahran Saad Falcons \n\n13.04.2005 Ghantoot 8:1 Malta \n\n14.04.2005 Malta 4:3 Dubai Bruins \n\n14.04.2005 Malta 8:1 Abu Dhabi Kaddas \n\n15.04.2005 Malta 4:1 Dubai Bruins \n\n15.04.2005 Qatar Cunucks 3:2 Malta \n\n"}
{"id": "1193969", "url": "https://cs.wikipedia.org/wiki?curid=1193969", "title": "Jan Havlasa", "text": "Jan Havlasa\n\nJan Havlasa, vlastním jménem Jan Klecanda (22. prosince 1883, Teplice – 13. července 1964, Los Angeles) byl český spisovatel, autor dobrodružných a fantastických příběhů.\n\nV matrice narozených byl zapsán jako Johann Ladislaus Klecanda, syn Johanna Klecandy (1855-1920), ředitele soukromé české školy v Teplicích (Direktor der böhm. Privatschule in Teplitz) a matky Matyldy, rozené Maškové (1859-??). Byl nejstarší z pěti dětí (jedno brzy zemřelo). Nejpozději od roku 1887 již celá rodina žila v Praze. Otec byl menšinový pracovník, redaktor a autor děl pro mládež (uváděl jako povolání \"spisovatel\").\n\nBratr Jiří Klecanda (1890-1918) emigroval po začátku první světové války do Ruska, kde se významně podílel na přípravě československé samostatnosti a na zakládání Československých legií v Rusku. Další bratr, Vladimír Klecanda (1888 - 1946) byl profesorem pomocných věd historických na Univerzitě Komenského v Bratislavě, za okupace v exilu; po válce se stal poslancem Prozatímního Národního shromáždění za národní socialisty.\n\nJan Klecanda (Jan Havlasa) studoval na gymnáziu v Žitné ulici. Po maturitě v roce 1902 studoval na na filozofické fakultě Univerzity Karlovy. V mládí cestoval (1902 Itálie, 1904 světová výstava v St. Louis), do roku 1913 žil v zahraničí, zejména v USA.\n\nS manželkou Elsie strávil Jan Havlasa v letech 1912-1913 rok v Japonsku, popisy pobytu s fotografiemi později zveřejňoval v českém tisku. Po cestě do Japonska navštívili manželé Tahiti (kde se setkali s Milanem Rastislavem Štefánikem), na cestě do Evropy další asijské země jako Čínu, Singapur, Indii. Cestovatelské zkušenosti využíval Jan Havlasa jako náměty ke sevé literární tvorbě.\n\nS budoucí manželkou se seznámil při svém pobytu v USA. Elsie Hermanová (1891-1957) byla vnučkou českého emigranta Jana Heřmana, přítele Karla Havlíčka Borovského. V českém prostředí byla pod jménem Elsie Havlasová známá nejen jako manželka Jana Havlasy, ale i jako překladatelka do a z angličtiny.\nNa roční cestu manželů Havlasových do Japonska vzpomínal český tisk ještě po čtvrt století. Manželka trvale doprovázela Jana Havlasu, s výjimkou jeho pobytu ve vězení a funkce opiového komisaře. Manželství bylo harmonické, ale zůstalo bezdětné.\n\nV roce 1914 vydal Jan Havlasa brožuru \"Vztah osadní politiky k světové válce\". V ní uvažoval o tom, jak by měl být svět po válce uspořádán a uvažoval o osvobození vlasti. Kniha byla konfiskována a Jan Havlasa byl souzen; spolu s ním byl obžalován dr. Petr Zenkl jako vydavatel a odpovědný redaktor. V první instanci byl Jan Havlasa odsouzen na 7 měsíců, Petr Zenkl osvobozen. Následně mu byl trest Nejvyšším zeměbraneckým soudem ve Vídni zvýšen na jeden rok, zostřený jedním půstem měsíčně a třemi samovazbami.\n\nFunkci prvního vyslance Československa v Brazílii vykonával Jan Havlasa v letech 1920-1924. V roce 1922 byl na základě stížnosti bývalého zaměstnance vyslanectví odvolán do Prahy. Do Brazílie se jako vyslanec opět vrátil, ale pod podmínkou, že po roce opustí československé diplomatické služby. Na filozofické fakultě UK v roce 1926 získal doktorát přírodních věd. V roce 1929 opět vycestoval, jako člen opiové komise Společnosti národů. Jeho úkolem bylo mj. mapování podloudnictví opia v východní Asii. Po ukončení této mise se v letech 1930-1937 manželé Havlasovi usídlili v Paříži a v letech 1937-1939 v Monaku. Jan Havlasa se věnoval literární činnosti.\nPo zániku Československa odjeli manželé Havlasovi v květnu 1939 do USA. Až do roku 1943 žili v Kalifornii. Tehdy byl Jan Havlasa prostřednictvím velvyslanectví ve Washingtonu požádán, aby převzal místo vyslance v Chile. V září 1943 se ujal úřadu; v prosinci 1945 byl československou vládou odvolán do Prahy, ale toto odvolání bylo po intervencích z Chile i Československa zrušeno. Definitivně byl z Chile odvolán v roce 1946 a s manželkou se vrátil do její rodné Kalifornie.\n\nV Kalifornii, kde znovu žil od roku 1947, přestal veřejně vystupovat a po smrti své ženy v roce 1957 se zcela uzavřel. Sám zemřel na infarkt v osmdesáti letech. Svůj majetek odkázal Sokolu v Los Angeles.\n\nSvé postřehy z cest a romány zveřejňoval Jan Havlasa v letech 1901-1939 v řadě časopisů, jako Zlatá Praha, Květy, Lumír, Malý čtenář, Tribuna aj.\nPro dílo Jana Havlasy je typický exotický kolorit a zručná fabulace. Objevuje se v něm i vědeckoutopická fantastika (vliv H. G. Wellse a Jakuba Arbese), témata průniku minulosti a současnosti, víra v inkarnaci.\n\nV letech 1901-1906 vydával drobné prózy, především ze Slovenska, např.:\nCesty do USA a do východní Asie ovlivnily jeho tvorbu do vzniku samostatného Československa, např.:\nV období mezi válkami vydával Jan Havlasa díla inspirovaná Asií, Oceánií i Latinskou Amerikou, např.:\n\nBěhem Protektorátu a po osvobození již jeho díla téměř nebyla vydávána.\n\n\n\n"}
{"id": "1193973", "url": "https://cs.wikipedia.org/wiki?curid=1193973", "title": "William Goffman", "text": "William Goffman\n\nWilliam Bill Goffman (28. ledna 1924 Cleveland, Ohio – 29. února 2000 Bratenahl) byl americký výzkumník, profesor, děkan a emeritní profesor na Case Western Reserve University v Clevelandu, Ohio.\n\nByl průkopníkem matematické a informační vědy. Aplikoval koncept epidemiologického onemocnění na vytvoření modelu šíření vědomostí a tvorbu znalostních systémů. Proslul svým návrhem na výrazné zlepšení získávání informací nasazením vícehodnotové logiky, navrhování vhodných souborů, účinné a efektivní vyhledávací opatření a zjednodušené načítací postupy včetně vyhledávání založeného na citacích. Aplikoval Bradfordovo rozdělení na vytvoření efektivní kolekce vývoje a využití základní vědecké literatury. Vyvinul unikátní epidemiologický model a byl jedním z prvních, kteří se zabývali biomedicínskou informatikou v jejích počátcích. \n\nBill Goffman se narodil v Clevelandu ve státě Ohio dne 28. ledna 1924. Byl čtvrtým ze čtyř dětí, druhým synem Sama a Mollie Goffmanových. Billův otec, Sam Goffman, se narodil v roce 1889 v Kišiněvě v tehdejším Ruském impériu, později se přestěhoval do Montrealu v Kanadě a pak v roce 1907 do Clevelandu v americkém státě Ohio, kde žil až do své smrti v roce 1975. Sam strávil většinu svého života v Clevelandu, kde pracoval jako kameník a jako dělník se zúčastnil mnoha stavebních projektů. Jeho práce v kamenictví a stavebnictví v něm vybudovala vztah k číslům a měření a motivovala ho ke studiu matematiky. Později povzbudil své děti, aby učinily totéž. Bill jednou poznamenal, že složitá povaha základních měření jeho otce a konstrukční (popř. stavební) problémy poskytovaly intuitivní základ pro témata jako jsou algebra, geometrie a teorie množin. Tento intuitivní základ předal hlavně svým dvěma synům Casperovi, který usiloval o kariéru teoretického matematika, a Billovi, který se věnoval aplikované matematice.\n\nBillova matka Mollie (Stein) Goffmanová se narodila v Rajgródu v Polsku nedaleko hranic s Ruskem v roce 1895. V roce 1907 se přestěhovala do Baltimoru v Marylandu a poté do Clevelandu, kde po svatbě se Samem žila až do své smrti v roce 1976. Spolu měli Sam a Mollie Goffmanovi čtyři děti: Caspera, Ruth, Sarah a nejmladšího Billa.\n\nBill navštěvoval místní školy a absolvoval Glenview High School v roce 1943. Během druhé světové války vstoupil do americké armády, prošel letecký výcvik v Texasu a stal se důstojníkem a pilotem v US Army Air Corps. Létal bojové mise v Pacifiku a získal hodnost majora.\n\nPo válce studoval na Michiganské univerzitě v Ann Arbor a v roce 1950 získal titul bakaláře v matematice a v roce 1954 Ph.D. v matematice. Během a po jeho postgraduálním studiu působil na částečný úvazek jako pilot Pan American World Airways, létal s letadlem Lockheed Constellation z newyorského letiště Idlewild (nyní mezinárodní letiště Johna F. Kennedyho). Pracoval také jako matematický poradce a po svém postgraduálním studiu pokračoval v pobytu v Clevelandu.\n\nV roce 1959, během jedné ze svých častých cest do New Yorku, měl Bill štěstí, že mu byla jeho výzkumným kolegou představena Patricia Ann Mc Loughlin, registrovaná zdravotní sestra, která pracovala v Jersey City Medical Center v New Jersey. Jejich vztah vytrval a tak byli Bill a Pat oddáni dne 7. února 1964 v New Yorku. Pat pak se připojila k Billovi do Clevelandu v roce 1964.\n\nOd roku 1959 se přidal jako matematik k personálu Centra pro dokumentaci a komunikační výzkum (CDCR) a později se stal členem výzkumného týmu. CDCR byla založena v roce 1955 jako výzkumné oddělení školy knihovní vědy na Western Reserve University (Western Reserve University byla v roce 1967 sjednocena s Institute of Technology a z jejich spojení vzešla Case Western Reserve University). Jako matematik a spolupracovník v CDCR poznal a spolupracoval s takovými průkopníky v oblasti vyhledávání informací, jako byli James W. Perry, Allan Kent, Jesse H. Shera, Tefko Saracevic, Jack Belzer, Allan Rees a Al Goldwyn. Bill se ponořil do matematického modelování pro návrh vyhledávacího systému, efektivní organizaci souborů, strojového vyhledávání heuristiky a algoritmů a aplikací epidemiologických konceptů k šíření vědeckých nápadů. Během těchto let si vytvořil dobré pracovní vztahy také s dalšími významnými kolegy mimo CDCR, jako byl kupříkladu A. D. Booth, Eugene Garfield, Vaun A. Newill, Thomas G. Morris a Ken S. Warren.\n\nCDCR bylo v šedesátých letech velice zajímavým místem, kde působit. Hlavně tomu tak bylo od doby, kdy zde vznikalo mnoho vlivných konceptů pro získávání informací. Zvláště se tak dělo díky nepřehlédnutelnému vlivu Ameriky podporovat získávání informací skrze počítačové technologie během studené války, válečné mobilizace a americko-sovětského soutěžení o vesmírný prostor. CDCR vytvořilo Rapid Selector – raný systém pro získávání informací na strojové bázi. CDCR také bylo průkopníkem ve vytváření nových metod pro abstrahování, indexování a systémy zpětné vazby. CDCR také založilo Comparative Systems Laboratory, vedenou Tefkem Saracevicem, která byla založena pro inovativní testování různých systémů získávání informací skrze různé další systémy a metody. Bylo na místě, že Bill Goffman vytvořil v CDCR prostor pro řešení těch nejtěžších a nejkomplexnějších problémů při získávání informací. Působil jako určitý druh „Nejvyššího soudu“ (Supreme Court) pro zacházení s relativně neřešitelnými případy skrze jeho schopnost přepracovat problémy se získáváním informací čistě a jasně díky užití jeho matematických deklarací, rigorózních důkazů a mobilizaci multidisciplinárních metafor.\n\nBill také působil jako příkladný učitel a vzor pro studenty. Během těch let vypracoval a nabízel ke studiu takové postgraduální kurzy, jako teorii o získávání informace, matematiku pro informační vědce, obecnou teorii informace, systémové analýzy, bibliometrii a semináře pro doktorandy. Také dohlížel u početných oborových komisí a byl vedoucím disertačních prací. V roce 1968 se stal profesorem na plný úvazek na School of Library Science, kde dále pokračoval ve specializování se v oboru teorie komunikace a získávání informací. \n\nV roce 1971 byl jmenován děkanem na School of Library Science na Case Western Reserve University, kde tento úřad zastával až do roku 1977. I přes řadu těžkých administrativních povinností pokračoval jako aktivní výzkumník, učitel a vedoucí disertačních prací. Jako děkan podporoval multidisciplinární řešení problémů a multidisciplinární výuku. Byl řídícím badatelem pro National Institute of Health and National Science Foundation granty. Obdržel finance z nadace pro ustanovení University Complex Systems Institutu, kde působil jako jeho ředitel mezi lety 1972 až 1975. V roce 1978 se vrátil k vyučování na plný úvazek a také k výzkumu a od roku 1981 až do roku 1988 působil jako ředitel tréninkového programu pro předmět počítačových aplikací ve zdravotní vědě na Case Western Reserve School of Medicine. Působil také jako profesor fakulty biometrie na School of Medicine mezi lety 1980 až 1986.\n\nBill obdržel během své kariéry řadu ocenění. V roce 1982 byl zvolen za člena Americké asociace pro rozvoj věd. Byl také poctěn působit třikrát jako pozvaný rezidentní vědec v Rockefellerově nadaci Bellagio Study and Conference Center v Bellagio v Itálii během 70. a raných 80. let. Bill je uveden v encyklopedii \"Kdo je kdo ve světě\" (4. edice, 1978/1979), \"Kdo je kdo v Americe\" (34. edice 1976/1977) a v \"Kdo je kdo ve vědě a inženýrství\" (1. edice 1992/1993). Mezi 60. až 70. lety 20. století taktéž působil na postu hostujícího profesora na University of Montreal, Georgia Institute of Technology, na City University of London a na University of Denver.\n\nOd aktivního vyučování odešel v roce 1986 do důchodu a později byl jmenován emeritním profesorem a emeritním děkanem na School of Library and Information Science. I v důchodu pokračoval ve výzkumu, vyučování a konzultování na částečný úvazek a věnoval se svým koníčkům. Následoval otcův řemeslný odkaz a užíval si zvelebování svého nádherného domu poblíž Bratenahl na pobřeží Erijského jezera na předměstí Clevelandu. Bill měl mnoho dalších koníčků. Měl rád klasickou hudbu jako například smyčcové kvartety, zvláště ty hrané Budapešťským smyčcovým kvartetem; měl obrovskou sbírku nahrávek, magnetofonových pásek a gramofonových desek. Byl také vášnivým fanouškem baseballu a kupoval si sezónní permanentky, aby mohl sledovat Cleveland Indians. Jeho silný návyk ke čtení zahrnoval zájem o historii od starověku po moderní dějiny, početné klasiky od různých detektivních románů zejména těch od Dicka Francise, Rexe Stouta, Dashiella Hammetta, Raymonda Chandlera a Agathy Christie. Obzvláště rád měl cestování, s Pat na cestovali výletních lodích, například na Queen Elizabeth. Na jejich výletě do Panamy s Donaldem Boothem a manželkou je na Atlantiku zastihl hurikán, který Bill shledal jako úžasně vzrušující. Tento zážitek v něm podnítil chuť podnikat další plavby na výletních lodích. Bill s Pat si také užívali cestování letadlem, v tomto případě sestávající z letů Concordem mezi New Yorkem a Londýnem. Společně s Pat podnikli několik dalších cest kolem světa ať už před důchodem nebo během něj. \n\nZemřel na rakovinu plic doma 29. února roku 2000, měsíc po svých 76. narozeninách. Jeho žena Pat jej přežila, stejně tak i Casper Goffman, věkově jeho nejbližší starší bratr. Casper Goffman byl také mimochodem brilantním matematikem; většinu své kariéry strávil učením a prováděl čistě matematický výzkum na Purdue University. Nicméně Billova častá komunikace s Casperem často mířila k jejich silnému vzájemnému zaujetí v baseballových hráčích a týmech, či k různým dílům klasické hudby nebo umělcům. \n\nJelikož jej velmi zaujaly zákonitosti rozšiřování literatury, zvláště pak Bradfordův zákon, tak se velmi rád se studenty a kolegy dělil o jeho širší implikace.\n\nBradfordův zákon v zásadě říká, že existuje předvídatelný a pravidelný fakt, že i jen malá část časopisů v daném tematickém okruhu zahrnuje třetinu článků v daném okruhu. Je potřeba podstatně větší počet časopisů na to, aby se podařilo získat i druhou třetinu článků, a mnohem větší část periferních časopisů, abychom získali poslední třetinu a tedy všechny dostupné články týkající se tématu. Bardford vyjadřuje tyto poměry jako: 1 : n : n<nowiki></nowiki>. Goffman a jeho blízký kolega, Kenneth Warren, podali v roce 1969 zprávu o svých pracích na vytřídění obecných zákonitostí týkajících se rozprostření lékařské literatury, tuto snahu financovala National Library of Medicine. Vždy bylo důležité třídit širokou škálu lékařské literatury, za účelem identifikace klíčové a důležité literatury, která se týká témat základního a klinického výzkumu. (Goffman & Warren, 1969) Vybrali dva velice rozdílné zdroje literatury (výzkum o žírné buňce a o schistosomóze), aby hledali konzistentní vztahy, které by umožnily identifikovat klíčové koncentrace literatury v určitých oblastech zdravovědy a medicíny. Přes odlišnosti v obsahu a velikosti těchto dvou odlišných literárních zdrojů zjistili, že poměr časopisů k článkům byl v obou polích téměř identický, za druhé, průměrný počet prací v dané oblasti se nijak zvlášť nelišil v rámci každého pětiletého období během osmi dekád, a za třetí, poměr prací k autorům se zhruba rovnal minimální konstantě Bradfordova zákona o rozprostření.\n\nGoffman a Warren takto adaptovali Bradfordův zákon, aby identifikovali klíčové medicínské literární zdroje, jde o potenciálně nedocenitelnou pomůcku pro formulování politiky pro získávání časopisů pro vědce a knihovny. Takové klíčové zdroje literatury by mohly být identifikovány skrze analýzu citací či data týkající se používání časopisů, k tomu, aby bylo vymezeno minimální jádro, a následně větší skupiny časopisů byly identifikovány tak, aby byly zařazeny do sekundárních a terciárních seskupení časopisů okolo jádra. Každé uskupení je možné uzpůsobit, aby naplňovalo potřeby, nebylo finančně náročné a dalo se přizpůsobit jiným okolnostem.\n\nJedna z Goffmanových klíčových aplikací Bradfordova zákona je rozvedena v důležitém článku, který napsalo více autorů. Článek ukazuje jak si lékařské knihovny a další výzkumné organizace v rozvíjejících se zemích mohou dovolit získat klíčovou medicínskou literaturu, navzdory rychle rostoucímu množství publikovaných časopisů a jejich rostoucí ceně (Bruer, Goffman, & Warren, 1981) Například, na konci sedmdesátých let, knihovny latinskoamerických medicínských škol vlastnily od méně než tří set až do zhruba dvanácti set časopisů, ale drtivá většina (asi 90 %) vlastnila méně než 300. Oproti tomu velké medicínské knihovny ve Spojených státech mají každá mezi dvěma a třemi tisíci časopisy. Goffman a jeho kolegové použili Bardfordův zákon a bibliometrickou analýzu k identifikaci seznamů klíčové sestavy, sestávajících z 35 obecných klíčových časopisů a 92 specializovaných časopisů, které by mohly být roztříděny do jednatřiceti specializovaných medicínských oborů. Tyto minimální a specializované klíčové sbírky knih mohou být přizpůsobeny místním potřebám a jiným okolnostem za účelem šetření peněz a zlepšení dostupnosti kvalitních časopisů. Goffman a jeho kolegové si povšimli, že geometrický vzrůst v množství literatury způsobuje pouze malý aritmetický vzrůst v použití, a tudíž není ani praktické, ani cenově výhodné získat větší než malý počet časopisů, jelikož by jinak byla kapacita užitečnosti snadno překročena.\n\nAle větší sbírky by mohly být vytvořeny přírůstkem v důsledku snížení citační frekvence časopisů k získání za účelem vytvoření specializovaných sbírek a k podílení se na regionálním sdílení prostředků. Takto by mohly být ekonomicky optimalizovány vztahy poskytování a poptávky časopisů za účelem splnění studijních, klinických a výzkumných potřeb, zvláště v rozvojových zemích a oblastech.\n\nGoffman rozšířil tyto koncepty navržením dalšího přístupu k výběru literatury (Goffman & Warren, 1980). Kritizoval tehdy typické přístupy knihoven, které se snažily získat a zachránit vše vytištěné, místo toho, aby zvýšili dostupnost klíčových děl, a tím způsobily pokrok osobního či vědeckého vědění.Taktéž protestoval proti anekdotickým přístupům k časopisům a dalším získaným dokumentům, založeným na tradici, konsenzu a zběžným odhadům relevance. Nadto kritizoval přístupy k získávání informací, které oprošťovaly získané informace od jejich širších komunikačních kontextů a jejich nekritické užití Booleovy logiky. Z_Novy navrhl, abychom se místo toho pokusili vytvořit vysoce relevantní bardfordovské klíčové sady literatury uzpůsobené pro lokální uživatele a podmínky. Regionální sdílení zdrojů by mohlo být použito k doplnění těchto klíčových sad.\n\nNakonec se zastal přístupu překračujícímu neohebnost booleovského způsobu získávání informací skrze vytvoření systému relevance vytvořené provázáním citací mezi souvisejícími pracemi, zvláště pro strategické pokroky ve vědění. Zatímco Internet a web zřejmě změnily způsoby přístupu k vědění, Goffmanova navržená adaptace bradfordovských principů, systémů citace a překročení Booleovy logiky získávání informací zůstává platná i dnes.\n\nV záři 1993 si Goffman ve Spojených státech zažádal o patent, který by pokryl jeho aplikaci Bradfordova zákona a jeho bibliometrickou metodologii pro výběr klíčových sestav časopisů a jiných objektů v různých okolnostech. Patent (US Patent Office number 5 594 897) mu byl udělen 14. ledna 1997. Tudíž by se k popisu mnohých Goffmanových talentů dal přidat ještě jeden: vynálezce.\n\nGoffman je pravděpodobně nejznámější pro svou matematickou práci v oblasti epidemiologie nakažlivých nemocí a její aplikaci na růst a šíření znalostí. On a jeho kolegové studovali podobnosti mezi genezí, šířením a úpadkem rozličných nemocí ve vztahu k obyvatelstvu v rámci času. Pak naznačili souvislosti se způsoby, jakými se lidé a skupiny lidí stávají „infikovanými“ nápady a znalostmi a úspěšně modelovali tyto procesy ve vztahu s empirickými daty.\n\nNa začátku šedesátých let, Goffman a Newill začali srovnávat epidemie nemocí a vědění. Aby se nemoc vyskytla a rozšiřovala, musí existovat infekční materiál a napadnutelná populace. Z opačného úhlu pohledu, populace je tvořena přenašeči (těm, kteří nesou infekční materiál), sensibily (napadnutelná populace) a odpadem (ti, kteří jsou přenašeči či napadnutelní, ale opustí komunitu díky imunitě, hospitalizaci či smrti). Vystavení jednotlivci jsou buď vůči nemoci imunní nebo mohou být infikování skrze kontakt s hostitelem nemoci. Čas potřebný pro to, aby se v přenašeči vyvinula nemoc od kontaktu s infekčním materiálem je známý jako latence nebo inkubační doba. Říká se, že se jedná o epidemii, když vypuknutí nemoci zahrnuje abnormálně vysoké množství nakažených. Goffman a Newill rozšířili zmíněné koncepty jejich aplikací na vědomostní epidemie, jako například šíření různých náboženských myšlenek a vědeckých konceptů jako byly Newtonovy, Darwinovy či Freudovy. Ale poznamenali, že zatímco většina epidemií myšlenek by mohla být vnímána jako vhodná, epidemie nemocí obecně nejsou vhodné. Sensibilní členové vědecké či laické populace by mohli například být infikování konceptem, který byl vydán v knize či časopise (hostitelem), kdežto ostatní členové, imunní, by tento koncept zavrhli. Anebo imunní jednotlivci by tuto myšlenku mohli přenést bez toho, že by jí byli infikování. Jakmile abnormální počet členů populace je infikován konceptem, nastává vědomostní epidemie. Ale mohla by taková to epidemie vědomostí být úspěšně modelována, aby vysvětlila či předpověděla opravdové šíření vědeckých či jiných konceptů v závislosti na historických datech? Goffman a Newill se vypořádali s touto otázkou vytvořením obecného deterministického modelu založeného na diferenčních rovnicích, aby ukázali, jak jsou přenašeči součástí rozšiřování matematických či medicínských konceptů, zvláště ve velkých populacích. Krátce prozkoumali kontrastní stochastický přístup v modelování, založený na Markovových procesech v konečném stavu, zvláště použitelném pro menší populace k odvození pravděpodobnosti nových úrovní počtu nakažených.\n\nMatematické přístupy k epidemii by tudíž mohly být využity k popisu dynamiky vědomostních epidemií, a to i přes svá nutná omezení (Goffman & Newill, 1964).\n\nGoffman rozváděl tyto epidemické modely specifikací epidemických procesů v otevřených populacích. Pokud jsou epidemické procesy pojaty stochasticky, mohou být reprezentovány Markovovými modely pomocí buď diskrétních nebo průběžných parametrů. Diskrétní parametry jsou aplikovatelné, když inkubační doba je konstantní, v takovém případě se přenašeči objevují v několika generacích. Průběžné parametry jsou aplikovatelné, když inkubační období jsou různorodá. Po deterministických a stochastických pojednáních o epidemických procesech, poznamenal, pracoval s uzavřenými populacemi, ve kterých populace N zůstává konstantní po celou dobu epidemie. Ale v opravdové epidemii se celkový počet populace N mění, jelikož se počty sensibilů, přenašečů a odpadu mění během procesu. Nové zdroje přenašečů se neustále přidávají.\n\nVe zhruba stejnou dobu vytvořil model, který by vysvětlil podmínky souběžného výskytu nemocí. Dvě souběžně se vyskytující v populaci mohou být buď na sobě nezávislé nebo se mohou vzájemně podporovat či potlačovat. Goffman toto podložil mnoha důkazy, aby mohl vysvětlit pravděpodobnost, že jednotlivci budou nakaženi dvěma nemocemi zároveň či postupně (Goffman, 1966c).\n\nSystém získávání informací je tudíž možno vnímat jako něco začleněného do společnosti ke stimulace epidemie. Účel tohoto systému by byl poskytnout efektivní (relevantní) kontakt mezi přenašeči (autory dokumentů) a sensibily (hledajícími), takže myšlenky jsou přenášeny a vědomosti získávány. Navrhli mnoho definicí a teorémů, které se vypořádávaly s několika tématy: stabilita populace, vztahy informační relevance a transformace, mapování relevance \"one-to-many\", či „sepnutí“ mezi sensibilem a přenašečem, a řazení dokumentů a vystavení. Pro to, aby daná sada dokumentů byla relevantní, musí mít kompatibilní relevanci s dalšími dokumenty v dané sadě, naopak, částečně relevantní dokument v sadě může snížit relevanci ostatních v sadě. Stojí za zmínku, že Goffman a Newill vysvětlili tyto koncepty také v teorii systémů, poznamenali, že systémy sestávají z sady částic, které optimálně interagují, aby prováděly určité funkce (procedury), aby naplnily určité účely (požadavky). Výstup systému pro získávání informaci sestává z dokumentů (činitelů), kteří přenáší relevantní (infekční) informace jako odpověď na vyhledávání vydaného uživateli (sensibily). Teorie systémů takto rozšířila své eklektické použití na komunikační teorie, matematiku, epidemiologii a získávání informací.\n\nNové koncepty se potom vsákly do populace a tím vytvořily nové produkční cykly nových syntéz. Tudíž Goffman tvrdí, že teorii epidemie je možné aplikovat k vytvoření kvantitativně relativní důležitosti bádání v minulosti a k predikci chování současného bádání a pravděpodobné další proudy výzkumu. Poskytnul grafy ve tvaru zubů od pily, které potvrzovaly cyklický vývoj symbolické logiky od roku 1847 dál. Počáteční publikace byla sporadická a omezená s vrcholy v letech 1867, 1877 a 1892. Symbolická logika pak vstoupila do několika po sobě následujících epidemických stavů, s vrcholy v pětadvacetiletých intervalech (1907, 1932 a 1957). Goffman si povšiml, že původní práce týkající se základů matematiky stimulovaly objevy paradoxů dané teorie a následně stimulovaly vývoj v prepozičním kalkulu, meta-matematice, intuicismu a dalších odvětvích. Použití teorie epidemie ukázalo, že jakmile proběhla poměrně úspěšná kulminace práce v jednom odvětví, objevily se nové otázky a vzniklo tím nové bádání, čímž se vytvořila nové období aktivit různých velikostí a intenzit. Pak aplikoval stochastický model (Markovův řetězec), aby dále vysvětlil evoluci symbolické logiky. Zjevně sedm odvětví symbolické logiky, které se objevily v letech od 1847 do 1932, se vyvinulo jakožto docela předvídatelná sekvence navzájem se překrývajících epidemií. Ale nenašel žádný předvídatelný vzorec v migraci badatelů od jednoho odvětví k druhému – jakmile vědci jedno opustili, nebylo pravděpodobné, že by se k němu vrátili (Goffman, 1971).\n\nOdkaz Billa Goffmana je zřejmě různorodý a dalekosáhlý, zejména v oblastech znalosti epidemiologie, poznávání vzorů ve statistickém rozložení literatury a v přímé reprezentaci znalostí, uchovávání a získávání informací. Goffman také vytvářel nebo pomáhal tvořit originální články v oboru epidemiologie chorob a pomáhal revitalizovat teorii preformacionismu v evoluční biologii. \n\nHistorigrafie z roku 2002, kterou sestavil Eugene Garfield z jeho HistCite Guide odhaluje, že Goffman byl citován více než 550x svými kolegy v celém světě, zejména těmi z USA, Velké Británie, Kanady a Německa. Vědci z Francie, Belgie, Maďarska, Indie, Nigérie, Japonska, Izraele a dalších zemí taktéž citují jeho práce. Kolegové Ken Warren, Vaun Newill a Tom Morris jej citovali často, stejně tak Goffmanovi bývalí studenti Tefko Saracevic, Miranda Pao, Glynn Harmona jiní. I takoví průkopníci informační vědy jako Eugene Garfield, B. C. Brooks, Robert A. Fairthrone a Brian C. Vickery taktéž uznávali jeho práce. \n\nTéměř až polovina citací Goffmanových prací jinými vědci souvisí s jeho formulacemi vědomostí o epidemiologii nebo přímo s jeho originálními příspěvky k epidemiologii nemocí. Čtvrtina citací souvisí s jeho statistickými děleními literárních zdrojů a jejich používání; a téměř další čtvrtina souvisí s jeho pracemi v oboru uchovávání a získávání informací. Ale v průběhu let se některé z Goffmanových nápadů jeví jak nepřímo absorbovány nebo „main-streamovány“ do takových oblastí jako oblasti technologií vyhledávačů (zejména v algoritmech page-rankingu a relevance ratingu), vzorců citační analýzy, epidemiologie chorob, epistemiologie vědeckého bádání, aplikované matematiky a dokonce evoluční biologie. \n\nV roce 1982 byl zvolen za člena Americké asociace pro rozvoj věd.\n\n"}
{"id": "1193977", "url": "https://cs.wikipedia.org/wiki?curid=1193977", "title": "Alexandr Stoletov", "text": "Alexandr Stoletov\n\nAlexandr Grigorjevič Stoletov, rusky \"Александр Григорьевич Столетов\" (10. srpen 1839, Vladimir – 27. květen 1896, Moskva) byl ruský fyzik, profesor Moskevské univerzity. Zabýval se hlavně elektromagnetismem a objevil fotoelektrický jev.\n\nStudoval fotoelektrický jev a jako první dokázal, že světelná energie se může měnit v elektřinu, když roku 1888 zpozoroval, že světelný paprsek procházející síťkou a dopadající na zinkový článek vyvolává elektrickou energii. Tím de facto objevil princip fotobuňky. Vytvořil také první fotočlánek, tedy zařízení vyrábějící fotoelektrický proud neboli elektrický proud protékající obvodem v důsledku dopadajícího světelného záření. Objevil, že tento proud je přímo úměrný intenzitě dopadajícího světla (tzv. Stoletův zákon) a že mezi ozářením a začátkem průtoku fotoelektrického proudu obvodem uplyne méně než jedna milisekunda. Zjistil také, že v případě vlnové délky světla větší než 295 nm fotoelektrický jev nenastává.\n\nVýznamné byly rovněž jeho objevy v oblasti feromagnetismu. Již ve své dizertační práci z roku 1872 \"Výzkumy o funkci magnetisace měkkého železa (Исследование о функции намагничивания желез\") určil jako první závislost magnetických vlastností železa na intenzitě magnetizujícího pole. Pro zkoumání magnetických vlastností látek poprvé použil balistický galvanometr. Jako první také změřil hysterezní křivku feromagnetika.\n\nOdvodil též vztahy, kterými se řídí elektrický výboj v plynech. Zabýval se rovněž optikou a molekulární fyzikou.\n\nO jeho objevu fotobuňky pojednává sovětský film \"Kouzelné oko\". Je po něm pojmenována hora v Horách prince Charlese v Antarktidě (1 971 m n. m.; 73°22′0″ sev. š., 61°34′0″ vých. d.).\n"}
{"id": "1193980", "url": "https://cs.wikipedia.org/wiki?curid=1193980", "title": "Schwesnitz", "text": "Schwesnitz\n\nSchwesnitz je říčka v Horních Frankách v Bavorsku v Německu, která je pravostranný přítok německé řeky Sály. Její povodí zasahuje i na území Česka díky Újezdskému a Hraničnímu potoku. Jméno řeky (v roce 1470 jako \"Schwirsitz\" je odvozené ze slovanského a lužickosrbského \"Swistnica\" nebo \"Swisnica\" a znamená hvízdat, šeptat případně šumět. Délka toku činí 9,97 km od soutoku zdrojnic Perlenbachu a Höllbachu a 25,24 km včetně Perlenbachu a Lohbachu. Plocha povodí měří 102,4 km².\n\nVzniká soutokem Perlenbachu a Höllbachu v Rehau, přičemž hlavní zdrojnicí je Perlenbach, který je delší a má větší povodí. Od soutoku zdrojnic teče Schwesnitz podél železniční tratě Cheb–Oberkotzau západním směrem přes vesnici Wurlitz a přírodní rezervaci Wojaleite do Oberkotzau, kde se vlévá zprava do Sály.\nJediným významným přítokem mezi soutokem zdrojnic a ústím je Potrasbach ještě v Rehau.\n\nNa území Česka zasahuje povodí obou zdrojnic v celkovém rozsahu 12,10 km². Povodí Höllbachu v Česku (6,87 km²) zahrnuje povodí vlastního pramenného toku Höllbachu (2,16 km²) a povodí Újezdského potoka / \"Mähringsbachu\" (4,70 km²). Povodí Perlenbachu v Česku (5,23 km²) zahrnuje povodí pramenného toku Lohbachu (4,18 km²) včetně povodí Hraničního potoka / \"Grenzbachu\" (2,31 km²), povodí Stockbachu (0,67 km²) a povodí Perlenbachu pod soutokem zdrojnic (0,39 km²).\n\nPrůměrný průtok říčky u Rehau na 8,5 říčním kilometru činí 0,677 m/s.\n\n"}
{"id": "1193983", "url": "https://cs.wikipedia.org/wiki?curid=1193983", "title": "Purkrabský pivovar", "text": "Purkrabský pivovar\n\nBývalý Purkrabský pivovar čp. 356 v ulici Na Perštýně 12 na Starém Městě v Praze je rozsáhlý obytný dům vzniklý postupnými úpravami a spojením několika původně středověkých objektů, v průběhu staletí opakovaně přestavovaných. Je chráněná jako kulturní památka České republiky. Nyní slouží jako administrativní budova pro pražské územní odborné pracoviště Národního památkového ústavu. Kromě jiných služeb veřejnosti sem Národní památkový ústav umístil své informační centrum a prodejnu publikací.\n\nVýznam domů v nynější ulici Na Perštýně byl podtrhován polohou u jedné z nejdůležitějších komunikací ve středověké Praze – spojnici Pražského hradu i staroměstských tržišť a Vyšehradu. Tomu odpovídalo i umístění brány Sv. Martina ve staroměstských hradbách budovaných ve 13. století právě do míst dnešní křižovatky Národní třídy se Spálenou ulicí. Také v místě nynějšího domu odborníci předpokládají románskou zástavbu, ale archeologickým výzkumem se to dosud nepodařilo ověřit. Zachovaná sklepení domu jsou částečně gotického původu. V té době se na nynější široké parcele nacházely dva měšťanské domy, nejspíše oddělené průjezdem do dvorů.\n\nV 15. a 16. století byl dům upravován pro pivovarský provoz. V roce 1641 jej Jaroslav Bořita z Martinic koupil pro purkrabství Pražského hradu, které objekt vlastnilo až do 19. století – proto také název Purkrabský pivovar. Při barokních úpravách bylo kolem roku 1730 doplněno křídlo při jižní hranici parcely.\n\nRoku 1848 dostal dům spolu se zvýšením o dvě patra v zásadě svou nynější pozdně klasicistní podobu.\n\nV roce 1893 byla oddělena severovýchodní část pozemku, kde vznikly tři nové činžovní domy při ulici Skořepka. Po roce 1900 bylo nadstavěno patro, a okna a interiéry domu byly doplněny zajímavými secesními prvky (dochovány jsou např. prosklené interiérové dveře).\n\nOd devadesátých let 19. století zde vedle pivovaru ještě sídlilo vydavatelství Jaroslava Pospíšila ml., které se v roce 1942 odstěhovalo do Mikulandské ulice (čp. 132, Nové Město).\n\nPůdorysně se zalamující uliční průčelí domu svědčí o složitém stavebním vývoji budovy za jednotně pojatou fasádou. Přízemí je zvýrazněno novými výkladci obnovenými podle původních vzorů. Střízlivě členěné klasicistní průčelí je zpestřeno okny s drobnými tabulkami ve stylu druhého rokoka (novodobé repliky).\n\nDvorní křídla v jižní části budovy jsou dostupná otevřenými pavlačemi. Místnosti přízemí jsou většinou klenuté, v patrech plochostropé.\n\n"}
{"id": "1193984", "url": "https://cs.wikipedia.org/wiki?curid=1193984", "title": "Anton Strålman", "text": "Anton Strålman\n\nAnton Strålman (* 1. srpna 1986 Tibro) je švédský hokejový obránce hrající v severoamerické National Hockey League (NHL) za tým Tampa Bay Lightning. Během své kariéry v zámoří oblékal postupně dres Toronta Maple Leafs, Columbusu Blue Jackets a New Yorku Rangers, se kterým se v sezóně 2013/2014 dostal do finále.\n\nStrålmana si během draftu NHL 2005 vybral v 7. kole tým Toronto Maple Leafs jako 216. celkově a jejich pátou volbu v tomto draftu. Dříve ten stejný rok podepsal 4. dubna podepsal smlouvu na dva roky se švédským klubem Timrå IK. Během následující sezóny 2005/06 si Strålman rychle zvykl na hokej ve švédské lize a udržel si místo v týmu Timry. Dne 20. ledna 2006 skončil třetí ze čtyř kandidátů na nováčka sezóny ve švédské lize. Z této ceny se tehdy radoval útočník Nicklas Bäckström.\n\nDne 16. května 2007 podepsal s Torontem tříletou nováčkovskou smlouvu. V zámoří se poprvé představil v American Hockey League (AHL) v dresu farmářského týmu Maple Leafs Toronta Marlies. Ssvého debutu v National Hockey League (NHL) se dočkal 23. října 2007 proti týmu Atlanta Thrashers. Dne 21. března 2008 vstřelil svůj první gól v NHL proti Buffalu Sabres a 29. března proti Montrealu Canadiens zaznamenal v 1 utkání více než 1 bod, když dvakrát skóroval.\n\nJe účastníkem dvou juniorských šampionátů v roce 2005 a 2006. Na MS 2009 ve Švýcarsku pomohl švédskému výběru pěti body (1 branka a 4 asistence) k zisku bronzových medailí. Dne 2. března 2016 ho Rikard Grönborg zařadil na svou soupisku pro Světový pohár v ledním hokeji 2016 v Torontu. Strålman na turnaji v dresu Švédska působil i se svým parťákem z obranné dvojice Victorem Hedmanem. S týmem obsadil konečné 3. místo, když prohráli po prodloužení v semifinále s Výběrem Evopry výsledkem 2:3. Na turnaji zaznamenal ve čtyřech odehraných utkáních 2 kanadské body za 1 branku a 1 asistenci.\n\n"}
{"id": "1193986", "url": "https://cs.wikipedia.org/wiki?curid=1193986", "title": "Canisianum", "text": "Canisianum\n\nCanisianum je mezinárodní teologický konvikt římskokatolické církve v Innsbrucku. Je pod záštitou jezuitského řádu.\n\nJe pojmenován po Petru Canisiovi a byl postaven v letech 1910-11. Během první světové války zde byli umístěni od roku 1915 do roku 1919 studenti Pontificium Collegium Germanicum et Hungaricum de Urbe z Říma. 21. listopadu 1938 byl nacisty uzavřen a mohl být znovu otevřen až roku 1945.\n\n\n"}
{"id": "1193987", "url": "https://cs.wikipedia.org/wiki?curid=1193987", "title": "Knihovny Semináře dějin umění Masarykovy univerzity", "text": "Knihovny Semináře dějin umění Masarykovy univerzity\n\nKnihovna Semináře dějin umění je knihovna specializovaná na dějiny umění, umístěná v budově Filozofické fakultě Masarykovy univerzity (budova K).\n\nKnihovna byla založena v roce 1926 společně se Seminářem dějin umění. Jejím základem se staly osobní knihovny, převážně německy psané literatury, Eugena Dostála, Františka Táborského a později knihovna zrušené německé části Univerzity Karlovy v Praze. V poválečném období byla knihovna doplňována především domácí literaturou, zahraniční publikace byly získávány díky osobní iniciativě Václava Richtera a Alberta Kutala nebo výměnou za domácí produkci. Po roce 1990 byl nákup knih podpořen grantem \"John-Paul Getty Trust\", byla tak postupně pokryta mezera vzniklá za normalizačního období. Významným přírůstkem byla sbírka starých tisků, kterou univerzita získala od Matice Moravské obsahující díla významných autorů (Jacopo Barozzi da Vignola, Pierre Le Muet, Andrea Palladio, Francesco Muttoni, Gérard de Lairesse, Andrea Pozzo, Johann Joachim Winckelmann atd.) Součástí fondu je také sbírka diapozitivů, fotografií a plánové dokumentace objektů. V roce 2015 daroval významný počet publikací německý historik Hans Belting, kvůli čemuž vznikla nová velká studovna v bývalé tělocvičně v přízemí budovy.\n\nPříruční studovna a knihovna pro 15 lidí, která vznikla v roce 1992 díky daru The Getty Grant Program, je vybavena základní uměleckohistorickou literaturou, která je rozdělena oborově a obsahuje velké encyklopedie a edice knih. Uprostřed místnosti je bronzová plastika Mnémosyné sochaře Nikose Armutidise z roku 1994.\n\nStudovna a knihovna je zaměřená na dějiny a umění středověku v oblasti Středomoří a byzantologii. Pojmenována byla po německém historikovi Hansi Beltingovi, který daroval svoji sbírku knih společně se sbírkou Christy Belting-Ihm Centru raně středověkých studií. Belting tak učinil po několika pozváních do Brna v letech 2014 a 2015, kdy zde přednášel a obdržel pamětní medaili filozofické fakulty a navázal kontakt s vedoucím centra Ivanem Folettim. Následně jej pracovníci centra navštívili osobně v Karlsruhe a navázali s ním spolupráci. Podle slov Beltinga je Centrum jedno z nejlepších pracovišť svého druhu v Evropě, uchvátil jej totiž entusiasmus a znalosti místních studentů a pedagogů dějin umění, a také mezinárodní časopis Convivium plnící jeho představu o kulturním propojení západu a východu. Svou roli hrál i jeho nostalgický vztah k Čechům skrze byzantologa Františka Dvorníka, díky kterému získal stipendium v USA. Knihovna byla, po první části daru čítajícím přes 2000 knih, zřízena v bývalé tělocvičně. Do nové knihovny s kapacitou až 16 tisíc knih byla přenesena tematická část fondu Gettyho knihovny, posléze byla knihovna slavnostně otevřena 19. dubna 2016 za přítomnosti samotného Hanse Beltinga. Centrum raně středověkých studií tak získalo zázemí srovnatelné s nejlepšími evropskými institucemi. Získaná sbírka totiž obsahuje zásadní literaturu nezbytnou pro studium středověkého umění, která ve střední Evropě donedávna chyběla. Jde především o publikace věnované rukopisům z Východu, z oblasti Apeninského poloostrova, dále umění Konstantinopole, Benátek, jižní Itálie, Říma, Ravenny, Ruska a Kavkazu. Darovaná sbírka zahrnuje i faksimile a vzácné originální výtisky. Další knihy jsou v plánu získat darem od dalších tří badatelů.\n\n"}
{"id": "1193991", "url": "https://cs.wikipedia.org/wiki?curid=1193991", "title": "Istanbul Cup 2016", "text": "Istanbul Cup 2016\n\nIstanbul Cup 2016, oficiálně se jménem sponzora TEB BNP Paribas İstanbul Cup 2016, byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích městského areálu. Konal se mezi 18. až 24. dubnem 2016 v turecké metropoli Istanbulu jako devátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová čtyřiatřicítka Anna Karolína Schmiedlová ze Slovenska, kterou v prvním kole vyřadila řecká kvalifikantka Maria Sakkariová. Jako poslední přímá účastnice do dvouhry nastoupila 131. ukrajinská hráčka žebříčku a pozdější osmifinalistka Kateryna Kozlovová.\nTermín turnaje byl oproti předchozímu ročníku přesunut z července na duben.\n\nHistoricky první Turkyní v semifinále i finále dvouhry okruhu WTA Tour se stala Çağla Büyükakçay, která soutěž vyhrála. Deblovou polovinu ovládl rumunsko-turecký pár Andreea Mituová a İpek Soyluová, jehož členky nemusely sehrát semifinále ani finále, když soupeřky před zápasy odstoupily z turnaje. Obě získaly premiérové trofeje na okruhu WTA Tour.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nVzhledem k bezpečnostním rizikům v Istanbulu (viz bombové útoky) organizace WTA povolila tenistkám odhlášení bez udání důvodu, nebo start bez sankcionování na paralelně hraných turnajích okruhů WTA a ITF.\n\nNásledující páry obdržely divokou kartu do hlavní soutěže:\n\n\n\n"}
{"id": "1193992", "url": "https://cs.wikipedia.org/wiki?curid=1193992", "title": "I'm Set Free", "text": "I'm Set Free\n\n„I'm Set Free“ je píseň americké skupiny The Velvet Underground. Vyšla na sedmé pozici třetího alba skupiny, jež dostalo název \"The Velvet Underground\" a vyšlo v březnu roku 1969. Koncertní nahrávka písně (vznikla koncem listopadu 1969) vyšla v roce 2015 na albu \"The Complete Matrix Tapes\". Na albu \"Heaven & Hell: A Tribute to the Velvet Underground\" (1990), respektive \"\" (1994), nahrála vlastní verzi písně anglická kapela New FADS. Americká skupina Yo La Tengo vydala svou verzi písně na kompilačním albu \"Genius + Love = Yo La Tengo\". Anglický hudebník Brian Eno, který skupinu The Velvet Underground označoval za svůj velký vzor, nahrál svou verzi písně pro své album \"The Ship\" (2016). Svou verzi písně rovněž společně nahráli Thom Yorke a Beck.\n"}
{"id": "1193996", "url": "https://cs.wikipedia.org/wiki?curid=1193996", "title": "Mangabej kouřový", "text": "Mangabej kouřový\n\nMangabej kouřový (\"Cercocebus atys\", také \"Cercocebus torquatus atys\") je druh primáta z čeledi kočkodanovití (Cercopithecidae) a rodu mangabej (\"Cercocebus\"). Druh popsal Jean-Baptiste Audebert v roce 1797. Vyskytuje se na západě Afriky, žije především v různých typech lesů. Dle Mezinárodního svazu ochrany přírody je téměř ohrožený druh.\nDruh patří do čeledi kočkodanovití (Cercopithecidae) a rodu mangabej (\"Cercocebus\"). Dle některých studií je řazen jako poddruh mangabeje rudohlavého (\"Cercocebus torquatus\"). Avšak kvůli geografickým bariérám, jež tyto druhy od sebe oddělují, je mangabej kouřový častěji považován za samostatný druh, který se dělí na dva poddruhy:\n\nDruhý poddruh se zdá býti samostatným druhem.\nMangabej kouřový žije při pobřeží západní Afriky. Obývá prostor mezi Senegalem a Ghanou, například Burkina Faso, Pobřeží slonoviny a Sierra Leone. Populace žijící v Senegalu, Guineji-Bissau a Guineji jsou již z velké části zaniklé. Poddruh \"C. a. atys\" se vyskytuje od jižní Guineje až k řece Sassandra, bývalá subspecie \"C. a. lunulatus\" obývá lesy od řeky Sassandry v Pobřeží slonoviny až k řece Voltě v Ghaně, je též obyvatelem Burkiny Faso. Výskyt mangabeje kouřového se často překrývá s výskyty jiných mangabejů. Tento druh dovede žít v široké řadě oblastí, přednost dává lesům, žije také v mangrovech nebo pobývá na palmových plantážích.\n\nNa Pobřeží slonoviny v Národním parku Taï se nachází původní les, který poskytuje útočiště několika tlupám těchto opic, které jsou zde často zkoumány (průměrný počet srážek zde je 1875 mm, přičemž nejvíce jich spadne v září a říjnu, průměrná teplota dosahuje 24 °C).\n\nMangabej kouřový je středně velká opice, samci měří 47–67 cm a váží 7 až 12 kg a vlastní mohutné špičáky. Samice jsou menší, měří 45–60 cm a váží 4,5–7 kg; u tohoto druhu je vyvinut pohlavní dimorfismus, ale méně viditelný než u mangabeje rudohlavého (\"Cercocebus torquatus\"). Ocas je delší než tělo a měří 40 až 80 cm. Srst má šedé až šedohnědé zbarvení, přičemž na nohách bývá tmavší, na hřbetě může být až namodralá. Obličej je růžový, přičemž čenich zůstává tmavý. Oční víčka mají bílé zbarvení a slouží ke komunikaci. Oba poddruhy mají trošku odlišné zbarvení srsti.\n\nKůže mangabejů kouřových má řadu specifických vlastností, například speciální nervová zakončení na celém těle.\nMangabej kouřový je pozemní denní opice. V tlupách může žít až 100 jedinců, nejvyšší postavení má několik samců ve věku 5 až 6 let. Druh nemá přísnou matrilineární hierarchii jako řada jiných opic. Také je tento druh méně agresivní než ostatní příbuzní a lehké kousání nepůsobí opicím větší zranění. Jedna tlupa si zabírá území 6 až 8 km. Druh obyčejně žije ve společnosti jiných primátů, například s guerézou běloramennou (\"Colobus polykomos\") nebo kočkodanem Dianiným (\"Cercopithecus diana\"). Spolupráce a sdílení stejného prostoru s jinými druhy zajišťuje lepší ochranu před predátory. Sbírání potravy zabere mangabejům kouřovým 38,8 % času, sociální svazky utužují 7,9 % dne. Dle studií ze zajetí jsou nejaktivnější a nejvíce energie k páření a putování mají v časných ranních hodinách, během dopoledne si spolu zvířata hrají a pečují o sebe, k večeru většinou jedí. Potravu tvoří z velké části ovoce, nejčetnější složkou jídelníčku jsou ale plody rostliny \"Sacoglottis gabonensis\"; silné zuby opicím umožňují rozlousknout i ořechy. Menší část jídelníčku tvoří také houby, listy, bezobratlí (26 % stravy) a další.\nMangabej kouřový je polygamní druh. Po dobu estrálního cyklu, jenž trvá 34,5 dní, samice na připravenost se pářit upozorňuje perianálním otokem. V zajetí se druh rozmnožuje po celý rok, ve volné přírodě od května do září. Po 167 dnech (6 měsících) březosti se samici narodí průměrně jedno mládě, které nosí nejprve na břiše a poté na zádech. Mládě je odstaveno od mateřského mléka zhruba v deseti měsících života. Pohlavní dospělosti je u samic dosaženo v 55 měsících (cca 4,6 roku), u samců ve 4 letech. Ve volné přírodě se druh dožívá průměrně 18 let.\n\nPokud samici zemře mládě do šesti měsíců od narození, okamžitě přichází znovu do říje. Proto někteří nově příchozí samci zabíjejí samicím mláďata, aby si mohli vytvořit vlastní potomstvo. Toto chování se nazývá infanticida.\n\nDle Mezinárodního svazu ochrany přírody, který nehodnotí poddruh \"lunulatus\", je mangabej kouřový hodnocen jako téměř ohrožený druh.\n\nNebezpečí způsobuje především ztráta přirozeného prostředí a také lov pro maso nebo pronásledování opic kvůli krádežím zemědělských plodin; na opice krmící se na zemi lze snadno nastražit pasti. Možnou záchranu představuje chov v evropských zoologických zahradách.\n\nMezi přirozené nepřátele patří například levharti (\"Panthera pardus\"), šimpanzi (\"Pan troglodytes\"), orli korunkatí (\"Stephanoaetus coronatus\") a zmije gabunské (\"Bitis gabonica\"). Na jednotlivé predátory si opice vyvinuly speciální poplašné signály.\n\n"}
{"id": "1193997", "url": "https://cs.wikipedia.org/wiki?curid=1193997", "title": "August Scholtis", "text": "August Scholtis\n\nAugust Scholtis, pseudonym \"Alexander Bogen\" (7. srpna 1901 Bolatice (Hlučínsko) – 26. dubna 1969 Berlín) byl německý spisovatel, publicista a překladatel.\n\nNarodil se 7. srpna 1901 v rodině Fritze Scholtise a Valesky Scholtisové, rozené Dudové. Otec byl navíc včelař a pekař, a vynikal i jako vesnický muzikant. Po ukončení obecné školy se August chtěl vyučit zedníkem, ale náhoda mu pomohla získat místo písaře v kanceláři Karla Maxe Lichnovského v Chuchelné. V blízkosti tohoto bývalého císařského velvyslance v Německu se naučil psát na stroji, německy, osvojil si politickou rozvážnost.\n\nPo připojení Hlučínska k Československu (a tím rozdělení Lichnovského panství mezi ČSR, Německo a Polsko) pracoval jako úředník správy skladů zboží a městských zařízení. V roce 1920 při plebiscitu hlasoval, aby celé Horní Slezsko zůstalo při Německu. V roce 1922 zvolil jako jediný člen rodiny německou státní příslušnost a odešel do pruského Slezska. Ve dvacátých letech začal poprvé psát do novin, jeho skromná novinářská kariéra však brzy ztroskotala. V roce 1927 napsal první novelu, se kterou vyhrál první cenu v soutěži \"Vratislavského rozhlasu\". Novela se jmenovala \"Posmrtná vzpomínka\" a rozehrála jako téma Bolatice. Po tomto úspěchu toužil stát se spisovatelem a po krátké zastávce v Praze, kde se kontaktoval s Karlem Čapkem, odešel v roce 1930 do Berlína, který se mu stal domovem až do jeho smrti. \n\nPo několikaletém strádání se mu podařilo v roce 1932 vydat román \"Východní vítr\". V románu Scholtis poukazoval na vytlačování bohaté smíšené kultury jeho domova z německé, polské i české Ostravy. Tento román posléze ovlivnil i německého spisovatele Güntera Grasse.\n\nS nástupem Třetí říše přišel pro Scholtise zákaz psát, protože odmítl vstoupit do Říšské literární komory (\"Reichsschrifttumkammer\"). Přesto se mu podařilo v letech 1935 až 1940 vydat čtyři romány \"Baba a její děti\", \"Letec Jaś\", \"Železárny\" a \"Moravská svatba\", ve kterých se zabýval tematikou domova na východě. Během 2. světové války působil v Pomocné požární ochraně, byl nasazen v Horním Slezsku (Katovice) a před koncem války byl převelen na západ, kde se dostal do amerického zajetí. Po válce pracoval v redakci novin \"Tagesspiegel\", kde psal různé glosy a fejetony. Na sklonku roku 1945 se přihlásil menšími pracemi \"Kouzelná hůl\" a \"Dezerce\".\n\nNa dlouhou dobu se pak odmlčel a živil se jako novinář. Stále však pracoval na svém „velkém románě“. V roce 1959 vyšla jeho autobiografie \"Pán z Bolatic,\" ve které představuje nejen sám sebe, ale zároveň i kulturní krajinu jeho domoviny. Pod silným dojmem svého úspěchu cestoval v roce 1959 poprvé od roku 1945 do Československa a v roce 1961 do Polska. Ze svých cest napsal pozoruhodnou zprávu s názvem \"Cesta do Polska\", ve které vyjádřil svůj pesimismus k budoucímu vývoji v těchto zemích. Tato pragmatická kniha byla posledním dílem které zveřejnil. V roce 1964 přeložil divadelní hru Václava Havla \"Zahradní slavnost\" (\"Das Gartenfest\") a takže povídky Ivana Olbrachta z knihy \"Golet v údolí\" z češtiny do němčiny. Augustin Scholtis zemřel 26. dubna 1969 ve svém bytě v Berlíně na srdeční infarkt.\n\n\n\n\n"}
{"id": "1193998", "url": "https://cs.wikipedia.org/wiki?curid=1193998", "title": "Andamanci", "text": "Andamanci\n\nAndamanci je souhrnné označení pro obyvatele Andamanských ostrovů, které z větší části patří Indii. Několik ostrovů náleží také Myanmaru. Mluví jazyky, které patří do andamanské jazykové rodiny. Předpokládá se, že se jedná o potomky původních obyvatel jihovýchodní Asie.\n"}
{"id": "1194000", "url": "https://cs.wikipedia.org/wiki?curid=1194000", "title": "Wilmington (New York)", "text": "Wilmington (New York)\n\nWilmington je malé město v okrese Essex County, stát New York, Spojené státy americké. Je pojmenováno dle Wilmingtonu ve státě Vermont (USA), bylo založeno přibližně v roce 1812. Populace v roce 2010 byla 1,253 lidí.\n\nPodle United States Cencus Bureau se městečko rozkládá na rozloze 169km².\n\nPopulace obce se dlouhodobě snižuje, v roce 2000 zde žilo kolem 2000 obyvatel. \n\n\n"}
{"id": "1194005", "url": "https://cs.wikipedia.org/wiki?curid=1194005", "title": "Beginning to See the Light", "text": "Beginning to See the Light\n\n„Beginning to See the Light“ je píseň americké skupiny The Velvet Underground. Vyšla na šesté pozici třetího alba skupiny, jež dostalo název \"The Velvet Underground\" a vyšlo v březnu roku 1969. Koncertní verze písně vyšly na albech \"Live at Max's Kansas City\" (1972), \"\" (1974) a \"The Complete Matrix Tapes\" (2015). Roku 2013 vyšla na rozsáhlé reedici alba \"White Light/White Heat\" alternativní verze písně, v níž hrál na baskytaru Velšan John Cale, který byl ze skupiny vyhozen ještě před nahráváním alba \"The Velvet Underground\" a v albové verzi tudíž nehrál. V nahrávce vydané na albu \"The Velvet Underground\" hráli Lou Reed (rovněž autor písně), Sterling Morrison, Maureen Tuckerová a Doug Yule. Česká skupina The Plastic People of the Universe vydala svou verzi písně na archivním koncertním albu \"Trouble Every Day\" (nahrávka pochází z roku 1971, album vyšlo roku 2002). Na album \"Heaven & Hell: A Tribute to the Velvet Underground\" (1990) nahrála vlastní verzi písně irská kapela Into Paradise.\n"}
{"id": "1194006", "url": "https://cs.wikipedia.org/wiki?curid=1194006", "title": "Dům U tří jezdců", "text": "Dům U tří jezdců\n\nDům U tří jezdců (německy Zu den drei Reitern) se nachází na pražském Novém Městě, Senovážné náměstí čp. 869. Byl postaven v letech 1906–1908 podle projektu architekta Josefa Zascheho.\n\nDům si nechal postavit spolek Deutsches Haus (dříve Deutsches Casino) na místě barokního domu ze 17. století, zbořeného v roce 1906 jako svůj spolkový a nájemní dům s byty, kancelářemi, restaurací a divadelním sálem (uváděný též jako hotel U tří jezdců). Stavba podle projektu Josefa Zascheho byla dokončena v roce 1908.\n\nSlohově představuje moderní architekturu počátku 20. století s prvky geometrické secese. Ve štítu domu, který tvoří tympanon secesního tvaru je umístěn reliéf tří jezdců (převzatý z původního barokního domu), který představuje dva jezdce na koních pronásledující třetího a střílící po něm z pistole.\n\nPo konfiskaci Německého domu (nynější Slovanský dům), po skončení 2. světové války, přešel i spolkový dům do vlastnictví československého státu. Novým vlastníkem budovy se stalo město Praha.\nV současnosti jsou v domě nájemní byty a kanceláře.\n\nDivadelní sál byl nedílnou součástí uličního domu. Ve dvoře domu působila od roku 1921 provizorně Malá scéna Nového německého divadla (Kleine Bühne, Neues deutsches Theater in Prag), v roce 1941 přejmenovaná na Komorní divadlo (Kammerspiele). Od roku 1950 využívalo budovu Divadlo Minor.\n\nV letech 1923–1924 byl ve dvoře vybudován nový divadelní sál, projektovaný rovněž Josefem Zaschem. Autorem pozdější přístavby byl architekt Alfred Pollak. Do divadla byl přístup skrze pasáž domu č. 29/866 z dnešního Senovážného náměstí a vcházet se dalo rovněž přímo z chodby domu „U tří jezdců“ č. 28/869. Pozemek dvora domu souvisel úzce s pozemkem Slovanského domu Na Příkopech a v rámci přestavby komplexu Slovanského domu bylo divadelní křídlo domu U tří jezdců v roce 1999 zbouráno.\n\n\n"}
{"id": "1194010", "url": "https://cs.wikipedia.org/wiki?curid=1194010", "title": "68. peruť RAF", "text": "68. peruť RAF\n\nOznačení 68. peruť () bylo v Royal Flying Corps a Royal Air Force užíváno pro dvě odlišné perutě, z nichž pouze jedna byla jednotkou britských ozbrojených sil v přesném smyslu. Označení \"\"No. 68 Squadron RFC\"\" bylo britskou vojenskou administrativou po nějakou dobu užíváno pro 2. peruť Australian Flying Corps.\n\n2. peruť Australian Flying Corps byla zformována v Heliopolis v Egyptě v roce 1916. Po nějakou dobu byla britským vojenským místům známa jako \"68. peruť RFC\", podle některých zdrojů z důvodů předejití záměny s 2. perutí RFC. Toto označení nebylo perutí ani Australskými expedičními silami přijato, a ve skutečnosti od něj bylo počátkem roku 1918 upuštěno i Brity, ještě před vznikem Royal Air Force.\n\nJednotka byla původně vybavena letouny Airco DH.5 a nasazována k bitevním útokům na nepřátelské zákopy, a v lednu 1918 byla přezbrojena na stíhače S.E.5a, které si podržela do konce války. Peruť si nárokovala 77 vzdušných vítězství, a zůstala v Evropě až do 28. února 1919, kdy byla rozpuštěna.\n\nBěhem druhé světové války byla 7. ledna 1941 na základně RAF Catterick zformována nová 68. peruť, první nesoucí toto označení v rámci Royal Air Force, jako jednotka nočních stíhačů vyzbrojená stroji Bristol Blenheim, která se stala operační 7. dubna téhož roku, předtím než byla přeložena do High Ercall. V květnu 1941 přešla na typ Bristol Beaufighter a v březnu 1942 se s nimi přesunula na základnu RAF Coltishall v Norfolku. V červenci 1944 peruť přezbrojila na typ de Havilland Mosquito.\n\nPočínaje červencem 1941 se u peruti vyskytoval značný podíl exilových československých letců, v síle až osmi kompletních posádek. Tato vzájemná pouta a noční stíhací aktivity perutě byly symbolicky vyjádřeny v roce 1944, když Air Chief Marshal Charles Steele peruti předal znak zobrazující hlavu sovy, doprovázené mottem v češtině „Vždy připraven“.\nV hodnosti \"Pilot Officer\" působil u perutě i básník James Farrar. Padl v noci z 25. na 26. července 1944 když během hlídky nad Temží (jako navigátor Mosquita pilotovaného Fredem Kempem) pronásledoval létající střelu V-1.\n\n68. peruť byla deaktivována 20. dubna 1945 a většina příslušníků přeložena k jiným jednotkám, včetně 125. peruti RAF.\n\nPeruti bylo za války přiznáno 61 sestřelů jistých, 9 pravděpodobných a 21 letounů nepřítele jako poškozené, a dále i zneškodnění 18 letounových střel V-1. Z toho na československé posádky připadá 21 vzdušných vítězství jistých, 3 pravděpodobné, 7 strojů poškozených a 3 zničené V-1.\n\nPeruť byla reaktivována 1. ledna 1952, a se stroji Gloster Meteor působila jako noční stíhací ze základny RAF Wahn v Západním Německu až do 20. ledna 1959, kdy byla přeznačena na 5. peruť RAF.\n\n\n\n"}
{"id": "1194012", "url": "https://cs.wikipedia.org/wiki?curid=1194012", "title": "Antałówka", "text": "Antałówka\n\nAntałówka je 937 m vysoký protáhlý hřbet v Polsku, který se od severu jako klín noří do zástavby letoviska Zakopané. V minulosti se hřbet se stejnojmenným nejvyšším vrcholem nazýval \"Jantolówka\". Na severu je asi dva kilometry dlouhý hřbet zakončený vrcholem \"Bachledzki Wierch\" (902 m n. m.). Předpokládá se, že je budován tatranskými nánosy, které zde vytlačily ledovce nejstaršího známého zalednění této oblasti.\n\n"}
{"id": "1194013", "url": "https://cs.wikipedia.org/wiki?curid=1194013", "title": "Barania Góra", "text": "Barania Góra\n\nBarania Góra je druhá nejvyšší hora Slezských Beskyd v Polsku. Leží v Těšínsko-slezské části pohoří, na hranici těšínského a živieckého okresu. Západní svahy vrchu jsou pramennou oblastí největší polské řeky Visly.\n"}
{"id": "1194014", "url": "https://cs.wikipedia.org/wiki?curid=1194014", "title": "Guy Hamilton", "text": "Guy Hamilton\n\nGuy Hamilton (16. září 1922 – 21. dubna 2016) byl anglický režisér. Narodil se ve Francii. Během okupace nacisty působil ve francouzském odboji a po skončení války se začal věnovat filmu, kde začal jako asistent režie (a příležitostný dublér) ve filmu \"Třetí muž\" z roku 1949.\n\nJeho první režisérský počin je film \"The Ringer\" z roku 1952. Tento film prošel kiny bez povšimnutí. Během 50. let natočil několik dalších filmů. V roce 1961 natočil úspěšný film \"Nejlepší nepřítel\", který získal Zlatý glóbus za nejlepší cizojazyčný film.\n\nV roce 1964 natočil svého prvního Jamese Bonda: třetí film z bondovské série, \"Goldfinger\". Následujícího Jamese Bonda odmítl, ale přesto natočil film s Michaelem Cainem \"Pohřeb v Berlíně\" a další slavný film \"Bitva o Británii\".\n\nVe filmování bondovek pokračoval až sedmým filmem, \"Diamanty jsou věčné\". Natočil i osmý a devátý díl – \"Žít a nechat zemřít\" a \"Muž se zlatou zbraní\". Na konci 70. let natočil další válečný film \"Oddíl 10 z Navarone\". Jeho posledním filmem je film \"Šance pro všechny\" z roku 1989. Od té doby už filmy nerežíroval a užíval si důchodu.\n\nZajímavostí je, že mu byla nabídnuta režie \"Supermana\" z roku 1978, ale z důvodu daní nemohl film natočit v Americe. Když se natáčení filmu přesunulo do Anglie, už byl vybrán jiný režisér.\n\n\n"}
{"id": "1194015", "url": "https://cs.wikipedia.org/wiki?curid=1194015", "title": "Bobrovec (Západní Tatry)", "text": "Bobrovec (Západní Tatry)\n\nBobrovec je hraniční vrch v severní části Západních Tater o nadmořské výšce 1663 m. Z vrcholu je krásný výhled na Západní Tatry.\n"}
{"id": "1194018", "url": "https://cs.wikipedia.org/wiki?curid=1194018", "title": "Lalling", "text": "Lalling\n\nLalling je obec v německé spolkové zemi Bavorsko, v zemském okrese Deggendorf ve vládním obvodu Dolní Bavorsko.\n\nV roce 2014 zde žilo 1 541 obyvatel.\n\nSousední obce jsou: Auerbach, Bischofsmais, Grattersdorf, Hunding, Kirchberg im Wald, Schaufling a Schöfweg.\n\n"}
{"id": "1194020", "url": "https://cs.wikipedia.org/wiki?curid=1194020", "title": "Filipínská hokejová reprezentace", "text": "Filipínská hokejová reprezentace\n\nFilipínská hokejová reprezentace je národní hokejové mužstvo Filipín. Hokejová federace sdružuje 98 registrovaných hráčů (z toho 41 seniorů), majících k dispozici 4 haly s umělou ledovou plochou. Filipíny jsou členem Mezinárodní federace ledního hokeje od 20. května 2016.\n\n13.09.2014 Filipíny 10:0 Macao \n\n16.09.2016 Filipíny 9:0 Omán \n\n21.02.2017 Kyrgyzstán 10:5 Filipíny \n\n23.02.2017 Filipíny 14:2 Katar \n\n24.02.2017 Filipíny 8:3 Kuvajt \n\n26.02.2017 Filipíny 9:2 Macao \n\n"}
{"id": "1194022", "url": "https://cs.wikipedia.org/wiki?curid=1194022", "title": "Uržum", "text": "Uržum\n\nUržum () je město v Kirovské oblasti v Ruské federaci. Při sčítání lidu v roce 2010 měl přes deset tisíc obyvatel.\n\nUržum leží na západním, levém břehu Uržumky (přítok Vjatky v povodí Kamy). Od Kirova, správního střediska oblasti, je vzdálen přibližně 190 kilometrů na jih.\n\nUržum byl založen jako ruská pevnost (na místě dřívějšího marijského osídlení) v roce 1584. Městem je od roku 1796.\n\n"}
{"id": "1194034", "url": "https://cs.wikipedia.org/wiki?curid=1194034", "title": "Skyline Studios", "text": "Skyline Studios\n\nSkyline Studios bylo nahrávací studio nacházející se na adrese 36 West 37th Street v New Yorku. Své nahrávky zde pořizovali například Eric Clapton, John Cale, Bryan Ferry, Ric Ocasek, David Byrne, Michael Brecker či David Bowie. Vzniklo roku 1979. Později bylo uzavřeno, avšak roku 2003 jej Ron Allaire spolu s bubeníkem Jonathanem Moverem znovu otevřeli. Uzavřeno bylo roku 2012.\n"}
{"id": "1194040", "url": "https://cs.wikipedia.org/wiki?curid=1194040", "title": "Doma na porádku", "text": "Doma na porádku\n\nDoma na porádku je slovenský internetový seriál, který vznikl na základě videoklipu od rockové kapely Horkýže Slíže „Mám v piči na lehátku“. Autory seriálu i videoklipu jsou Henrich Varga a Ivan Remiaš. Frontman skupiny Horkýže Slíže Peter Hrivňák kvůli seriálu vytvořil zcela novou kapelu BijouTerrier.\n\nNatáčí se v obci Rišňovce v okrese Nitra. Prvních pár epizod vzniklo na vlastní náklady. Na další díly, kterých mají nachystaných asi 20, ale potřebují další investice. Protože projekt vzniká pro zábavu a z nadšení, většina účinkujících pracuje bez nároku na honorář.\n\nByly zveřejněny celkem 3 epizody: \"Veľká noc\", \"BijouTerrier útočí!\" a \"Zamykajte svoje kostoly\".\n\n+ kapela BijouTerrier.\n"}
{"id": "1194045", "url": "https://cs.wikipedia.org/wiki?curid=1194045", "title": "318 (číslo)", "text": "318 (číslo)\n\nTři sta osmnáct je přirozené číslo, které následuje po čísle tři sta sedmnáct a předchází číslu tři sta devatenáct. Římskými číslicemi se zapisuje CCCXVIII.\n\n\n\nSilnice II/318 je česká silnice II. třídy vedoucí na trase Častolovice – Synkov – Rychnov nad Kněžnou – Jaroslav – Hláska – II/310\n\n\n"}
{"id": "1194048", "url": "https://cs.wikipedia.org/wiki?curid=1194048", "title": "Alexandr Švédský", "text": "Alexandr Švédský\n\nAlexandr Švédský (\"Alexandr Erik Hubertus Bertil\", * 19. dubna 2016, Stockholm) je švédský princ a prvorozený syn švédského prince Karla Filipa a jeho ženy princezny Sofie. Od narození je pátým v pořadí následnictví švédského trůnu.\n\nNarodil se 19. dubna 2016 v 18:25 SEČ v Danyderydské nemocnici ve Stockholmu. 20. dubna 2016 bylo jeho narození bylo uvítáno 21 pozdravnými ranami ze zbraně na ostrově Skeppsholmen ve Stockholmu.\n\nPrinc Alexander byl pokřtěn 9. září 2016 v královském paláci. Jeho kmotry se stali, jeho teta Korunní princezna Viktorie, teta z matčiny strany Lina Frejd, bratranec z otcovi strany Victor Magnuson, Jan-Åke Hansson (otcův svědek na svatbě, a matčina kamarádka Cajsa Larsson.\n\n\n"}
{"id": "1194049", "url": "https://cs.wikipedia.org/wiki?curid=1194049", "title": "Karel, vévoda z Württembergu", "text": "Karel, vévoda z Württembergu\n\nKarel, vévoda z Württembergu, ŘZR (\"Carl Maria Peter Ferdinand Philipp Albrecht Joseph Michael Pius Konrad Robert Ulrich Herzog von Württemberg\"; 1. srpna 1936, Friedrichshafen) je současná hlava dynastie Württemberků.\n\nNarodil se 1. srpna 1936 v Friedrichshafenu jako druhý syn vévody Filipa Albrechta a jeho manželky arcivévodkyně Rosy Rakousko-Toskánské.\n\nDne 21. července 1960 se oženil s princeznou Dianou Orleánskou s dcerou Jindřicha, hraběte z Paříže a jeho manželky princezny Isabely Orleánsko-Braganzské. Spolu mají čtyři syny a dvě dcery:\n\nOd 17. dubna 1975 je titulárním králem Württemberska.\n"}
{"id": "1194053", "url": "https://cs.wikipedia.org/wiki?curid=1194053", "title": "Porsche Tennis Grand Prix 2016 – ženská dvouhra", "text": "Porsche Tennis Grand Prix 2016 – ženská dvouhra\n\nDo soutěže ženské dvouhry na tenisovém turnaji Porsche Tennis Grand Prix 2016 nastoupilo dvacet osm hráček. Obhájkyní titulu byla německá světová trojka Angelique Kerberová .\n\nVítězkou dvouhry se opět stala nejvýše nasazená Angelique Kerberová, jež ve finále zdolala překvapení turnaje – kvalifikantku Lauru Siegemundovou ve dvou setech 6–4 a 6–0. V probíhající sezóně si tak po lednovém triumfu na Australian Open připsala druhé turnajové vítězství, které představovalo devátý singlový titul na okruhu WTA Tour a šestý z kategorie WTA Premier. Premiérově se Němce podařilo ovládnout jeden turnaj dvakrát. Krajanka Siegemundová na okruhu WTA poprvé pronikla do semifinále dvouhry a dokázala vyřadit tři členky první světové osmičky Halepovou, Vinciovou a Radwaňskou.\nČtyři nejvýše nasazené hráčky měly volný los do druhého kola.\n"}
{"id": "1194059", "url": "https://cs.wikipedia.org/wiki?curid=1194059", "title": "Skákavka stromová", "text": "Skákavka stromová\n\nSkákavka stromová (\"Salticus cingulatus\") je druh pavouka z čeledi skákavkovití (Salticidae) a rodu \"Salticus\". Druh popsal Georg Wolfgang Franz Panzer roku 1797. Druh se vyskytuje v západní a střední Evropě včetně Česka. Obývá výšky od 0 do 673 m n. m. Lze jej najít především na kůře stromů. Samci měří 3,4 až 6,0 mm, samice 5,2 - 5,5 mm. Zbarvení je černé, s bílými skvrnami.\n"}
{"id": "1194065", "url": "https://cs.wikipedia.org/wiki?curid=1194065", "title": "Křesťanská askeze", "text": "Křesťanská askeze\n\nPojem askeze má původ v řeckém ἄσκησις (\"áskésis\") „cvičení“, které je odvozeno od řeckého slovesa ἀσκεῖν (\"askeín\") „cvičit“. Askezí se v křesťanství míní metoda, v níž se snaha zaměřuje k dosažení dokonalého charakteru v morálním a náboženském životě. V průběhu dějin se objevilo vícero způsobů, jak askezi uskutečňovat. Společným jmenovatelem všech metod je sebezapření, odříkání a přijetí utrpení. Konkrétně se může jednat o stravovací omezení, zdrženlivost vůči majetku, opanování sexuality. Na askezi se hledí jako na prostředek duchovního pokroku. Slouží k dosažení nejvyššího cíle, lásky.\n\nPrvky askeze, které se vykládají jako křesťanské, se poprvé nacházejí v Egyptě a Sýrii. Avšak ani v těchto zemích se nejedná o původně křesťanskou formu askeze. Její kořeny sahají do prostředí myšlení řeckého, později helénistického (Démokritos, Aristotelés, Díogenés ze Sinópé, Musonios), i světa židovského. V řeckém prostředí asketickými projevy prosluli pythagorejci (např. o Pythágorovi se traduje, že nejedl maso a boby) a orfikové (byli známí vegetariánstvím, ale i dalšími asketickými praktikami). Oba směry nahlížely na tělo jako „hrob duše“. Na toto téma později navazuje Platón. V židovství asketické snahy vyvstávají na pozadí vzedmuté apokalyptiky. Jedním takovým směrem, o kterém píše Filón Alexandrijský ve spise \"De vita contemplativa\", byli therapeuté žijící asketickým životem v blízkosti Alexandrie. Mezi sebou měli také starší ženy žijící zdrženlivě. Jiným židovským směrem byli esejci známí z Kumránu objevem jejich spisů koncem 40. let 20. století u Mrtvého moře. Josefus Flavius je líčil jako ty, kteří si zakládali na pracovitosti, nemnohém spánku, zdrženlivosti, sebeovládání, oddělení od ostatních lidí a umývání ve studené vodě. Vypadá to, že u esejců byl do určité míry rozšířený celibát. Na podobu křesťanské askeze měl vliv i stoicismus, který nabádal ke zdrženlivému způsobu života – omezování v jídle, oblečení, bydlení a majetku, snášení horka a zimy, tvrdého lůžka, dobrovolné zříkání se příjemných věcí, ochota ke snášení obtíží, přísné nároky na manželství, nebo dokonce zřeknutí se manželského života vůbec. Asketickým životem se vyznačoval také vliv kynické školy. Asketickou morálku shrnovala do krajní prostoty, přezíravosti k většině žádostí a potřeb života kromě těch nejzákladnějších, do výsměchu všem konvencím či náboženským předsudkům. V neposlední řadě sehrál svoji roli v utváření křesťanské askeze gnosticismus. Alespoň některé jeho proudy zastávaly askezi plynoucí z odmítání hmotného světa v podobě naprostého odmítnutí sexuality a plození potomstva.\n\nKdyž se díváme na Ježíše ve světle novozákonních pramenů, není tím, kdo tíhne k askezi. Tou byl známý spíše Jan Křtitel, Ježíše považovali za jeho opak. \"„Přišel Jan, nejedl, nepil – a říkají: `Je posedlý.´ Přišel Syn člověka, jí a pije – a říkají: `Hle, milovník hodů a pitek, přítel celníků a hříšníků!´“\" () Přitom však Ježíš žije mimo manželství i domov a následovníky vyzývá: \"„Neukládejte si poklady na zemi,“\" () \"\"Tak ani žádný z vás, kdo se nerozloučí se vším, co má, nemůže být mým učedníkem,\"\" () \"„Následuj mě a nech mrtvé, ať pochovávají své mrtvé,“\" () nebo \"„Kdo chce jít se mnou, zapři sám sebe, vezmi svůj kříž a následuj mne.“\" () Postupem času na Ježíšovy rady naváže mnišské hnutí, když mniši budou skládat sliby chudoby, čistoty a poslušnosti. Tyto rady, kterých je v evangeliích hodně, budou chápány jako návody k vyšší dokonalosti. Jako na radu bude nahlíženo na Ježíšův čtyřicetidenní pobyt na poušti, kterým se nechají inspirovat poustevníci.\n\nOdlišný pohled na Ježíše nalezneme v apokryfních pramenech. Např. v \"Evangeliu ebionitů\" se při poslední večeři čtenář setká s Ježíšem, který nejí maso, a tak je stejně jako Jan Křtitel představený jako vegetarián. Jiným příkladem je \"Evangelium Egypťanů\", na které se odvolávali enkratité. Podle Klementa Alexandrijského enkratité odmítali sexualitu a plození potomstva jako výklad prvotního hříchu právě s odkazem, že tak činí v Ježíšově jménu.\n\nJežíš nezakazuje vynakládat síly na životní potřeby (; ). To neznamená, že si žije snadným životem. Vyzývá ke zřeknutí se nároků (), ale od svého okolí askezi nepožaduje. Již evangelista Matouš však vidí za Ježíšovými slovy v asketický smysl. Ježíš sám se neoženil, avšak nikde to samé nežádá výslovně od druhých. Nemá žádné vnitřní zábrany proti ženám, jak se s nimi setkáváme u asketů. Sice mezi povolanými Dvanácti apoštoly není žena, avšak dá se to pochopit s ohledem na tehdejší kulturu. Jeho Dvanáct zřejmě většinou ženatých bylo. Pro některé Ježíšovy následovníky bylo povolání tak silné, že se zříkali všech pout, i těch nejtěsnějších, rodinných, a stali se nezpůsobilými pro manželství.\n\nPavel z Tarsu je výraznou postavou, která ovlivnila formování křesťanství. V Novém zákonu nacházíme několik listů od něj. V Prvním listu do Korintu reaguje na asketické tendence, které se v korintské církvi projevily. Pavel z Tarsu se k situaci vyjadřuje, avšak nelze povědět, že by ji podněcoval. V korintském sboru ji zřejmě silněji hájily ženy (). Člověk by podle nich více neměl vstupovat do manželství. Existovali tu asketové (parthenoi) žijící v církvi, kteří snad svůj závazek vnímali jako věčný (; ). Jedná se pak o tzv. duchovní zasnoubení: muž a žena spolu žijí společně, avšak zdržují se sexuálního kontaktu. V přístavním městě jako Korint mohla církevní obec tímto způsobem chránit asketicky žijící ženy. Korintští nevědí, co si s daným postojem počít a ptají se Pavla (). Ten reaguje neočekávaně: vyjadřuje se pro askezi. Nic nepřikazuje. Pavel se při svém vysvětlení opírá o blízkost konce, který má nastat (). Pokud by Pavel mínil askezi v manželství, celibát, pro celou korintskou církev bez rozdílu, nemohl by očekávat příliv pohanů do církve, o nějž usiloval. \"„Zničil by fenomén zbožného domu“\", který byl živý ve společnosti kolem něj. Pavel vnímal vlastní zdrženlivost jako obdarování při jeho poslání. Očekával, že stejný dar mohli obdržet jiní. Manželství jako dar nechápe.\n\nJeden z prvních křesťanů, Lukáš, pisatel evangelia, je s askezí také spojován. Známý je jeho záznam Ježíšových slov o mamonu (). Pouze Lukáš mezi evangelisty přináší učedníkům požadavek na rozprodání majetku (), vyjma vyprávění o bohatém mládenci, kterému Ježíš pověděl totéž (). Jednou Lukáš ve svém evangeliu používá slovesa \"apotassesthai\" (), které se tenkrát užívalo v odborné mluvě pro asketické zřeknutí se. Lukáš oceňuje ženy, které podporují Ježíšovu misii, neodmítá je ani jimi neopovrhuje, přičemž však nezmiňuje požadavek neženatosti jeho následovníků. Nesetkáváme se zde ještě ani s potlačováním žen, ani s nutností se jim vyhnout.\n\nAsketismus není v 2. století dosud tak organizovaným hnutím, jak se s ním setkáme později. Do života formující se jednotné církve se asketismus zapojí až ve 4. a 5. století. Asketismus 2. a 3. století je silně individualistický. Jeden z nejstarších dochovaných tzv. řádů církve, Didaché, křesťanu přikazuje (4:8), aby se ve všem rozdělil se svým bratrem a neříkal, že to patří jen jemu. Držení majetku má omezení. Dobrovolné zřeknutí se části majetku ve prospěch druhého člověka je výrazem pokání. Didaché se také zmiňuje o putujících prorocích, jakýchci asketech. Svým vzezřením a vystupováním vyjadřovali nezávislost na sociálních normách. Podle Didaché tito proroci mohli očekávat podporu v podobě stravy a ošacení od komunity, do níž přišli. Didaché nepřímo ovlivnilo monastickou nauku o dvou cestách, která je založena na jeho prvních pěti kapitolách.\n\nAntiochijský biskup Ignatios na počátku 2. století nabádá Kristovy následovníky s důrazem na jednotu (\"Ignatios Polykarpovi 1:2\"), aby ke zdrženlivosti přistupovali rozvážně. Přál si, aby společností prostupovala spořádaná sexualita. Ignatios vybízí (\"Ignatios Polykarpovi 5:2\"), je-li kdo schopen si uchovat zdrženlivost a pohlavní nedotčenost, aby se tím nechlubil. Ženám Ignatios přikazuje, aby byly spokojené se svými muži. Církevní otec Justin Mučedník, působící po roce 140 v Římě, se v \"Apologii\" dedikované císaři Antoninovi Piovi dovolává sexuální zdrženlivosti mnoha křesťanů pokročilého věku coby důvodu pro vážnost křesťanství. Zde začíná vyrůstat ideál úplné sexuální zdrženlivosti. Irenej, křesťanský teolog a lyonský biskup, má za současníka Melitóna ze Sard, který byl eunuchem.\n\nPrvní významný latinsky píšící křesťan,Tertullianus, žijící na přelomu 2. a 3. století hledá kritérium pro opravdový dar proroctví. Protože se mu vyhne mučednický osud, který by ho stvrdil (jako např. v příběhu Perpetuy), ztotožní obdarování Duchem se sexuálním odříkáním. Sexuální abstinence má v jeho pojímání za důsledek nastřádání si svatosti. Tertullianus se stal obhájcem dlouhých postů a sexuální abstinence. Příklon k montanismu učiní Tertullianovy asketické názory ještě rigidnějšími.\n\nV průběhu 2. století sílí v křesťanských obcích tendence vnímat sexuální abstinenci jako výraz očekávání brzkého Kristova příchodu. Sexuální aktivita spojená s rozením potomstva byla považována za potvrzení vlády smrti. Ukončení její vlády proto vede k zřeknutí se a vymanění se z působení sexuálního pudu. Tak se v Markiónově učení setkáváme s dualismem hmoty a ducha s výrazným sociálním rozměrem. Markión spatřuje ve starozákonním Stvořiteli opak toho, který přišel v Kristu. Zlý Bůh stojí proti Bohu dobrému. V Ježíšovi jsou lidé povoláni ke svobodě a jako svobodní se dokáží zřeknout pout rodiny i odepřít si manželský život. Apologeta Tacián Syrský, sdílející stejný pohled na sexuální abstinenci jako Markión, se k ní klonil proto, aby člověk mohl žít s Duchem svatým. Ideálním svazkem je podle Taciána „sňatek“ s Duchem. Tak se člověk vrací k původní blízkosti s Bohem z rajské zahrady. Nejen Tacián se dotknul výkladu Genese. Pro křesťany její úvodní pasáže sloužily k ospravedlnění asketismu.\n\nIrenej a církevní otec Klement Alexandrijský zařadili svého současníka Taciána k enkratitům. Enkratité (řecké ἐγκράτεια, enkrateia, znamená zdrženlivost) se zdržovali pohlavního styku, byli vegetariány (zdržovali se masa) a odmítali pít víno. Za všemi těmito projevy spatřovali chování více zvířecí než lidské. Sexualita existuje pouze k tomu, aby se od ní člověk odvrátil. Z prostředí enkratitů pochází \"Skutky Tomášovy\", zmiňující sexuální odříkání o svatební noci. Tomáš nabádal manželky, aby odpíraly svým manželům sexuální spojení. U enkratitů se setkáváme se skupinovým celibátem.\n\nEnkratity opovrhoval Klement Alexandrijský. Sám žil v manželství. Mezi plodným manželským životem a životem směřujícím k duchovní plnosti nespatřoval rozpor. Obé lze podle něj vzájemně usouladit, neboť tělo a duch jsou spojenci. Tělo je prospěšné cvičit, aby ho uměl člověk ovládat. Jeho doporučením vedoucím k tomuto cíli je mimo jiné tvrdé lůžko na spaní. Na manželství se Klement Alexandrijský dívá jako na dar od Boha. Manželské pohlavní spojení je podle jeho mínění vhodné pouze pro početí potomka, rozkoš zde podle něj nemá místa.\n\nVýznamnou měrou přispěl k upevnění asketických tendencí v církvi do budoucnosti církevní učitel Órigenés. Důležitější složkou lidské bytosti je podle něj duch, který se má osvobozovat z područí tělesných žádostí, které ho ovládají. Posilováním ducha se má člověk oddávat více a více Bohu. Tělo se tak stává pro ducha prostorem zkoušky, protože duch je díky tělu vychováván. Órigenés zastával oproti mnohým současníkům postoj, že tělo člověk pro pozvolné uzdravení duše potřebuje. Alexandrijský teolog vidí za tím, čemu se člověk vystavuje, působení nadzemského světa andělů a démonů. Záleží pak, na čí stranu se člověk přikloní a kdo ovlivní jeho srdce. Tímto pohledem se nechali ovlivnit příští generace křesťanů. Sexualitu považoval Órigenés za něco nadbytečného a pohlavní styk v manželství za vedoucí ke zhrubnutí ducha. Naopak zdrženlivost těla se u něj těšila velkému obdivu. Tělo panice nebo panny je chrámem Páně. Sám Órigenés šel příkladem druhým v radikální askezi, když vzal doslovně výrok zachycený Evangeliem podle Matouše: a udělal ze sebe eunucha.\n\nNa pohled Órigenův propojený s dřívějšími tradicemi Malé Asie navázal řecký církevní otec Methodios z Olympu, když v dialogu \"Symposion\" vyvyšuje panictví a panenství. Manželství je proto v jeho očích jen ústupkem lidské nedokonalosti. V Kristově příchodu mezi lidi spatřuje Methodios oživení původního panického těla Adama ze zahrady Eden. Panictví a panenství povznáší v Methodiově pojetí tělo na úroveň duše.\n\nKřesťanský pohled na askezi nezůstal prostý ani vlivu perského proroka Máního, který je silně ovlivněný dualismem. Součástí manicheismu byla tuhá askeze. Mání zdůrazňoval úpadek těla, které mohlo zůstat svaté jen askezí v podobě pohlavního odříkání. Máního následovníci se dělili na dvě kategorie: vyvolené a posluchače. Právě vyvolení byli rozpoznatelní tím, že odmítali jíst maso a pít víno. Ti také byli ve své církvi duchovenstvem. Posluchači, druhá kategorie manichejců, se nedrželi tak asketických pravidel, ale přesto i pro ně byla závazná modlitba čtyřikrát denně, vyznání hříchů jednou týdně a půst jeden den v týdnu a jeden měsíc v roce.\n\nPrvním doloženým křesťanským poustevníkem se stal Antonín Veliký. Jeho život je nám známý z Athanasiova životopisu. Po smrti rodičů se řídil slovy z a odešel žít do samoty pouště. Jeho askeze spočívala v boji o svatost s démony a překonávání hladu, který mu působil půst. Na sklonku jeho dlouhého života bylo kolem něj zformované velké společenství poustevníků, kdy každý žil a svůj zápas vedl sám. Založil jednu z větví mnišství, eremitství neboli poustevnictví.\n\nCestu společného mnišského života na rozdíl od Antonína zvolil Pachomios. Stal se zakladatelem druhé významné větve mnišství, cenobitství. Mnichové hlásící se k tomuto směru se sdružovali v klášterech, které k tomuto účelu Pachomios zakládal. Pachomios dal mnichům pravidla, řeholi, týkající se modlitby i denní práce.\n\nMnišský život v Sýrii zahrnoval některé vyhraněnější formy askeze. Patřilo mezi ně zazdívání se (inclusi) anebo celoživotní stání na sloupech (stylité). Simeon Starší tak na svém sloupu žil přes třicet let. Theodoret z Kyrrhu se zmiňuje o syrských asketkách, které žily připoutané řetězy v kravíně.\n\nAmbrož, milánský biskup, se stal významným pro vývoj askeze svými \"Třemi knihami o pannách\". V nich se snaží neoblomně prosazovat ideál panenství. Spatřoval v něm životní způsob následující příklad Ježíšovy matky Marie a míru dokonalosti, kterou lidé dosáhli. Vždyť panenství Ambrož představil jako \"norma integritatis\" – příklad sexuální nedotčenosti, který je inspirací zvlášť pro klérus.\n\nObdiv pro asketické tendence měl také Jeroným, mladší současník Ambrožův, jeden z církevních otců. Když se mohl za svého působení v Římě setkat a seznámit se ženami z významných rodin, z nichž některé přijaly a uskutečňovaly asketické praktiky, začal se jim upřímně věnovat jako jejich učitel. S pomocí právě těchto svých žaček založil po svém vynuceném odchodu z Říma v Betlémě klášter. Sám nadřazoval celibát a panenství manželskému soužití, vždyť osobně nějaký čas strávil mnišským životem. Manželství pro Jeronýma bylo pouhým ústupkem tělu, a proto pouze kněz žijící v celibátu je svatý. V mnišském životě spatřoval Jeroným způsob, jak cele a plně následovat Krista. Od Jeronýma se v jeho \"Legendách o poustevnících\" dozvídáme, že původcem křesťanské askeze má být Pavel Thébský.\n\nTaké Augustin, žák Ambrožův, později biskup v severoafrickém Hipponu, ovlivnil svým vlastním životem a spisy pohled na křesťanskou askezi. V jeho mládí to byla vidina celibátu, která jej odrazovala od přijetí křtu, i když rozumově křesťanství přitakal. Po své konverzi se však stejně Augustin oddal asketickému životu. Spis \"O manželském dobru\" napsal Augustin jako reakci na spis svého současníka, Jeronýma, \"Proti Joviniánovi\". V něm Jeroným, jenž se vyznačoval hádavou povahou, rázně vystoupil proti Joviniánově mínění, že manželství je stejné hodnoty jako panenství. Jeroným zastával pozici, že první manželství jsou politováníhodnými, i když odpustitelnými ústupky tělu, a že druhá manželství jsou už jen krůček vzdálená nevěstincům. Panictví a panenství vidí Augustin jako dobré právě tak jako manželství.\n\nNěkolik let v mládí žil mnišským životem další z výrazných mužů církve, Jan Zlatoústý, konstantinopolský arcibiskup, který si dlouhými posty poškodil zdraví. Proto horu Silpios nad Antiochií musel ze zdravotních důvodů opustit a přesídlil zpět do města. Jan zasáhl do dobových polemik ohledně stavu křesťanů sepsáním pojednání \"O panenství a panictví\". Jeho pohled na manželství odráží skutečnost jeho asketické minulosti, když se do manželství snaží vnést jasný řád, jenž by se dal vyjádřit přirovnáním k malému chrámu. Panenství a manželství jsou dva stupně téže dokonalosti. Mnich, coby zdrženlivý, zůstává však také pro něj nadále ideálem křesťanského života.\n\nCestou mnišského života šel Basil Veliký, jeden z Kappadockých otců, bratr Řehoře z Nyssy. K tomuto kroku obdržel popud z vlastní rodiny, když jeho sestra Makrina vedla asketické společenství. Společenství mnichů pro něj představovalo rodinu, jejíž hlavou jako otcem má být opat. Jako příslušníci rodiny si také mniši měli být vzájemně pomocí. Basilova řehole, kterou svému společenství dal, se stala vzorem pro křesťanský Východ. Podrobněji se o Basilově učení pojednává v příznačně pojmenovaných spisech \"Malý\" a \"Velký Asketikon\". Přesto se Basilova askeze vyznačovala mírností. Makrina sama vedla asketický život projevující se navenek modlitbou, disciplínou a péčí o chudé. Z celé své rodiny učinila útočiště pro askety. V pozdější době, když Basil založil mužský klášter, Makrina vedla klášter ženský. Držela se Basilovy instrukce, aby se mnišský život nezaměřoval přehnaně jen na askezi, ale aby mniši byli schopni charitativní práce ve svém okolí.\n\nJan Kassián, cestující mnich a asketický spisovatel, žil od svého mládí jako mnich v Betlémě. Při své cestě do Egypta, významného centra křesťanské askeze, se seznámil s místními mnichy a jejich komunitami. Sám později založil vlastní klášter v francouzském Marseille a sepsal pravidla mnišského života – \"Promluvy\" a \"Zásady\". Kassián v mnišské praxi neschvaluje krajnosti a varuje před nimi. Staví se například proti vyzývavému asketickému nošení žíněného ošacení. Fyzickou askezi Kassián nepovažuje pro mnišský život za tak významnou jako meditaci a modlitbu bez přestání.\n\nS odříkavým způsobem života měla osobní zkušenost další významná postava křesťanského mnišství, Benedikt z Nursie, který ovlivnil cenobitství v první půli 6. století. Když se kolem něj shromáždilo více mladých lidí, založil klášter v Monte Cassinu. Pro toto společenství sepsal Benedikt vlastní řeholi. Ta se pro příští období stala inspirací pro většinu mnišských řádů. Netrvala na tak přísných formách askeze jako východní mnišství. Později byl život benediktinů výstižně popisován heslem \"Ora et labora\" (Modli se a pracuj). Askeze má v benediktinském pohledu vést k dokonalosti, a ne popírat osobnost mnichů. Benedikt žádal poslušnost, avšak bral zároveň ohled na jednotlivce a jeho osobnostní rysy.\n\nV 5. století na křesťanském Západě vyrůstá irské mnišství. Stalo se proslulým nejen pro svou vzdělanost, věhlas mu přinášely neméně asketické praktiky, o kterých se lidé doslýchali. Mezi ně patřil např. tzv. \"crossfigill\", kdy mnich stál s rozepjatými pažemi na znamení kříže bez hnutí a bez spánku, zaujímání bolestných poloh při modlitbách anebo lehání do ledové vody. Z řady mnichů, kteří působili při misii na kontinentální pevnině, patří k významným Kolumbán Mladší, působící na sklonku 6. a zkraje 7. století. Byl nejen zakladatelem klášterů, ale pro mnichy sepsal \"Regula monachorum\", jedinou starobylou irskou mnišskou řeholi, která se nám dochovala. Nějakou dobu byla na kontinentu rozšířenější nežli řehole Benediktova. Kolumbán viděl jako užitečné, aby si držel od těla pozemská dobra. Asketickým a nekompromisním jednáním připomínal Jana Křtitele.\n\nSe snahou o reformu v benediktinském řádu vystoupil Benedikt Aniánský. V jeho době, na konci 8. a počátku 9. století, bylo již nějaký čas praxí, že světská moc zasahovala do dění v klášterech, například při jmenování opata. Benediktovi šlo o odstranění právě takových zásahů. Dosáhl toho tím, když inicioval vznik nové komunity, ve které upevnil kázeň návratem k původní benediktinské řeholi. Jím upravená řehole nese označení \"Capitulare monasticum a\" stala se normou pro tehdejší západní mnišství. Na reformní snahy Benedikta z Aniane navázala reforma v Cluny postupně se šířící mezi 10. a 12. stoletím. Opět zde šlo o svobodné postavení kláštera, do jehož chodu by nezasahovala ani šlechta ani místní biskupové. Při obnově mnišské disciplíny byl položen důraz na významné postavení liturgie a svátostného života, omezení fyzické práce vedlo k rozvoji modlitebního a meditativního života. Za zpřísněním askeze v Cluny v 10. století stála zejména postava prvního opata Berna.\n\nNa křesťanském Západě si v 10. a 11. století našlo své místo v církvi poustevnictví. Rájem pro tento druh askeze se stala Itálie. Známými se pro své poustevnické snahy stali Nilus z Rossana (umírá 1004) a Romuald (951–1027), zakladatel kláštera v Camaldoli. Na něj navázal jeho žák Petr Damiani žijící v 11. století. Jeho klášter ve Fonte Avellanu byl vzorem poustevnicko-asketické komunity. Sepsal \"Zásady poustevnického řádu\". Pokud jde o Camaldoli, v komunitě žili jen novici, mniši žili osaměle ve svých poustevnách a pravidelně se setkávali. Nejedli maso a nepili víno.\n\nŘád cisterciáků vzniká z přání vrátit se k prostému benediktinskému životu v odloučenosti, který se dělí mezi práci a rozjímání. Robert (1028–1111), opat kláštera v Molesme, jej zakládá v pusté močálovití krajině. Cílem cisterciáků byla chudoba po Kristově vzoru. Klade se důraz na chórovou modlitbu, duchovní četbu, osobní rozjímavou modlitbu a manuální práci, což má vést ke hluboké vnitřní zbožnosti. Cisterciácký asketický život není krajní, ale důsledný. Řehole cisterciáky vedla k odříkání v samotě, tělesné práci, odmítání renty, přijímání výhradně rostlinné stravy, nošení hrubého oděvu a k mlčenlivosti. Cisterciácký řád po necelých patnácti letech, kdy mu hrozilo vymření, postavil na nohy a oživil Bernard z Clairvaux (1090–1153). Přísná askeze znamenala spánek zhruba mezi 20.00 a 01.45, jídlo v létě dvakrát denně, v zimě jedenkrát. Mniši jedli pouze obilniny, zeleninu, mléčné produkty, ryby a z nápojů buď vodu nebo víno.\n\nKdyž se objevuje ke konci 11. století řád kartuziánů, rozšiřuje se v Evropě životní styl anachoretů z Východu. Pro tento řád je charakteristické úplné odloučení od světa a společné pěstování kontaktu s Bohem, ale také prostota v liturgii, chudoba, mlčení, samota a posty. Když se mniši potřebovali domluvit, používali mezi sebou posunky. Na nahém těle nosili drsné žíněné roucho, náleželi k nejpřísnějším křesťanským mnišským řádům, v němž se kloubily rysy cenobitské s anachoretskými. Za svůj vzor přijmuli Řeholi Benediktovu, ale již zakladatel řádu, Bruno, ji zpřísnil. Kromě tří obvyklých mnišských slibů kartuziáni přidávají ještě slib mlčenlivosti a odloučenosti.\n\nU zrodu řádu karmelitánů na počátku 13. století stála skupinka poustevníků. Vzorem pro ně byl Eliáš a jeho zápas na Karmelu. Řád se zaměřil na modlitbu a horlivost v apoštolátu po Eliášovu vzoru. Karmelitánská spiritualita zdůraznila blíženeckou lásku, odpoutanost od světa, umrtvování a pokoru. Jejich řehole se stala jednu z nejkratších řeholí. Byla poměrně přísná. Obsahovala povinnou každodenní účast na mši, samotu, kajícnost, mlčení, čistotu úmyslů, přísnost ve stravě, půst.\n\nMyšlenkou chudoby byl uchvácen František z Assisi na přelomu 12. a 13. století. Kolem její radikální podoby utvořil malou skupinu, která se zřekla obydlí a procházela zemí jako potulní kazatelé. Kázali hlavně o morálních otázkách a vykládali prorocké spisy. František i ve své závěti zdůraznil význam chudoby, odmítání výsad a majetku a vyzýval k prostotě. To vedlo záhy k vnitřnímu pnutí v řádu a jeho rozdělení.\n\nSpolečenství kněží, které dostalo za cíl hlásat křesťanskou nauku, založil Dominik, současník Františka z Assisi. Aby svůj úkol mohli plnit, bylo pro dominikány významné teologické studium. Nebyli podobně jako františkáni vázáni na stálé místo, ale po vzoru Ježíšových apoštolů putovali krajem v chudobě a přísné askezi.\n\nZvláštní druh askeze provozovali flagelanti známí především z Itálie, Německa a střední Evropy. V jejich případě se jednalo o bičování prováděné vzájemně nebo na sobě samém jako výraz kajícnosti. Toto laické a kněžské hnutí se objevuje v půli 13. století a bylo reakcí na společenský chaos, hladomory a učení Jáchima z Fiore (zemřel 1202) o třech věcích. Poslední věk, věk ducha, měl začít kolem roku 1260.\n\nSpecifické rysy askeze lze spatřit mezi trapisty, kteří se jako mnišský řád ustanovují roku 1664. Přijímají řeholi sv. Benedikta obohacenou normami cisterciáků, kterou mají zpřísněnou osobitými zvyky. Jedná se o kontemplativní řád, který se věnuje modlitbě, četbě Písma svatého a fyzické práci. Důraz je položen na spiritualitu prožitku každé chvíle. Proto žijí své životy v mlčení a zdrženlivosti. Mezi sebou komunikují prostřednictvím posunků. Mluvit je možné pouze při práci, vyučování anebo hovoru s představeným. Aby byl takový život možný, staví si své kláštery na osamělých místech. Tam žijí v klauzuře a z kláštera nesmí odejít (až na výjimky), čímž náleží k nejpřísnějším řádům. Oproti kartuziánům žijí společným životem. Řád se objevil jako důsledek reformní snahy A. J. de Rancé uvnitř cisterciáckého řádu v klášteře La Trappe, když v něm Rancé zaváděl tuhou kázeň cisterciáků. Mezi zapovězené pokrmy náleželo maso, ryby, tuk, vejce, víno, bílý chléb.\n\nNázorové neshody kolem výkladu učení sv. Františka z Assisi vyústily roku 1519 k rozdělení františkánského řádu na observanty (františkány) a konventuály (minority). První přijali Františkův odkaz více doslovně, druzí vykládají Františkův odkaz volněji. Podobně jako ostatní františkáni se i kapucíni, třetí z františkánských řádů, vyznačují osobní chudobou po vzoru sv. Františka z Assisi, obyčejným oblečením, přísnou kázní a prostým způsobem života. Kapucín byl na první pohled k rozpoznání podle svého plnovousu, kterým dával najevo své pohrdání světem.\n\nOsobitým způsobem se askeze dotýkají také jezuité. Pro naplňování jezuitských cílů jsou charakteristická duchovní cvičení (\"Exercitia spiritualia\") sepsaná Ignácem z Loyoly působícím v první půli 16. století. Jejich prostřednictvím Ignác přivádí k porozumění, že dokonalost je pro člověka dosažitelná také skrze lidské vlastnosti. Záleží mu na užívání vlastní píle. Jeho duchovní cvičení podpořila reformy klášterů, farností i diecézí. Za nejvyšší ctnost se v řádu jezuitů považuje poslušnost.\n\nV první půli 14. století je Řehoř Palamas připomínán jako hlavní postava hesychasmu. Cílem tohoto snažení bylo zvítězit nad vášněmi. Důraz byl položen na tichou meditaci, kdy se kontrolovalo dýchání a recitovala se modlitba: \"Pane Ježíši Kriste, Synu Boží, smiluj se nade mnou\".\n\nNa Východě se Basilova řehole dočkala jen malých změn. To má za důsledek, že zde jediným cenobitským řádem jsou basiliáni žijící právě podle Basilovy řehole. Významné a velké pravoslavné kláštery, ve kterých mniši žijí, jsou označovány pojmem lávra. Nejstarším ruským klášterem je Kyjevskopečerská lávra. Pro poustevnické osady malého rozsahu s přísným, asketickým řádem se vžilo označení skit (z řec. askétos). Mniši takto žijící získávají obživu z milodarů a vlastní řemeslné práce.\n\nPro protestantské reformátory je typické, že se svými kroky postavili proti tradičním asketickým praktikám římskokatolické církve, kterými byly půst a pohlavní zdrženlivost. Martin Luther v 16. století, jako bývalý mnich, dal najevo svůj vztah k askezi několika činy. Prvním byl, když za svého wartburského pobytu opakovaně v psaném projevu vystoupil proti klášterním slibům. V reakci na to kněží, řeholníci i řeholnice opouštěli svá povolání. Druhým jeho činem bylo odložení řeholního oděvu a vstoupení do manželství s bývalou cisterciačkou Kateřinou von Bora. Nejtvrdší slova kritiky míval Luther vedle mše svaté právě k řeholnímu životu.\n\nV 16. století ve švýcarské Ženevě Jan Kalvín nastolil při vedení města životní styl přísné kázně vyznačující se asketickými rysy. Patřily mezi ně např. předpisy o oblékání a zákaz tance. Jiným rysem Kalvínovy snahy po opravdovosti ženevské církve bylo právo městských úředníků volně vstupovat do domácností, aby směli kontrolovat dodržování přísných pravidel církevního a občanského řádu. Později se pro Kalvínovy následovníky hledající nějaký zvláštní znak svatosti stalo typickým přísné, až rigidní svěcení svátečních dnů. Max Weber se ve významném díle Protestantská etika a duch kapitalismu v souvislosti s protestantskou etikou zmiňuje o nitrosvětské askezi, na jejíž utváření měl kalvinismus vliv a která se rozchází se starší křesťanskou askezí, vyznačující se protisvětským zaměřením. Nitrosvětská askeze je prožívána v úzkém sepětí s osobním životním nasměrováním a bere na sebe v protestantismu podobu obav z bohatství, bránění se plýtvání časem na zábavu, ale i spánek, či důrazu na tvrdou práci.\n\n\n"}
{"id": "1194072", "url": "https://cs.wikipedia.org/wiki?curid=1194072", "title": "Nicci Kasper", "text": "Nicci Kasper\n\nNicci Kasper je americký hudebník. Řadu let spolupracuje s bubeníkem, skladatelem a producentem Deantonim Parksem. Hráli spolu ve skupině KUDU (ještě se zpěvačkou Betty Black), později v Bosnian Rainbows. Parks rovněž řadu let spolupracoval s hudebnicí Meshell Ndegeocello. Oba se podíleli na jejím albu \"Weather\" (2011) – Parks na něm hrál a je spoluautorem několika písní, zatímco Kasper je pouze spoluautorem dvou písní. Společně s Parksem je dále aktivní v projektu . Společně také složili hudbu k filmu \"Dog Eat Dog\" režiséra Paula Schradera (2016).\n\n"}
{"id": "1194081", "url": "https://cs.wikipedia.org/wiki?curid=1194081", "title": "Kyperští Řekové", "text": "Kyperští Řekové\n\nKyperští Řekové nebo Řečtí Kypřané ( – Ellinokyprii) jsou Řekové z ostrova Kypr, přičemž zde tvoří 80% většinu celkové populace Kypru. Řeckých Kypřanů je kolem 1 500 000. \n\nKyperští Řekové jsou potomci řeckého kmene Achájů, nositelů mykénské kultury, kteří se na Kypru usadili kolem roku 1200 před Kr., tedy po pádu mykénské civilizace. Mykénská kultura však na původní, neřeckou populaci, zejména kyperskou aristokracii měla i během trvání mykénské kultury. Achájové zde společně v míru žili s původním obyvatelstvem, se kterým se mísili a definitivně je řecký element pohltil až v době helénismu, tedy ve 4. století před Kr.\nBěhem klasického období stál Kypr mimo důležité okamžiky v řeckých dějinách, měl svůj vlastní vývoj, správu a umění, ale stal se důležitým dodavatelem mědi a dřeva na stavbu lodí. Kypřané uctívali bohyni Afroditu, která se narodila na ostrově Kypr. Kypr však v klasické době ovládli Peršané, které odsud vyhnal až Alexandr Veliký. Po Alexandrově smrti ostrov připadl Ptolemaiovcům a místní obyvatelstvo se těšilo velké prosperitě. V této době proběhla celková helenizace obyvatelstva. Properita pokračovala i během římského období. Postupně se Kypřané christianizovali a již v roce 431 zde vznikla samostatná církevní zpráva. Od 7. – 10. století byl Kypr ovládán Araby. Během benátského období byly pokusy Kypřany obrátit na katolickou víru, ale ostrov ovládli Turci. Z Anatolie se zde usadilo muslimské obyvatelstvo, které islamizovalo i část Řeků a toto obyvatelstvo je předkem dnešních Kyperských Turků. V 19. století během britské vlády se i zde vytvořil helénský patriotismus, přičemž se Kypřané chtěli spojit s Řeckem. V roce 1960 získali Kypřané nezávislost od Spojeného království, ale řecký diktátor Papadopoulos se chtěl Kypru zmocnit násilím, což vyostřilo konflikt s Tureckem, které zabralo severní část ostrova. Během tureckého útoku zemřelo mnoho Řeků. Turci ničili města, znásilňovali a zabíjeli. Řekové z této oblasti uprchli na jih ostrova, případně do Spojeného království.\n\nKyperští Řekové hovoří kyperskou řečtinou, jazykem, který si uchoval mnoho společných prvků se starořečtinou. Patří mezi východní řecké dialekty, jako je dialekt ze západní Anatolie či Dodekanése. Ve školách či na úřadech se však používá démotiké- Novořečtina z Řecka.\n\nKyperská kultura má specifické postavení v řeckém folklóru. Lidové tance a písně jsou srovnatelné s řeckými ostrovy v Egejském moři. Tančí se zde tanec \"Syrtos\", \"Sousta\", \"Antikristos\" \"Zeibekiko\", \"Karsilamas\" a \"Tsatsia\". Zvláštností Kypru jsou veršované písně jménem \"tsiatista\", snad podobné krétským \"mantinádam\". Známé lidové písně jsou \"Ta Rial\", Ešem vereverem či \"Portokalia tou karava\". Tradiční lidové nástroje jsou housle (fkiolin), oudi (orientální mandolína) a lidová flétna (pithkiavlin) a orientální buben (toumberleki). Moderní kyperská hudba byla ovlivněna hudbou z Řecka, proto jsou to moderní písně stejné jako v Řecku, vžil se hlavně drnkací nástroj buzuki. Nejznámější zpěvačka je Anna Vissi, populární i v Řecku a také Michalis Violaris. Známý řecký skladatel minulého století Manos Loïzos pocházel z Kypru. Z Kypru pochází i režisér Michalis Kakojannis, režisér filmu Řek Zorba.\n\n"}
{"id": "1194082", "url": "https://cs.wikipedia.org/wiki?curid=1194082", "title": "Gareth Thomas", "text": "Gareth Thomas\n\nGareth Thomas může být:\n\n"}
{"id": "1194083", "url": "https://cs.wikipedia.org/wiki?curid=1194083", "title": "Gwyn Thomas", "text": "Gwyn Thomas\n\nGwyn Thomas může být:\n\n"}
{"id": "1194084", "url": "https://cs.wikipedia.org/wiki?curid=1194084", "title": "Gareth Thomas (herec)", "text": "Gareth Thomas (herec)\n\nGareth Thomas (12. února 1945 Wales – 13. dubna 2016 Surrey) byl velšský herec. V letech 1968 až 1969 byl členem Royal Shakespeare Company. V letech 1978 až 1981 hrál hlavní roli v seriálu \"Blake's 7\". Rovněž hrál v řadě dalších seriálů, ale také filmů (\"Pět milionů let k Zemi\", \"Ohrožení Britannicu\"). Zemřel na srdeční selhání ve věku 71 let.\n\n"}
{"id": "1194085", "url": "https://cs.wikipedia.org/wiki?curid=1194085", "title": "Jaroslav Hejl", "text": "Jaroslav Hejl\n\nJaroslav Hejl (* 4. ledna 1960) je český projektant – statik a politik, od roku 2002 zastupitel města Veselí nad Lužnicí na Táborsku (od roku 2010 také radní města), člen KDU-ČSL.\n\nPochází z malé vesnice Květov na Písecku. Vystudoval Fakultu stavební Českého vysokého učení technického v Praze (získal titul Ing.). Je autorizovaným inženýrem pro statiku a dynamiku staveb a pro pozemní stavby. Pracuje jako vedoucí technického oddělení společnosi MABA Prefa Veselí nad Lužnicí. Příležitostně spolupracuje s Katedrou betonových konstrukcí Fakulty stavební ČVUT v Praze\n\nJaroslav Hejl je ženatý a má dva syny. Přes 20 let žije ve Veselí nad Lužnicí na Táborsku. Mezi jeho záliby patří turistika, kutilství, šachy a filatelistika.\n\nOd roku 2002 je členem KDU-ČSL. Za stranu kandidoval v komunálních volbách v roce 2002 do Zastupitelstva města Veselí nad Lužnicí na Táborsku. Zvolen nebyl, ale záhy odstoupili postupně tři členové zastupitelstva za jeho stranu, a tak se v listopadu 2002 stal zastupitelem města. Ve volbách v roce 2006 svůj mandát obhájil, stejně jako v roce 2010. V listopadu 2010 byl zvolen radním města. Zastupitelem města byl zvolen i ve volbách v roce 2014, kdy kandidátku KDU-ČSL vedl. V listopadu 2014 byl navíc opět zvolen radním města.\n\nV krajských volbách v roce 2004 kandidoval za KDU-ČSL do Zastupitelstva Jihočeského kraje, ale neuspěl. Zvolen nebyl ani ve volbách v roce 2012.\n\nVe volbách do Poslanecké sněmovny PČR v roce 2010 kandidoval za KDU-ČSL v Jihočeském kraji, ale neuspěl. Zvolen nebyl ani ve volbách v roce 2013.\n\nVe volbách do Senátu PČR v roce 2010 kandidoval za KDU-ČSL v obvodu č. 13 – Tábor. Získal 3,95 % hlasů a skončil na 6. místě.\n"}
{"id": "1194087", "url": "https://cs.wikipedia.org/wiki?curid=1194087", "title": "Gwyn Thomas (básník)", "text": "Gwyn Thomas (básník)\n\nGwyn Thomas (2. září 1936 – 13. dubna 2016) byl velšský básník.\n\nNarodil se v severovelšské vesnici Tanygrisiau ve Gwyneddu. Studoval na Bangorské univerzitě a následně na oxfordské Jesus College. Na Bangorské univerzitě později působil také jako pedagog. Vydal řadu básnických sbírek, první z nich dostala název ' a vyšla roku 1962, zatímco poslední (') vyšla roku 2015. Roku 2006 vydal vlastní autobiografickou knihu s názvem '. Psal ve velšském jazyce. Mimo jiné přeložil \"Mabinogion\" do angličtiny. Roku 1981 se podílel na filmu '. Vedle poezie napsal například také knihu pro děti s názvem \"\".\n"}
{"id": "1194090", "url": "https://cs.wikipedia.org/wiki?curid=1194090", "title": "Peter Mihálik", "text": "Peter Mihálik\n\nPeter Mihálik (15. května 1945 Martin – 24. ledna 1987 Bratislava) byl slovenský filmový teoretik, historik, kritik, estetik, publicista, vědecký a pedagogický pracovník, dramaturg, scenárista a režisér.\n\nPeter Mihálik vystudoval žurnalistiku na Filozofické fakultě Univerzity Komenského v Bratislavě. Vyšší stupeň studia si doplnil na Universitě Jana Evangelisty Purkyně v Brně. V roce 1972 napsal rigorózní práci s názvem \"Vznik slovenskej národnej kinematografie\" (\"Vznik slovenské národní kinematografie\"), která dodnes patří mezi přední tituly napsané výlučně o slovenské kinematografii a v době vzniku patřila mezi první knihy o slovenské národní kinematografii vůbec.\n\nBěhem studií i po nich působil ve \"Studiu krátkých filmů\" (\"Štúdio krátkych filmov\"), zejména jako dramaturg, ale i jako scenárista a režisér. Dále pracoval i ve Slovenském filmovém ústavu. Působil i v redakci časopisu \"Príroda a spoločnosť\" a \"Film a divadlo\". Od roku 1974 byl pedagogem na Katedře divadelní a filmové vědy na VŠMU v Bratislavě a externě přednášel i na Filozofické fakultě Univerzity Komenského. Kromě toho byl lektorem Ústředí Slovenského filmu. Objektem jeho zájmu byla především krátkometrážní tvorba.\n\nPeter Mihálik i díky svému působení ve Studiu krátkých filmů byl v kontaktu s mladými a úspěšnými slovenskými tvůrci. Mnoho z nich se řadí do slovenské nové vlny. V roce 1968 patřil mezi skupinu tvůrců (mezi nimi například Lubor Dohnal, Juraj Jakubisko, Dušan Hanák, Elo Havetta, Igor Luther, Karel Slach, Ján Šuda, Rudolf Hassmann), kteří formulovali svůj program a hodnoty odlišné od předchozí generace. První generace oslavovala \"Slnko v sieti\" od Štefana Uhra, druhá, i samotný Peter Mihálik, se hlásila k Jakubiskově filmu \"Kristove roky\" a Jakubiskově generaci, ve které viděl posun k modernímu filmovému výrazu.\n\nPeter Mihálik byl výrazná osobnost slovenské kinematografie i kvůli svému všestrannému zaměření. Jako dramaturg, scenárista a spoluautor se podílel na několika významných slovenských hraných i dokumentárních filmech. Byl dramaturgem patnácti filmů, spoluautorem dvou filmů vyrobených ve Studiu krátkých filmů a samostatně režíroval dokument pro televizi \"Pomaly miznúci svet\" (\"Pomalu mizející svět\", 1968) a krátký experimentální film \"Lilli Marlen\" (1970). Snímkem \"Tryzna\" (1969) o pohřbu Jana Palacha ve spolupráci s Vladem Kubenkou a Dušanem Trančíkem, si vysloužil nevoli politické moci. Nebyl to však jediná snímek vykazující jistou známku formálního vzdoru, specifického vztahu k realitě a hledání nových prostředků filmové řeči. Jeho rukama prošly formální progresivní i kontroverzní filmy buď čerstvých absolventů nebo ještě studentů pražské FAMU Dušana Trančíka \"Fotografovanie obyvateľov domu\" (1968) a \"Šibenica\" (1969), tituly Júlia Matuly \"Moja teta Vincencia\" (1969) a \"Som prekliaty fotograf\" (1969), snímek Ivana Húšťavy \"Rom\" (1969), či film Karla Slacha \"Interview v metelici\" (1969). Tento fakt Mihálika paradoxně posunul k výchově mladých filmařů na Vysoké škole múzických umění v Bratislavě, kde začal působit.\n\nNa půl roku, od července do prosince 1969 Mihálik získal funkci vedoucího dramaturga krátkých a středometrážní filmů a filmů pro Televizní filmovou tvorbu v Slovenské televizi. Později byl přeřazen zpět do funkce „pouhého“ dramaturga a v roce 1970 byl přeřazen na ještě nižší pozici, s čímž souviselo snížení platu a zákaz režírování filmů na jeden rok. Navíc byl zbaven členství v dramaturgické komisi. Ve stejném roce byl přeřazen z funkce dramaturga ve Studiu krátkých filmů do Slovenského filmového ústavu jako samostatný propagační a reklamní referent. Nedůvěra ze strany studia vůči jeho osobě, neochota spolupráce, podceňování mladého autora i nelehké postavení Mihálika na vynuceném pracovišti vyústily do mimořádně napjatých vztahů s vedením studia.\n\n\n\nV roce 1963, tedy hned po ukončení studia, se začínající autor poprvé pokusil o kritickou úvahu v časopise \"Film a divadlo\". Redakce časopisu článek odmítla s odůvodněním, že si vybral téma, které je složité a těžké i pro zkušené publicisty. Ve stejném a následujícím roce se Mihálik snažil dostat na Stavební školu v Žilině, Elektrotechnickou fakultu SVŠT v Bratislavě i na studia Filmové a televizní vědy na Akademii múzických umění v Praze. Ani na jednu z vybraných škol nebyl přijat. V roce 1964 byl přijat na Katedru žurnalistiky Filozofické fakulty Univerzity Komenského v Bratislavě. Stal se členem a dramaturgem bratislavského filmového klubu. Od roku 1964 začal pravidelně přispívat do slovenských i českých periodik \"Ľud\", \"Smena\", \"Kultúrny život\", \"Film a divadlo\", \"Mladá tvorba\".\n\nDalším neúspěšným pokusem byla i Mihaliková snaha publikovat v připravovaném čtrnáctideníku Svazu československých filmových a televizních umělců \"Filmové a televizní noviny\". Odpověď redakce byla taková, že jeho článek zařadí do následujícího čísla. Později Mihálikovi oznámili, že nedostali vydavatelské povolení, ale jeho dva články, které jim již poslal, honorovány budou. V červenci 1967 vydávání novin pokračovalo a Mihálik v nich začal pracovat na poloviční úvazek.\n\nO rok později získal Peter Mihálik od Slovenského literárního fondu stipendium a absolvoval měsíční studijní pobyt v redakci Filmových a televizních novin. Jeho spolupráce s redakcí se však zdramatizovala, a tak na jaře roku 1968 šéfredaktor s Mihálikem rozvázal částečný úvazek s odůvodněním, že se jejich spolupráce nevyvíjela tak, jak si představovali a Mihálikova iniciativa nebyla dostatečná. O několik měsíců na to mu šéfredaktor poslal omluvnou zprávu o zbrklém řízení a navrhoval mu další možnou spolupráci. V letech 1968–1969 byla jeho publicistická činnost utlumena a Mihálik se zaměřil na filmovou dramaturgii.\n\nV průběhu 70. let bylo v SFÚ zrušeno oddělení výzkumu dějin kinematografie. Proto Mihálik podal výpověď a nastoupil do redakce časopisu \"Príroda a spoločnosť\". O rok později odešel na místo interního aspiranta pro obor Teorie a dějiny filmu na Filozofické fakultě v Brně. Ze zachovaných materiálů lze usuzovat, že Mihálik jako nestraník, spoluautor ideologicky neschvalovaných filmů a pocházející z rodiny soukromníka, který Benešovými dekrety přišel o celý majetek, každé dva roky procházel komplexními hodnoceními. Z toho vyplývá, že podléhal státně-bezpečnostní ostražitosti (zamítnutí žádostí o přijetí ke studiu vysoké školy). Během 70. let se z externího pracovníka vypracoval až na vedoucího Katedry divadelní a filmové vědy VŠMU.\n\nPeter Mihálik se podepsal pod několik významných filmografických děl. O slovenské kinematografii začal psát nejdříve historicky. V roce 1975 vydal SFÚ jeho úvahy o metodologii a výzkumu filmového díla s názvem \"Filmové dielo ako systém\" (\"Filmové dílo jako systém\"). Dalším významným mezníkem v jeho publicistické činnosti bylo vydání překladu díla Jurije M. Lotmana \"Sémiotika filmu a problémy filmové estetiky\" (\"Семиотика кино и проблемы киноэстетики\", 1975). Kniha vyšla i v druhém vydání na VŠMU v Bratislavě. Pro Dům ČSSP v Bratislavě napsal profil \"Prehliadka tvorby režiséra M. Romma\" (1976). Spoluautorsky se podílel i na části \"FILM\" encyklopedického díla \"Slovensko IV. díl - Kultura\" \"I.část\" . Ve své kandidátské práci \"Vznik slovenské národní kinematografie\" (1972), kterou napsal na Univerzitě J. E. Purkyně v Brně, sepsal všechny své výzkumy z oblasti dějin slovenské kinematografie. Aktivní filmový vědec také publikoval i v katalogu SFÚ - \"Film na Slovensku do roku 1945\" (1974).\n\nKvůli nátlaku ze strany vedení VŠMU od roku 1983 začal Peter Mihálik navštěvovat Večerní univerzitu marxismu-leninismu. Jedním z důvodů mohlo být i schválení plánovaného pětiměsíčního pracovního pobytu v \"Centro Sperimentale di Cinematografia\" v Itálii a následného dvouměsíčního pobytu v Londýně.\n\nV roce 1980 sestavil první, později i druhou (vyšla pod názvem \"Sovietska filmová teória dvadsiatych rokov\") \"Antologii filmové teorie\". V roce 1985 vyšla jeho kniha \"Kapitoly z filmovej teórie\", které patří mezi první knihy od slovenského autora zaměřené na teorii filmu. Dále napsal úvahy do knih \"Film, réžia, herec\" Vsevoloda Pudovkina, \"Berte len môj život\" (Marlene Dietrich), \"Do posledního dechu\" (Luis Buñuel). Stihl napsat kolem 900 stran rukopisu do nového vydání \"Malé encyklopedie filmu\", jejíž první vydání vyšlo v roce 1974. Také byl jejím spoluautorem. Napsal desítky hesel do připravované \"Encyklopedie dramatických umění.\"\n\nPro Osvětový ústav Bratislava napsal několik brožur s názvem \"Kapitoly z dejín dokumentárneho filmu\" (1982) a také \"Réžia a dramaturgia v amatérskom filme\" (1984). Jako člen komise pro teorii a kritiku ZSDU připravoval úvodní vstupy do tvůrčích diskusí o nové slovenské tvorbě. Byl členem poroty na Mezinárodním filmovém festivalu v Karlových Varech. Aktivně se podílel na seminářích SFÚ (naposledy \"Kino a Slovensko\"). Byl lektorem Ústředí slovenského filmu. Zajímal se především o krátkometrážní tvorbu a dva dny před smrtí vystoupil na hodnotícím aktivu, kde podrobil analýze slovenský dokumentární film roku 1986. Rovněž byl předsedou federálního Klubu filmových novinářů ČSZN a předsedou slovenského KFN SZN.\n\nVšechny tyto pracovní a mimopracovní tlaky pravděpodobně přispěly k tomu, že Peter Mihálik ve věku 41 let zemřel. Nekončící omezující opatření a vynucené ústupky ale nedokázaly popřít Mihálikův potenciál v každé tvůrčí činnosti, které se věnoval. Publicistické, dramaturgické, režijní, ani historicko-teoretické.\n\n\n70. léta představují pro Petera Mihálika nový začátek v jeho publicistické kariéře. Jediným časopisem, ve kterém za uplynulé roky publikoval pod pseudonymem Ján Dubeň byla \"Pravda.\" Ve Slovenském filmovém ústavu ve funkci samostatného kulturně-politického a propagačního referenta Peter Mihálik pracoval do roku 1972. Seznam jeho činností v rámci jeho pozice je mimořádně rozsáhlý. Dramaturgicky a lektorsky se podílel na programu filmových klubů a klubových seminářů. Účastnil se zasedání dramaturgické komise filmových klubů, poskytoval redakční rady klubovému bulletinu, zkompletoval kompletní produkci „Školfilmu“, pracoval na identifikaci a seřazeni materiálů archivu SFÚ, v oblasti slovenského filmu navázal spolupráci s Maticí slovenskou, vytvořil „Katalog slovenských a na Slovensku natočených filmů do roku 1945“, rozšířil teze historie slovenské kinematografie do téhož roku, vedl výzkum materiálů o slovenské kinematografii v pražském a budapešťském filmovém archivu, organizoval výzkumné sondy po slovenských městech a v oboru filmu pracoval i jako externí pedagog na VŠMU.\n\nI přes několik zamítnutých textů, redakční doporučení a korekce Mihálikových rukopisů, vyšlo několik stovek jeho článků a recenzí, které jen dokazují četnost i úspěšnost publikování tohoto autora na poli slovenské filmové publicistiky. Profesionální dráha Petra Mihálika se vyvíjela od profese publicisty, dramaturga, později vedoucího dramaturga krátkých a středometrážních hraných filmů ve Slovenské televizi, přes pedagogicko-lektorskou činnost, překladatelství, teorii, až po historiografii. V jeho tvorbě můžeme najít i životopisy, prohlášení, žádosti, zamítnutí, odvolání, odborné posudky, pracovní a nakladatelské smlouvy, cestovní dotazníky a zprávy.\n\nPeter Mihálik se zabýval filmovými teoriemi, a současně se snažil zformulovat jejich terminologické základy, které ve slovenštině dosud nebyly rozpracovány. O jeho výzkumy se opírá několik generací filmařů. Vedle těchto činností a pedagogického působení na VŠMU také publikoval desítky článků, recenzí, kritik, úvah a poznámek s filmovou problematikou v novinách a časopisech jako \"Pravda\", \"Nové slovo\", \"Film a divadlo\", \"Televízia\". Peter Mihálik byl teoretik vycházející z tradice prvních filmově-teoretických prací ruské formální školy i ze soudobých filmových teorií. Zajímal se zejména o semiologii. Navazoval na teoretické reflexe světově uznávaných filmových vědců, např. Christiana Metze, Jurije Lotmana či Alicjy Helmanové. Snažil se zavést teoretickou terminologii do filmové problematiky.\n\n"}
{"id": "1194091", "url": "https://cs.wikipedia.org/wiki?curid=1194091", "title": "Ruská hudební matice", "text": "Ruská hudební matice\n\nRuská hudební matice \"Ру́сское музыка́льное о́бщество\" (zrk. \"РМО\" od roku 1868 \"Carská Ruská hudební matice\" / \"Императорское Русское музыкальное общество\", \"ИРМО\") bylo ruské hudebně-pedagogické sdružení, působící ve druhé polovině 19. až začátku 20. století, které se zaměřovalo na šíření (содействовать распространению) hudebního vzdělávání, (приобщению) široké veřejnosti k „vážné“ hudbě, „podpoře domácích talentů“.\n\nMatice byla zaštiťována carskou rodinou (hlavními patrony byli velkokněžna Jelena Pavlovna (1860—1873), velkokníže Konstantin Nikolajevič Romanov (1873—1881), velkokníže Konstantin Konstantinovič Romanov (od roku 1881) ad.). Zpočátku mělo sdružení název „Ruská hudební matice“ (\"РМО\") a prvních 10 let (1859—1868) působilo pod tímto názvem. Činnost matice vyústila založením Petrohraské carské hudební konzervatoře.\n\nV Petrohradu, v domě hrabat Vělgorských ( Wielhorski), se v roce 1840 utvořilo „Symfonické hudební sdružení“ (\"Симфоническое музыкальное общество\"), které však kvůli nedostatku prostředků muselo na začátku roku 1851 ukončit činnost. Později jej nahradilo „Koncertní sdružení“ (\"Концертное общество\"), založené roku 1850 v domě skladatele a vynikajícího houslisty, knížete A. F. Lvova (autora carské hymny „Боже, царя храни! - Bože, Carja chrani!“). Toto „Koncertní sdružení“ každoročně v době Velkého postu pořádalo tři koncerty v sále Dvorní pěvecké kapely. \n\n"}
{"id": "1194095", "url": "https://cs.wikipedia.org/wiki?curid=1194095", "title": "Alicja Helmanová", "text": "Alicja Helmanová\n\nAlicja Helmanová (* 19. května 1935) je polská teoretička a historička filmu, esejistka, překladatelka. Zabývá se zejména problematikou sémiotiky filmu.\n\nVystudovala hudební vědu na Fakultě dějin na univerzitě ve Varšavě. V letech 1955 až 1973 pracovala na Uměleckém institutu Polské akademie věd ve Varšavě, byla vedoucí katedry filmového a televizního Ústavu literatury a kulturních studií na Slezské univerzitě v Katovicích (1973–1986) a na Katedře filmového a televizního Institutu polské filologie na Jagellonské univerzitě v Krakově (od roku 1986).\n\nJe členem PAU, Polské sémiotické společnosti, Německé společnosti sémiotických studií, International Association for Semiotic Studies.\n\nAlicja Helmanová je laureátkou Ceny Bolesława Michałka za nejlepší knihu o filmu roku 2010 za \"Odcienie czerwieni. O filmowej twórczości Zhanga Yimou.\"\n\n\n"}
{"id": "1194098", "url": "https://cs.wikipedia.org/wiki?curid=1194098", "title": "Cena Bolesława Michałka", "text": "Cena Bolesława Michałka\n\nCena Bolesława Michałka () je polské ocenění udělované od roku 1997 měsíčníkem \"Kino\" za nejlepší knihu pojednávající o filmu. Nese jméno polského scenáristy a filmového kritika Bolesława Michałka. \n\n\n"}
{"id": "1194101", "url": "https://cs.wikipedia.org/wiki?curid=1194101", "title": "Mihálik", "text": "Mihálik\n\nPříjmení Mihálik může označovat:\n\n\n"}
{"id": "1194102", "url": "https://cs.wikipedia.org/wiki?curid=1194102", "title": "Oni (Gruzie)", "text": "Oni (Gruzie)\n\nOni () je administrativním střediskem okresu Oni v Gruzii, kraj Rača-Lečchumi a Dolní Svanetie. Má asi 3000 obyvatel.\n\nOni leží ve střední části Gruzie, asi 150 km severozápadně od hlavního města Tbilisi a 25 km východně od krajského města Ambrolauri, při levém břehu Rioni nad ústím jejího levého přítoku Džedžora. Asi 30 km severovýchodně se vypíná hlavní kavkazský hřeben. Město je obklopeno horami, které se vypínají do nadmořské výšky přes 2000 m.\n\nOblast dnešního města Oni bylo podle archeologických nálezů osídleno již v době bronzové. Z pozdějších epoch pak pochází nálezy mincí, které byly přiřazeny kolchidské kultuře ze 6. až 3. století před naším letopočtem. Rok založení města není přesně znám. První písemné zmínky pochází z 15. století. Následně bylo Oni hlavním městem vévodství Rača, vazalským státem Imeretského království. Když obojí roku 1810 připadlo k Ruskému impériu, získalo Oni roku 1846 ruská městská práva jako správní středisko Ujezdu Rača začleněného do Gubernie Kutais.\nZa sovětské éry bylo několik okolních vesnic vybaveno místní samosprávou a Oni propůjčena správa rajónu.\n\nV minulých desetiletích bylo Oni vícekrát postiženo zemětřesením a lavinami. Dne 29. dubna 1991 bylo v této části Kavkazu nejhorším zemětřesením (síly 7,0 Richterovy stupnice) silně poničeno.\n\nOni patřilo dlouhou dobu k nejvýznamnějším oblastem gruzínských Židů. V důsledku odchodu obyvatelstva od roku 1990 zde zůstalo jen několik málo rodin. Přesto je židovská obec v Oni třetí největší v Gruzii po Tbilisi a Kutaisi.\n"}
{"id": "1194105", "url": "https://cs.wikipedia.org/wiki?curid=1194105", "title": "Falklandská hokejová reprezentace", "text": "Falklandská hokejová reprezentace\n\nFalklandská hokejová reprezentace je národní hokejové mužstvo Falkland. Falklandy dosud nejsou členem Mezinárodní federace ledního hokeje a nemohou se proto účastnit mistrovství světa ani zimních olympijských her.\n\n02.07.2015 Falklandy 8:2 Yetis de Cero Grado Santiago \n\n\"Hrálo se 40 minut.\"\n\n03.07.2015 Falklandy 14:3 Kotaix Punta Arenas \n\n\"Hrálo se 40 minut.\"\n\n04.07.2015 Falklandy 6:3 Dragones Rio Grande \n\n\"Hrálo se 40 minut.\"\n\n05.07.2015 Falklandy 9:3 Dragones Rio Grande \n\n\"Hrálo se 40 minut.\"\n\n"}
{"id": "1194108", "url": "https://cs.wikipedia.org/wiki?curid=1194108", "title": "FK Znojmo", "text": "FK Znojmo\n\nFotbalový klub Znojmo je moravský fotbalový klub ze znojemských Oblekovic. Od sezony 2010/11 hrál Přebor Jihomoravského kraje, v ročníku 2015/16 sestoupil do I. A třídy Jihomoravského kraje a poté v sezoně 2017/18 do I. B třídy Jihomoravského kraje (7. nejvyšší soutěž).\n\nNejvětším úspěchem klubu je účast v nejvyšší jihomoravské soutěži.\n\nZdroj: \n\nPoznámky:\n\nFK Znojmo „B“ je rezervním týmem FK Znojmo, který od sezony 2010/11 hraje Okresní přebor Znojemska (8. nejvyšší soutěž).\n\nPoznámky:\n\nFK Znojmo „C“ je druhým rezervním týmem FK Znojmo, které vzniklo v roce 2010. Od sezony 2015/16 hraje Základní třídu Znojemska – sk. A (nejnižší soutěž).\n\n"}
{"id": "1194109", "url": "https://cs.wikipedia.org/wiki?curid=1194109", "title": "TJ Moravan Lednice", "text": "TJ Moravan Lednice\n\nTJ Moravan Lednice (celým názvem: Tělovýchovná jednota Moravan Lednice) je český fotbalový klub, který sídlí v Lednici na Břeclavsku v Jihomoravském kraji. Založen byl v roce 1949. Od sezony 2011/12 hraje I. A třídu Jihomoravského kraje – sk. B (6. nejvyšší soutěž).\n\nNejvětším úspěchem klubu je účast v krajských soutěžích (od konce 90. let 20. století), dále pak vítězství v I. B třídě Jihomoravského kraje – sk. C v ročníku 2010/11 a následná účast v I. A třídě Jihomoravského kraje – sk. B. Klubovými barvami jsou modrá a bílá.\n\nOdchovancem klubu je mj. Arnošt Lukášek, který hrál za Spartak ZJŠ Brno (dobový název Zbrojovky) v československé lize v sezoně 1964/65.\n\nZdroj: \n\nKlub byl od svého vzniku účastníkem nižších okresních soutěží, v Okresním přeboru Břeclavska se objevil poprvé v roce 1993 po 21 letech strávených ve III. třídě.\n\nRoku 2015 klub zaznamenal nejvyšší počet členů v mládežnické základně ve své historii.\n\nTento útočník (* 27. března 1985), často chybně uváděný jako \"Fóbl\", nastřílel za lednický Moravan v období 2008–2019 celkem 212 gólů. 63 branek docílil v I. B třídě (2008–2011), dalších 149 přidal v I. A třídě (2011–2019). Tento stav je aktuální ke konci sezony 2018/19.\n\n\nPoznámka:\n\nRoku 2013 přibylo k travnaté hrací ploše i hřiště s umělým povrchem. V Lednici se konal i Memoriál Františka Harašty.\n\nU areálu je parkoviště s kapacitou 200 míst.\n\n\nZdroj: \n\n\n\nZdroj: \n\nTJ Moravan Lednice „B“ je rezervním týmem lednických, který hrál od sezony 2016/17 Okresní přebor Břeclavska (8. nejvyšší soutěž). V sezoně 2018/19 se ze soutěže odhlásil a jeho výsledky byly anulovány. Poté splynul s C-mužstvem a nastupuje v Základní třídě Břeclavska (10. nejvyšší soutěž).\n\n\nZdroj: \n\n\n\nZdroj: \n\nPoznámky:\n\nTJ Moravan Lednice „C“ byl druhým rezervním týmem lednických, který hrál v sezoně 2018/19 Základní třídu Břeclavska (10. nejvyšší soutěž). Po odhlášení původního B-mužstva z okresního přeboru se z C-mužstva stalo B-mužstvo.\n\n\n\n\n"}
{"id": "1194114", "url": "https://cs.wikipedia.org/wiki?curid=1194114", "title": "Kaple Panny Marie Lurdské (Jizbice)", "text": "Kaple Panny Marie Lurdské (Jizbice)\n\nKaple Panny Marie Lurdské je římskokatolická kaple v Jizbici, místní části Náchoda.\n\nStavba kaple byla zahájena v roce 1898 a slavnostně byla vysvěcena 30. července 1899 v 10 hodin náchodským děkanem p. Janem Němečkem, jak se lze dočíst z pamětní listiny o posvěcení vyvěšené v kapli. V roce 1987 byla provedena oprava oplechování, nátěr střešní krytiny a nová elektroinstalace. V roce 1999 byla proveden nový nátěr fasády, byl vymalován interiér a položen nový koberec.\n\nPouť se koná poslední neděli v červnu, posvícení první neděli po 28. září (svátku sv. Václava). V květnu se konají třikrát týdně májové pobožnosti.\n\n"}
{"id": "1194117", "url": "https://cs.wikipedia.org/wiki?curid=1194117", "title": "Štětkoveček", "text": "Štětkoveček\n\nŠtětkoveček (\"Calothamnus\") je rod rostlin z čeledi myrtovité. Jsou to stálezelené keře s jehlicovitými nebo kopinatými listy a květy v klasovitých květenstvích s nápadnými tyčinkami. Květy jsou opylovány zejména ptáky a včelami. Rostliny jsou přizpůsobeny oblastem s periodickými požáry vegetace. Rod zahrnuje asi 43 druhů a je rozšířen výhradně v jihozápadní Austrálii. Štětkovečky jsou podobné jinému, příbuznému a známějšímu rodu štětkovec (\"Callistemon\"). Podle nejnovějších taxonomických revizí tribu \"Melaleuceae\" je rod \"Calothamnus\" vřazen do široce pojatého rodu \"Melaleuca\" (kajeput).\n\nŠtětkovečky jsou stálezelené aromatické keře ( případně stromy) dorůstající výšky 0,5 až 4 metry. Listy jsou jednoduché, jehlicovité (čárkovité) nebo obkopinaté, tenké nebo kožovité, přisedlé, někdy nahloučené na koncích větví, žláznatě tečkované. Palisty chybějí.\nKvěty jsou drobné až středně velké, oboupohlavné, víceméně pravidelné, čtyř nebo pětičetné, přisedlé, uspořádané v chudých nebo mnohokvětých úžlabních klasech či drobných svazečcích. Klasy jsou často jednostranné. Češule je zvonkovitá nebo trubkovitá, nezřídka částečně zanořená do větévky. Kalich je složen ze 4 nebo 5 trojúhelníkovitých lístků. Koruna je růžová, oranžová, hnědá, zelená nebo žlutá, tvořená 4 nebo 5 volnými korunními lístky. Tyčinek může být různý počet (od 8 asi do 150) a jsou srostlé do 4 nebo 5 sloupkovitých skupin. Semeník je spodní, srostlý ze 3 plodolistů a obsahuje 3 komůrky s mnoha vajíčky. Plodem je pukavá tobolka obsahující větší počet drobných semen. Plody zůstávají u většiny druhů delší dobu na větévkách.\n\nRod štětkoveček zahrnuje asi 43 druhů. Je to endemický rod jihozápadní Austrálie a jinde se nevyskytuje.\n\nKvěty štětkovečků jsou opylovány zejména ptáky živícími se nektarem a různými včelami. Včela \"Euryglossa tubulifera\" má velmi dlouhý sosák a je specializována výhradně na opylování květů štětkovečku.\n\nSemena štětkovečku vytrvávají podobně jako u štětkovce (\"Callistemon\") mnoho let na větévkách v neotevřených tobolkách. Tvrdé tobolky chrání semena před účinky periodických požárů. Po požáru nebo po odumření větévky se tobolky otevírají a semena vypadávají na zem. Jejich klíčení napomáhá kontakt s kouřem.\nVe studii populace druhu \"C. rupestris\" po velkém přirozeném požáru bylo zjištěno, že všechny živé rostliny byly zničeny ohněm. Brzy se objevily nové semenáče, které po 7 letech vykvetly a zhruba po 14 letech se populace obnovila do původní velikosti.\n\nRod \"Calothamnus\" je v rámci čeledi myrtovité řazen do podčeledi \"Myrtoideae\" a tribu \"Melaleuceae\". V některých nejnovějších revizích tohoto tribu je na základě fylogenetických výzkumů vřazen podobně jako příbuzný rod \"Callistemon\" do rodu \"Melaleuca\". Tato koncepce nebyla dosud všeobecně přijata. Podle kladogramů je \"Calothamnus\" bazální větví tribu \"Melaleuceae\". Rod \"Calothamnus\" není navzdory podobnému vzhledu sesterskou větví rodu \"Callistemon\". Mezi nejblíže příbuzné skupiny náležejí druhy řazené do tradičních rodů \"Regelia\", \"Petraeomyrtus\", \"Conothamnus\", \"Eremaea\", \"Phymatocarpus\" (podle nové koncepce všechny součástí široce pojatého rodu \"Melaleuca\") a některé druhy tradičně řazené do rodu \"Melaleuca\".\n\n"}
{"id": "1194123", "url": "https://cs.wikipedia.org/wiki?curid=1194123", "title": "Dedinský potok", "text": "Dedinský potok\n\nNázev Dedinský potok má více vodních toků:\n\n"}
{"id": "1194124", "url": "https://cs.wikipedia.org/wiki?curid=1194124", "title": "Štefan Kamenický", "text": "Štefan Kamenický\n\nŠtefan Kamenický (22. července 1932, Pác – 28. ledna 2009 Bratislava) byl slovenský režisér sociálních dokumentárních filmů s publicistickými prvky. \n\nŠtefan Kamenický vystudoval žurnalistiku a dlouhá léta působil ve zpravodajském filmu. Z tohoto období je významným dílem \"Týždeň vo filme č. 51\" (\"Týden ve filmu\"), kde autor zaznamenal tragickou situaci důchodců z kopanic. Dokument měl takový účinek, že jejich situace se na jeho podnět změnila. Získal i ocenění na festivalu v Karlových Varech. K jeho nejznámějším dokumentárním filmům patří například film \"Zakliata dolina\" (\"Zakletá dolina\", 1966), který pojednává o nelehké situaci na východním Slovensku, kde muži odcházejí za prací do moravských dolů a ženy zůstávají žít v bídě. Poukazuje zde na tabuizované otázky jako alkoholismus, bída a zaostalost. Film v roce 1967 získal Stříbrnou plaketu sv. Marka na filmovém festivalu v Benátkách. V dalším dokumentu \"Ideály\" (1968) porovnává postavení a osudy lidí z 50. let 20. století a řeší otázku smysluplnosti hodnot. V roce 1968 natočil Štefan Kamenický film \"Zasľúbená zem\" (\"Zaslíbená země), kde řeší téma vztahu Čechů a Slováků. \n\nFilmy \"Zakliatá dolina\" a \" Zasľúbená zem\" byly v době normalizace zakázány a znovu zveřejněny až v 90. letech 20. století. \nV dobách normalizace se Štefan Kamenický zaměřil na portréty hrdinů socialistické práce. V 70. a 80. letech natáčel i instruktážní filmy a fejetony. \n\n\n\n"}
{"id": "1194125", "url": "https://cs.wikipedia.org/wiki?curid=1194125", "title": "Mistrovství Evropy v judu 2016", "text": "Mistrovství Evropy v judu 2016\n\nMistrovství Evropy ve váhových kategoriích v judu proběhlo v Tatněfť-Areně v Kazani, Rusko ve dnech 21. až 23. dubna 2016. Po skončení turnaje soutěže pokračovaly v mistrovství Evropy týmů.\n\n\n\"podrobně zde\"\n\n\n\n\n\"pozn. Věk je počítán podle ročníku narození. V případě ataku rekordu se upřesňuje podle data narození a data získaní medaile.\"\n\n"}
{"id": "1194126", "url": "https://cs.wikipedia.org/wiki?curid=1194126", "title": "Na Perštýně (Praha)", "text": "Na Perštýně (Praha)\n\nUlice Na Perštýně je situována v jižní části Starého Města pražského a probíhá přibližně severojižním směrem jako spojnice Husovy a Spálené. Název ulice je odvozen od původně Perštejnského domu či domu Na Perštejně (Na Perštýně 344/5), který od roku 1524 vlastnil Jiřík Kasík z Pernštejna.\n\nUlice je vyústěním raně středověkých komunikací od bývalých vltavských brodů a později mostu směřujících k Vyšehradu a dalším osadám v prostoru později založeného Nového Města. Při křižovatce s Národní probíhala od 13. století hradba Starého Města pražského, ve které byla vložena důležitá Martinská brána (pojmenovaná po nedalekém kostele sv. Martina ve zdi, kolem kterého se před založením Starého Města rozkládala důležitá osada Újezd svatého Martina), zvaná též Zderazská (podle někdejší osady Zderaz).\n\nNárodní\n\nBartolomějská\n\n\nBetlémské náměstí\n\nHusova\n\nNárodní\n\nMartinská\n\n\nSkořepka\n\n\nJilská\n\n\nHusova\n"}
{"id": "1194131", "url": "https://cs.wikipedia.org/wiki?curid=1194131", "title": "Rudolf Sloup (fotbalista)", "text": "Rudolf Sloup (fotbalista)\n\nRudolf Sloup (1. srpna 1921 – 10. srpna 1993) byl český fotbalový útočník. Jeho bratr Zdeněk Sloup (1924–2008) a bratranec Karel Sloup (1932–2010) byli také prvoligovými fotbalisty.\n\nZačínal v SK Doudlevce. V československé lize hrál za SK Viktoria Plzeň. Nastoupil ve 221 ligových utkáních a dal 42 gólů. Finalista Českého poháru 1943 a 1944.\n\n"}
{"id": "1194132", "url": "https://cs.wikipedia.org/wiki?curid=1194132", "title": "Euro.cz", "text": "Euro.cz\n\neuro.cz je zpravodajský portál na českém internetu provozovaný společností Mladá fronta a.s. \n\nNa oficiálním webu společnosti se charakterizuje takto:<br>\nInternetové zpravodajství týdeníku EURO\nPřinášíme nepřetržitý informační a dokumentační servis profesionálům v ekonomice, politice, státní správě i samosprávě. Euro.cz je ekonomický webový deník, který pro předplatitele týdeníku Euro zachycuje aktuální ekonomické zprávy a trendy a zároveň zpřístupňuje elektronickou verzi týdeníku Euro a dokumentační servis z vlastní databáze. V omezeném rozsahu poskytuje tento servis i široké veřejnosti.\n\n• zpravodajství v souvislostech<br>\n• primární informační zdroje<br>\n• přehledy zpráv<br>\n• vlastní názor<br>\n• snadná orientace a přesné vyhledávání<br>\n• možnost personalizace, individuální servis<br>\n• nabídka obchodních služeb<br>\n\n\n"}
{"id": "1194133", "url": "https://cs.wikipedia.org/wiki?curid=1194133", "title": "Labská filharmonie", "text": "Labská filharmonie\n\nLabská filharmonie (německy Elbphilharmonie, zkráceně Elphi) je 110 metrů vysoká víceúčelová reprezentační budova v Hamburku ve čtvrti Hafencity. V 6.- 8. patře obsahuje dva koncertní sály: Velký (2100 míst k sezení), Malý (550 míst) a ve 2. patře je Kaistudio (170 míst). Větší část budovy slouží jako luxusní pětihvězdičkový hotel s restaurací; v budově jsou i obytné jednotky. Ochoz v 6. patře zvaný Plaza je v době mimo koncerty přístupný veřejnosti zdarma, stejně jako foyer s kavárnou a prodejna suvenýrů. Prostory v přízemí a v 1. patře slouží především jako garáže.\n\nVýraznou architekturu v podobě prosklené nástavby na stávající památkově chráněné cihlové budově přístavního skladiště navrhla basilejská kancelář Herzog & de Meuron. Stavbu započala v dubnu 2007 firma Hochtief a plánovalo se otevření v roce 2010. Během stavby došlo k mnohonásobnému navýšení plánovaných nákladů a řadě odkladů dokončení. Budova byla slavnostně otevřena 11. ledna 2017 za účasti německého prezidenta Joachima Gaucka a kancléřky Angely Merkelové.\n\n"}
{"id": "1194136", "url": "https://cs.wikipedia.org/wiki?curid=1194136", "title": "Česká fotbalová liga 2001/02", "text": "Česká fotbalová liga 2001/02\n\nSezóna 2001/02 ČFL byla 9. sezónou v samostatné české fotbalové lize. Vítězství a postup do 2. fotbalové ligy 2002/03 si zajistil tým AC Sparta Praha „B“. Týmy SK Union Čelákovice, Buldoci Karlovy Vary - Dvory a SK Kladno sestoupily do divize.\n\nPoznámky:\n\nVáclav Cejnar (-/0),\nLukáš Čížek (-/0),\nKarel Novotný (-/0),\nRadim Ottmar (-/0),\nKarel Podhajský (-/0),\nMartin Svoboda (-/0),\nV. Vaněk (-/0),\nJ. Vrabec (-/0) -\nMartin Barbarič (-/2),\nMichal Blažej (-/1),\nVladimír Blüml (-/1), \nTomáš Bouška (-/3),\nJan Brendl (-/7),\nZ. Cach (-/0),\nL. Čížek (-/0),\nPavel Dapecí (-/0),\nZdeněk Eis (-/2),\nRadek Gorol (-/0),\nDavid Homoláč (-/1),\nJaroslav Chaloupka (-/0),\nJosef Chaloupka (-/0),\nJ. Chválek (-/0),\n... Jandera (-/0),\nRadek Jankaj (-/0)\nRoman Juračka (-/0),\nDaniel Kaplan (-/0),\nVlastimil Karal (-/1),\nFilip Klapka (-/0),\nMiloslav Kordule (-/0),\nPavel Košťál (-/2),\nJan Kraus (-/1),\nDavid Kříž (-/0)\nPavel Kubeš (-/0),\nMichal Lesák (-/1),\nMartin Merganc (-/7),\nVítězslav Mooc (-/0),\nJaroslav Moník (-/2),\n... Moravec (-/0),\nPavel Obermajer (-/1),\nMartin Olšák (-/0),\nJan Pejchal (-/0),\nDavid Placák (-/0),\nJ. Pracný (-/0),\nTomáš Rejnyš (-/2),\nAdrian Rolko (-/1),\n... Ryba (-/0),\nP.. Sirůček (-/0),\nDavid Stejskal (-/0),\nPetr Syrovátka (-/0),\nF. Syrůček (-/0),\nOndřej Szabo (-/0),\nZdeněk Ševčík (-/2),\nJan Štoček (-/0),\nJ. Tesař (-/0),\n... Vaško (-/0),\nOndřej Vicany (-/0)\nMartin Vozábal (-/1),\nV. Voženílek (-/0),\nPetr Vrána (-/0),\nPetr Zahálka (-/0),\nMiroslav Zemánek (-/0),\nDavid Zoubek (-/0) -\ntrenér Miloš Mejtský\n\n"}
{"id": "1194137", "url": "https://cs.wikipedia.org/wiki?curid=1194137", "title": "Hydrologické pořadí v Německu", "text": "Hydrologické pořadí v Německu\n\nV Německu je hydrologické pořadí – tedy identifikace vodních toků podle příslušností k povodím – stanovena dohodou federálních a státních vodohospodářských autorit () vyhláškou Ministerstva zemědělství č. 292/2002 Sb., o oblastech povodí z roku 1970. Číslo může být až třináctimístné, obvykle však nemá více než deset míst. První číslo určuje hlavní řeku prvního řádu, další čísla pak postupně další dílčí povodí nižších řádů.\n\n(tj. vodní tok I. řádu, který ústí do moře):\n\n\n"}
{"id": "1194139", "url": "https://cs.wikipedia.org/wiki?curid=1194139", "title": "Kuroko no basuke", "text": "Kuroko no basuke\n\nKuroko no basuke (, anglicky \"Kuroko's Basketball\" nebo též \"The Basketball Which Kuroko Plays\") je japonská sportovní šónen manga, kterou vytvořil Tadatoši Fudžimaki. Manga původně vycházela v měsíčníku \"Šúkan šónen Jump\" nakladatelství Šúeiša v letech 2008 až 2014 a postupně byla vydána v 30 souborných svazcích. Od prosince 2014 začal Fudžimaki v časopisu \"Jump Next!\" vydávat volné pokračování s názvem \"Kuroko no basuke: Extra Game\". Na základě mangy pak studio Production I.G v letech 2012 až 2015 vytvořilo adaptaci v podobě stejnojmenného animovaného seriálu o třech řadách.\n\n"}
{"id": "1194147", "url": "https://cs.wikipedia.org/wiki?curid=1194147", "title": "NGC 6302", "text": "NGC 6302\n\nNGC 6302 (také známá jako Bug Nebula nebo Caldwell 69) je bipolární planetární mlhovina v souhvězdí Štíra. Objevil ji americký astronom Edward Emerson Barnard v roce 1880. Vnitřním uspořádáním se řadí mezi nejsložitější pozorované planetární mlhoviny. Spektrum mlhoviny ukazuje, že její centrální hvězda je jednou z nejžhavějších hvězd v Galaxii, protože má povrchovou teplotu více než 200 000 K, a původní hvězda tedy musela být velmi hmotná.\n\nCentrální hvězda, bílý trpaslík, byla přímo pozorována až v roce 2009 pomocí přístroje Wide Field Camera 3 Hubbleova vesmírného dalekohledu.\nV současnosti má hvězda hmotnost přibližně 0,64 hmotností Slunce. Je obklopena zvlášť hustým diskem plynu a prachu. Předpokládá se, že tento disk způsobil bipolární skladbu mlhoviny ve tvaru přesýpacích hodin.\nTato bipolární skladba vykazuje mnoho zajímavých jevů, jako například ionizační stěny, chomáče a ostré hrany jejích laloků.\n\nNGC 6302 se na obloze nachází na místě výhodném pro její nalezení, protože leží 1° severně od spojnice dvou hvězd třetí magnitudy μ1 a μ2 Scorpii a jasné hvězdy s magnitudou 1,6 a jménem Shaula (λ Scorpii), 4 stupně západně od této hvězdy. Tuto mlhovinu je možné vyhledat dokonce i triedrem 10x50, i když je k tomu potřeba čistá obloha a mlhovina musí být vysoko nad obzorem. Pomocí dalekohledu o průměru 140 mm je možné pozorovat její protažení východo-západním směrem. Na snímcích zachycených amatérskými dalekohledy je zřetelná její nepravidelnost, která může připomínat rozmáčknutého brouka a na velmi podrobných fotografiích připomíná obrys motýlích křídel.\n\nJejí deklinace je docela jižní, a proto je tato mlhovina ve většině obydlených oblastí severní polokoule těžko pozorovatelná. Ze severní a střední Evropy v podstatě není viditelná, stejně to platí pro většinu území Kanady, zatímco ve Středomoří, Spojených státech a Střední Asii vystupuje nízko nad obzor. Na jižní polokouli je dobře pozorovatelná, protože v mírném podnebném pásu vystupuje vysoko k zenitu. Nejvhodnější období pro její pozorování na večerní obloze je od dubna do září.\n\nMlhovina musela být známa již před rokem 1888, v tomto roce byl totiž vydán New General Catalogue, ve kterém je zahrnuta. Mnoho zdrojů připisuje její nalezení Jamesi Dunlopovi v roce 1826.\nO'Meara však tvrdí, že ji Dunlopovi omylem přisoudil Edward Emerson Barnard. Ten vydal první známou studii o NGC 6302 v roce 1906.\nOd té doby se na ni zaměřilo mnoho odborných prací, které objevily zajímavé vlastnosti mlhoviny, hodné dalšího studia. V posledních letech se zájem přesunul z diskuzí o typu buzení mlhoviny (rázová vlna nebo fotoionizace) směrem k vlastnostem velké prachové složky.\n\nNa mlhovinu se zaměřily některé z prvních snímků Hubbleova vesmírného dalekohledu po jeho poslední servisní misi v září 2009.\n\nNGC 6302 má složitou skladbu. Kromě dvou hlavních laloků má ještě druhý pár laloků, který může souviset s předchozím obdobím odvrhování hmoty z centrální hvězdy. Ve střední části mlhoviny se nachází tmavý pás, který centrální hvězdu zastiňuje na všech vlnových délkách.\nPozorování mlhoviny naznačují, že ji obepíná prstenec podobný tomu, který byl nalezen kolem mlhoviny Menzel 3 (Ant Nebula). Osa mlhoviny svírá s plochou oblohy úhel 12,5°.\n\nSeverozápadně od centrální hvězdy se nachází výrazný lalok, který sahá až do vzdálenosti 3' od centrální hvězdy a odhaduje se, že vznikl výbuchem před 1 900 lety. Nachází se v něm kruhová část, jejíž stěny se šíří přesně Hubbleovým způsobem - rychlost proudění úměrně roste se vzdáleností od centrální hvězdy. V úhlové vzdálenosti 1,71' od centrální hvězdy je změřená rychlost šíření tohoto laloku 263 km/s a nejvzdálenější konec laloku se šíří rychlostí větší než 600 km/s. Západní hrana laloku vykazuje známky srážky s plynovými globulemi, které v této oblasti ovlivnily rychlost šíření.\n\nCentrální hvězda mlhoviny, jedna z nejžhavějších známých hvězd, unikala objevení díky spojení její vysoké teploty (nejvíce vyzařuje v ultrafialové oblasti), prachového prstence (pohlcuje velkou část světla ze středové oblasti, zvláště pak ultrafialového) a jasného pozadí hvězdy. Na prvních snímcích HST nebyla vidět.\nOdhalily ji až snímky z přístroje HST Wide Field Camera 3, který má vyšší rozlišení a větší citlivost. Její udávaná teplota je 200 000 K a hmotnost 0,64 hmotností Slunce. Původní hmotnost hvězdy před výbuchem byla mnohem větší, ale většina hmoty byla odvržena a vytvořila planetární mlhovinu. Svítivost a teplota hvězdy naznačují, že v ní skončily jaderné reakce, pohasíná předpokládaným tempem 1% za rok a postupně se stane bílým trpaslíkem.\n\nVýrazný prachový pás, který prochází středem mlhoviny, vykazuje výjimečné chemické složení. Jsou v něm obsaženy různé krystalické křemičitany, krystalický vodní led a křemen spolu s dalšími složkami, které byly vyhodnoceny jako první objev uhličitanů mimo sluneční soustavu.\nTento objev byl popřen kvůli obtížnosti tvorby uhličitanů v bezvodém prostředí.\nSpor zatím zůstává nevyřešen.\n\nJednou z nejzajímavějších vlastností prachu v této mlhovině je současná přítomnost látek bohatých na kyslík (křemičitany) a bohatých na uhlík (polyaromatické uhlovodíky).\nHvězdy obyčejně bývají bohaté buď na kyslík nebo na uhlík a přechod od prvního typu k druhému nastává v pozdním období vývoje hvězdy kvůli jaderným a chemickým změnám v její atmosféře. NGC 6302 patří do skupiny objektů, ve kterých se uhlovodíkové molekuly vytvořily v prostředí bohatém na kyslík.\n\n\n"}
{"id": "1194149", "url": "https://cs.wikipedia.org/wiki?curid=1194149", "title": "Kobylský potok", "text": "Kobylský potok\n\nNázev Kobylský potok má více vodních toků:\n\n"}
{"id": "1194152", "url": "https://cs.wikipedia.org/wiki?curid=1194152", "title": "Elios Manzi", "text": "Elios Manzi\n\nElios Manzi, (* 28. března 1996 v Messině, Italie) je italský zápasník – judista.\n\nS judem začínal ve Furci Siculo na Sicílii pod vedením Corrada Bongiorna. Později se přesunul do Říma, kde se připravuje pod vedením Massima Sulliho. Členem italské seniorské reprezentace je od roku 2016. V olympijském roce 2016 se mu povedl husarský kousek, když se s nulou bodů na začátku roku dokázal přímo kvalifikovat na olympijské hry v Riu. Svoji olympijskou premiéru však nezvládl, jeho první soupeř Jihokorejec Kim Won-čin byl lépe připravený.\n\n"}
{"id": "1194155", "url": "https://cs.wikipedia.org/wiki?curid=1194155", "title": "Bettmeralp", "text": "Bettmeralp\n\nBettmeralp je obec v okrese Raron v německy mluvící části kantonu Valais (německy Wallis) ve Švýcarsku. Vznikla 1. ledna 2014 sloučením obcí Betten a Martisberg. Před sloučením byl Bettmeralp název pro vesnici a lyžařské středisko. V zimě je součástí lyžařského areálu Aletsch Arena.\n\nZe součástí obce je Martisberg poprvné zmiňován roku 1311 jako Martisperg a Betten roku 1243 jako Bettan.\n\nStředisko Bettmeralp je situováno na jižně orientované terase, jižním směrem od 23 km dlouhého ledovce Aletschgletscher, v nadmořské výšce 1970 m, s dobrým výhledem na vrcholy Walliských Alp, zejména Weissmies, Dom, Matterhorn a Weisshorn. V Bettmeralp je v nadmořské výšce 2006 metrů jezero Bettmersee.\n\nCelá lokalita Eggen patří do Švýcarského kulturního dědictví.\n\nV Bettmeralp, stejně jako ve střediscích Fiescheralp a Riederalp, které jsou situaovány na stejné terase, je vyloučen provoz automobilů. Přístupný je lanovkou s dolní stanicí u vlakového nádraží Matterhorn Gotthard Bahn v Betten. Z Bettmeralp vede další lanovka do blízkosti vrcholu Bettmerhorn, ležícího přímo na ledovci Aletschgletscher.\n\nVesnice:\n\nBettmersee:\n\nAletschgletscher\n"}
{"id": "1194156", "url": "https://cs.wikipedia.org/wiki?curid=1194156", "title": "Fotokopírka", "text": "Fotokopírka\n\nFotokopírka (též jen kopírka) je přístroj, který rychle a levně vytváří kopie dokumentů a jiných obrázků. Většina nynějších fotokopírek používají technologii xerografie, což je suchý kopírovací proces, který využívá elektrostatické náboje a působení světla. Teplo, tlak nebo jejich kombinace se používá pro přenos toneru na papír. Lze používat i jiné technologie, jako například scanner a inkoustovou tiskárnu, ale xerografie je standardní způsob kopírování.\n\nXerografické fotokopírování bylo představeno Xeroxem v roce 1959, což nahradilo ostatní fotokopírky od firem jako Verifax, Photostat a zařízení, které používaly karbonový papír, cyklostyl a další kopírovací zařízení.\n\nFotokopírování je často používáno v oblastech byznysu, školství a státních centrech. I přestože se spekulovalo, že fotokopírky budou brzy zastaralé, protože by zaměstnanci začali používat více virtuální úložiště a cloudy místo skladování informací na papír. Avšak i dnes, v roce 2016, se fotokopírky nachází v každé firmě. Kolem roku 2010 se začaly propojovat role fotokopírek, faxů, scannerů a přes síť propojených tiskáren. Nyní už většina zařízení dokážou kopírovat a barevně tisknout.\n\n\nNegativní fotokopie má obrácené barvy, než původní dokument, což má za výsledek, že se písmena jsou bílé na černém papíře, než jak tomu má být v opačném případě. Negativní fotokopie starších nebo méně čitelných dokumentů vytváří lepší kopie, které se lépe čtou.\n\nChester Carlson, vynálezce fotokopírování, byl původně patentový zástupce a výzkum byl jeho koníčkem. Jeho práce v New Yorku obnášela to, že musel vyrábět velké množství kopií důležitých dokumentů. Artrickému Carlsonovi toto připadalo jako velmi nudná a náročná práce a motivovalo ho to k experimentům s fotovodivostí. Carlson experimentoval v kuchyni „elektrofotografováním“ a v roce 1938 si na tento proces nechal registrovat patent. První fotokopii vytvořil pomocí zinkového plátu pokrytým sírou. Na mikroskopickém plátku byla napsána slova „10-22-38 Astoria“, na plátek se dalo více síry a vystavil se světlu. Po odstranění plátu zůstala jen zrcadlově otočená slova. Carlson se snažil prodat svůj vynález více firmám, ale neuspěl, protože jeho vynález nebyl dokončený. Mezi roky 1939 a 1944 Carlsona odmítlo přes 20 firem jako např. IBM a General Electric. Nikdo z nich nevěřil, že se jeho vynález uchytí na trhu.\n\nV roce 1944 sepsala nezisková organizace Battelle Memorial Institute v Ohiu s Carlsonem smlouvu, aby podpořila jeho novou inovaci. Přes pět let institut vedl experimenty pro zlepšení procesu elektrofotografování. V roce 1947 si korporace Haloid přišla do institutu zařídit licenci k vývoji a prodeji kopírovacích zařízení, které měly fungovat na této technologii.\n\nZástupci firmy Haloid byli toho názoru, že slovo „elektrofotografování“ je příliš komplikované a špatně se pamatuje. Po jednání s profesorem „klasického jazyka“ v Univerzitě v Ohiu se Haloid a Carlson rozhodli změnit jméno procesu na „xerografie“, které pocházelo z řečtiny a slova měla znamenat „suché psaní“. Firma Haloid pojmenovala nové kopírky „Xeroxové přístroje“ a v roce 1948 se slovo „Xerox“ stalo obchodní značkou. Firmu Haloid poté přejmenovali na Xerox Corporation.\n\nV roce 1949 firma Xerox představila první xerografickou kopírku nazvanou jako Model A. Xerox se stal tak úspěšným, že v Severní Americe se pro fotokopírování používalo slovo „xeroxing“ (laicky řečeno xeroxování). Xerox tvrdě bojoval proto, aby se „Xerox“ nestalo obecným názvem. I když bylo slovo „Xerox“\" ve slovnících označeno jako synonym pro fotokopírování, tak firma Xerox žádala, aby se údaje upravily a lidé takovým způsobem slovo „Xerox“ nepoužívali.\n\nV raných 50. letech 20. století firma Radio Corporation of America (RCA) představila variaci, která fungovala na procesu Elektrofaxu, kde jsou obrázky přidělány přímo na speciálně ovinutý papír a tonerem rozptýleny v tekutině.\n\nOd 60. let do 80. let firma Savin Corporation vyvinula a prodávala kopírky s tekutým tonerem, které zahrnovaly technologii, na kterou tato firma měla patent.\n\nPřed rozšířením xerografických kopírek byly vyráběny stroje jako je např. Kodak nebo Verifax. Hlavním cílem fotokopírek byla nízká cena. Verifax v roce 1969 potřeboval $0.15 na kopii, zatímco Xerox už tiskl za $0.03 včetně papíru a nebylo potřeba manuální obsluhy velkého stroje. Fotostaty na drobné kopie byly v mnoha knihovnách v pozdních 60. letech 20. století, kde vyráběly kopie velikosti dopisů za $0.25. V tu dobu byla minimální mzda $1.65/hod a výrobky Xeroxu záhy poté zlevnily na $0.10 za kopii.\n\nVýrobci xerografických fotokopírek nejvíce těžili z vysokých cen konkurence v 60. a 70. letech. Koncem 70. let výrobci papírů prosadili xerografickou „průchodnost“ jako vlastnost pro většinu jejich kancelářských papírů.\n\nVětšinu fotokopírek již dnes nahradily inkoustové tiskárny.\n\nMezi hlavní výhody fotokopírek patří:\n\nBarevný toner byl k dispozici až po roce 1940, avšak plně barevné kopírky nebyly dostupné dokud 3M nepřišla s technologií \"Color-in-Color\" (barva v barvě) v kopírce z roku 1968, která více než na elektrostatickou technologii spoléhala na sublimační proces. První barevná elektrostatickou kopírkou od Xeroxu byl model 6500 v roce 1973.\n\nPozději se projevil trend přidávání digitální technologie do nových fotokopírek, takže začalo docházet k nahrazování analogové technologie. U digitálního kopírováním se kopírka skládá ze scanneru a laserové tiskárny. Tento design má mnoho výhod, jako např. automatické vylepšení kvality obrazu a také možnost „build jobs“ (tzn. skenovat obrázky stránky individuálně a zároveň tisknout). Některé digitální kopírky mohou pracovat jako vysokorychlostní skenery, takové modely typicky nabízejí možnost zaslání dokumentů přes email nebo je zpřístupnit na úložišti.\n\nVeliká výhoda digitálních kopírek je „automatické digitální porovnání“. Když například kopírujete dvacetkrát 20 stránek, tak digitální kopírka skenuje každou stránku jen jednou a poté použije uložené informace, aby vytvořila 20 kopií. U analogové kopírky se každá stránka skenuje dvacetkrát (což je dohromady 400 skenů).\n\nMéně výkonné kopírky také používají digitální technologii, avšak i přes to jsou jen standardní PC skenery kombinované s technologií inkoustových tiskáren nebo laserových tiskáren, oboje je však podstatně pomalejší než nové a výkonné kopírky. Na druhou stranu méně výkonné kopírky mají menší cenu za vyrobenou kopii.\n\nAby se zamezilo tomu, že by lidé používali barevné kopírky k padělání papírových peněz, zavedly některé státy „protipadělací“ technologie do jejich bankovek např. vodoznak, mikrotisk, hologramy, miniaturní proužky z plastu (nebo jiného materiálu) a inkoust, který při určitém úhlu pohledu mění barvu. Některé fotokopírky mají implementovaný software, který kopírce zamezí v kopírování peněz.\n\nBarevné kopírování také přivedlo risk k padělání dokumentů, jako řidičský průkaz, občanský průkaz, univerzitní diplomy atp. V některých řidičských průkazech jsou vloženy hologramy, což zlehčuje policii práci při rozeznání padělku. Univerzity zamezují padělání diplomů speciálními vodoznaky. Pokud se udělá kopie diplomu, tak se vodoznak velmi zvýrazní a zamezí kopii, aby byla použita k ilegálnímu použití.\n\nVystavení ultrafialové záření je problém. V raných dnech fotokopírek bylo senzorové světlo filtrováno na zelenou, aby bylo v normě pro senzibilitu fotokonduktivního povrchu. Toto filtrování efektivně odstranilo veškerou ultrafialovou. Dnes je používána směsice barev. Sklíčko přenáší ultrafialové paprsky mezi 325 a 400 nanometry. Kopírky, které produkují UV světlo např:. fluorescentní, wolfram, halogen nebo xenon vystavují dokumenty UV záření.\n\nDíky forenzní identifikaci lze nalézt podobnosti u produktů z psacích strojů, počítačových tiskáren či kopírek a mohou být vysledovány až ke zdroji díky nedokonalostem při tisknutí (výstupu). Mechanická tolerance mezi tonerem a podáváním papíru způsobuje páskování, které může odhalit informace ohledně mechanických vlastností jednotlivých zařízení. Často je možné identifikovat výrobce a značku, a dokonce v některých případech lze identifikovat tiskárnu pomocí porovnání známých sad tiskáren a porovnáním jejich výstupů.\n\nNěkteré kvalitní barevné tiskárny a kopírky mohou vložit stenografiky jejich identifikační kódy do tištěných stránek, v podobě téměř neviditelných žlutých teček. Některé zdroje uvádí, že právě toto dělají zařízení společností Xerox a Canon.\n\n\n"}
{"id": "1194157", "url": "https://cs.wikipedia.org/wiki?curid=1194157", "title": "Walide Khyar", "text": "Walide Khyar\n\nWalide Khyar, (* 9. června 1995) je francouzský zápasník – judista arabského (marockého) původu.\n\nS judem začínal na základní škole na předměstí Paříže v Châtenay-Malabry. Od roku 1993 se připravuje v klubu FLAM91 ve Villemoisson-sur-Orge. Ve francouzské seniorské reprezentaci se pohybuje od roku 2015. V roce 2016 se ziskem titulu mistra Evropy kvalifikoval na olympijské hry v Riu, ale takticky nezvládl zápas prvního kole proti domácímu Felipe Kitadaiovi.\n\n"}
{"id": "1194159", "url": "https://cs.wikipedia.org/wiki?curid=1194159", "title": "Miroslav Horňák", "text": "Miroslav Horňák\n\nMiroslav Horňák (18. března 1931, Skalica – 4. června 1994, Bratislava) byl slovenský filmový scenárista, dramaturg a režisér. Byl významnou postavou období rozkvětu slovenské dokumentaristiky v letech 1955 až 1960. V sedmdesátých letech 20. století však jeho tvorba podlehla normalizačnímu tlaku a Miroslav Horňák se podílel na režii hraných titulů poplatných komunistické ideologii.\n\nOd druhé poloviny 50. let 20. století působil Miroslav Horňák ve „Studiu dokumentárních filmů“ (\"Štúdio dokumentárnych filmov\") v ateliérech na Kolibě, kde zastával pozici vedoucího dramaturga. Byl duchovním otcem dokumentaristické skupiny, do které mimo jiné patřili i mladí absolventi FAMU v Praze Štefan Uher, Peter Solan a Martin Hollý ml. V roce 1959 byl z ideologických důvodů neostalinismu ze svého postu sesazen a na jeho místo nastoupili začínající Pavol Sýkora a Rudolf Urc.\n\nJako autor námětu a scénáře spolupracoval se Štefanem Uherem na třech jeho dokumentárních filmech. Prvním byl Uherův dokumentární debut \"Prvá brázda\" (\"První brázda\", 1955), který se reportážním způsobem usiluje zachytit situaci slovenských přesídlenců v českém pohraničí. Spolupráce pokračovala filmem \" Ľudia pod Vihorlatom\" (\"Lidé pod Vihorlatem\", 1956), který je výpovědí o osudech lidí v zapadlé vesnici na východním Slovensku, o jejich všední a úmorné každodenní práci. Třetím, tematicky nejodvážnějším dílem Štefana Uhera a Miroslava Horňáka je film \"Tu kráčajú tragédie\" (\"Zde kráčí tragédie\", 1957), otevírající tabuizované téma mladistvých delikventů. Zveřejnění filmu bylo považovalo za otevřenou kritiku politiky Komunistické strany Československa.\n\nV roce 1960 přešel Miroslav Horňák na pozici režiséra ve svém díle \"Bez konca\" (spolupráce na námětu a scénáři Štefan Uher), který je ztvárněním tématu „člověk a práce“. Film rezignoval na přímočarou konstrukci vztahů slova a obrazu, funkci komentáře převzaly autentické ruchy, vyjadřující dynamiku úkonů skupiny dělníků při bezstykovém spojování kolejnic. Příběh je zatlačen do pozadí, minimum situací je inscenováno a zdůrazněno jsou reportážní prvky. Odpor proti ideologickým schématům doby zde vyústil v odmítnutí dramaturgického diktátu fabulace.\n\nPo dokončení filmu \"Bez konca\" se Horňák autorsky na delší dobu odmlčel, až v roce 1968 režíroval experimentální \"Údolie večných karaván\" (\"Údolí věčných karavan\"). V této bezdialogové taneční pohádce se problémem stal nedostatek civilnosti pro autentickou poezii jako nezbytnou podmínku hodnoty pohádkového stylizovaného světa. Po neúspěšném přijetí filmu Horňák na experiment rezignoval. Rok 1969 znamenal návrat k dokumentu ve formě krátkometrážního filmu \"Dáma v čiernom\" (\"Dáma v černém\"). Tato černobílá metafora svobody a pocitu zrady patřila pro svůj „negativní obsah“ k filmům staženým z distribuce.\n\nV období normalizace sedmdesátých let, které ukončilo slibný vývoj slovenské kinematografie a pro mladé novátorské tvůrce znamenaly pozastavení kariéry, režíroval Miroslav Horňák celkem čtyři tituly. Prvním byla \"Noc s mačkou\" (\"Noc s kočkou\") z roku 1970, tragikomedie o náhodném setkání mladého muže s neznámou dívkou, vyprávění o lidských vztazích, důvěře a zklamání. Následovalo vojenské modelové drama \"Hľadači svetla\" (\"Hledači světla\") z roku 1971, kde se skupina odsouzených a popravčí četa společně ocitnou v zavalené šachtě. Díky tlaku ideologie zůstal tento film zúžen pouze na schematickou ilustraci třídních pouček.\n\nTitulem, který reprezentuje dobově příznačné snížení elementárních profesionálních kritérií v celé slovenské kinematografii, jsou \"Ohnivé križovatky\" (\"Ohnivé křižovatky\") z roku 1974, na kterých Horňák spolupracoval se scenáristou Paľo Gejdošem. Pracovní tematika se zde stává příležitostí k oslavné ilustraci „vítězné cesty“ socialismu na východním Slovensku.\n\nPosledním Horňákovým režijním počinem byl film \"Bludička\" z roku 1977, natočený ve spolupráci se scenáristou Ernestem Štricem. Film se vrací k roku 1968 i problémům emigrace, tuto naučnou moralitu o zvrácenosti kapitalismu se autoři neúspěšně snažili zatraktivnit detektivní zápletkou. Západ je zde představen jako umakartový svět plný umělého lesku, stejně neživý jako černobílé schematizované postavy.\n\nV osmdesátých letech Miroslav Horňák působil v dabingovém oddělení Bratislavského filmového studia.\n\n\n\n"}
{"id": "1194165", "url": "https://cs.wikipedia.org/wiki?curid=1194165", "title": "Maksim Mrvica", "text": "Maksim Mrvica\n\nMaksim Mrvica (* 3. květen 1975, Šibenik) je chorvatský klasický a crossoverový klavírista.\nMaksim Mrvica se narodil v chorvatském městě Šibenik. S hrou na klavír začal až jako osmiletý. Jeho rodiče, kteří nevěděli nic o klasické hudbě, byli zpočátku překvapeni jeho zálibou, ale podporovaly ho a přihlásili ho na lekce k soukromému učiteli. Ten brzy zjistil, že Maksim je neobvykle nadaný a doporučil ho přijmout na státní uměleckou školu v Šibeniku.\n\nKdyž měl Maksim 15 let, do jeho života vpadla válka za nezávislost. Celé tři roky musel žít s rodiči v suterénu jejich domu a ukrývat se před bombami dopadajúcimi na Šibenik. Ve cvičeních na klavír však pokračoval spolu se svou učitelkou Marijou Seksiovou, navzdory válce.\n\nV roce 1993 se zúčastnil soutěže v Záhřebu. Podle jeho vyjádření \"\"lidé říkali, že si zasloužím vyhrát už jen proto, že jsem ze Šibeniku. Říkali: 'My víme, že tam je peklo. Kde jste vůbec cvičili?' Ale po tom, jak jsem zahrál, mi tleskali ne proto, že mě litovali.\"\". Hned po tom, co Maksim dohrál svou skladbu, organizátoři zastavili celou soutěž a prohlásili ho vítězem.\n\nPo výhře v soutěži začal Maksim studovat v Záhřebu u jednoho z nejlepších chorvatských učitelů, profesora Vladimira Krpani. Později přestoupil na hudební akademií Franze Liszta v Budapešti a své studium ukončil v Paříži.\nJeho orientace je bisexuální\n\nSvé první album \"\"Gestures\"\" nahrál v roce 2000 po návratu do Chorvatska. I když do něj nevkládal velké naděje, album se stalo jedním z nejprodávanějších domácích alb a bylo oceněno chorvatskou hudební cenou \"Porin\" (album roku 2002 v kategorii klasické hudby).\n\nO rok později se Maksim setkal se skladatelem Tonci Huljicem, který pro něj začal psát skladby a seznámil ho s hudebním producentem Melem Bushem. Ten po úspěchu dívčího houslového kvarteta Bond hledal pro své vydavatelství EMI Classics klavíristy, kteří by dokázali vytvořit mix popové a klasické hudby. Maksim mu ihned zaimponoval. V roce 2003 nahrál s vydavatelstvím EMI Classics své zatím nejúspěšnější crossoverové album \"\"The Piano Player\"\". Mělo neuvěřitelný úspěch. Získal za něj zlatou desku v Malajsii, Číně, Indonésii, platinovou desku na Tchaj-wanu, v Singapuru i v rodném Chorvatsku. V Hongkongu dokonce získal dvojitou platinovou desku a během dvanácti týdnů se držel na prvním místě v tamní \"HMV International Pop Chart\".\n\nAlbum \"\"Variations Part I & amp; II\"\" mu přineslo platinovou desku z Tchaj-wanu. Ve stejném roce absolvoval úspěšné turné po Asii, kde si zahrál s Moskevským symfonickým orchestrem. Se svým dalším albem \"\"A New World\"\" prorazil v Japonsku. Turné k albu zakončil domácím vystoupením v Záhřebu. O rok později vydal album \"\"Electrik\"\", se kterým podnikl koncertní turné po celé Asii, východní Evropě a zakončil ho v Londýně. Toto album lze označit za \"najcrossoverovější\", protože úpravy jednotlivých písní se často pohybují na hranici čistého techna. Za tuto hranici se pak dostali čtyři remixy, které obsahovalo druhé bonusové CD. V těchto remixech je klasická hudba smíšena s technem, housem a drum'n'basem. Album, které vyšlo v listopadu 2007, neslo název \"\"Pure\"\". Šlo o čistě klavírní provedení jeho předešlých nejslavnějších písní obohacených o nový aranžmá. Toto album je mezi fanoušky opravdovou raritou, protože krátce po vydání musel být stažen z prodeje kvůli konfliktu s nahrávací společností a k lidem se dostalo jen pár kopií. Dodnes je prakticky nemožné ho najít na internetu. V březnu 2008 Maksim vydal jakousi náhradu za Pure nazvanou \"Pure II\" a kompilaci jeho největších hitů \"Greatest Maksim\", která uzavírá jednu etapu v jeho kariéře.\n\nPo delším čase, v roce 2011, vyšlo album \"Appassionata\", které však po ne zcela šťastném výběru písní nezískalo takový ohlas jako jeho předešlá alba. Do Mrvicovy diskografie přibylo koncem listopadu 2012 nové album s názvem \"\"The movies\"\". Maksim zde zřejmě i ze strategických důvodů poprvé během své desetileté kariéry výrazněji změnil své hudební zaměření, když se od klasických děl přesunul ke slavným filmovým melodiím. Deska obsahuje upravené klavírní verze písní z přelomových filmů (Kmotr, Gladiátor, Rocky, Mision Impossible, Piráti z Karibiku, Ledová hora aj). Prvním singlem, ke kterému již vyšel i klip, je Kmotr, který se natáčel na jižním pobřeží Anglie v ruinách divadla \"The Minack Theatre\". V říjnu 2014 Maksim vydal nové album \"Mezzo E Mezzo\". Polovina alba je crossoverová, druhá klasická. .\n21. června 2012 o 22. hodině se na hlavním náměstí Frapa uskutečnila premiéra hodinového dokumentárního filmu o Mrvicově životě – \"Hrvatska Rapsodija: Maksim Mrvica\". Dokument mimo jiné popisuje Maksimovy klavírní začátky a problémy během války. Mrvica v něm vzpomíná, jak každý den přes minové pole tajně docházel za svou učitelkou klavíru do suterénu hudební školy. Na premiéře filmu režírovaném chorvatskou dokumentaristkou Bruno Bajićovou přišel i samotný Maksim.\n\nVideoklipy byly natočeny k písním \"The Gypsy Maid\", \"New World Concerto\", \"Somewhere In Time\", \"Nostradamus\", \"Kolibri\", \"Exodus\", \"Olympic Dream\", \"The Flight of the Bumble Bee\", \"Prelude in C\", \"Anthem\", \"Child in Paradise\", \"Habanera\", \"The Godfather\" a \"Ballet Moderne\".\nMaksim se oženil se svou dětskou láskou Annou, se kterou má dcerku Leeloo. Na začátku jeho kariéry žili v Londýně, avšak po deseti letech se usadili v rodném Chorvatsku. Jejich láska trvala 18 let. Začátkem roku 2013 Mrvica potvrdil zprávu o jejich rozvodu. Odůvodnil ho tím, že pár měl již delší dobu manželské problémy. Hlavně kvůli své dcerce ale nadále udržují přátelský vztah.\n\n\n"}
{"id": "1194167", "url": "https://cs.wikipedia.org/wiki?curid=1194167", "title": "Kostel svatého Martina (Biskupice)", "text": "Kostel svatého Martina (Biskupice)\n\nKostel svatého Martina je římskokatolický chrám v obci Biskupice-Pulkov v okrese Třebíč. Je chráněn jako kulturní památka České republiky.\n\nPrvní písemná zmínka o kostele pochází z roku 1398. Jde o stavbu pozdně renesanční se středověkým jádrem. V roce 1834 byla přistavěna oratoř a hudební kruchta.\n\nJedná se o jednolodní chrám skládající se z odsazeného trojboce uzavřeného kněžiště, k jehož zdi přiléhá čtyřboká sakristie, z lodi obdélníkového půdorysu a hranolové věže. Ve věži je zavěšeny tři zvony (dva pocházející z 16. století, třetí z roku 1601).\n\nJe farním kostelem biskupické farnosti.\n"}
{"id": "1194171", "url": "https://cs.wikipedia.org/wiki?curid=1194171", "title": "Pia Wurtzbachová", "text": "Pia Wurtzbachová\n\nPia Alonzo Wurtzbachová (* 24. září 1989 Stuttgart) je filipínská modelka a herečka. V roce 2015 byla zvolena úřadující držitelkou titulu Miss Universe.\n\nNarodila se ve Stuttgartu německému otci a filipínské matce, od dětství žije ve filipínském městě Cagayan de Oro. Od roku 1996 vystupovala jako dětská herečka a moderátorka na televizní stanici ABS-CBN pod jménem \"Pia Romero\", pod kterým také účinkovala ve filipínských filmech \"Kung Ako Na Lang Sana\" (2003), \"All My Life\" (2004) a \"All About Love\" (2006). Absolvovala kulinářskou školu v Manile. Třikrát se zúčastnila národní soutěže krásy Binibining Pilipinas, kterou v roce 2015 vyhrála a kvalifikovala se tak do finále Miss Universe konaného 20. prosince 2015 v Las Vegas. V závěru soutěže moderátor Steve Harvey vyhlásil vítězkou Ariadnu Gutiérrezovou z Kolumbie, ale po pár minutách se omluvil a opravil výsledky, takže korunku pro Miss Universe získala Wurtzbachová jako třetí zástupkyně Filipín v historii.\n\n"}
{"id": "1194180", "url": "https://cs.wikipedia.org/wiki?curid=1194180", "title": "Nodar Dumbadze", "text": "Nodar Dumbadze\n\nNodar Dumbadze (gruzínsky \"ნოდარ დუმბაძე\", 14. července 1928 Tbilisi – 19. září 1984 Tbilisi) byl gruzínský spisovatel. Psal především humorně laděné prózy z válečné a poválečné Gruzie.\n\nVystudoval právo na univerzitě v Tbilisi. V roce 1972 se stal členem předsednictva svazu sovětských spisovatelů a tajemníkem svazu gruzínských spisovatelů. Za svou tvorbu obdržel Státní cenu Šotu Rustaveliho (1975) a Leninovu cenu (1980).\n\n\n\n"}
{"id": "1194188", "url": "https://cs.wikipedia.org/wiki?curid=1194188", "title": "Noma", "text": "Noma\n\nNoma je dvoumichelinská restaurace v dánské Kodani vedená kuchařem René Redzepim. Restaurace otevřela v roce 2003 a je známá svým znovuobjevením a interpretací nordické kuchyně. Název Noma je složenina dvou dánských slov „nordisk“ (nordická) a „mad“ (jídlo). Noma obdržela čtyřikrát (2010, 2011, 2012 a 2014) ocenění za nejlepší restauraci na světě časopisu Restaurant.\n\nŠéfkuchař a majitel René Redzepi plánuje uzavřít restauraci na současném místě (ve čtvrti Christianshavn) na konci roku 2016 a znovuotevřít ji v roce 2017 poblíž Kodaně spolu s městskou farmou, jež by zásobovala restauraci.\n\n"}
{"id": "1194189", "url": "https://cs.wikipedia.org/wiki?curid=1194189", "title": "Kostas Kariotakis", "text": "Kostas Kariotakis\n\nKostas Kariotakis, řecky \"Κώστας Καρυωτάκης\" (30. říjen 1896, Tripolis – 20. červenec 1928, Preveza) byl řecký básník. Začal psát pod vlivem francouzského symbolismu, postupně však směřoval k poezii realistické a satirické. Jeho poezie byla, i vzhledem k psychickému rozpoložení autora (trpěl celoživotně depresemi), plná pesimismu, beznaděje, odmítavého postoje k životu, až nihilismu, byť postupně tyto pocity přerůstaly v trpkou ironii.\nJeho otec byl stavební inženýr, proto se rodina musela často stěhovat a Kostas tak navštěvoval hned několik základních škol. V Chanii roku 1913 odmaturoval na gymnáziu. Vzápětí se zapsal na Právnickou fakultu Kapodistriasovy univerzity. Absolvoval roku 1917. V roce 1918, ještě za války, byl v Soluni zatčen jako dezertér. Musel se nahlásit ke splnění vojenské služby, avšak zapsal se na Filozofickou fakultu a dostal odklad.\n\nV roce 1919 se pokoušel rozjet svou vlastní právnickou kancelář, ale neuspěl. Ve stejném roce založil s přítelem satirický časopis \"Gamba\". Měl úspěch, ale cenzura ho zakázala po pouhých šesti číslech.\n\nStal se poté vládním úředníkem, byl v této funkci různě přemisťován, nejprve do prefektury Arty, později do prefektury Kyklady a Attikoviotia. Roku 1923 byl ze svého místa propuštěn a nastoupil na Ministerstvo sociálních věcí. V dobrém postupu mu zabránilo, že se angažoval v odborech. Navíc se mu úřednická práce příčila a přispívala k jeho neustálým depresím. V jejich důsledku také roku 1928 spáchal sebevraždu zastřelením\n\nPrvní básně publikoval roku 1912, ještě jako gymnazista. V roce 1919 vydal svou první básnickou sbírku \"Ο πόνος του ανθρώπου και των πραγμάτων\". Kritika ji přijata spíše vlažně.\nRoku 1920 získal druhou cenu v básnické soutěži ve Filadelfii, a to za nevydanou sbírku \"Τραγούδια της πατρίδας\". Cenu převzal jeho přítel Charilaos Sakellariadis, Kariotakis se zrovna léčil ve vojenské nemocnici v Athénách. Oceněná sbírka nikdy nevyšla, ale některé básně autor zařadil do druhé sbírky \"Νηπενθή\", která vyšla roku 1921. Se Sakellariadisem napsal divadelní hru \"Pel-Mel\". Třetí a poslední sbírku básní \"Ελεγία και Σάτιρες\" vydal roku 1927. Chtěl se poté vrhnout na prózu, ale deprese a sebevražedné sklony byly silnější.\n"}
{"id": "1194191", "url": "https://cs.wikipedia.org/wiki?curid=1194191", "title": "Zdeněk Lyčka", "text": "Zdeněk Lyčka\n\nZdeněk Lyčka (* 30. dubna 1958 Frýdek-Místek) je český politik, překladatel a spisovatel.\n\nStudoval na ekonomické fakultě Vysoké školy báňské - Technické univerzity Ostrava a později na Karlově univerzitě. Před revolucí pracoval jako programátor, od roku 1990 působil na Ministerstvu zahraničních věcí. Později působil na českém vevyslanectví v Kodani (1991–1996) a byl rovněž českým velvyslancem v Dánsku (2008–2012). Rovněž byl ředitelem českého centra ve Stockholmu. Rovněž se věnoval překládání severské a angloamerické literatury. Spolu se svou manželkou Violou přeložil grónské mýty a pověsti od Knuda Rasmussena. Za knihu dostal Cenu Josefa Jungmanna. Roku 2011 přešel se třemi Dány na lyžích Grónsko. Z této cesty publikoval knihu \"Na lyžích napříč Grónskem\". Později vydal další knihu nazvanou \"Na kajaku z Prahy do Severního moře\".\n\n"}
{"id": "1194192", "url": "https://cs.wikipedia.org/wiki?curid=1194192", "title": "Gustav Kopal", "text": "Gustav Kopal\n\nGustav Kopal (16. dubna 1913 nebo 18. dubna 1920 Jenišovice – 14. března 1968 Praha) byl československý válečný letec. Po skončení války byl perzekvován komunistickým režimem.\n\nGustav Kopal se narodil 16. dubna 1913 v Jenišovicích čp. 59 (statek Červený dvůr). Někdy se uvádí jako datum narození i 18. duben 1920 tamtéž. Před druhou světovou válkou byl zaměstnán jako mechanik. Po vypuknutí války odešel do Francie, kde se zapojil do odboje jako letec. Sloužil u francouzské jednotky Bataillon de l’Air 122. Po okupaci Francie Německem odešel do Velké Británie.\n\nVe Velké Británii se v hodnosti seržanta přidal k 311. československé bombardovací peruti u RAF. Na letadle sloužil jako přední střelec (F/AG). Dne 6. února 1941 při náletu na přístav Boulogne s Wellingtonem Mk.Ic L7842, KX-T došlo letadlu cestou zpět na základnu po ztrátě orientace palivo. Posádka proto musela přistát na malém polním letišti u města Flers v okupované Francii. Kopal i zbytek posádky se tak dostali do německého zajetí. Prošel několika zajateckými tábory, odkud se pokusil několikrát utéct.\n\nPo válce zůstal Kopal u československé armády. Po komunistickém puči se stal jako britský letec nepohodlný a v roce 1949 ho z armády propustili. Následovalo šikanování za strany komunistického režimu. Dostával například jen podřadné práce.\n\nV 60. letech byl částečně rehabilitován.\n\nZemřel v roce 1968 v Praze, pohřbený je v Přepeřích.\n\n\n"}
{"id": "1194200", "url": "https://cs.wikipedia.org/wiki?curid=1194200", "title": "Hudební festival Antonína Dvořáka Příbram", "text": "Hudební festival Antonína Dvořáka Příbram\n\nHudební festival Antonína Dvořáka Příbram (dříve V Příbrami) se koná každoročně v období od konce dubna do konce května, resp. začátku června v Příbrami a okolních městech a obcích (Divadlo Antonína Dvořáka Příbram, kostel sv. Jakuba Staršího, Zámeček Ernestinum (Galerie Fr. Drtikola), Památník A. Dvořáka ve Vysoké u Příbrami, Zámek Březnice, Zámek Dobříš a další). Festivalový program tvoří průměrně deset koncertů. Byl založen roku 1969 díky iniciativě Společnosti Antonína Dvořáka.\n\nÚsilím předsedy Společnosti Antonína Dvořáka, dr. Karla Mikysi a zejména Františka Černého, ředitele Okresního kulturního střediska v Příbrami, získal festival hned zpočátku výraznou podporu Ministerstva kultury i významných podniků regionu (Kovohutě Příbram, ZRUP Příbram, ČUP, SVA Příbram a dalších). \nOd roku 1990 převzalo organizaci festivalu Divadlo Antonína Dvořáka Příbram. V letech 1996 až 1998 se organizace festivalu ujala Nadace Hudebního festivalu Antonína Dvořáka, která však byla nucena kvůli legislativním změnám (zákon o nadacích podmiňující jejich existenci stálým jměním 500 tisíc Kč) opět předat festival Divadlu A. Dvořáka. Následně pořádání festivalu přešlo na Odbor školství a kultury Městského úřadu Příbram, resp. Odbor školství, kultury, sportu a informačních služeb, který do roku 2015 organizoval festival ve spolupráci s festivalovým výborem, v čele s mistrovým vnukem, Antonínem Dvořákem III. V té době, roku 2012, se stal Hudební festival Antonína Dvořáka Příbram rovněž členem Asociace hudebních festivalů ČR.\n\nVe snaze o soustavný rozvoj festivalu po stránce umělecké i ekonomické bylo v roce 2015 přistoupeno Městským úřadem Příbram k transformaci festivalu, spočívající v přesunu pořadatelství vč. licenčních práv na nově vzniklou neziskovou organizaci Dvořákovo Příbramsko, z.ú. V jejím čele stojí dosavadní programová ředitelka HF AD Příbram, Mgr. Albína Houšková, předsedou správní rady se stal opět Antonín Dvořák III. \n\nDo roku 1990 na festivalu vystoupili z významných českých hudebních těles např. Česká filharmonie, Symfonický orchestr hlavního města Prahy FOK, Pražský komorní orchestr, Slovenská filharmonie či Filmový symfonický orchestr, ze zahraničních Leningradská filharmonie, Moskevská státní filharmonie, Varšavská státní filharmonie nebo Royal Philharmonic Orchestra London. Z dirigentů zavítali do Příbrami, resp. Vysoké u Příbrami Marek Emler, Charles Groves, Arvīds Jansons a Dimitrij Kitajenko, ze sólistů Gabriela Beňačková, Ivana Mixová, Jana Jonášová, Beno Blachut, Eduard Haken, Václav Zítek, Ivo Žídek, Felix Slováček, Václav Hudeček. V posledních letech se na festivalu představili např. Eva Urbanová, Dagmar Pecková, Jaroslav Svěcený, Jiří Bárta, Ivan Ženatý, Adam Plachetka či Kateřina Englichová.\n\nSoučástí festivalu jsou doprovodné akce zaměřené jak speciálně na děti (operní představení uzpůsobené pro děti apod.), tak na širokou veřejnost (akce Den s Antonínem Dvořákem ad.). \n\n"}
{"id": "1194202", "url": "https://cs.wikipedia.org/wiki?curid=1194202", "title": "Zámecký park (Klášterec nad Ohří)", "text": "Zámecký park (Klášterec nad Ohří)\n\nZámecký park v Klášterci nad Ohří patří k nejlépe zachovalým historickým parkům v Ústeckém kraji. Vysokou ohradní zdí sousedí s městskou památkovou zónou, část hranic parku tvoří řeka Ohře . Na rozloze 9,5 ha tu roste téměř 900 ks dřevin. \n\nDějiny parku jsou spjaty s historií místního zámku. Při jeho přestavbě v letech 1666–1670 tu Michael Osvald Thun nechal založit barokní zahradu, kde květinové záhony a nízko stříhané ploty doplňovaly kamenné sochy a kašny. Zahrada byla rozdělena do tří částí, které od sebe oddělovaly nízké kamenné balustrády zdobené vázami s živými květinami a plastikami. Součástí zahrady byl i letohrádek západně od zámecké budovy, za nímž zahrada přecházela do ohraničené obory. Podoba tohoto letohrádku, který je spolu se zahradou dílem architekta Jeana Baptisty Matheye, se zachovala na nástěnných malbách thunského zámečku v Ledči nad Sázavou. Rukopis tohoto architekta nese i dochovaná sala terrena, kterou lemuje 12 pískovcových soch z dílny Jana Brokoffa. Jedná se o plastiky alegorií světadílů a ročních období i bájných hrdinů. Jan Brokoff působil v Klášterci nad Ohří v letech 1685–1687 a vytvořil i sochu Tritóna, která je umístěna v zámeckém kašně, a několik dalších soch v okolí. Poblíž barokní zahrady se nacházela ohrazená zelinářská zahrada.\n\nRoku 1691 nechal Michael Osvald Thun v horní části zámeckém parku postavit z černovického pískovce kaple Sedmi bolestí Panny Marie. \nBarokní zahrada byla udržována až do požáru zámku v roce 1784. Nedostatek finančních prostředků, který způsobil zpomalení rekonstrukce vlastní zámecké budovy, omezoval zároveň údržbu náročných architektonických kompozic barokní zahrady. Současně se i začínaly uplatňovat nové názory na parkovou dispozici, které upřednostňovaly neformálnost a volnost. Tyto změny vyústily v zakládání přírodně krajinářských parků anglického typu.\nPo požáru zámku v roce 1784 již proto nebyla barokní zahrada obnovena. 12. března 1785 panství Klášterec věnovalo městu jednu z fontán a dvanáct plastik z balustrád, došlo ke zbourání chátrajícího letohrádku, a park byl rozšířen o bývalou oboru směrem ke Kyselce (lázně Evženie), západní prohlídkový okruh. O rozšíření parku se zasloužil Josef Osvald Thun (1817–1883), který byl i uznávaným botanikem. Podle jeho projektu postupoval vrchní zahradník Vincenz Stibal, po kterém je pojmenován jeden z prohlídkových okruhů parkem (Stibalův okruh). V roce 1829 byla zahrada rozšířena o část v předzámčí, tehdy nejspíš vznikl rybníček pro labutě. Roku 1838 byl park zvětšen o někdejší zelinářskou zahradu při Ohři. V roce 1856 vypukl v panském pivovaru, který sousedil se zámkem, další požár, který zničil zámek a přilehlé hospodářské budovy. Zničen byl i panský mlýn a soukromé domky. Josef Osvald Thun se rozhodl neobnovovat stavby v plném rozsahu. Nechal strhnout panské stavby na východ od zámku a vykoupil i soukromé domky, aby mohl park zvětšit o romantické partie podél říčního toku.\n\nPark se rozvíjel také v letech 1876–1913 za dr. Osvalda Thuna, majitele zdejšího panství a zároveň kláštereckého starosty, který byl erudovaným botanikem a dendrologem. V původním parku anglického typu byla dána přednost běžným středoevropským stromům, které měly později působit mohutností svého vzrůstu a svou přirozenou ušlechtilostí. Druhá polovina 19. století se však klonila více k raritě, vzácnosti, byť i na základě nepřirozených mutací. Nelze přejít ani naučný podtext těchto zahrad, v Klášterci nad Ohří byly názvy jednotlivých stromů nadepsány na porcelánových tabulkách. Na skaliskách pod horní cestou bylo rozšířeno alpinum. Negativně pak do vývoje parku zasáhly obě světové války a následný poválečný odsun německého obyvatelstva. K částečné koncepční obnově zámku i parku pak došlo v letech 1972–1875, kdy byly provedeny nové výsadby.\n\nNa přelohu 19. a 20. století byl park proslulý velice bohatým sortimentem pěstovaných dřevin. Dochoval se soupis jehličnanů, podle kterého v roce 1906 rostlo v parku 189 taxonů jehličnatých dřevin, z toho 35 taxonů smrku a 25 taxonů jedle. Cypřišky a zeravy zastupuje 42, resp. 25 druhů a kultivarů. Mimo pamodřín rostly v parku jehličnaté dřeviny všech rodů, které je možné ve střední Evropě pod širým nebem pěstovat. Bylo to i větší množství sekvojovců obrovských, dva druhy cedrů, pajehličník přeslenitý a hlavotis peckovitý. Některé druhy dovezených dřevin zde byly vysazeny vůbec poprvé na českém území – z těch známějších to je např. smrk pichlavý, jedle stejnobarvá a jedle španělská. Vzácnější druhy však nepřežily krutou zimu na přelomu let 1928–1929. \nPodle inventarizace z let 1979–1980 rostlo v parku celkem 200 taxonů stromů a keřů – 71 taxonů jehličnanů a 129 taxonů listnáčů. \nVýsadba byla realizována i ve druhé polovině 90. let minulého století, parkový sortiment byl rozšířen např. o dub cer, liliovník tulipánokvětý a zmarličník japonský. \n\nInventarizace dřevin v roce 2010 zjistila v parku celkem asi 150 taxonů jehličnatých a listnatých stromů a keřů, což je o 50 méně než dává inventarizace v období 1979–1980. \nV letech 2013–2014 bylo vysazeno 80 listnatých a 18 jehličnatých stromů, 1129 keřů a dále trvalky a cibuloviny. Sortiment listnatých dřevin rozšířily např. dub bahenní, dub šarlatový, a velmi cenný dub velkoplodý, javor kapadocký, javor červený, či kaštanovník jedlý. \nNa jaře roku 2016 bylo v jednotlivých okruzích dřevěnými tabulkami označeno 49 vzácných dřevin. V západním okruhu je to 21 dřevin, mezi nimiž jsou pamodřín Kaempferův a bříza Maximovičova. Impozantním dojmem zde působí urostlý platan javorolistý. Jedná se například o korkovník amurský, katalpu trubačovitou, šácholan přišpičatělý, paulovnii plstnatou a liliovník tulipánokvětý. Hojně jsou zde zastoupeny jehličnany všech rodů. Najdeme zde metasekvoji čínskou, jedlovce kanadské, různé druhy cypřišů.\n\nPark slouží jako vyhledávané místo odpočinku místních i návštěvníků města a zdejších lázní. Na přírodně upravených cestách se smí jezdit na kole. Konají se zde kulturní a společenské akce, v letech 1998–2010 to bylo každé dva roky mezinárodní setkání uměleckých kovářů EUROKOV, které ve spolupráci s městem organizoval umělecký kovář, sochař a restaurátor Karel Meloun. Od roku 2014 se zde každé dva roky koná mezinárodní sochařské sympozium Paměť krajiny, které vede místní sochařka Jitka Kůsová. Od r. 2006 se tu každoročně koná festival současného tance s mezinárodní účastí SIRAEX, jehož organizátorem je Základní umělecká škola J. A. Komenského v Klášterci nad Ohří. \nVzdělávací botanický přínos parku je podpořen dřevěnými tabulkami s názvy stromů v českém jazyce, němčině a latině, které jsou připevněny provazy přímo na kmenech 49 stromů a vydáním nového knižního průvodce, který blíže popisuje cenné dřeviny i historii parku. \n\n"}
{"id": "1194205", "url": "https://cs.wikipedia.org/wiki?curid=1194205", "title": "Some Kinda Love", "text": "Some Kinda Love\n\n„Some Kinda Love“ je píseň americké skupiny The Velvet Underground. Její původní studiová verze vyšla v březnu roku 1969 na albu \"The Velvet Underground\". Autorem textu i hudby k písni je Lou Reed, který v její původní verzi rovněž zpíval. Koncertní verze písně vyšly na albech \"\" (1974), \"Live MCMXCIII\" (1993), \"\" (2001), \"Final V.U. 1971-1973\" (2001) a \"The Complete Matrix Tapes\" (2015). Reed vydal vlastní koncertní verzi písně na albu \"Live in Italy\" (1984; totožná nahrávka byla vydána také na novějším albu \"Live in Concert\") Česká kapela The Plastic People of the Universe vydala coververzi písně na svém koncertním albu \"Trouble Every Day\". Anglická kapela Levellers 5 vydala svou verzi písně na desce \"Heaven & Hell: A Tribute to The Velvet Underground\".\n\n"}
{"id": "1194208", "url": "https://cs.wikipedia.org/wiki?curid=1194208", "title": "Lumír Kantor", "text": "Lumír Kantor\n\nLumír Kantor (* 31. března 1962 Olomouc) je český dětský lékař, soudní znalec a vysokoškolský pedagog, od roku 2016 senátor za obvod č. 61 – Olomouc (nestraník za KDU-ČSL), od roku 1997 primář novorozeneckého oddělení Fakultní nemocnice Olomouc.\n\nV letech 1977 až 1980 se vyučil automechanikem na Odborném učilišti a praktické škole Mohelnice a v dalších letech vystudoval ve stejném městě střední průmyslovou školu silnoproudé elektrotechniky (maturoval v roce 1983). Následně pracoval v opravně elektromotorů.\n\nPozději absolvoval Lékařskou fakultu Univerzity Palackého v Olomouci (promoval v roce 1990 a získal titul MUDr.), jeho oborem se stala neonatologie (péče o novorozence). Nejdříve působil jako dětský lékař v Přerově, od roku 1993 pracuje ve Fakultní nemocnici Olomouc, kde je od roku 1997 primářem Novorozeneckého oddělení s JIP. V roce 2003 ukončil postgraduální externí studium na téma \"Variabilita srdeční frekvence u novorozence v prvních třech dnech života\" (získal titul Ph.D.). Je členem České neonatologické společnosti České lékařské společnosti J. E. Purkyně, v letech 2005 až 2009 a opět od roku 2013 její předseda (už od roku 1996 člen výboru).\n\nV roce 1999 patřil mezi zakladatele \"Nadačního fondu Maličkých\", kterému od té doby předsedá. Angažuje se také v obecně prospěšné společnosti Sluňákov – centrum ekologických aktivit města Olomouce (mezi roky 2006 a 2013 a opět od roku 2015 jako člen správní rady). Na konci roku 2013 spoluzaložil \"Nadační fond DĚTI NA DLANI\", jehož je od té doby zároveň předsedou správní rady. Je také soudním znalcem, vyučuje na Lékařské fakultě UP v Olomouci.\n\nLumír Kantor žije v Olomouci, je ženatý a má tři děti. Podle svých slov byl velmi určující pro jeho život skauting, který byl za minulého režimu potlačovaný a u jehož obnovy v roce 1989 byl přítomen.\n\nVe volbách do Senátu PČR v roce 2016 kandidoval jako nestraník za KDU-ČSL v obvodu č. 61 – Olomouc. Se ziskem 27,62 % hlasů postoupil z druhého místa do druhého kola, v němž nakonec porazil poměrem hlasů 52,44 % : 47,55 % kandidáta hnutí ANO 2011 Milana Brázdila. Stal se tak senátorem.\n"}
{"id": "1194211", "url": "https://cs.wikipedia.org/wiki?curid=1194211", "title": "Emberiza", "text": "Emberiza\n\nEmberiza je jeden ze čtyř rodů strnadů z čeledi strnadovití. Další rody strnadů jsou \"Latoucheornis\", \"Melophus\" a \"Miliaria\". Jedná se o velmi početný rod, přičemž jeden druh je dokonce již vyhynulý. Zároveň je ale zástupcem rodu i nejznámější druh čeledi strandovitých; strnad obecný. Patří sem ale například i strnad zahradní. Samotný rod poprvé popsal významný švédský biolog Carl Linné ve svém 10. vydání \"Systema Naturae\" roku 1758.\n\nTato skupina je velmi různorodá a ptáci se vyskytují po celém světě a liší se i vzhledem. Obecně jsou to jednotvárně zbarvení ptáci, jejichž zbarvení je převážně hnědé nebo černé, avšak například právě strnad obecný je výrazně žlutý. Podobně je zbarvení strnad černohlavý, který je tak převážně žlutě zbarvený. Druhy strnad hnědohlavý, obojkový, viničný, cvrčivý, obecný, zahradní, bělohlavý, černohlavý, malinký, rolní a strnad rákosní se vyskytují i v Česku, některé zde dokonce hnízdí. Na druhou stranu, strnad japonský obývá převážně, jak již název napovídá, Japonsko.\n\nVe většině případů jde o ptáky, kterým dle IUCN připadá status málo dotčený (LC), avšak existují výjimky. Mimo prehistorického druhu \"Emberiza alcoveri\" mají například strnad obojkový nebo podhorský status zranitelný. Strnadi šedí, bělohrdlí a japonští jsou téměř ohrožení a strnadu Jankowského přísluší status ohrožený.\n\n"}
{"id": "1194213", "url": "https://cs.wikipedia.org/wiki?curid=1194213", "title": "Angie Harmon", "text": "Angie Harmon\n\nAngela Michelle \"Angie\" Harmon (* 10. srpna 1972, Highland Park, Texas, USA) je americká televizní a filmová herečka a modelka. Je známá díky účinkování v seriálech Baywatch Nights a Právo a pořádek.\n\nOd července 2010 hraje detektivku Jane Rizzoli v seriálu .\n\nAngie Harmon se narodila 10. srpna 1972, v Highland Park, Texas, rodičům Daphne Demar a Lawrenci Pauilu \"Larry\" Harmonovi.\n\nHarmonová pracovala jako dětská modelka, v roce 1987, vyhrála modelingovou soutěž Seventeen. Pracovala jako modelka pro Calvin Klein a Giorgio Armani.\n\n"}
{"id": "1194214", "url": "https://cs.wikipedia.org/wiki?curid=1194214", "title": "Ján Piroh", "text": "Ján Piroh\n\nJán Piroh (17. prosince 1946, Považská Bystrica – 30. ledna 2003, Bratislava) byl slovenský dokumentarista, známý především filmy s horolezeckou tematikou a cestopisnými reportážemi.\n\nJán Piroh studoval v letech 1961 až 1965 uměleckou fotografii na Střední škole umělecko-průmyslové v Bratislavě. Po ukončení studia se pokoušel dostat na pražskou FAMU a dva roky pracoval jako fotograf pro Duslo Šaľa. V roce 1969 byl přijat na obor filmové a televizní kamery do Prahy. Po absolvování studia v roce 1973 získal místo kameramana v zpravodajském filmu Studia krátkých filmů (\"Štúdio krátkych filmov\") v Bratislavě a do roku 1982 se podílel na tvorbě žurnálů \"Týden ve filmu\" a \"Sonda\". Mezi jeho tehdejší spolupracovníky patřili Igor Dobiš, Štefan Bujna, Mikuláš Fodor, Ľudovít Veselý a jiní. V roce 1976 se mu podařilo natočit první samostatnou reportáž \"Výstup na Rysy\", která se objevila v devátém čísle filmového žurnálu \"Sonda\".\n\nUž v reportážích byla u Jána Piroha přítomna autorská invence, schopnost vytěžit z události její humorné i kritické aspekty. Tato zpravodajská zkušenost ovlivnila i dokumentární tvorbu. Piroh spojil pozitivní publicistické zaujetí, které připomíná Kudelkova díla ze šedesátých let, s dokumentaristickou vyvážeností tvaru. Poetiku Pirohovy tvorby charakterizují občansky angažovaná témata, například ekologie, ale i reportážní kameramanské stylizace. K formě jeho děl patří i prolínání hraných prvků s dokumentárními.\n\nDíky zrušení interního nařízení o zákazu režírování filmů jinými než interními režiséry Studia krátkého filmu mohl Jan Piroh debutovat v roce 1978 filmovým portrétem o mistryni sportu Anně Matouškové \"22 + 4\". V rámci aktuálně politického dokumentárního filmu natočil v roce 1980 film \"Smetisko\" (\"Smetiště\"), ve kterém zobrazil znečišťování životního prostředí v Bratislavě se zaujetím bezprostředně zainteresovaného. Od ostatních podobných filmů se \"Smetisko\" odlišuje tendencí dopátrání se skutečně poslední příčiny špatného stavu. Publicistická reportáž ovlivnila i \n\"Kroniku 1825 dní\" (1981) o bilanci volebního období v Petržalce. V díle \"Ťažké plechovky, kontrola, ľahký koniec\" (1981) spojuje dokumentární a hrané prvky.\n\nVe filmu \"Malebná cesta dolu Váhom\" (1983) pokračoval Ján Piroh v ekologických tématech - sleduje znečišťování Váhu od pramene až k ústí, funkčně využívá kontrast s textem o Váhu ze začátku 19. století. Oproti jeho předchozím dílům je zřejmé stupňování stylizačních postupů (zejména v epizodách). Příkré kontrasty, ironie a expresivní stylizace podmiňují sugestivnost známých faktů. I v tomto snímku spojuje autor dokumentární a hrané prvky.\n\nK vrcholům Pirohovy tvorby patří celovečerní film \"Kangchenjunga\" (1981) zaznamenávající přípravy, cestu a výstup horolezecké expedice na himálajskou horu Kančendženga. Na rozdíl od předchozích i následujících podobných filmů Piroh nekladl důraz na turisticko-estetické záběry hor či takzvanou objektivitu reportáže, ale upřednostnil obrazový deník. Autor pokračoval v úsilí o odkrytí skrytých obsahů horolezeckých expedic jak ho naznačil již \"Druhý výstup na Nanga Parbat\" Dušana Trančíka. Piroh expedici do Himálají ani nekomentuje, ani nepopisuje, ale zobrazuje důsledně prizmatem osobních zkušeností. Pro \"Kangchenjungu\" je příznačná rovnováha zážitku a vyčerpávající informace o průběhu události.\n\nSnímek \"Volanie v tiesni\" (\"Volání v tísni\", 1984) se pohybuje ve sféře publicistiky, která přibližuje práci příslušníků Veřejné bezpečnosti na Silvestra a Nový rok 1984. V následujícím období se Ján Piroh věnoval už pouze hranému filmu. K dokumentu se vrátil až v devadesátých letech, kdy pracoval v STV Bratislava (1992 až 1994). Od roku 1995 natáčel dokumentární filmy pro Českou televizi a českou filmovou společnost Febio (\"Jak se žije\", \"OKO\", \"Zpověď\", \"Cestománie\" a \"GEN – Galerie elity národa\").\n\nJán Piroh spolupracoval jako druhý kameraman na hraných filmech režiséra Juraje Jakubiska \n\"Na shledanou v pekle, přátelé\" (\"Dovidenia v pekle, priatelia!\", 1970/90), \"Tisícročná včela\" (1983), \"Pehavý Max a strašidla\" (1987).\n\nRežijní debut Jána Piroha v hraném filmu \"Sagarmatha\" (1988, supervize Juraj Jakubisko) navazuje na dokumentární film \"Kangchenjunga\". Piroh natočil dramatický příběh o horolezecké výpravě na Mount Everest. Film se pokouší o realistické zachycení atmosféry ve výpravě, o odhalování složitých mezilidských vztahů ve vypjatých nebezpečných situacích a o zachycení dramatického zápasu lidské vůle a touhy po překonání nebezpečí.\n\n\n\n"}
{"id": "1194216", "url": "https://cs.wikipedia.org/wiki?curid=1194216", "title": "Atletika na Letních olympijských hrách 2000 – desetiboj muži", "text": "Atletika na Letních olympijských hrách 2000 – desetiboj muži\n\nDesetiboj na LOH 2000 v australském Sydney (27. - 28. 9. 2000) byl celkovou úrovní výsledných bodů spíše mírně slabší, ale přesto zde byly k vidění velmi zajímavé výkony. Mírně kontroverzním vítězem se stal Estonec Erki Nool výkonem 8640 bodů, za ním skončil Čech Roman Šebrle (8604 bodů) a bronz bral těsně Američan Chris Huffins (8595 bodů). Zajímavé je, že Šebrle o rok později překonal světový rekord (9026 bodů) a na dalších OH 2004 v Athénách zvítězil, Huffins po této sezóně naopak ukončil svoji atletickou kariéru. Velkou smůlu měl úřadující světový rekordman a mistr světa Tomáš Dvořák, který měl problémy s kolenem a závod dokončil až na 6. místě.\n\nErki Nool podle platných pravidel pravděpodobně neměl zaznamenat jediný platný pokus v disku, což by vyneslo druhý olympijský titul Romanu Šebrlemu a na bronzovou pozici posunulo Brita Deana Maceyho. Estonec měl ale velké štěstí, protože jeho rovněž nepovedený třetí pokus po dvou přešlapech rozhodčí nakonec uznali (snad šlo o snahu vyhnout se skandálu). Zadní část nohy Noola se však jasně dotkla okraje kruhu, což je běžně klasifikováno jako faul. Například i Tomáš Dvořák, který ve chvíli odhodu stál jen několik metrů od Noola pro média později prohlásil, že si je naprosto jistý Noolovým přešlapem. Zlatá medaile nicméně Estoncovi již nejspíš zůstane.\n\nPodle očekávání začal nejlépe Američan Huffins, který proletěl stovku za 10,48 sekundy a nechal za sebou Noola (10,68 s) i Šebrleho (10,92 s). V dálce si vedli dobře Nool (776 cm), Huffins (771 cm) i Šebrle (762 cm). V kouli vrhl Huffins 15,27 m, Šebrle za ním zůstal jen o 5 cma Nool o 16 cm. Skok do výšky zvládl nejlépe Šebrle (212 cm), za ním Huffins (209 cm) a s odstupem Nool (200 cm). Čtyřstovku naopak ovládl Estonec s časem 46,71 s, Šebrle (48,20 s) i Huffins (48,31 s) ztráceli. 110 m. překážek zvládl nejlépe Šebrle (13,87 s) před Huffinsem (13,91 s) a s odtupem před Noolem (14,48 s). V disku se Nool zachránil sporným třetím pokusem (43,66 m), Šebrle (44,39 m) a zejména Huffins (49,55 m) hodili dál. Tyč zvládl z trojice nejlépe Nool (500 cm), Šebrle zaostal o 20 a Huffins o 30 cm. Také oštěp vyhrál mezi medailisty Nool (65,82 m) před Šebrlem (64,04 m) a Huffinsem (56,62 m). V závěrečném běhu na 1500 metrů byl z tria medailistů nejlepší Šebrle (4:28,79 min), čímž celkově předstihl Huffinse (4:38,71 min), ale nestačil už bodově na Noola (4:29,48 min.). Nool tak zvítězil o 34 bodů před Šebrlem a o 45 bodů před Huffinsem.\n\nTomáš Dvořák se potýkal se zdravotními problémy, přesto zvítězil v celém poli desetibojařů ve dvou disciplínách - vrhu koulí (15,91 m) a hodu oštěpem (69,94 m). Ani to ale nestačilo na lepší než šesté místo pro papírového favorita závodu. Na 14. místě skončil poslední český účastník soutěže Jiří Ryba, a to výkonem 8056 bodů. Závod dokončilo celkem 25 ze 38 startujících závodníků.\n\n"}
{"id": "1194217", "url": "https://cs.wikipedia.org/wiki?curid=1194217", "title": "Důl Sviadnov", "text": "Důl Sviadnov\n\nDůl Sviadnov byla část závodu Staříč I. Byly zde dvě jámy, výdušná jáma č. I/1 a vtažná jáma č. I./2. Pro svoji jedinečnou kruhovou konstrukci byla těžní věž výdušné jámy prohlášená za kulturní památku ČR.\n\nVýchodní část dobývacího pole Staříč tvořila lokalita Sviadnov, která je oddělená centrálním zlomem od západního dobývacího pole. Uhlonosný karbon je zastoupen slojemi spodních hrušovských a petřkovických vrstev ostravského souvrství.\n\nVýchodně silnice 48411 Ostravská nebo také tzv. staré cestě z Ostravy do Frýdku-Místku na katastrálním území obce Sviadnov, 15 km jižně od Ostravy, se nachází areál bývalého hlubinného dolu závodu Staříč I. lokalita Sviadnov. V roce 1962 byly zahájeny přípravy úpravou terénu v místě výstavby. V roce 1963 byl založen důl československým státem zastoupeným OKD n.p. V tomtéž roce se započalo s hloubením výdušné jámy Staříč č.I/1 – Sviadnov. V roce 1965 byla stavba dolu zastavena a obnovena až v roce 1984. V roce 1964 až 1965 byla nad jámou postavena kruhová železobetonová těžní věž vysoká 28 m. Autorem projektu je Ivo Lange. Hlavu těžní věže tvořila prosklená kruhová strojovna vybavená těžním strojem ČKD typu K 2010 (průměr kotouče 2 000 mm a šířka 1 000 mm) systém Koepe s asynchronním motorem o výkonu 250 kW. Těžní zařízení je jednočinné s jednou jednoetážovou dopravní nádobou (klecí) s protizávažím. Klec byla uzpůsobena pro dopravu dvou důlních vozíků za sebou. Objem vozů byl 1,25 m. Těžní lana mají průměr 22,4 mm, vyrovnávací lana jsou plochá rozměrů 87x15 mm. Odsávání důlních větrů bylo zabezpečeno dvojicí ventilátorů ARA 1 2800/2700 vyrobených v závodech Milevsko. V roce 1984 bylo zahájeno hloubení vtažné jámy Staříč č. I/2. Těžní věž vtažné jámy byla příhradová. Těžní stroj pro dvojčinné těžení typ 2B 6121L byl vyroben ČKD, stejnosměrný elektromotor byl napájen z tyristorového měniče. Těžní nádoby byly čtyřetážové pro dva vozíky na etáži za sebou. Objem vozíků byl 1,25 m. Těžní lana měla průměr 63 mm. Ve strojovně se nacházelo mobilní havarijní dopravní zařízení MHDZ ZH 1500 \n\n2. května 2014 byly odpojeny ventilátory výdušné jámy a uvedeny do konzervačního stavu. Obě jámy jsou vtažné vzájemně propojeny II. patrem, s dolem Staříč jsou propojena na III. patře.\n\nOd 13. 11. 2000 je kruhová těžní věž chráněnou nemovitou kulturní památkou ČR, zapsanou v ÚSKP 10. 7. 2002 po číslem 50524/8-4065.\n\n\n"}
{"id": "1194219", "url": "https://cs.wikipedia.org/wiki?curid=1194219", "title": "Chris Huffins", "text": "Chris Huffins\n\nChris Huffins (* 15. dubna 1970, Brooklyn, USA) je bývalý americký atlet, specializující se na atletický víceboj.\n\nPřed začátkem desetibojařské kariéry hrál také závodně basketbal a závodil ve sprintech a skoku do dálky. Jeho největšími úspěchy jsou zlatá medaile na Panamerických hrách ve Winnipegu roku 1999 a dvě bronzové medaile z mistrovství světa v atletice v roce 1999 v Seville a následně olympijských her v Sydney v roce 2000. Měl pověst muže skvělého úvodu, ale horšího druhého dne desetiboje. Zatímco byl výborným sprinterem (na halové šedesátce je stále držitelem světového vícebojařského rekordu s časem 6,61 s. a na stovce jej donedávna držel s časem 10,22 s.), disciplíny jako hod oštěpem nebo běh na 1500 m byly jeho slabinami. Po skončení atletické kariéry se stal trenérem univerzitních studentů - atletů, čemuž se věnuje do dnešních dnů.\n\n\n"}
{"id": "1194233", "url": "https://cs.wikipedia.org/wiki?curid=1194233", "title": "Dům U Ferusů (České Budějovice)", "text": "Dům U Ferusů (České Budějovice)\n\nDům U Ferusů je příkladem příměstského hospodářského dvora, upraveného v 19. století pro rozsáhlou povoznickou živnost. V současnosti je sídlem českobudějovického územního odborného pracoviště Národního památkového ústavu. Je chráněn jako kulturní památka České republiky.\n\nPůvodně se zde předpokládá existence dvou menších hospodářství, patřících českobudějovickým měšťanům, která byla sloučena pod společným vlastníkem v 60. letech 18. století. Na počátku 19. století došlo ke stavebnímu sloučení a průčelní objekt sloužící převážně k bydlení získal klasicistní podobu, převážně zachovanou dodnes. Dvorní křídla plnila hospodářské funkce. Od roku 1874 zde sídlila zasilatelská firma Ferus. V letech 1890-1891 Antonín Ferus rozšířil budovy o druhé zadní nádvoří se skladovými objekty, konírnami a kolnami, ale byly doplněny i byty. Roku 1929 byla do náměstí přistavěna obchodní místnost. Po roce 1951 zde sídlilo podnikové ředitelství ČSAD a následně po roce 1980 Výzkumný ústav pro zúrodňování zemědělských půd. Od roku 1995 objekt užívá Národní památkový ústav, který sem v roce 2013 umístil sídlo územního odborného pracoviště v Českých Budějovicích.\n\nNPÚ objekt využívá pro administrativu a služby veřejnosti (knihovna, archiv), ale pořádá zde též příležitostné akce pro veřejnost (koncerty, přednášky, dílny, výstavy).\n\nPatrové i přízemní budovy obklopují dva uzavřené dvory.\n"}
{"id": "1194236", "url": "https://cs.wikipedia.org/wiki?curid=1194236", "title": "James Burnham", "text": "James Burnham\n\nJames Burnham (22. listopadu 1905 – 28. července 1987) byl americký filozof a politický teoretik. Byl faktickým vůdcem amerického trockistického hnutí. V pozdějších letech Burnham opustil marxismus a obrátil se do politické pravice. Jeho nejznámějším dílem je Manažerská revoluce z roku 1941. V roce 1955 pomohl založit časopis National Review, do kterého psal příspěvky po zbytek života. V roce 1983 mu prezident Ronald Reagan udělil Prezidentskou medaili svobody. Na začátku listopadu 1978 jej postihla mozková mrtvice, která ovlivnila jeho zdraví a krátkodobou paměť. Zemřel na rakovinu ledvin a jater doma v Kentu ve státě Connecticut dne 28. července 1987. Byl pohřben v Kentu 1. srpna 1987. \n\n"}
{"id": "1194237", "url": "https://cs.wikipedia.org/wiki?curid=1194237", "title": "Ludvík Jaroslav Bernard", "text": "Ludvík Jaroslav Bernard\n\nLudvík Jaroslav Bernard, \"někdy uváděn\" Ludvík Jan (6. června 1827, Kladno - 30. července 1882, Praha) byl český malíř.\n\nByl absolventem pražské a vídeňské malířské akademie. Jeho díla jsou hlavně portréty, historické a kostelní obrazy. Jedny z jeho z obrazů se nacházejí v kostele Nejsvětější Trojice ve Slaném či v kostele Narození Panny Marie v Novém Strašecí. V kostele sv. Martina v Sedlčanech zhotovil v letech 1865–1866 dva obrazy s námětem \"Srdce Ježíšova a Srdce Panny Marie\".\n\n\n"}
{"id": "1194242", "url": "https://cs.wikipedia.org/wiki?curid=1194242", "title": "Atletika na Letních olympijských hrách 1992 – desetiboj muži", "text": "Atletika na Letních olympijských hrách 1992 – desetiboj muži\n\nDesetiboj na LOH 1992 v Barceloně (5. - 6. srpna 1992) byla kláním nejlepších vícebojařů planety. Nedorazil pouze favorizovaný Američan Dan O'Brien, který neskočil při domácí kvalifikaci základ v tyči. O několik týdnů později nicméně překonal světový rekord Daleyho Thompsona ve francouzském Talence výkonem 8891 bodů. V Barceloně se stal nakonec vítězem Čech Robert Změlík výkonem 8611 bodů. O 199 bodů porazil domácího závodníka Antonia Peñalvera (8312 b.) a o 302 bodů bronzového Američana Davea Johnsona (8311 b.). Změlík tak představuje jakéhosi předchůdce skvělých českých vícebojařů Tomáše Dvořáka a Romana Šebrleho (který zvítězil na LOH 2004 v Athénách). Ze 36 startujících vícebojařů závod dokončilo 28.\n\nZmělík si vedl velmi dobře od začátku, zaběhl jednu z nejrychlejších \"stovek\" (10,78 s) a zvítězil přede všemi v dálce (787 cm). Antonio Peñalver (11,09 - 754) i Johnson (11,16 - 733) zůstali vzadu. V kouli jasně kraloval Antonio Peñalver s 16,50 m, Johnson vrhl 15,28 m a Změlíkův náskok tak mírně stáhli (14,53 m). Ve výšce skočili Antonio Peñalver i Změlík 206 cm, Johnson zůstal na 200 cm. Na 400 metrů byl o víc než vteřinu (48,65 s) lepší Změlík (Peñalver 49,66 s, Johnson 49,76 s). Rovněž na 110 m překážek Změlík kraloval časem 13,95 s, zatímco Španělovi muselo stačit 14,58 s a Američan zvládl jen 14,76 s. V disku si naopak vedl lépe Antonio Peñalver (49,68 m) i Johnson (49,12 m) před Změlíkem (45,00 m). V tyči skončil Antonio Peñalver na 490 cm, zatímco Johnson i Změlík se přenesli přes 510 cm. V oštěpu byl z medailistů nejlepší Američan (62,86 m), Změlík (59,06 m) lehce porazil Antonia Peñalvera (58,64 m). V závěrečném běhu na 1500 metrů si Změlík s velkým náskokem pohlídal zlato (4:27,21 min) před Peñalverem (4:38,02 min) i Johnsonem (4:36,63 min). Změlík v průběhu závodu vyhrál dvě disciplíny (dálku a 110 m př.) a byl zcela suverénní. Někteří z budoucích velkých vícebojařů (Erki Nool, Mike Smith nebo Eduard Hämäläinen) závod nedokončili.\n\n"}
{"id": "1194243", "url": "https://cs.wikipedia.org/wiki?curid=1194243", "title": "Das Wikipedia-Lexikon in einem Band", "text": "Das Wikipedia-Lexikon in einem Band\n\nWikipedia Lexikon in einem Band (doslova \"Lexikon Wikipedie v jednom svazku\") je německý tištěný všeobecný jednosvazkový lexikon, který je zkrácenou verzí německé online-encyklopedie Wikipedia. \n\nObsahuje zkrácené verze článků, které byly na německé wikipedii navštíveny nejčastěji v letech 2007/2008. Kniha byla vydána v září 2008 ve vydavatelství Wissen media Verlag, prodává se v běžných německých knihkupectvích. Obsah této knihy podléhá GFDL, tudíž je na konci uveden seznam okolo 90 000 uživatelů Wikipedie, včetně těch, co psali jiné články než vybrané v encyklopedii. \n\n"}
{"id": "1194244", "url": "https://cs.wikipedia.org/wiki?curid=1194244", "title": "Seznam dílů seriálu Dům z karet", "text": "Seznam dílů seriálu Dům z karet\n\nToto je seznam dílů seriálu \"Dům z karet\". Americký webový televizní seriál \"Dům z karet\" měl premiéru přes streamovací službu Netflix. V hlavních rolích účinkují Kevin Spacey a Robin Wright. První série seriálu je založena na motivy BBC seriálu se stejným názvem. V ČR seriál vysílá od 13. ledna 2016 na ČT2.\n\n<onlyinclude></onlyinclude>\n\n30. října 2017 společnost Netflix oznámila, že šestá řada bude finální a její premiéra se uskuteční v roce 2018. O den později však bylo oznámeno, že se zastavuje produkce šesté řady na dobu neurčitou, nebyla ale úplně zrušena. Stalo se tak po obvinění představitele hlavní role Kevina Spaceyho ze sexuálního obtěžování nezletilého chlapce. 3. listopadu 2017 bylo Netflixem oznámeno, že Kevin Spacey se nebude podílet na natáčení dalších řad.\n"}
{"id": "1194249", "url": "https://cs.wikipedia.org/wiki?curid=1194249", "title": "Jeremy Stacey", "text": "Jeremy Stacey\n\nJeremy Stacey (* 27. září 1963) je britský bubeník.\n\nV první polovině 90. let 20. století hrál se svým bratrem-dvojčetem Paulem v popové skupině The Lemon Trees, která nahrála dvě alba. Později spolupracoval s různými umělci, jako jsou Sheryl Crow, Noel Gallagher, The Waterboys, Thomas Anders, Echo & the Bunnymen, Joe Cocker, Sia Furler nebo Ryan Adams. V roce 2016 se stal členem skupiny King Crimson, v níž nahradil jednoho ze tří bubeníků Billa Rieflina, který se o rok později do skupiny vrátil; Stacey ovšem v kapele zůstal.\n"}
{"id": "1194250", "url": "https://cs.wikipedia.org/wiki?curid=1194250", "title": "Městská střední odborná škola Klobouky u Brna", "text": "Městská střední odborná škola Klobouky u Brna\n\nMěstská střední odborná škola Klobouky u Brna je středoškolské zařízení v Jihomoravském kraji, okres Břeclav. Škola nabízí studijní maturitní obory: agropodnikání, informační technologie, obchodní akademie. Dojíždějícím studentům nabízí škola ubytování na DM, který se nachází přímo v areálu školy.\n"}
{"id": "1194254", "url": "https://cs.wikipedia.org/wiki?curid=1194254", "title": "Anna Hubáčková", "text": "Anna Hubáčková\n\nAnna Hubáčková (* 6. září 1957 Ratíškovice) je česká politička a bývalá úřednice, od roku 2016 senátorka za obvod č. 79 – Hodonín, v letech 2014 až 2018 starostka obce Ratíškovice na Hodonínsku (od roku 2018 pak radní obce), nestranička za KDU-ČSL.\n\nV letech 1972 až 1976 vystudovala Gymnázium Hodonín a následně mezi roky 1976 a 1981 Fakultu stavební Vysokého učení technického v Brně (získala titul Ing.). Později v letech 1992 až 1995 absolvovala ještě bakalářský obor místní správa na Právnické fakultě Masarykovy univerzity (získala titul Bc.).\n\nV minulosti působila jako vedoucí referátu životního prostředí Okresního úřadu Hodonín a od roku 2001 jako vedoucí Odboru životního prostředí Krajského úřadu Jihomoravského kraje. Od ledna 2015 je jednatelkou společnosti Baník Ratíškovice a od června téhož roku členkou dozorčí rady akciové společnosti Vodovody a kanalizace Hodonín.\n\nAnna Hubáčková žije v obci Ratíškovice na Hodonínsku. V roce 2005 jí byla udělena Cena ministra životního prostředí za dlouholetou práci pro životní prostředí Jihomoravského kraje.\n\nV komunálních volbách v roce 2014 byla zvolena zastupitelkou obce Ratíškovice na Hodonínsku, když z pozice nestraníka vedla tamní kandidátku KDU-ČSL. Vzhledem k tomu, že strana v obci volby vyhrála, byla dne 3. listopadu 2014 zvolena starostkou obce. Nahradila tak dlouholetého starostu Ing. Josefa Uhlíka. Ve volbách v roce 2018 post zastupitelky obce obhájila jako nestraník za KDU-ČSL. Následně se stala na konci října 2018 radní obce.\n\nV krajských volbách v roce 2016 kandidovala jako nestraník za KDU-ČSL do Zastupitelstva Jihomoravského kraje, ale neuspěla.\n\nVe volbách do Senátu PČR v roce 2016 kandidovala jako nestraník za KDU-ČSL v obvodu č. 79 – Hodonín. Se ziskem 28,30 % hlasů postoupila z prvního místa do druhého kola, v němž porazila poměrem hlasů 67,78 % : 32,21 % sociálního demokrata Zdeňka Škromacha a stala se senátorkou.\n"}
{"id": "1194266", "url": "https://cs.wikipedia.org/wiki?curid=1194266", "title": "Naháč (okres Trnava)", "text": "Naháč (okres Trnava)\n\nNaháč je obec na Slovensku v okrese Trnava.\n\nV obci je římskokatolický kostel sv. Michala archanděla z roku 1596.\n\n"}
{"id": "1194272", "url": "https://cs.wikipedia.org/wiki?curid=1194272", "title": "Robie House", "text": "Robie House\n\nFrederick C. Robie House je vila postavená v prérijním stylu nacházející se v Chicagském sousedství Hyde Park. Od 28. listopadu 1963 je to národní historická americká památka Spojených států amerických. Stavba byla dokončena v roce 1909, byla navržena architektem Frankem Lloyd Wrightem. Je proslulá jako nejlepší příklad prvního Amerického architektonického stylu – Prérijní architektury. V roce 2014 byla rezidence nominována na zápis do seznamu UNESCO.\n\nPro tuto stavbu je charakteristická červená římská cihla, ze které je budova postavena.\n\nTento dům byl navržen pro úspěšného podnikatele Fredericka C. Robieho, manželku Lauru Hieronymus a jejich dvě děti. Pozemek, na kterém stojí residence je naproti University of Chicago, manželé se chtěli držet společenského života vysoké školy. V domě rodina přibližně 16 let bydlela, poté sloužil pro Chicago Theological Seminary do roku 1958, až do roku 1997 zde sídlila místní univerzita. V současnosti je rezidence spravována Frank Lloyd Wright Preservation Trust a je otevřena jako muzeum.\n\n"}
{"id": "1194274", "url": "https://cs.wikipedia.org/wiki?curid=1194274", "title": "Mark Tajmanov", "text": "Mark Tajmanov\n\nMark Jevgeňjevič Tajmanov (: \"Марк Евгеньевич Тайманов\", 7. února 1926 Charkov – 28. listopadu 2016 Petrohrad) byl ruský šachový velmistr a klavírní virtuóz.\n\nNarodil se v Charkově v židovské učitelské rodině, od dětství žil v Leningradě. Projevoval mimořádný hudební talent, v roce 1936 hrál roli malého houslisty Janky ve filmu \"Beethovenův koncert\". Vystudoval Petrohradskou konzervatoř, vystupoval jako klavírista, často i s manželkou Ljubov Brukovou, společně vydali také několik desek. Na šachových turnajích doprovázel na klavír šachistu Vasilije Smyslova, který svým barytonem přednášel písně a árie.\n\nBěhem šachové kariéry vyhrál pětkrát mistrovství Leningradu, startoval na třiadvaceti mistrovstvích SSSR, mistrem se stal v roce 1956. Ve stejném roce byl členem sovětského týmu, který vyhrál šachovou olympiádu v Moskvě.\n\nV letech 1953 a 1971 se zúčastnil Turnaje kandidátů, v roce 1955 byl akademickým mistrem světa. V roce 1961 vyhrál Dortmundské šachové dny, v roce 1970 turnaj ve Wijku aan Zee. Byl mezi deseti nejlepšími sovětskými šachisty, nominovanými roku 1970 k Utkání století SSSR – svět, na sedmé šachovnici získal proti Wolfgangu Uhlmannovi 3,5 bodu ze čtyř partií.\n\nV roce 1971 mu byl odebrán titul zasloužilého mistra sportu a nesměl cestovat na Západ. Jeho vysokou prohru ve čtvrtfinále turnaje kandidátů s Bobby Fischerem totiž funkcionáři pokládali za sabotáž mající za cíl poškodit prestiž sovětského šachu. Dalším důvodem byla i skutečnost, že u něj byla při celní prohlídce nalezena kniha Alexandra Solženicyna.\n\nByl členem Klubu Michaila Čigorina jako hráč, který během kariéry dokázal porazit šest mistrů světa: Michaila Botvinnika, Vasilije Smyslova, Michaila Tala, Tigrana Petrosjana, Borise Spasského a Anatolije Karpova.\n\nByl významným šachovým teoretikem, publikoval řadu odborných knih a vedl šachovou rubriku v časopise Ogoňok. Byl tvůrcem Tajmanovovy varianty Nimcovičovy indické obrany.\n\nVe věku 78 let se stal otcem dvojčat.\n\n"}
{"id": "1194275", "url": "https://cs.wikipedia.org/wiki?curid=1194275", "title": "Knihovna města Hradce Králové", "text": "Knihovna města Hradce Králové\n\nKnihovna města Hradce Králové (též Centrum celoživotního vzdělávání) je novostavba vzniklá v roce 2013 revitalizací velké části tovární budovy Vertex podle projektu architekta Davida Vávry. Nachází se ve Wonkově ulici č 1261/1a v Hradci Králové.\n\nKrálovéhradecká knihovna byla založena v roce 1896 v domě čp. 59 za katedrálou sv. Ducha a v době 1. světové války i v následujícím meziválečném období se několikrát stěhovala do více či méně vyhovujících objektů. V roce 1939 získala prostory bývalého Záložního a úvěrního ústavu v Tomkově ulici čp. 177, a později i v sousedním domě, kde sídlila do roku 2013. Během doby se mnohokrát změnil název i zřizovatelé knihovny; od 1. ledna 2003 se zřizovatelem stalo opět město Hradec Králové.\n\nZ důvodů narůstajícího knihovního fondu a zvyšujícího se počtu čtenářů přestaly stávájící využívané prostory vyhovovat a bylo třeba knihovnu přestěhovat do většího objektu. V roce 2003 proto zakoupilo město za necelých třicet milionů korun tři čtvrtiny průmyslového objektu továrny Vertex ve Wonkově ulici (v jedné čtvrtině objektu sídlí vydavatelství Garamon s tiskárnou). Tato budova byla vybrána pro svoji výhodnou polohu (spadá ještě do Gočárova centra), dostupnost veřejnou dopravou i velice dobrý stav.\n\nTovárnu dal postavit jako přádelnu bavlny v roce 1908 podnikatel Richard Anninger podle projektu rakouského architekta Bruno Bauera, průkopníka železobetonových konstrukcí. Dvoupodlažní stavba, kterou tvoří monolitický železobetonový skelet se stala jednou z ukázkek průmyslové architektury počátku 20. století v Čechách. Po znárodnění byla v budově zřízena továrna n.p. Vertex, která vyráběla skleněná vlákna do sklolaminátu. Hygienicky závadný provoz byl v osmdesátych letech 20. století uzavřen.\n\nPro projekt revitalizace továrny na městskou knihovnu a centrum celoživotního vzdělávání byl vybrán ateliér architekta Davida Vávry, který má řadu zkušeností s obnovou průmyslových objektů i celých zón pro kulturní účely. Novostavba za necelých 200 milionů Kč byla slavnostně otevřena 20. března 2013.\n\nArchitekt David Vávra se rozhodl při rekonstrukci továrního objektu respektovat původní charakter stavby. Ve zprávě k architektonické studii uvedl, že „technicky řešené detaily skeletové konstrukce mají harmonickou eleganci, takže není nutno je zakrývat“. Téměř veškeré nové členění jsou buď transparentní skleněné příčky nebo regály a polopříčky, čímž byla zachována působivost stávajícího železobetonového skeletu.\n\nNa střeše dvoupodlažního objektu vznikla terasa s pergolami, která slouží v letních měsících jako čítárna.\nV rohu je umístěná velká kovová konstrukce velryby (určená pro popínavou zeleň), která byla inspirována knihou Zahrada Jiřího Trnky. Předěl mezi knihovnou a tiskárnou vydavatelství Garamon tvoří věž a zároveň světelný poutač, znázorňující knihu s literárními úryvky, připomínající nové využití budovy.\n\nV prostorné přízemní chodbě je umístěn centrální informační pult, kde je mimo jiné možné vrátit vypůjčené knihy. Do patra lze vystoupit dvěma půlkruhovými schodišti, jejichž zábradlí jsou tvořena barevnými maketami obalů knih se jmény slavných autorů (Kafka, Remarque, Hrabal, Lustig nebo Hemingway).\n\nNalevo od hlavního chodu se nachází literární kavárna a Zvuková knihovna pro nevidomé a slabozraké. Vpravo od vchodu je velký sál pro pořádání přednášek, koncertů nebo projekcí, který slouží i jako výstavní prostor. Do centrální chodby jsou také orientovány šatny a hygienická zařízení. V prostoru mezi dvěma půlkruhovými schodiští je umístěna kruhová zvedací plošina v proskleném válci. V zadní části přízemí pak prosklené zadní únikové schodiště a výtahy.\n\nV zadní části přízemí se rovněž nachází vstup do administrativní části knihovny s kanceláří ředitelky, konferenčním salónkem a kancelářemi dalších provozů.\nV 1. patře s vestavěným mezipatrem se nachází oddělení pro dospělé, dětské oddělení, hudební oddělení a referenční centrum se střediskem Europe Direct. Mezi dětským a hudebním oddělením je umístěn malý sálek pro 40 návštěvníků, kde je možné pořádat besedy, autorská čtení apod. V prostorech mezi regály jsou studijní stolky i pracoviště s přístupem na internet. V hudebním oddělení jsou sezení opatřena zabudovanými sluchátky.\n\nV prostoru referenčního centra se nachází několik uzamykatelných prosklených studijních boxů, které jsou vybaveny pracovním stolem s počítačovým připojeným k síti, křesílkem, malou skříňkou a věšákem. Studijní box si návštěvník může pronajmout na 14 dní.\nStřešní terasa s kovovou konstrukcí „velryby moudrosti“ a pergolami porostlými zelení byla projektována jako odpočinkové místo a čítárna v letních měsících. V roce 2017 knihovna zakoupila sadu lehátek, která čtenáři mohou využít k příjemnému trávení času s knihou.\n\n\n"}
{"id": "1194278", "url": "https://cs.wikipedia.org/wiki?curid=1194278", "title": "László Budai", "text": "László Budai\n\nLászló Budai (19. července 1928 – 2. července 1983) také znám jako László Bednarik, či Budai II, byl maďarský fotbalista a fotbalový trenér. Budai se narodil  Budapešti a hrál na pozici středopolaře či útočníka za Ferencvárosi TC, Honvéd a reprezentaci Maďarska. V padesátých letech patřil k legendární maďarské reprezentaci známé jako Zlatá jedenáctka. Dalšími členy byli: Ferenc Puskás, Zoltán Czibor, Sándor Kocsis, József Bozsik a Nándor Hidegkuti.\n\nBudai čtyřikrát vyhrál maďarskou ligu. Poprvé za Ferencvárosi TC v roce 1949, když k jeho spoluhráčům mezi jinými patřili Zoltán Czibor and Sándor Kocsis. V lednu 1949, když se v Maďarsku dostali k moci komunisté, byl Ferencváros shledán nevhodným, aby se stal armádním nebo policejním klubem, kvůli pravicové a nacionální minulosti. Namísto toho se dostal pod křídla ÉDOSZ, odborového sdružení pracovníků v potravinářství, a nejlepší hráči včetně Budaie, Czibora a Kocsise byli odvedeni do armádního klubu Honvéd. V Honvédu Budai vyhrál další tři tituly a Středoevropský pohár.\n\nBudai debutoval v v reprezentaci 2. května 1949 při výhře 6-1 nad Rakouskem ve Středoevropském mistrovství. Za reprezentaci sehrál 39 zápasů a vstřelil 10 gólů. Čtyři z nich při výhře 12-0 nad Albánií 24. září 1950. Jako člen Zlaté jedenáctky získal zlatou olympijskou medaili v roce 1952 a stal se přeborníkem Střední Evropy v roce 1953. Také hrál při památné výhře Maďarska proti Anglii 6-3 ve Wembley. Na mistrovství světa v roce 1954 hrál ve skupině v zápase proti Jižní Koreji 9-0 a v semifinále proti Uruguayi. Nehledě na výborný výkon proti Uruguayi se do sestavy pro finále nedostal, neboť musel uvolnit místo Puskásovi. Také byl zařazen do sestavy pro Mistrovství světa v roce 1958, ale nenastoupil v žádném zápase.\n\nMaďarsko\nFerencváros TC\nHonvéd FC\n\n\n"}
{"id": "1194280", "url": "https://cs.wikipedia.org/wiki?curid=1194280", "title": "Mrtvý Kristus", "text": "Mrtvý Kristus\n\n\"Mrtvý Kristus\" (Oplakávání Krista) je obraz italského malíře rané renesance Andrey Mantegny (1431-1506). Ležící tělo mrtvého Krista je zobrazeno v neobvyklé perspektivě, od nohou jeho lůžka, a vlevo jsou naznačeny hlavy dvou starých plačících žen.\n\nPo dvě století už byla Padova metropolí vzdělání a kultury. Na padovské universitě vyučovala řada významných aristotelovských filosofů, lékařů a botaniků. Kultura a vzdělanost se snažila navázat na starořímskou kulturu a dějiny. Sem přišel mladý Andrea Mantegna, nejprve jako elév a sluha podivína, trochu podvodníka, antikváře a občasného malíře Squarciona, aby se učil malovat. Roku 1448 od něho odešel a osamostatnil se. Jeho tvorba se změnila. Už nebyla jako zpočátku zaměřena na různé starožitné náměty či přírodní kuriozity. Ovlivnil ho jednak Donatellův pobyt v Padově a jeho sochy, malířská díla Andrey del Castagna a Jacopa Belliniho, malíře a otce Giovanniho a Gentila Bellini. Obdivoval florentské malířství, jeho přínos je rozhodně rozeznatelný na ferrarské škole. Stal se oficiálním malířem mantovských Gonzagů (1459), jeho odkazem je množství antických motivů.\n\nMantegnovo umění se výrazně řídí rozumem, je plné vzdělaneckých odkazů a jeho přínos pro ferrarskou školu je bezprostředně rozeznatelný. Jeho výzdoba paláce ď Este, Schifanoia je vrcholem ferrarského umění. Dílo \"Mrtvý Kristus\" je obrazem tragické, anatomické síly, snad až se snovou verzí vůle k heroismu. Obraz je vyveden v chladných barvách , tvarech navozujících dojem zkamenění, celé tělo Krista je zobrazeno v jaksi nepřirozené poloze. Přes tuto zdánlivou nepřirozenost, zvýrazněnou zkrácenou perspektivou, se \"Mrtvý Kristus\" stejně tak jako všechna ostatní Mategnova díla vyznačuje anatomicky přesným vyobrazením lidského těla, perfektním vypracováním detailů a skvěle zvládnutou perspektivou.\n\nDílo bylo pravděpodobně zamýšleno pro Mantegnův náhrobek v kapli San Andrea v Mantově. Nikdo jiný před tímto malířem nezobrazil lidskou postavu v takové obrazové hloubce, navíc s dokonalou perspektivní zkratkou. Mantegnovo pojetí mrtvého Krista je nové, inovativní. Zobrazení jeho ran, jeho hlava vyvrácená na stranu, vybledlé, bezmocné tělo navozují divákovi dojem, že tato smrt je skutečná a definitivní. Mantegnovo umění ovlivnilo především jeho švagry, Gentila a Giovanniho Bellini. Prostřednictví mědirytin se rozšířilo i na sever od Alp. \n"}
{"id": "1194287", "url": "https://cs.wikipedia.org/wiki?curid=1194287", "title": "319 (číslo)", "text": "319 (číslo)\n\nTři sta devatenáct je přirozené číslo, které následuje po čísle tři sta osmnáct a předchází číslu tři sta dvacet. Římskými číslicemi se zapisuje CCCXIX.\n\n\n\nSilnice II/319 je česká silnice II. třídy vedoucí na trase Rychnov nad Kněžnou – Rokytnice v Orlických horách – Bartošovice v Orlických horách\n\n\n"}
{"id": "1194299", "url": "https://cs.wikipedia.org/wiki?curid=1194299", "title": "Istanbul Cup 2016 – ženská dvouhra", "text": "Istanbul Cup 2016 – ženská dvouhra\n\nDo soutěže ženské dvouhry na tenisovém turnaji Istanbul Cup 2016 nastoupilo třicet dva hráček. Obhájkyní titulu byla ukrajinská tenistka Lesja Curenková, kterou v úvodním kole vyřadila rumunská kvalifikantka Sorana Cîrsteaová.\n\nVítězkou dvouhry se stala nenasazená Turkyně Çağla Büyükakçay, jež ve finále zdolala černohorskou turnajovou pětku Danku Kovinićovou po třísetovém průběhu 3–6, 6–2 a, 6–3. V probíhající sezóně si připsala premiérové turnajové vítězství, které představovalo první titul na okruhu WTA Tour. Büyükakçay se stala vůbec první Turkyní, která si na tomto ženském okruhu zahrála semifinále i finále dvouhry a získala turnajový vavřín. Premiérově se také posunula do elitní světové stovky, když v žebříčkovém vydání z 24. dubna 2016 vystoupala ze 118. na 82. příčku.\n"}
{"id": "1194301", "url": "https://cs.wikipedia.org/wiki?curid=1194301", "title": "Istanbul Cup 2016 – ženská čtyřhra", "text": "Istanbul Cup 2016 – ženská čtyřhra\n\nDo soutěže ženské čtyřhry na tenisovém turnaji Istanbul Cup 2016 nastoupilo šestnáct dvojic. Obhájcem titulu byl australsko-ukrajinský pár Darja Gavrilovová a Elina Svitolinová, jehož členky na turnaji nestartovaly.\n\nVítězem čtyřhry se stal nenasazený rumunsko-turecký pár Andreea Mituová a İpek Soyluová, který vyhrál turnaj jen s dvěma vítěznými zápasy. Semifinálové soupeřky k utkání nenastoupily a také finále nebylo odehráno, když před duelem odstoupily švýcarsko-černohorské turnajové trojky Xenia Knollová a Danka Kovinićová. Ta již předtím odehrála finále dvouhry, z něhož odešla s poraněním levého harmstringu, které ji nepustilo na dvorec do čtyřhry. Obě šampionky si do žebříčku WTA připsaly 280 bodů a získaly své premiérové trofeje na okruhu WTA Tour.\n\n"}
{"id": "1194302", "url": "https://cs.wikipedia.org/wiki?curid=1194302", "title": "Vepřek (příjmení)", "text": "Vepřek (příjmení)\n\nExistuje více nositelů českého příjmení Vepřek:\n\n"}
{"id": "1194305", "url": "https://cs.wikipedia.org/wiki?curid=1194305", "title": "Norman Triplett", "text": "Norman Triplett\n\nNorman Triplett (1. října 1861, Illinois, USA – 1934, Manhattan, Kansas) byl americký psycholog a vědec na univerzitě v Indianě. \n\nJako první provedl sociálně-psychologický experiment nazývaný sociální facilitace, který spočívá ve vlivu okolní společnosti na výkon jedinců. Mezi nejznámější patří pokus, při kterém pozoroval cyklisty a zjistil, že při společné jízdě dosahují cyklisté lepších výsledků, než když jezdí každý sám. Později se zjistilo, že vliv jiných osob nemusí být jen v pozitivním smyslu, ale může dojít i k poklesu výkonu, tj. k sociální inhibici. Přítomnost dalších osob tak může mít pozitivní i negativní vliv na výkon člověka.\n\nVystudoval Perryho střední školu v Jacksonville, poté začal studovat univerzitu v Indianě. Po dokončení svého studia začal učit od roku 1889 do 1891 ve škole v New Berlin (Illinois). Od roku 1894 až do roku 1897 působil na Qiuncy High School v Illinois. V roce 1908 dokončil postgraduální studium na univerzitě v Indianě. Napsal práci \"Dynamogenics\", která se stala také jeho diplomovou prací. Výzkum jeho práce byl proveden v laboratoři Williama Lowe Bryan. Později zamířil na Clark University ve Worcesteru v Massachusetts.\n\nZískané tituly: MBA, Ph.D.\n\nTriplettovou vášní byla atletika, kde se také zrodil jeho zájem o soutěživost, kterou začal později i studovat. Ovlivnila ho též spolupráce s profesorem J. M. Rodhesem, když společně začali uvažovat o vybudování atletického stadionu s velkým hledištěm pro diváky a milovníky atletiky. Poté co stavba v roce 1923 vyhořela, Triplett nebyl schopen dotáhnout výstavbu stadionu do konce. Ačkoli ho to zasáhlo, u příznivců sportu si vybudoval značný respekt a obdiv. Samozřejmě se i on sám věnoval své atletické kondici. Stal se prvním mužem v USA, který vyhrál zlatou medaili v běhu na 100 yardů, jenž zaběhl za 10 sekund.\n\nVhodným objektem ke zkoumání jeho hypotéz byly děti. V určitém experimentu měly děti za úkol co nejrychleji namotat rybářský vlasec na naviják. Výsledkem byl fakt, že děti namotaly vlasec rychleji, když soutěžily s jinými dětmi, než když prováděly úkol samy. Tenhle pokus vytvořil fascinující linii výzkumů a poukázal na to, jak dokáže člověka a jeho individuální snažení ovlivnit přítomnost jiných lidí. Jde o pojem známý jako sociální facilitace.\n\nKe studiu soutěživosti Triplett vytvořil v laboratoři důmyslný přístroj, kde mohli dva lidé proti sobě soutěžit. Systém tohoto přístroje spočíval ve dvou rybářských cívkách zajištěných k podložce ve tvaru písmena Y, která byla připevněna k těžkému stolu. Konec cívky představoval kousek látky na vlasci, ten bylo zapotřebí namotat čtyřikrát co nejrychleji na cívku. Použitím těchto dvou cívek byl schopen porovnat výkon jednotlivce dělajícího úkol samostatně a výkon v konkurenci s jinou osobou. V soutěžení ve dvou byly také zjištěny viditelné příznaky povolené pro kontinuální srovnávání, umožňující předcházet sami sebe, tak jako když se dostane cyklista do tempa při tandemu. Časy byly měřeny stopkami, kymograf zaznamenával grafické výsledky. Tyto výsledky pak tvořily oficiální údaje v jeho práci.\n\nTriplett začal se svým článkem v roce 1898 s detailním zaměřením se na výsledky z konkurenčních cyklistických závodů. Za tímto účelem se hodnotily oficiální záznamy z Racing Board of the League of American Wheelmen (výsledkové listiny ligy amerických cyklistů) ze sezóny v roce 1897, na nichž mohl porovnat časy ve třech různých disciplinách:\n\nVýsledkem použité metody bylo to, že průměrné časy pro jednu míli byly rychlejší ve skupině 1. a 2., zatímco v 3. ne. Ve skutečných závodech došlo ke 26% zlepšení a v simulovaných k 23% zlepšení. Průměrný čas jízdy byl v 1.skupině 40 sekund, jízda ve 2.skupině stanovila průměrný čas na 34 sekund.\n\nTriplettovy analýzy poskytují důležité hodnoty archivních údajů ze sportovních soutěží a mají značný význam pro pochopení dynamiky v různých sociálních studiích. Významnost Triplettova výzkumu se ještě posílila tím, že se zabýval neustálým sbíráním dalších a dalších dat.\n"}
{"id": "1194307", "url": "https://cs.wikipedia.org/wiki?curid=1194307", "title": "Porsche Tennis Grand Prix 2016 – ženská čtyřhra", "text": "Porsche Tennis Grand Prix 2016 – ženská čtyřhra\n\nDo soutěže ženské čtyřhry na tenisovém turnaji Porsche Tennis Grand Prix 2016 nastoupilo šestnáct dvojic. Obhájcem titulu byl americko-český pár Bethanie Matteková-Sandsová a Lucie Šafářová, jehož členky nestartovaly společně. Matteková-Sandsová se rozhodla turnaje nezúčastnit. Spoluhráčkou Šafářové se stala Němka Sabine Lisická, s níž skončila v semifinále na raketách prvního páru světa Martina Hingisová a Sania Mirzaová.\n\nVítězem čtyřhry se stal druhý nasazený francouzský pár Caroline Garciaová a Kristina Mladenovicová, který ve finále zdolal švýcarsko-indickou dvojici Martina Hingisová a Sania Mirzaová výsledkem 2–6, 6–1 a [10–6]. Obě šampionky si do žebříčku WTA připsaly 470 bodů, získaly druhou společnou trofej a vrátily soupeřkám porážku z lednového finále Apia International Sydney.\n\n"}
{"id": "1194309", "url": "https://cs.wikipedia.org/wiki?curid=1194309", "title": "Michael II. Komnenos Dukas", "text": "Michael II. Komnenos Dukas\n\nMichael II. Komnenos Dukas († 1266/68, \"Μιχαήλ Β΄ Κομνηνός Δούκας\") byl epirský despota z dynastie Duků.\n\nNarodil se jako nemanželský syn epirského despoty Michaela I. Komnena Duky zřejmě okolo roku 1206. Roku 1215 byl jeho otec zavražděn a Michael několik příštích let strávil v exilu. Poté se vrátil do Epiru a s podporou místního obyvatelstva se mu podařilo převzít vládu.\n\nByl pohřben v klášteře Vlacherna u Arty.\n"}
{"id": "1194311", "url": "https://cs.wikipedia.org/wiki?curid=1194311", "title": "Samo Vozár", "text": "Samo Vozár\n\nSamo Vozár (podle matričních záznamů Vozárik, psal se také Vozáry; 3. dubna 1823, Hrachovo – 5. prosince 1850, Hrachovo, Malohont, Gemersko -Malohontská župa) byl slovenský básník, publicista a překladatel.\n\nNarodil se v rodině koželuha a vzdělání získával v Hrachovu, Rožňavě, na lyceu v Levoči a od roku 1841 na lyceu v Bratislavě, kde se stal také členem a funkcionářem Ústavu řeči a literatury českoslovanské. V roce 1843 se vrátil domů, ale už následující rok odjel do Bratislavy, aby mohl pomáhat Ľudovítu Štúrovi. V roce 1848 byl během revoluce krátce uvězněn (spolu s Jánem Francisci-Rimavským, Štefanem Marko Daxnerem a jinými) a po revoluci začal pracovat jako „služný“, později byl stoličným přísežným v Rimavské sobotě. Zemřel pravděpodobně násilnou smrtí za dosud nevyjasněných okolností (předpokládá se, že ho jako \"panslavistu\" přepadli a zbili maďarští nacionalisté).\n\nPrvní básně začal psát během studií na bratislavském lyceu. Psal nejprve v češtině, po zavedení štúrovské slovenštiny (1843) se stal jejím prvním uživatelem. Jeho tvorba byla poznamenána subjektivismem, lyrikou a metaforikou, čímž se odlišovala od soudobé štúrovské tvorby, ale jsou pro ni také typické motivy melancholie, pesimismu a nihilismu, přičemž např. sebevraždu považuje za svobodnou volbu člověka. Psal básnické cykly, lyricko-epické útvary a veršovaná dramata, v nichž se věnoval popisům hlubin lidského nitra, ale také se utápěl v osobních zármutku a bolech. \n\nVe své tvorbě používal v té době neobvyklé žánrové útvary, jako např. sonet, který se v té době téměř nepoužíval. Kromě poezie se věnoval také publicistice, kde obhajoval a bránil štúrovskou slovenštinu, rozvíjel slovanskou myšlenku, ale také kriticky komentoval domácí společenské poměry. Kromě vlastní tvorby se věnoval také překladům z anglické (William Shakespeare), německé (Johann Wolfgang Goethe), ruské (Alexandr Sergejevič Puškin) a polské (Adam Mickiewicz) literatury. Celá jeho tvorba zůstala kromě brožury pouze v rukopisné podobě, tiskem vyšla až v letech 1966–1967.\n\n\n"}
{"id": "1194313", "url": "https://cs.wikipedia.org/wiki?curid=1194313", "title": "Barcelona Open Banco Sabadell 2016 – mužská dvouhra", "text": "Barcelona Open Banco Sabadell 2016 – mužská dvouhra\n\nDo soutěže mužské dvouhry na tenisovém turnaji Barcelona Open Banco Sabadell 2016 nastoupilo čtyřicet osm hráčů. Dvojnásobným obhájcem titulu byl japonský tenista Kei Nišikori, který odešel poražen z finálového duelu.\n\nVítězem dvouhry se stal nejvýše nasazený Španěl Rafael Nadal, jenž za 2:05 hodin ve finále zdolal turnajovou dvojku Nišikoriho po dvousetovém průběhu 6–4 a 7–5. Vzájemný poměr utkání tak navýšil na 9–1. V probíhající sezóně si tak připsal druhé turnajové vítězství, které představovalo šedesátý devátý singlový titul na okruhu ATP Tour a sedmnáctý z kategorie ATP World Tour 500. Nadal vybojoval rekordní devátou trofej na barcelonském Torneo Godó. Čtyřicátým devátým antukovým titulem vyrovnal rekordní zápis statistik Argentince Guillerma Vilase.\nVšichni nasazení hráči měli volný los do druhého kola.\n"}
{"id": "1194314", "url": "https://cs.wikipedia.org/wiki?curid=1194314", "title": "BRD Năstase Țiriac Trophy 2016 – mužská dvouhra", "text": "BRD Năstase Țiriac Trophy 2016 – mužská dvouhra\n\nDo soutěže mužské dvouhry na tenisovém turnaji BRD Năstase Țiriac Trophy 2016 nastoupilo dvacet osm hráčů. Obhájcem titulu byl španělský tenista Guillermo García-López, jenž skončil v semifinále na raketě krajana Fernanda Verdasca.\n\nVítězem dvouhry se stal nenasazený Fernando Verdasco, jenž ve finále zdolal francuzského tenistu Lucase Pouilleho po dvousetovém průběhu 6–3 a 6–2. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour, když naposledy předtím triumfoval na dubnovém U.S. Men's Clay Court Championships 2014.\n\nFinálový duel byl přeložen z neděle na pondělní dopoledne pro déšť. Naposledy předtím k takovému posunu došlo na říjnovém ATP Shenzhen Open 2015.\n\nČtyři nejvýše nasazení hráči měli volný los do druhého kola.\n"}
{"id": "1194317", "url": "https://cs.wikipedia.org/wiki?curid=1194317", "title": "BRD Năstase Țiriac Trophy 2016 – mužská čtyřhra", "text": "BRD Năstase Țiriac Trophy 2016 – mužská čtyřhra\n\nDo soutěže mužské čtyřhry na tenisovém turnaji BRD Năstase Țiriac Trophy 2016 nastoupilo šestnáct dvojic. Obhájcem titulu byl rumunský pár Marius Copil a Adrian Ungur, jehož členové skončili v úvodním kole na raketách Chrise Guccioneho a Andrého Sáa.\n\nRoli favoritů splnil nejvýše nasazený rumunský pár Florin Mergea a Horia Tecău, který ve finále zdolal australsko-brazilskou dvojici Chris Guccione a André Sá ve dvou setech 7–5 a 6–4. Oba šampioni si do žebříčku ATP připsali 250 bodů. Tecău získal dvacátý osmý deblový titul na okruhu ATP tour a pro Mergeu to byla šestá taková trofej. Finále bylo přeloženo pro déšť z neděle na pondělí.\n\n"}
{"id": "1194320", "url": "https://cs.wikipedia.org/wiki?curid=1194320", "title": "Karol Štúr (básník)", "text": "Karol Štúr (básník)\n\nKarol Štúr (25. března 1811, Trenčín – 13. ledna 1851, Modra) byl slovenský básník, kněz a učitel. Užíval také pseudonymy Drahotín spod Rokoše a Drahotín Štúr.\n\nNarodil se jako nejstarší syn učitele, přičemž měl ještě tři mladší bratry a sestru. Vyrůstal v Uhrovci, vzdělání získával na gymnáziu v Győru, v Šoproni a na bratislavském evangelickém lyceu, které ukončil v roce 1833. Zde i v roce 1829 založil Společnost česko-slovanskou (spolu s Samem Chaloupkou, Danielem Lichardem a dalšími) a ve školním roce 1832–1833 byl jejím místopředsedou a knihovníkem. Ve vzdělávání pokračoval studiem teologie a pracoval jako vychovatel v obci Záriečie. V letech 1835–1836 studoval v Berlíně, pak byl jistý čas u rodičů v Uhrovci a od roku 1838 působil jako kaplan ve Vrbovém. \n\nV roce 1839 se stal profesorem a rektorem na evangelickém gymnáziu v Modre, kde v roce 1843 přijal i několik studentů, kteří odešli z bratislavského lycea na protest proti zbavení jeho bratra Ľudovíta profesury. Od roku 1846 byl slovenským farářem v Modre a své profesorské místo svěřil Jánu Kalinčiakovi. Ačkoliv se přímo neúčastnil revolučního hnutí v letech 1848–1849, často byl perzekvován, a to i pro činnost bratra Ľudovíta. Společně s ním byli v boji proti maďarizaci podporováni hrabětem Zayem. Karol Štúr zemřel ve věku 40 let, zůstala po něm vdova a sedm dětí, o které se staral dále jeho bratr Ľudovít.\n\nBásně začal skládat jako student, přičemž vycházel ze své záliby v antických vzorech. Své básně psal česky. Mezi jeho díla patří i časoměrný žalozpěv k úmrtí profesora Samuela Zsigmondyho, žalozpěv ke smrti Karla Hynka Máchy, ale také několik prozaických útvarů s lidově-výchovným zaměřením. Svá díla publikoval v almanachu \"Plody\" a v několika časopisech. Světabolné nálady překonával ve svých dílech povzbuzováním k činorodé práci, ale také stále jasnějšími slovanskými perspektivami. Kromě vlastní tvorby se také věnoval překladům z řečtiny, kde překládal zejména Platóna a Aristofana.\n\n"}
{"id": "1194321", "url": "https://cs.wikipedia.org/wiki?curid=1194321", "title": "Barcelona Open Banco Sabadell 2016 – mužská čtyřhra", "text": "Barcelona Open Banco Sabadell 2016 – mužská čtyřhra\n\nDo soutěže mužské čtyřhry na tenisovém turnaji Barcelona Open Banco Sabadell 2016 nastoupilo šestnáct dvojic. Obhájcem titulu byl chorvatsko-finský pár Marin Draganja a Henri Kontinen, jehož členové nestartovali společně. Draganja se zúčastnil paralelně probíhajícího turnaje v Bukurešti. Spoluhráčem Kontinena se stal John Peers, s nímž skončil v úvodním kole na raketách favorizované dvojice Jamie Murray a Bruno Soares.\n\nVítězem čtyřhry se stal druhý nasazený americký pár Bob a Mike Bryanovi, který ve finále zdolal uruguaysko-španělskou dvojici hrající na divokou kartu Pablo Cuevas a Marcel Granollers po dvousetovém průběhu 7–5, 7–5. Oba šampioni si do žebříčku ATP připsali 500 bodů a třetí trofejí z Torneo Godó vybojovali rekordní sto jedenáctý společný titul.\n"}
{"id": "1194326", "url": "https://cs.wikipedia.org/wiki?curid=1194326", "title": "Holandský pinč", "text": "Holandský pinč\n\nHolandský pinč (nizozemsky: \"Hollandse Smoushond\", anglicky: \"Dutch Smoushond\") je malé nizozemské psí plemeno, které vzhledem může připomínat voříška. I přesto se jedná o plemeno uznané Mezinárodní kynologickou federací (FCI) a to ve skupině druhé, pinčové, knírači, plemena molossoidní a švýcarští salašničtí psi, a sekci pinčové a knírači. Oficiální používaná zkratka je HP a číslo standardu je 308.\n\nHolandský pinč pochází, jak již název napovídá, z Nizozemska. Existuje více verzí, které pojednávají o zrodu plemene, avšak nejčastěji se jako doba zrodu těchto psů uvádí 18. nebo 19. století. Již v polovině 19. století byl holandský pinč mezi Nizozemci velmi oblíbený. Původním využitím těchto psů, podobně jako u kníračů, bylo hlídání stájí a chytání hlodavců. Pravděpodobným předkem holandských pinčů byli němečtí drsnosrstí chrti, které do Amsterdamu přivezl holandský podnikatel Abras. Již roku 1905 byl založen \"Smoushondenclub\" (volně přeloženo jako \"Klub holandského pinče\") a to především proto, aby klub sjednotil čistokrevné jedince, jelikož plemeno pomalu vymíralo. Toho roku byl vytvořen i první standard a to hrabětem z Bylandt \"Messrsem\" a kynology \"Woltmanem Elpersen\" a \"Seegersem\". Nakonec, během druhé světové války, plemeno téměř vyhynulo. Roku 1973 se skupinka chovatelů rozhodla plemeno obnovit a vzkřísit ze zbývajících jedinců, kterých bylo po celém Nizozemsku poskrovnu. I kvůli malému počtu psů, kteří nebyli ani čistokrevní, probíhalo křížení s border teriéry. Jeden člověk z této skupiny, \"Barkman van de Vill\", se mezi nizozemskými kynology proslavil právě díky úspěšné obnově plemene. Roku 1996 nizozemský umělec Rien Poortvliet namalovat ilustraci do knihy s holandskými pinči.\n\nObecně se jedná o vzácné psí plemeno, které bylo krátkou dobu v Česku k vidění, avšak k roku 2016 není registrována žádná chovatelská stanice.\n\nHolandský pinč je malý, svalnatý a kvadraticky stavěný pes. Tito psi jsou kompaktní, houževnatí, s ideální kohoutkovou výškou stejnou, jako je délka hřbetu. Srst je charakteristickým znakem plemene; drátovitá, rovná, na dotek drsná a rozcuchaná. Chlupy jsou dlouhé okolo 5 až 6 cm a zbarveny jsou v různých odstínech žluté, od plavé až po krémovou. Srst má podsadu. Může se stát, že obočí psa přeroste do takové délky, že bude zakrývat oči, což je nutné odstranit a předejít tak zdravotním potížím psa. Hmotnost se dle standardu FCI pohybuje od 7 do 11 kg. Kohoutková výška psů (samců) je 37 až 42 cm, u fen je to pouze 35 až 40 cm.\n\nHlava holandských pinčů je široká s výrazným stopem. Právě hlava je dle standardu nejtypičtějším znakem plemene. Lebka široká, mírně klenutá. Uši jsou nasazené poměrně vysoko, klopené a natočené vpřed. Oči jsou velké, kulaté, ideálně posazené a s tmavě hnědými duhovkami. Mají přátelský a hravý výraz. Nosní houba černá s širokými otvory. Zuby jsou silné, preferuje se nůžkový skus, avšak klešťový skus se taktéž toleruje. Pysky přiléhavé. Krk je krátký, úzký a dobře osvalený. Je harmonicky nasazený na středně dlouhý a úzký hřbet. Žebra jsou dobře klenutá, záď mírně spáditá, břicho vtažené. ocas je krátký, nošený v rovně hřbetní linie nebo nad ní, avšak nikdy ne stočený jako je to například u špiců. Nohy jsou přiměřeně dlouhé, zakončené kulatými tlapkami s černými drápky. Tolerovány jsou ale i světlé drápy.\n\nHolandský pinč je hravý, aktivní a houževnatý pes s vyvinutými loveckými pudy. Jsou to veselí a přátelští psi, kteří se hodí i do rodiny s dětmi. Samotné děti jim nevadí, naopak, jejich hry snáší dobře. Rodině jsou oddaní a změnu těžko snášejí. Vycházejí dobře i s ostatními zvířaty. K cizím lidem se chovají rezervovaně a dobře ohlídají i dům, přestože nejsou příliš hlídačsky založení.\n\nHolandští pinčové jsou poměrně nenároční psi. Jejich srst je bezúdržbová; má samočistící schopnost a navíc není nutné ji příliš často česat ani mýt. Pouze v případě přerostlých chlupů, obzvláště v obočí, uších a mezi polštářky na tlapkách, je nutné je ostřihat. Co se pohybu týče, pak se pes přizpůsobí životnímu stylu majitele, avšak v základě se jedná o aktivní a hravé psí plemeno, které pohyb a hry baví. Díky mrštnosti a pohyblivosti se hodí pro psí sporty jako je agility nebo tanec se psem. Drápky je potřeba stříhat pouze v případě, že si je pes neobrušuje o chodníky.\n"}
{"id": "1194327", "url": "https://cs.wikipedia.org/wiki?curid=1194327", "title": "Obří kolo v Seattlu", "text": "Obří kolo v Seattlu\n\nObří kolo v Seattlu (anglicky \"Seattle Great Wheel\") je s 53,3 m nejvyšší ruské kolo na západním pobřeží USA. Kolo stojí na Pier 56 v Elliottově zálivu blízko Seattleského akvária a obchodu Miner’s Landing.\n\nSlavnostní otevření kola se konalo 29. června 2012. Během ceremonie, která se konala ve 14:30, vystoupila Pobřežní stráž Spojených států amerických, tehdejší starosta Seattlu Michael McGin, roztleskávačky z Washingtonské univerzity a pochodová kapela.\n\nVstupenka pro jednu osobu stojí 14 USD, se slevami pro děti a seniory. K dispozici je i jedna VIP gondola s červenými koženými sedadly a skleněnou podlahou za 50 USD za osobu.\n\nStavba byla postavena na základě návrhu modelu R60 společnosti Chance Rides. Výstavba probíhala v různých částech Evropy a Ameriky mezi 17. dubnem a 29. červnem 2012 v přepočtu za 20 milionů USD. Seattle je po Niagara Falls a Myrtle Beach 3. město v Severní Americe, s tímto typem ruského kola. Jako jediné z těchto tří kol je postaveno u vody.\n\nV nejvyšším místě dosahuje kolo výšky 53,3 m a jeho celková váha činí 127 tun. Na kole je zavěšeno 42 gondol s maximální kapacitou 300 cestujících. Každá gondola je schopná nést až 8 osob, kromě 4místné VIP gondoly.\n"}
{"id": "1194330", "url": "https://cs.wikipedia.org/wiki?curid=1194330", "title": "Gabriela Monacká", "text": "Gabriela Monacká\n\nGabriela Monacká (Gabriella Thérèse Marie Grimaldi; 10. prosince 2014, Monte Carlo) je dcera knížete Alberta II., monacká princezna a hraběnka z Carladès.\n\nNarodila se 10. prosince 2014 Monte Carlu jako dcera knížete Alberta II. a jeho manželky kněžny Charlene a dvojče prince Jakuba dědičného knížete. Její otec jí udělil titul hraběnky z Carladès\n\nNa veřejnosti byla se svým bratrem ukázána 7. ledna 2015.\n\nMá starší nevlastní sourozence Jazmin Grace Grimaldi a Alexandre Coste.\n\nPokřtěna byla 10. května 2015 a kmotry byly její strýc z matčiny strany Gareth Wittstock a rodinná přítelkyně Nerine Pienaar.\n"}
{"id": "1194332", "url": "https://cs.wikipedia.org/wiki?curid=1194332", "title": "Jan Šnobr", "text": "Jan Šnobr\n\nJan Šnobr (16. září 1901 Klatovy – 1. prosince 1989 Praha) byl český básník, literární historik a kritik, bibliograf a editor. Narodil se v Klatovech, byl autorem knih pro mládež.\n\nAbsolvoval obecnou školu, gymnázium, studoval na Filozofické fakultě Univerzity Karlovy a na státní škole knihovnické (1920-1926).\n\nJako knihovník pracoval v Masarykově lidovýchovném ústavu, tam spolupracoval na seznamu 1200 vybraných knih pro veřejné knihovny. Od roku 1935 byl učitelem a zkušebním komisařem na Státní škole knihovnické, přednášel zde světovou literaturu. Mezi lety 1935 a 1939 pracoval jako literární redaktor v Dělnickém rozhlasu. V roce 1939 se stal komisařem na ministerstvu školství a národní osvěty. Roku 1945 byl jmenován odborným radou pro úsek státních doplňovacích knihoven, později vedl oddělení městských knihoven. Dále Šnobr pracoval v sekci knihoven obcí nad deset tisíc obyvatel a v knihovnickém výzkumnictví, později jako vedoucí rozpočtového oddělení. Přednášel slovanské a západní literatury, sovětskou literaturu, lidové knihovnictví a výchovu literaturou na PF UK a na FF UK světovou literaturu pro obor knihovnictví. Počátkem 50. let byl vězněn, v letech 1952–1956 pracoval v národním podniku Chirana. V letech 1956–1958 byl vedoucím studijního oddělení ve Státním projektovém ústavu spojů. V letech 1958–1962 pracoval jako vedoucí redaktor ve Státním nakladatelství dětské knihy v Praze.\n\nOd roku se 1962 se stal spisovatelem svobodného povolání.\n\nMezi jeho první sbírky patří například Spirála dní (340 výtisků, 1926), Modré vlny (1926), Světelná melodie, Prameny jara. Mezi jeho básně patří například Knihovník a panna, Severní záře, Růže a smrt. Absolvoval vojenskou službu, která poznamenala jeho dílo Druhá baterie. Po třiceti letech „pauzy\" vydal Šnobr sbírku S pečetí vteřin.\n\n"}
{"id": "1194333", "url": "https://cs.wikipedia.org/wiki?curid=1194333", "title": "Básnická hexalogie", "text": "Básnická hexalogie\n\nBásnická hexalogie je souhrnné označení pro sérii šesti filmů režiséra Dušana Kleina podle scénářů Ladislava Pecháčka z let 1982–2016. Série vypráví osudy dvojice kamarádů Štěpána a Kendyho (Pavel Kříž a David Matásek) od středoškoláků až po zralé padesátníky. Námětem prvního filmu série byla Pecháčkova próza \"Amatéři\", další díly byly natočeny po diváckém úspěchu předchozích filmů, avšak se stále větším časovým odstupem.\n\nSeznam filmů básnické hexalogie:\n"}
{"id": "1194334", "url": "https://cs.wikipedia.org/wiki?curid=1194334", "title": "Daniel Lichard", "text": "Daniel Lichard\n\nDaniel Gabriel Lichard (17. ledna 1812, Slovenská Ľupča – 17. listopadu 1882, Skalica) byl slovenský spisovatel, učitel, první slovenský profesionální novinář, vydavatel, jeden ze zakladatelů slovenské odborné terminologie a jedna z největších osobností slovenské národní minulosti. \n\nNarodil se v rodině evangelického faráře a vzdělání získával v Slovenské Ľupči, v letech 1821–1823 na gymnáziu v Rimavské Sobotě, v letech 1823–1828 na lyceu v Kežmarku a v letech 1828–1834 v Bratislavě. Zde se stal spoluzakladatelem a aktivním členem „Literární jednoty“ při Ústavu řeči a literatury československé na evangelickém lyceu, ze které vzniklo pod vedením Ľudovíta Štúra významné národní hnutí. Později pokračoval ve studiu na teologické fakultě ve Vídni, kde studoval v letech 1834–1837, ale knězem byl jen krátkou dobu (v roce 1837 byl kaplanem v Tisovci). Centrem jeho zájmu se stalo novinářství, ekonomika, přírodní vědy a jejich popularizace. V letech 1838–1844 byl profesorem na lyceu v Banské Štiavnici, kde vyučoval i matematiku a fyziku, ale od roku 1847 se již profesionálně věnoval novinařině. V roce 1847 vydal první ročník svého kalendáře \"Domová pokladnica\", pak následovaly \"Noviny pre hospodárstvo, remeslo a domáci život\" (\"Noviny pro hospodářství, řemeslo a domácí život\").\n\nZúčastnil se politických bojů o národní a společenskou emancipaci Slováků v revoluci 1848–1849, 20. března 1849 byl účastníkem slovenského poselstva k císaři Františku Josefovi I.\n\nRozsah publicistické činnosti Daniela Licharda je úctyhodný. Jen počet článků, které napsal, je odhadován na více než 5 000. Lichard se od roku 1847 až do své smrti v roce 1882, tedy skoro plných 35 let, věnoval výhradně próze a novinařině. Byl prvním profesionálním slovenským novinářem. Tvrdilo se o něm, že v těchto letech neuplynul ani jediný den, ve kterém by něco nebyl napsal. Napsal třináct velkých knih, asi 35 menších, 35 ročníků časopiseckých a nesčíslně menších prací v jiných vydáních. „Dohromady by jeho díla dala skoro 90 svazků různé velikosti“, řekl v nekrologu o něm Svetozár Hurban-Vajanský. \n\nDaniel Lichard byl všestranným lidově-výchovným, organizátorským pracovníkem a publicistou. V kruhu štúrovců se stal významným popularizátorem vědeckých poznatků, předním průkopníkem spisovné slovenštiny, tvůrcem a propagátorem slovenské odborné terminologie. Stal se přímým zástupcem Juraje Fándlyho, Gašpara Fejérpataky-Belopotockého, Juraje Palkoviče a dalších ve vydávání lidově-výchovné a popularizačně-vědecké literatury, brožur, kalendářů, časopisů, novin apod. Byl po dlouhá léta propagátorem družstevního hnutí, zakladatelem pomocných pokladen, obilných skladů a jiných svépomocných spolků, v pravém smyslu slova učitelem lidu, jeho rádcem při výnosnější hospodaření. Pavol Országh Hviezdoslav jej pojmenoval \"„gazdom nad gazdov“\". Účinně spojoval teorii s praxí, hlásal a propagoval technický pokrok, který napomáhal hospodářské prosperitě slovenských řemeslníků a drobných obchodníků. Jeho novinářské dílo patří ke klasickým hodnotám dějin slovenského novinářství. Z novotvarů, které ve svých pracích využíval, se trvalou součástí živého jazyka stala například slova \"rušeň\", \"škripec\", \"náradie\", \"tekutina\" a mnoha jiných.\n\nPrvní básnické pokusy začal psát v době studií ve Vídni a uveřejňoval je v časopisech \"Plody\" (1836) a \"Hronka\" (1837). Později se věnoval zejména naučné literatuře a novinařině. Z jeho rozsáhlejších prací lze zmínit gramatiku italštiny, jde o první učebnici italštiny, kterou napsal Slovák. Zajímavá je i jeho příručka matematiky, která se užívala za jeho života i dlouhá léta poté na středních školách horního Uherska. Jeho nejobsáhlejší prací popularizující přírodní vědy a nové, pokrokové formy hospodaření je dvoudílná \"Slovenská obrázková čítanka hospodárska\" z roku 1882, jakási suma jeho celoživotních znalostí z této oblasti. Velkou pomocí rolníkům byly i jeho brožury různorodého obsahu: \"Poučenie o cholere\", \"Naše nové peníze\" (1858), \"Rozhovory o Matici slovenskej\", \"Malý gazda\" (1867, 1869, 1870, 1875), \"Malá gazdiná\" (1871, 1877) a \"Malý účtovník\" (1874). Velké obliby mezi vesnickým lidem a slovenskými maloburžoazní vrstvami dosáhly jeho kalendáře (ve skutečnosti spíše lidové encyklopedie). Byla to především \"Domová pokladnica\" (1847-1851). Na ni navázal kalendář \"Časník\" (1856–1858), v letech 1865-1883 znovu \"Domová pokladnica\" a v letech 1867–1868 \"Slovenský kalendár\". Redigoval také dva ročníky reprezentačního \"Matičného kalendára\". \n\nSvou novinářskou činnost zahájil roku 1848 vydáváním \"Novin pro hospodářství, řemeslo a domácí život\", které však vycházely pouze půl roku. Po revoluci roku 1849 krátce vydával politické noviny \"Slovenskí pozorňík\" s přílohou \"Žitva\", která měla podtitul \"Listy pre ľud hospodársky\". Skoro třináct let byl redaktorem vídeňských \"Slovenských novin\" a téměř dvacet let vydával nejvýznamnější slovenské hospodářské noviny minulého století \"Obzor\" (1863–1882). V tomto přehledu nejsou uvedeny jeho příspěvky v jiných slovenských ani cizojazyčných novinách a časopisech.\n\n\n\n\n\n"}
{"id": "1194337", "url": "https://cs.wikipedia.org/wiki?curid=1194337", "title": "Haikjú!!", "text": "Haikjú!!\n\nHaikjú!! (, ) je japonská sportovní šónen manga, jejímž autorem je Haruiči Furudate. Manga původně vyšla jako one-shot v časopisu \"Jump Next!\", od února 2012 začala pravidelně vycházet v měsíčníku \"Šúkan šónen Jump\" nakladatelství Šúeiša a postupně je vydávána v souborných svazcích. Na základě mangy byla v listopadu 2012 odvysílána v pořadu \"Sakijomi JumBang!\" TV Tokyo rozhlasová hra, od roku 2014 pak studio Production I.G začalo vytvářet adaptaci v podobě stejnojmenného animovaného seriálu. Doposud byly odvysílány čtyři řady.\n\nŠójó Hinata se touží stát hráčem volejbalu, ačkoli je nevelkého vzrůstu. Na jeho základní škole však není mužský volejbalový klub, tak trénuje sám, s holčičím klubem nebo s kamarády z jiného klubu. Nakonec se mu podaří sestavit tým na právě probíhající soutěž, kde se utká se sebestředným vrstevníkem Tobiem Kagejamou, jemuž se pro jeho velké nadání, ale zároveň neschopnost spolupracovat se svými spoluhráči přezdívá „král hřiště“. Navzdory velkému úsilí je Hinatům tým poražen, avšak Hinata Kagejamovi přísahá, že jej jednoho dne překoná a porazí. Po dokončení základní školy se Hinata dostává na střední školu v Karasuno, kde se ochotně přihlašuje do tamního mužského volejbalového klubu. K velkému překvapení však zjišťuje, že jeho rival Kagejama se také dostal na Karasuno, a tak budou muset spolupracovat v jednom týmu.\n\n\nOd 6. dubna do 21. září 2014 se vysílala první řada adaptace mangy v podobě televizního anime seriálu v produkci studia Production I.G. První úvodní znělkou, pro díly 1–13, je \"Imagination\" () od skupiny Spyair, první závěrečnou znělkou taktéž pro díly 1–13 je skladba \"Tenči gaeši\" () od skupiny Nico Touches the Walls. V dílech 15–25 je druhou úvodní znělkou píseň \"Ah Yeah!!\" od Sukima Switch a závěrečnou znělkou pak \"LEO\" od Tacica. \n\nDruhá řada anime seriálu s názvem \"Haikjú!! Second Season\" () se vysílala od 3. října 2015 do 27. března 2016. Pro díly 1–13 je úvodní znělkou skladba \"I'm a Believer\" () od Spyair a závěrečnou znělkou \"Climber\" () od skupiny Galileo Galilei. Druhou úvodní znělkou je v dílech 14–25 \"FLY HIGH\" od Burnout Syndromes a závěrečnou znělkou pak \"Hacunecu\" () od skupiny Tacica. \n\nVýroba třetí řady o deseti dílech s názvem \"Haikjú!! Karasuno kókó VS Širatorizawa gakuen kókó\" () byla ohlášena v šestnáctém čísle časopisu \"Šúkan šónen Jump\" pro rok 2016. Vysílala se od října do prosince 2016.\n\nČtvrtá řada o 25 dílech a podtitulem \"To the Top\" se začala vysílat 10. ledna 2020.\n\n"}
{"id": "1194341", "url": "https://cs.wikipedia.org/wiki?curid=1194341", "title": "Serayah McNeill", "text": "Serayah McNeill\n\nSerayah Ranee McNeill (* 20. června 1995, Encinitas, Kalifornie, Spojené státy americké) je americká herečka, zpěvačka a modelka. Nejvíce je známa pro roli Tiany Brown v seriálu \"Empire\".\n\nSerayah se narodila v Encinitas. Odmaturovala na Taft High School ve Woodland Hills v Kalifornii v roce 2013. Na střední se věnovala basketballu. Aktuálně žije v Los Angeles.\n\nRoli Tiany, kterou získala v roce 2015, v seriálu \"Empire\" je její první velkou rolí. Ve stejném roce se objevila ve videoklipu Taylor Swift k písničce \"Bad Blood\" v roli Dilemmy. V březnu 2016 měl premiéru film \"Lucky Girl,\" ve kterém hraje Lisu Jacksonovou.\n\n"}
{"id": "1194342", "url": "https://cs.wikipedia.org/wiki?curid=1194342", "title": "Pan Gold", "text": "Pan Gold\n\nPan Gold též Rampelník je postava vystupující v seriálu \"Bylo, nebylo\" (\"Once upon a time\"). Přezdívá se mu i Krokodýl nebo Temný. Ve Storybrook vystupuje jako pan Gold, zatímco v ostatních zemích je znám jako Rampelník. V seriálu postavu ztvární Robert Carlyle.\n\nMladý Rampelník vyrůstal se svým otcem Malcolmem. Ten byl často vnímán jako zbabělec a synovi často lhal. Právě jeho otec se syna vzdal proto, aby se sám mohl stát mladým; stal se z něj Petr Pan. Po tom, co Rampelníka opustil otec vyrůstal chlapec se dvěma pradlenami a později se oženil s Millou. Nechtěl se ale chovat jako jeho otec, jako zbabělec, tak se přihlásil jako dobrovolník do armády proti obrům. Během války uvězní jeho spolubojovníci věštkyni, který Rampelníkovi předpoví, že se mu narodí syn. Tak se skutečně stane; narodí se Baelfire.\n\nRampelník se stává Temným krátce potom, co uřízne Killianovi (Kapitánu Hookovi) ruku. Se svým synem má špatné vztahy a rozhodne se být učitelem Zeleně (ztvární Rebecca Mader) i její nevlastní sestře Regině (ztvární Lana Parrilla).\n\nPřestože je Rampelník záporná postava, ve Storybrook se opět setkává se svojí dávnou láskou; Belle (ztvární Emilie de Ravin). O té si po celou dobu myslel, že spáchala sebevraždu, jak mu Regina řekla. Později se dozví, že jako pohádková postava je Belle Kráska (z pohádky Kráska a zvíře). Koná se svatba. Krátce po ní se ale Gold začne klonit opět ke zlu a udělá vše proto, aby se zbavil svého prokletí; spojení s dýkou.\n\nKdyž chce nechat zničit zachránkyni Emmu (Jennifer Morrisonová), rozhodne se Belle zakročit a s pomocí kouzelné dýky vyhostí Golda ze Storybrook, kam se nedá vrátit, pokud jej někdo pozvánkou nepozve. S pomocí Uršuly a Cruelly se do Storybrook opět vrací a oživuje Zlobu (ztvární Kristin Bauer van Straten).V závěrečné epizodě 7 série daruje své srdce kapitánovi Hookovi ,který umírá a také ,aby zastavil své alter-ego Temného Rampelníka,který plánoval uvěznit všechny postavy v knihách, se slovy že žije moc dlouho a potom umírá spolu s Temným Rampelníkem.Potom se Hook probouzí a zjistí že mu Gold dal své srdce a rozloučí se s ním se slovy \"sbohem příteli\".\n"}
{"id": "1194343", "url": "https://cs.wikipedia.org/wiki?curid=1194343", "title": "Chrám svaté Trojice (Bělehrad)", "text": "Chrám svaté Trojice (Bělehrad)\n\nChrám Svaté Trojice (, ) je chrám Ruské pravoslavné církve v hlavním městě Srbska Bělehradě. Nachází se nedaleko Chrámu svatého Marka, který patří Srbské pravoslavné církve.\n\nChrám byl postaven v roce 1924 pro ruské bělogvardějce, kteří uprchli po vítězství komunistů v Rusku a v Jugoslávii nalezli azyl. Jeho architektem byl Valerij Staševskij. Na místo, kde byl postaven, byla dovezena píď země z Ruska, která měla symbolizovat ztracený domov ruských pravoslavných emigrantů. Chrám byl vybudován ve stylu staroruské církevní architektury. Až do roku 1944 se v něm nacházely vlajky a odznaky, které získala vítězná ruská armáda od Napoleona a tureckých vojsk během válek v 19. století. Kostel byl těžce poškozen bombardováním letectvem NATO během útoku proti Jugoslávii v roce 1999. O rok později se začaly práce na jeho obnovení a v roce 2007 ho opět vysvětil ruský patriarcha Kiril.\n\n"}
{"id": "1194344", "url": "https://cs.wikipedia.org/wiki?curid=1194344", "title": "Seznam kulturních památek v Českých Budějovicích (náměstí Přemysla Otakara II.)", "text": "Seznam kulturních památek v Českých Budějovicích (náměstí Přemysla Otakara II.)\n\nTento seznam obsahuje památky na náměstí Přemysla Otakara II. v městské památkové rezervaci České Budějovice.\n\nNázvy domů uvedeny mj. dle knihy: Milan Binder, Jan Schinko: \"Českobudějovické náměstí, aneb Samsonova kašna, Bludný kámen a 48 domů\".\n\n\n"}
{"id": "1194345", "url": "https://cs.wikipedia.org/wiki?curid=1194345", "title": "Tour de la Bourse", "text": "Tour de la Bourse\n\nTour de la Bourse (známý také jako \"Tour de la place Victoria\") je mrakodrap v kanadském Montréalu. Byl navržen italským architektem Luigim Morettim. Na návrhu se podílel také Pier Luigi Nervi a architektonická společnost Greenspoon, Freedlander, Dunne, Plachta & Kryton. Výstavba probíhala v letech 1962–1964 a po svém dokončení byla nejvyšší železobetonovou budovou světa až do roku 1968, než byl dokončen chicagský Lake Point Tower. Nejvyšší budovou Kanady byl do roku 1967, kdy Tour de la Bourse překonal mrakodrap Commerce Court West v Torontu. Dnes je s celkovou výškou 190 m a 47 patry 3. nejvyšší budovou Montrealu.\n\n"}
{"id": "1194346", "url": "https://cs.wikipedia.org/wiki?curid=1194346", "title": "Národní knihovna Ivana Vazova", "text": "Národní knihovna Ivana Vazova\n\nNárodní knihovna Ivana Vazova () je knihovna v druhém největším bulharském městě, v Plovdivu. Je pojmenována po slavném bulharském spisovateli a básníkovi Ivanu Vazovovi.\n\nJe to druhá největší knihovna v Bulharsku, která disponuje s více než 1 500 000 knih. Knihovna je také druhá nejstarší v zemi, byla založena v roce 1879. Iniciativu na vznik knihovny předložil Joakim Gruev; prvním ředitelem instituce se stal Alexandǎr Bašmakov. Do roku 1885 plnila knihovna funkci Národní knihovny Východní Rumélie. Roku 1974 byla přemístěna do nové budovy na jihu města.\n"}
{"id": "1194347", "url": "https://cs.wikipedia.org/wiki?curid=1194347", "title": "Novosadské divadlo", "text": "Novosadské divadlo\n\nNovosadské divadlo (srbsky Новосадско позориште/Novosadsko pozorište, maďarsky Újvidéki színház) je srbsko-maďarské divadlo, které působí v hlavním městě Vojvodiny, Novém Sadu. Jeho budova se nachází na adrese \"Jovana Subotića 3\". \n\nDivadlo bylo založeno v roce 1974 ve snaze zaštítit divadelní aktivity maďarských herců. Bylo otevřeno v lednu toho roku představením s názvem \"Macskajáték\" a stalo se druhým maďarským divadlem ve Vojvodině. Ve své současné budově v centru města sídlí od roku 1985.\n\nDodnes divadlo slouží maďarským hercům nejen pro různá představení ale i řadu soutěží a jiných aktivit. Hry, které jsou hrané v maďarštině jsou v divadle simultánně tlumočeny do srbštiny. \n"}
{"id": "1194350", "url": "https://cs.wikipedia.org/wiki?curid=1194350", "title": "Black Knight", "text": "Black Knight\n\nBlack Knight má více významů:\n"}
{"id": "1194352", "url": "https://cs.wikipedia.org/wiki?curid=1194352", "title": "Kostel svatého Bartoloměje (Blížkovice)", "text": "Kostel svatého Bartoloměje (Blížkovice)\n\nKostel svatého Bartoloměje je římskokatolický chrám v obci Blížkovice v okrese Znojmo. Je chráněn jako kulturní památka České republiky.\n\nPůvodní kostel byl románský ze 13. století. Tehdy byl strop rovný. Na místě původního malého presbytáře byl pak postaven nynější velký gotický. V první čtvrtině 14. století bylo přistavěno kněžiště se sakristií a kostnicí, v pozdním 16. století byla zaklenuta loď. \nV lodi byla velká okna. V 18. století byla románská část kostela přestavěna na barokní, velká okna v lodi zase zmenšena a v nich postaveny boční oltáře. Byla také přistavěna věž. Vchod do kostela byl dříve za věží ze hřbitova, později byl nynější hlavní vchod probourán věží. \n\nJedná se o jednolodní chrám skládající se z odsazeného kněžiště, k němuž přiléhá sakristie s oratoří, a hranolové věže. Fasády člení vpadlé výplně, v nichž jsou prolomena okna s půlkruhovým záklenkem. K jižní zdi lodi se přimyká kaple, v ose západního průčelí předstupuje hranolová věž. Hladké fasády kněžiště jsou prolomeny lomenými okny s oboustranně rozevřenou špaletou. Zařízení kostela je jednotné, novogotické. Kamenná křtitelnice s drobnou dřevořezbou Kristova křtu pochází z konce 18. století.\n\nJe farním kostelem blížkovické farnosti.\n\n"}
{"id": "1194355", "url": "https://cs.wikipedia.org/wiki?curid=1194355", "title": "Black Knight (satelit)", "text": "Black Knight (satelit)\n\nBlack Knight () je údajný neznámý umělý satelit, který se pohybuje po polární oběžné dráze Země. O objektu bylo vytvořeno mnoho konspiračních teorií. První údajné zpozorování tohoto satelitu proběhlo v roce 1954. Podle některých úvah váží 10-15 tun.\n\nV roce 1899 známý vědec Nikola Tesla při svých pokusech zachytil neznámé signály, které se pravidelně opakovaly. Byl přesvědčen že pochází z planety Mars, ale poté zjistil, že musí pocházet z větší blízkosti než z Marsu. Tyto signály později zachytilo několik dalších radioamatérů. Podle několika konspiračních teorií, zachytil Tesla signály právě z této družice. \n\nV 70. letech 20. století skotský astronom Duncan Lunan údajně dokázal tyto signály dešifrovat. Podle něj jde o zakódovanou mapu hvězd ze souhvězdí Pastýře. Poloha těchto hvězd by odpovídala tomu, jak byly tyto hvězdy rozmístěny před 13 000 lety. Usoudil, že se jedná o stáří této družice.\n\nV roce 1954 prohlásil americký badatel Donald Keyhoe, že byly odhaleny dvě družice, které obíhají Zemi. V té době však žádný stát neměl dostatečné technologie pro vypuštění družice do vesmíru. \n\nGordon Cooper oznámil, že v roce 1963 při letu Mercury-Atlas 9 viděl, jak na něho vylétávala zelená světla. Tato událost je často spojována s touto družicí. \n\nPři misi STS-88 v roce 1998 byly pořízeny fotografie, na kterých je údajně spatřen satelit Black Knight. \n\nÚdajně poslední setkání s tímto satelitem proběhlo v létě 2015 v americkém Jacksonville. Údajně stál objekt na obloze několik sekund a poté zmizel.\n\n"}
{"id": "1194358", "url": "https://cs.wikipedia.org/wiki?curid=1194358", "title": "Jenő Buzánszky", "text": "Jenő Buzánszky\n\nJenő Buzánszky (4. května 1925 – 11. ledna 2015) byl maďarský fotbalista a trenér. V maďarská reprezentaci hrál na místě pravého obránce. V padesátých letech patřil ke \"Zlaté jedenáctce\", mezi její další hráče patřili Ferenc Puskás, Zoltán Czibor, Sándor Kocsis, József Bozsik a Nándor Hidegkuti. Jako jediný nehrál ani za Honvéd ani za MTK Hungária FC. Po 274 ligových zápasech skončil hráčskou kariéru a stal se trenérem. V roce 1996 se stal místopředsedou Maďarské fotbalové federace.\n\nV reprezentaci debutoval 12. listopadu 1950 při remíze 1-1 s Bulharskem. V reprezentaci sehrál celkem 48 zápasu a jako hráč legendární \"Zlatá jedenáctka\" pomohl k zisku zlaté olympijské medaile v roce 1952 a k vítězství ve Středoevropském mistrovství v roce 1953. Také byl v týmu, který dvakrát porazil Anglii. Na MS 1954 sehrál všech pět zápasů. Zemřel po dlouhé nemoci 11. ledna 2015 ve věku 89 let, byl posledním žijícím hráčem \"Zlaté jedenáctky\".\n\nMaďarsko\n\n"}
{"id": "1194359", "url": "https://cs.wikipedia.org/wiki?curid=1194359", "title": "Antonie Brandeisová", "text": "Antonie Brandeisová\n\nAntonie (Antonietta) Brandeisová (13. ledna 1849, Miskovice u Kutné Hory - 20. března 1926, Benátky) byla česká malířka.\n\nStudovala v Uměleckém ateliéru malíře historických obrazů Karla Javůrka v Praze. Po smrti jejího otce se matka Josefína Dravhozvall provdala za benátčana Giovanni Nobile Scaramella a brzy poté se rodina přestěhovala do Benátek. Antonietta byla první ženou, která roku 1867 studovala na tamní Akademii krásných umění. Jejími učiteli byli Michelangelo Grigoletti and Napoleone Nani (kresba), Domenico Bresolin (krajina), Pompeo Marino Molmenti (malba) and Federico Moja (perspektiva). V letech 1866-1872 je její jméno opakovaně zmiňováno mezi oceněnými studenty v publikaci benátské Akademie “Elenco alunni premiati Accademia Venezia in Atti della Reale Accademia di Belle Arti in Venezia degli anni 1866-1872”.\n\nPo ukončení studia žila v Benátkách a 27. října 1897 se provdala za rytíře a důstojníka italského jezdctva Antonia Zamboni. Svá díla vystavovala na společných výstavách Krasoumné jednoty v Praze, zúčastnila se mezinárodní výstavy v Melbourne (1880), Mezinárodní výstavy akvarelů v Římě v roce 1906 a vystavila svá díla ve Společnosti krásných umění ve Florencii mezi 1907 a 1908. Po roce 1906 posílala většinu svých obrazů k prodeji do Londýna. Její manžel Antonio Zamboni zemřel 11.3. 1909 a Brandeisová pak žila po zbytek života ve Florencii na Via Mannelli, kde měla domov i ateliér. Podle poslední vůle ze dne 1. ledna 1922 odkázala své dědictví sirotčinci ve Florencii.a většina jejích obrazů byla prodána na veřejné aukci roku 1926. Čtyři obrazy odkázala Moderní galerii v paláci Pitti.\n\nI po roce 2000 patří mezi žádané umělce. \"Pohled na Benátky s kostelem Santa Maria del Salute\" se v Soteheby´s prodal za 20 400 liber (900 tisíc korun)., \"Benátský kanál\" v aukci Dorotheum za 21 600 liber. Její obrazy jsou podepsány Brandeis nebo Antonio Brandeis.\n\nBrandeisová zdokonalila své umění během studií na benátské Akademii a stala se vynikající malířkou vedut v tradici 19. století, zaměřené na detail a světlo. Byla malířkou městské architektury a městských zákoutí v Benátkách (\"Most Rialto, Ponte dei Sospiri, La Dogana, náměstí sv. Marka, Santa Maria de la Salute, Dóžecí palác, Zlatý palác, Benátské gondoly\"), Římě (\"Andělský hrad, L'Arco di Druso, Colosseum, Tempo di Vesta\"), Bologni a Florencii (\"Most zlatníků\", \"Baptisterium, Zahrady Boboli\").\n\nMalovala také na mořském pobřeží, v Alpách (\"Berchtesgaden\", 1889) a byla autorkou několika oltářních obrazů na různých místech ostrova Korčula v Chorvatsku (Hlavní oltář kaple Sv. Lukáše na městském hřbitově, katedrála, kostel svatého Víta v Blato a farní kostel Smokvica). Pro tamní katedrálu zhotovila kopii centrálního panelu triptychu z benátského kostela Santa Maria Gloriosa dei Frari (Giovanni Bellini).\n\n\n"}
{"id": "1194360", "url": "https://cs.wikipedia.org/wiki?curid=1194360", "title": "Osbornie", "text": "Osbornie\n\nOsbornie (\"Osbornia\") je rod rostlin z čeledi myrtovité. Zahrnuje jediný druh, Osbornia octodonta. Je to keř nebo malý strom se vstřícnými zaokrouhlenými listy a drobnými, bělavými, bezkorunnými květy. Rostlina roste jako součást mangrovových porostů na pobřeží některých ostrovů jihovýchodní Asie a Austrálie. Její hospodářský význam je jen lokální.\n\nOsbornie je stálezelený, pomalu rostoucí keř nebo malý a obvykle vícekmenný strom, dorůstající výšky 2 až 5, výjimečně až 9 metrů. Kořeny se někdy plazí po povrchu půdy, nebývají však chůdovité. Kůra je vláknitá, rezavě hnědá až šedohnědá. Listy jsou jasně zelené, na bázi často načervenalé, jednoduché, vstřícné, křižmostojné, krátce řapíkaté, 3 až 4 cm dlouhé a 2 cm široké, na konci zaokrouhlené, na ploše žláznatě tečkované. Při rozemnutí aromaticky voní. Květy jsou oboupohlavné, smetanově bílé, drobné (asi 1 cm velké), osmičetné, jednotlivé v úžlabí listů. Češule je zvonkovitá, zelená. Kalich je smetanově bílý, vytrvalý, složený z 8 volných kališních lístků. Koruna chybí. Tyčinek je mnoho. Semeník je spodní, srostlý ze 2 plodolistů. Obsahuje 2 nedokonale oddělené komůrky s mnoha vajíčky. Plodem je drobná tobolka obsahující 1 nebo 2 semena.\n\nDruh je rozšířen v jihovýchodní Asii a Australské oblasti. Jeho areál sahá od Filipín po Moluky a od východní části Nové Guiney po severní a severovýchodní pobřeží Austrálie.\n\nOsbornie roste na mořském pobřeží jako součást mangrovových porostů, někdy i v písčitých ústích řek. Vyskytuje se v oblastech s vysokým mořským břehem nebo skalnatým pobřežím. V mangrovech zpravidla roste na straně odvrácené od moře, nesnáší ale sladkou vodu\n\nRod \"Osbornia\" je řazen v rámci čeledi myrtovité do podčeledi \"Myrtoideae\" a tribu \"Osbornieae\", který má pouze tohoto jediného zástupce. Podle výsledků fylogenetických studií představuje sesterskou větev tribu \"Melaleuceae\". Mezi blízce příbuzné rostliny tedy patří rod kajeput (\"Melaleuca\"), včetně rodů štětkovec (\"Callistemon\") a štětkoveček (\"Calothamnus\").\n\nAromatický olej z této rostliny rozetřený na kůži působí jako repelent. Dřevo je velmi trvanlivé. Domorodci rostlinu používají k tmelení člunů.\n\n"}
{"id": "1194364", "url": "https://cs.wikipedia.org/wiki?curid=1194364", "title": "Muzeum kutilství", "text": "Muzeum kutilství\n\nMuzeum kutilství v Polné je umístěno v areálu společnosti Almeto na Žejdlicově ulici čp. 681. Založeno bylo v roce 2011, po skončení výstavy sbírky muzea kutilství v Regionálním muzeu a galerii v Jičíně. Sbírka muzea je putovní, během let byla vystavena dvakrát v muzeu v Jičíně a od listopadu 2015 je vystavena v Severočeském muzeu v Liberci. Zřizovatelem muzea je Milan Říha.\n\nMuzeum bylo založeno ze sbírek Milana Říhy, který se sbírání kutilských výrobků věnuje od roku 2007. Později došlo k založení muzea v Polné a k několika putovním výstavám.\n\nV muzeu je vystaveno více než 300 exponátů, mezi sbírkovými předměty jsou například: zapisovač (tiskárna k počítači), motokoloběžka, bruslolyže, brýle proti migréně z plaveckých brýlí s LED diodami, kompresor z propan-butanové lahve z Chorvatska, výrobník živé a mrtvé vody, sekačka na trávu z roku 1980, nákladní přívěs za osobní auto vyrobený ze dvou zadních částí automobilu Škoda 105 z roku 1982, páka na demontáž pneumatiky, nabíječka zabudovaná v krytu magnetofonu z roku 1985, malotraktor složený z motoru ze skútru ČZ 175, převodovky z Moskviče 403, volantu ze Škody 1000 MB a další.\n\n"}
{"id": "1194370", "url": "https://cs.wikipedia.org/wiki?curid=1194370", "title": "Mihály Lantos", "text": "Mihály Lantos\n\nMihály Lantos (29. září 1928 – 31. prosince 1989), také znám jako Mihály Lendenmayer byl maďarský fotbalista a trenér. Hrál na místě obránce, většinu kariéry za MTK Hungária FC. V padesátých letech patřil ke \"Zlaté jedenáctce\", mezi její další hráče patřili Nándor Hidegkuti, Ferenc Puskás, Zoltán Czibor, Sándor Kocsis a József Bozsik. Po skončení hráčské kariéry pracoval jako trenér, v letech 1965 až 1967 působil jako asistent u svého bývalého trenéra z MTK Mártona Bukoviho v Olympiaku Pireus. Pak se vrátil do Maďarska a trénoval několik dalších týmů včetně Videotonu.\n\nLantos hrál v MTK v roce 1948. V roce 1949, když v Maďarsku převzali moc komunisté, MTK byl převzat tajnou policií ÁVH a následně klub několikrát změnil jméno. Nejdříve byl \"Textiles SE\", poté \"Bástya SE\", pak \"Vörös Lobogó SE\" a nakonec se vrátil k MTK. Nehledě na dobové kotrmelce, padesátá léta byla úspěšným obdobím klubu pod vedením trenéra Mártona Bukoviho. Tým, ve kterém hráli mimo jiných Nándor Hidegkuti, Péter Palotás a József Zakariás třikrát vyhrál maďarskou ligu a maďarský pohár a Mitropa Cup. V roce 1955 pod jménem \"Vörös Lobogó SE\" hráli vůbec první ročník Poháru mistrů evropských zemí. Lantos dal tři góly (v tom dva z penalty) a s klubem postoupil až do čtvrtfinále.\n\nV letech 1949 až 1956 nastoupil ve 52 zápasech a v dresu maďarské reprezentace dal 5 gólů. Debutoval 10. července 1949 při výhře 8-2 s Polskem. Jako jeden ze \"Zlaté jedenáctky\" pomohl Maďarsku ke zlatým olympijským medailím v roce 1952, vítězství ve Středoevropském mistrovství v roce 1953 a dvojnásobné porážce Anglie. Vstřelil úvodní gól zápasu s Anglií 7-1 23. května 1954. Byl při postupu Maďarů do finále MS v roce 1954. Na tomto Mistrovství světa sehrál všech pět zápasů, když skóroval v úvodním zápase 9-0 s Jižní Koreou a v bolestivé \"Bitvě v Bernu\", čtvrtfinálovém souboji s Brazílií.\n\n\n\n"}
{"id": "1194385", "url": "https://cs.wikipedia.org/wiki?curid=1194385", "title": "József Zakariás", "text": "József Zakariás\n\nJózsef Zakariás ( – 22. listopadu 1971) byl maďarský fotbalista a trenér. V padesátých letech patřil ke \"Zlaté jedenáctce\", mezi její další hráče patřili Nándor Hidegkuti, Ferenc Puskás, Zoltán Czibor, Sándor Kocsis a József Bozsik.\n\nZakariás se narodil a zemřel v Budapešti a vrcholné období kariéry strávil v MTK Hungária FC, i když v době jeho působení se klub jmenoval \"Bástya SE\" a pak \"Vörös Lobogó SE\". Pod vedením trenéra Mártona Bukoviho a v týmu, kde hráli také Nándor Hidegkuti, Péter Palotás a Mihály Lantos, pomohl Zakariás vyhrát pro MTK dvakrát maďarskou ligu, maďarský pohár a Mitropa Cup.\n\nV letech 1949 až 1954 sehrál 35 reprezentačních zápasů. Jako člen legendární \"Zlaté jedenáctky\" získal s reprezentací zlatou olympijskou medaili v roce 1952, titul Středoevropského šampiona v roce 1953 a dvakrát se podílel na porážce Anglické reprezentace. Potom ještě pomohl k postupu Maďarska do finále mistrovství světa v roce 1954. Tam sehrál čtyři z pěti zápasů, které Maďarsko hrálo. Před finálovým utkáním údajně nedodržel večerku a strávil noc s pokojskou. V reprezentaci již nikdy poté nenastoupil.\n\nMaďarsko\nMTK/Bástya/Vörös Lobogó\n\n\n"}
{"id": "1194390", "url": "https://cs.wikipedia.org/wiki?curid=1194390", "title": "Vývoj nábytkářského průmyslu", "text": "Vývoj nábytkářského průmyslu\n\nVývoj nábytkářského průmyslu v Brně (VNP) byl rezortní výzkumný ústav zabývající se nábytkovým designem. \n\nByl zřízen Ministerstvem lesa a dřevařského průmyslu k 1. lednu 1954, které tak reagovalo na poválečný nedostatek bytů a bytového vybavení. O vznik VNP se zasloužil zejména architekt Jindřich Halabala. Ústav umístěný v Brně byl roku 1978 přejmenován na Výzkumný a vývojový ústav nábytkářský v Brně (VVÚN). Sídlo vedení podniku bylo v ulici Jeřábkova 5 v Brně a provozy měl v Uherském Hradišti, v Brně, v Bystřici pod Hostýnem, Moravském Písku a v Praze. \n\nVNP navázal na činnost Čs. závodů dřevozpracujících (ČZD), do nichž byl po znárodnění soustředěn dřevařský průmysl, a Vývojového a výzkumného střediska dřevoprůmyslu (VVSD) ustaveného 1948 v Praze. Předstupněm VNP byl Vývojový ústav dřevoprůmyslových výrobků, který byl zřízen 1. 1. 1953. \n\nVNP vyvíjel nové konstrukce a tvary výrobků a připravoval odborné podklady v oblasti mechanizace a automatizace. Odborným základem byla skupina\nzaměstnanců ze Spojených uměleckoprůmyslových závodů. VNP po mnoho let významně ovlivňoval vzhled nábytku, který se vyráběl v Československu, ale i způsob, jak se vyráběl a z čeho se vyráběl. Podnik zanikl v 1990.\n\n\n"}
{"id": "1194391", "url": "https://cs.wikipedia.org/wiki?curid=1194391", "title": "Važa Margvelašvili", "text": "Važa Margvelašvili\n\nVaža Margvelašvili (* 3. října 1993 Kareli, Gruzie) je gruzínský zápasník–judista.\n\nPochází z obce Berdzenauli nedaleko Kareli, kde začínal se zápasením v 9 letech. Připravuje se v Gori pod vedením Giorgiho Gugavy. V gruzínské seniorské reprezentaci se pohybuje od roku 2013. V roce 2016 šel s výkonostní prudce nahoru a kvalifikaval se na olympijské hry v Riu. V úvodním kole se utkal se Slovincem Adrianem Gombocem, který ho zaskočil po minutě boje technikou ippon-seoi-nage na ippon.\n\nVaža Margvelašvili je levoruký judista s krásnými nožními (aši-waza) a bokovými (goši-waza) technikami. Jeho technika je ovlivněna tradiční gruzínskou školou zápasu čidaoba.\n\n\n\n\n"}
{"id": "1194392", "url": "https://cs.wikipedia.org/wiki?curid=1194392", "title": "Hamad ibn Isa Al Chalífa", "text": "Hamad ibn Isa Al Chalífa\n\nHamad ibn Isa Al Chalífa (* 28. ledna 1950 Riffa, Bahrajn) je od roku 2002 prvním králem Bahrajnu. Od roku 1999 byl emírem.\n\nJeho otcem byl první emír Bahrajnu Isa ibn Salmán Al Chalífa. Následník trůnu od roce 1964. V roce 1968 dostudoval \"Mons Officer Cadet School\" v městě Aldershot (hrabství Hampshire, Anglie) a ve stejném roce byl pověřen organizovat ozbrojené síly Bahrajnu. V období 1971 — 1988 zastával funkci ministra obrany země a podílel se na tvorbě letectva Bahrajnu.\n\nNa trůn nastoupil 6. března 1999 po smrti svého otce emíra Isy II. Al Chalífy.\n\n"}
{"id": "1194393", "url": "https://cs.wikipedia.org/wiki?curid=1194393", "title": "Souborný katalog České republiky", "text": "Souborný katalog České republiky\n\nSouborný katalog České republiky (zkráceně SK ČR, báze SKC, dříve CASLIN) je databáze dokumentů uložených ve fondech českých knihoven a dalších informačních institucí vedených v Adresáři knihoven a informačních institucí v ČR. Databázi spravuje Oddělení souborných katalogů Národní knihovny České republiky a v elektronické podobě vzniká od roku 1995. V listopadu 2018 obsahovala údaje o více než 7 milionech děl. Z vyhledaných záznamů lze v mnoha případech přímo přejít do katalogu příslušné knihovny, zjistit aktuální dostupnost díla, získat informace o odebíraných ročnících periodika nebo přistoupit k plnému elektronickému textu díla.\n\n"}
{"id": "1194396", "url": "https://cs.wikipedia.org/wiki?curid=1194396", "title": "Fabio Basile", "text": "Fabio Basile\n\nFabio Basile (* 7. října 1994 v Rivoli, Itálie) je italský zápasník-judista, olympijský vítěz z roku 2016.\n\nJe rodákem z alpského údolí Val di Susa. S judem začínal v Turíně v klubu \"Akiyama di Settimo\". Jako člen juniorské reprezentace se přesunul do Říma, kde je členem armádního sportovního centra vedeném Giuseppe Minissalou. Jeho osobním trenérem je Pierangelo Toniolo. V italské seniorské reprezentaci se prosazuje od roku 2015 v pololehké váze. V roce 2016 se kvalifikoval zlepšenými jarními výkony na olympijské hry v Riu na úkor krajana Elia Verdeho. Na olympijské hry v Riu dokázal načasovat formu. V úvodním kole porazil na ippon technikou sode-curikomi-goši Němce Sebastiana Seidla. V dalším kole předvedl nádherný přechod do submise potom co Ázerbájdžánci Nidžatu Šichalizademu nasadil škrcení. Ve čtvrtfinále proti Mongulu Tömörchülegovi se hned v úvodu ujal vedení na wazari po technice uki-waza a vítězství pojistil v závěru v pohybu krásně provedeném de-aši-harai. V semifinále svedl nervózní bitvu se Slovincem Adrianem Gombocem, kterého porazil na dvě napomenutí (šida) a ve finále zaskočil po minutě boje hlavního favorita Korejce An Pa-ula na ippon technikou seoi-otoši. Získal zlatou olympijskou medaili.\n\n"}
{"id": "1194401", "url": "https://cs.wikipedia.org/wiki?curid=1194401", "title": "Obština Straldža", "text": "Obština Straldža\n\nObština Straldža ( \"Община Стралджа\") je bulharská jednotka územní samosprávy v Jambolské oblasti. Leží v jihovýchodním Bulharsku, ve východní části \"Slivenské kotliny\", jedné ze Zabalkánských kotlin, mezi jižním úpatím Staré planiny a severozápadními výběžky pohoří Strandža. Sídlem obštiny je město Straldža, kromě něj zahrnuje obština 21 vesnic. Žije zde přes 11 tisíc stálých obyvatel.\n\nV obštině žije 11 553 stálých obyvatel a včetně přechodně hlášených obyvatel 13 143. Podle sčítáni 1. února 2011 bylo národnostní složení následující:\n"}
{"id": "1194418", "url": "https://cs.wikipedia.org/wiki?curid=1194418", "title": "Dráždivost (biologie)", "text": "Dráždivost (biologie)\n\nV biologii znamená dráždivost schopnost živé tkáně, buňky či organismu odpovídat na vnější stimuly.\n\nDráždivost je v řadě definic živého a života jednou z položek či charakteristik (biologického) života. Nicméně v této souvislosti je koncept kritizován řadou filozofů biologie, protože nezohledňuje různé jevy jako zimní spánek, letní spánek, hibernace, inhibice nebo kóma, kdy živý organismus vykazuje jen velmi omezenou dráždivost. Reakce na okolí ani nemusela být vždy důsledkem evolučního vývoje.\n\nDráždivost srdečního svalu je schopnost jeho kontrakce na elektrický impuls ze srdeční svaloviny (myokardu)\nHladina dráždivosti je mírou vzrušivost tkání elektrickými impulsy nebo naopak nervových odpovědí na mechanický podnět. Kromě toho se pojem používá jako schopnost správně odpovídat na elektrické impulsy.\n\n"}
{"id": "1194420", "url": "https://cs.wikipedia.org/wiki?curid=1194420", "title": "Obština Boljarovo", "text": "Obština Boljarovo\n\nObština Boljarovo ( \"Община Болярово\") je bulharská jednotka územní samosprávy v Jambolské oblasti. Leží v jihovýchodním Bulharsku na severních svazích pohoří Strandža u hranic s Tureckem. Sídlem obštiny je město Boljarovo, kromě něj zahrnuje obština 19 vesnic. Žijí zde zhruba 3 tisíce stálých obyvatel.\n\nV obštině žije 3 064 stálých obyvatel a včetně přechodně hlášených obyvatel 3 546. Podle sčítáni 1. února 2011 bylo národnostní složení následující:\n"}
{"id": "1194423", "url": "https://cs.wikipedia.org/wiki?curid=1194423", "title": "Chasan Chalmurzajev", "text": "Chasan Chalmurzajev\n\nChasan Chalmurzajev ( ), (* 9. října 1993) je ruský zápasník–judista ingušské národnosti, olympijský vítěz z roku 2016.\n\nS úpolovými sporty začínal v 8 letech v Nazrani společně se svým bratrem dvojčetem Chusejnem. Připravuje se pod vedením Junuse Ozdojeva. V ruské seniorské reprezentaci se pohybuje od roku 2013. Členem užšího výběru reprezentace je od roku 2015. V roce 2016 byl v mimořádné formě a dokázal vybojovat olympijskou nominaci na olympijské hry v Riu na úkor čtyř dalších krajanů. V Riu předvedl výborný taktický výkon. V základní hrací době si pasivním judem hlídal soupeře a v prodloužení útočil. V úvodním kole zvítězil nad Íráncem Saeidem Mollaeim na dva dvě šida. V dalším kole využil úvodního zaváhání Egypťana Mohameda Abdelaala kombinací o-soto-gari+ko-soto-gake na wazari a zbytek hrací doby si Egypťana hlídal v úchopu. Ve čtvrtfinále se utkal s Kanaďanem Antoinem Valois-Fortierem a po celou regulerní hrací čekal na jeho chybu, která však nepřišla. Hned na začátku prodloužení zautočil technikou o-uči-gari a o podmetl Kanďana na wazari. V semifinále se utkal s Sergiu Tomou ze Spojených arabských emirátů a stejnou taktikou ze čtvrtfinále si počkal na prodloužení a v něm strhnul Tomu technikou sumi-gaeši. Ve finále se utkal s Američanem Travisem Stevensnem a hned na úvod poprvé v turnaji chyboval, když ho Američan povalil na zem. Po minutě boje na zemi se mu podařilo akci přežít bez ztráty bodu. V následujících několika sekundách použil dvakrát svojí nesilnější zbraň techniku uči-mata a zápas ukončil stylově na ippon. Získal zlatou olympijskou medaili.\n\nChasan Chalmurzajev je levoruký judista, velmi silný v boji o úchop, osobní technika uči-mata.\n\n\n\n"}
{"id": "1194431", "url": "https://cs.wikipedia.org/wiki?curid=1194431", "title": "Apatoraptor", "text": "Apatoraptor\n\nApatoraptor (\"Lupič bohyně klamu Apaté\") byl rod teropodního oviraptorosaurního dinosaura, žijícího na území Severní Ameriky (kanadská Alberta) v období pozdní křídy (souvrství Horseshoe Canyon, asi před 74 miliony let). Fosilie dinosaura byly objeveny roku 1993 u městečka Drumheller v Albertě, jen tři kilometry od Royal Tyrell Museum of Paleontology. Původně se vědci domnívali, že se jedná o jeden z běžných exemplářů jakéhosi ornitomimida, a tak se fosilii nedostalo zasloužené pozornosti. Preparace kostry byla zahájena roku 2002, až v roce 2008 byl ale proveden podrobnější výzkum. V roce 2016 byl nový teropod popsán pod vědeckým jménem \"Apatoraptor pennatus\". Rodové jméno odkazuje k jeho po dlouhá léta skryté identitě, druhové k tomu, že byl zaživa prokazatelně opeřený. Nebyly sice objeveny otisky per, ale ulnární papily (důlky na loketních kostech) prokazují, že musel mít opeřené přinejmenším přední končetiny.\n\nHolotyp s katalogovým označením TMP 1993.051.0001 byl objeven v sedimentech Horsethief Member v rámci souvrství Horseshoe Canyon o stáří asi 74 milionů let (geologický stupeň kampán). Nález sestává z neúplně zachované postkraniální kostry a částí lebky. Zajímavé je, že větší část kostí byla artikulovaných, tedy ještě vzájemně spojených. Nález byl zkoumán i za pomoci moderních technik, jako je počítačová tomografie.\n\n\"Apatoraptor\" patří do vývojově vyspělé skupiny teropodů Oviraptorosauria, konkrétně do čeledi Caenagnathidae. Jeho sesterským druhem mohl být rod \"Elmisaurus\". Dalším příbuzným je například geologicky mladší rod Anzu ze souvrství Hell Creek.\n\n\n"}
{"id": "1194437", "url": "https://cs.wikipedia.org/wiki?curid=1194437", "title": "River Park", "text": "River Park\n\nRiver Park je multifunkční centrum v Bratislavě na nábřeží Dunaje s celkovou plochou 32 000 m². Obsahuje 208 luxusních bytů a apartmánů, pětihvězdičkový hotel sítě Kempinski, množství osobitých restaurací a obchodů a oddychovou zónu se zelenými plochami, alejemi a promenádou.\n\n"}
{"id": "1194438", "url": "https://cs.wikipedia.org/wiki?curid=1194438", "title": "Římskokatolická farnost Malšín", "text": "Římskokatolická farnost Malšín\n\nŘímskokatolická farnost Malšín je územním společenstvím římských katolíků v rámci českokrumlovského vikariátu českobudějovické diecéze.\n\nPlebánie v Malšíně je doložena v roce 1360, kdy zde duchovní správu vykonávali cisterciáci z Vyššího Brodu. Ve farnosti působil jako kaplan v letech 1919–1922 Dom Matthäus Quatember, pozdější generální opat cisterciáckého řádu. V letech 1940–1945 byla farnost spravována nuceně z Linecké diecéze, po skončení druhé světové války byla navrácena Českobudějovické diecézi.\n\nFarnost je administrována ex currendo z Českého Krumlova.\n\n\n"}
{"id": "1194440", "url": "https://cs.wikipedia.org/wiki?curid=1194440", "title": "Ivajlo Ivanov", "text": "Ivajlo Ivanov\n\nIvajlo Ivanov ( ), (* 20. července 1994 v Montaně, Bulharsko) je bulharský zápasník – judista a sambista.\n\nS judem/sambem začal v 7 letech v rodné Montaně pod vedením Taško Tanova. Po skončení základní školy se přesunul do hlavního města Sofie, kde se připravuje v armádní sportovním centru CSKA. Jeho osobním trenérem je Atanas Gerčev. V roce 2016 se kvalifikoval na olympijské hry v Riu a v úvodním kole vybodoval mladého Nizozemce Franka de Wita, potom co ho začátkem třetí minut poslal technikou ko-uči-gake na wazari. V dalším kolem si poradil s nebezpečným Korejcem I Sung-suem, když minutu před koncem kontroval jeho sumi-gaeši vypadem o-soto-gari na wazari. Ve čtvrtfinále se utkal s Američanem Travisem Stevensnem a po minutě chyboval v boji o úchop. Situaci se snažil vyřešit pádem na zem, kde se však dostal do Američanovi oblíbené pozice a po ne-waza a osae-komi prohrál na ippon. V opravách podlechl po nejdelším mužském zápase turnaje Italu Matteu Marconcinimu a skončil na 7. místě. \n\n\n"}
{"id": "1194441", "url": "https://cs.wikipedia.org/wiki?curid=1194441", "title": "Parlamentní volby v Srbsku 2016", "text": "Parlamentní volby v Srbsku 2016\n\nParlamentní volby v Srbsku se konaly dne 24. dubna 2016. V souvislosti s nimi se kromě skupštiny volili i zástupci do skupštiny Autonomní republiky Vojvodiny a místních zastupitelstev. Jednalo se o volby mimořádné; dne 16. ledna 2016 doporučil premiér Srbska Aleksandar Vučić vypsat mimořádné volby na duben 2016. Oficiálním odůvodněním bylo, aby země získala stabilní vládu v období let 2016-2020, tedy v čase, kdy budou probíhat intenzivní jednání o vstupu země do EU. Následně prezident Tomislav Nikolić souhlasil s vypsáním voleb. \n\nDo Skupštiny Srbska se volí celkem 250 poslanců, kteří mají čtyřletý mandát. Volí se poměrným volebním systémem, kandidující strany musí pro vstup do parlamentu překonat pětiprocentní uzavírací klauzuli, počítanou ze všech odevzdaných hlasů, včetně neplatných. Uzavírací klausule se neuplatňuje pro strany a uskupení etnických menšin. Volba probíhá v jednotném celostátním volebním okrsku, tedy strany předkládají jednotnou kandidátku pro celý stát. K přepočtu hlasů na mandáty se používá D'Hondtova metoda. \n\nVe volbách kandidovalo celkem 20 stran a uskupení. Šlo o následující strany a uskupení:\n\n\nVe volbách drtivě zvítězila volební koalice Aleksandar Vučić - Srbsko vítězí, která získala takřka polovinu všech odevzdaných hlasů a nadpoloviční většinu křesel v parlamentu. Druhý největší podíl hlasů získala volební koalice Ivica Dačić - SPS - JS - Dragan Marković Palma, která získala takřka 11 procent hlasů. Pětiprocentní hranici nutnou pro vstup do parlamentu překonalo celkem 7 volebních stran, uskupení a koalic. Kromě nich získalo zastoupení v parlamentu dalších 5 stran národnostních menšin. Volební výsledky byly: \n"}
{"id": "1194443", "url": "https://cs.wikipedia.org/wiki?curid=1194443", "title": "Witchery", "text": "Witchery\n\nWitchery (v českém překladu z angličtiny \"čarodějnictví\") je švédská black/thrash/speed metalová kapela založená roku 1997 ve městě Linköping. Čtveřice hudebníků Patrik Jensen (kytara), Rickard \"Richard Corpse\" Rimfält (kytara), Toxine (vokály) a Mique (bicí) předtím působila v kapele Satanic Slaughter, kde zbyl pouze její zakladatel Ztephan \"Dark\" Karlsson. Ke čtyřem jmenovaným muzikantům se přidal baskytarista Sharlee D' Angelo a nová sestava pod názvem Witchery vydala vzápětí první studiové album s názvem \"Restless & Dead\" (v roce 1998).\n\n\n\n"}
{"id": "1194454", "url": "https://cs.wikipedia.org/wiki?curid=1194454", "title": "Agonidka", "text": "Agonidka\n\nAgonidka (\"Agonis\") je rod rostlin z čeledi myrtovité. Jsou to stálezelené keře nebo stromy s jednoduchými vrbovitými listy a pravidelnými, bílými nebo růžovými květy. Rod zahrnuje v současném pojetí 5 druhů. Je rozšířen výhradně v jihozápadní Austrálii. Druh \"Agonis flexuosa\" je pěstován v klimaticky příhodných oblastech světa jako okrasná dřevina.\n\nAgonidky jsou stálezelené keře nebo v případě \"A. flexuosa\" i stromy, dorůstající výšky 10 nebo výjimečně až 15 metrů. Listy jsou jednoduché, střídavé, celokrajné, řapíkaté až přisedlé. Vzhledem připomínají listy vrby. Čepel je na ploše žláznatě tečkovaná. Květy oboupohlavné, pětičetné, přisedlé, uspořádané v úžlabních hlávkách. Druh \"A. grandiflora\" má květy jednotlivé i v hlávkách, úžlabní i vrcholové. Češule je kuželovitá až miskovitá, kožovitá, srostlá se semeníkem. Kalich je složen z 5 trojúhelníkovitých nebo vejčitých, vytrvalých, volných lístků. Koruna je většinou bílá, řidčeji růžová, složená z 5 volných, lžicovitých nebo obvejčitých, nehetnatých, na vrcholu zaokrouhlených korunních lístků. Korunní lístky poměrně dlouho vytrvávají. Tyčinek je většinou 15 až 35 a jsou volné. Semeník je spodní, srostlý ze 3 plodolistů a se stejným počtem komůrek obsahujících po 3 až 7 vajíčkách. Čnělka je 1, vyrůstá z prohloubeniny na vrcholu semeníku a je zakončená diskovitou bliznou. Plodem je kulovité plodenství dřevnatých tobolek, u druhu \"A. grandiflora\" jsou tobolky i jednotlivé. Tobolky jsou obklopené vytrvalou květní trubkou (češulí) a pukají 3 chlopněmi. Obsahují 1 nebo dvě šedá až černá semena s nepatrným křídlem.\n\nRod agonidka zahrnuje 5 druhů. Je rozšířen výhradně při pobřeží jihozápadní Austrálie.\n\nDruh \"A. flexuosa\" je v některých vlhčích oblastech jihozápadní Austrálie běžná dřevina. Tvoří dominantní složku některých lesních a keřových společenstev a je to také hojná dřevina v podrostu lesů. Často roste pospolu s akáciemi (\"Acacia\"), blahovičníky (\"Eucalyptus\") a kajeputy (\"Melaleuca\"). Vyhledává písčité půdy. Jiné druhy agonidek rostou i na bažinatých půdách.\n\nKvěty \"A. flexuosa\" jsou navštěvovány pestrou paletou rozličného hmyzu.\nAgonidky jsou v Austrálii živnými rostlinami mandelinek rodu \"Paropsisterna\".\n\nRod \"Agonis\" je řazen do podčeledi \"Myrtoideae\" a tribu \"Leptospermeae\". V současném pojetí zahrnuje 5 druhů. Řada druhů byla v rámci taxonomické revize v roce 2007 přeřazena do nového rodu \"Taxandria\". Druh \"A. grandiflora\" byl přeřazen do samostatného rodu \"Paragonis\", tato úprava ale není všeobecně akceptována.\n\nDruh \"Agonis flexuosa\" je zejména v jižní Austrálii pěstován jako okrasná dřevina, svým vzhledem poněkud připomínající vrbu. Pěstuje se i v jiných částech světa, např. v Kalifornii. Existuje též řada různých okrasných kultivarů.\n\n"}
{"id": "1194456", "url": "https://cs.wikipedia.org/wiki?curid=1194456", "title": "Nordenskjöld", "text": "Nordenskjöld\n\nNordenskjöld je jméno švédské aristokratické rodiny z Finska a může mít více významů:\n\n\n"}
{"id": "1194461", "url": "https://cs.wikipedia.org/wiki?curid=1194461", "title": "McNeill", "text": "McNeill\n\nMcNeill nebo McNeil je skotské příjmení:\n\n\n"}
{"id": "1194464", "url": "https://cs.wikipedia.org/wiki?curid=1194464", "title": "Štúr", "text": "Štúr\n\nŠtúr je slovenské příjmení:\n\n\n"}
{"id": "1194469", "url": "https://cs.wikipedia.org/wiki?curid=1194469", "title": "Ivana Jirešová", "text": "Ivana Jirešová\n\nIvana Jirešová (* 15. července 1977 Písek) je česká televizní a divadelní herečka a zpěvačka. Proslavila se rolí Lucie Vágnerové v televizním seriálu \"Ordinace v růžové zahradě\". Pracovala rovněž jako redaktorka magazínu Harper‘s Bazaar . \n\nJe rozvedená, z manželství s novinářem Ondřejem Höppnerem má dceru Sofii Friedu (* 2004) .\n\n\n2017 - Ví o tobě, Sarrah Pinborough, Audiotéka\n"}
{"id": "1194470", "url": "https://cs.wikipedia.org/wiki?curid=1194470", "title": "Gymnázium Přírodní škola", "text": "Gymnázium Přírodní škola\n\nGymnázium Přírodní škola je nezisková organizace, obecně prospěšná společnost, zařazená do sítě škol Ministerstva školství, mládeže a tělovýchovy ČR. Škola byla založena v roce 1993 jako alternativa k velkým státním gymnáziím.\n\nJedná se o osmileté gymnázium, jehož heslem je Cesta jako cíl. Zakladatelem školy je František Tichý, který je jejím ředitelem dodnes. Specifický pedagogický systém školy si klade za cíl rozvíjet samostatnost a vlastní odpovědnost studentů sama za sebe a své vzdělání s důrazem na práci v a pro kolektiv. Důležitou základní tezí školy je, aby byla plnohodnotným životem tady a teď a ne pouze přípravou na život v budoucnu. Sama škola je jedno větší společenství, v kterém každý zná druhého jménem. I z toho důvodu je kapacita školy stanovena na přibližně 70 studentů, což zaručuje malý, vzájemně provázaný kolektiv.\n\nV roce 2017 o pedagogickém systému Přírodní školy, inspiracích a principech vyšla v nakladatelství Geum knihy \"Výchova jako dobrodružství\". Jejím autorem je zakladatel školy František Tichý. V obecnější rovině se věnuje výchově dětí a dospívajících, představuje konkrétní doporučení z praxe. Součástí jsou i vyprávění a zkušenosti studentů a absolventů. Kniha \"Přírodní škola, cesta jako cíl\" \"(2011)\" popisuje vývoj školy od založení v roce 1993 a rozebírá konkrétní prvky a organizaci života školy.\n\nŽáci z Přírodní školy založili v roce 2010 webovou stránku Vedem, věnovanou dětem v Terezíně během druhé světové války, a jeden z učitelů školy napsal knihu \"Princ se žlutou hvězdou\" o chlapci Petru Ginzovi, redaktorovi časopisu Vedem, který zahynul v Osvětimi. Časopis Vedem si založili chlapci ve věku 12–15 let samizdatem, půjčovali si ho tajně, zveřejňovali v něm své básně a povídky a hlavně články o životě v terezínském ghettu. Později přidali časopisy Kamarád, Domov a Rim Rim Rim. Všechny skeny dochovaných výtisků jsou na stránce ke čtení. Mnohé z těchto textů žáci Přírodní školy přepsali, uspořádali do logických celků a sestavili výmluvný přehled o životě v terezínském táboře. Natočili také scénky z terezínského života, rozhovory s pamětníky, dětské opery a hry apod. Nyní práce pokračují pod jménem projektu Terezínská štafeta. \n\n"}
{"id": "1194472", "url": "https://cs.wikipedia.org/wiki?curid=1194472", "title": "Kozí most", "text": "Kozí most\n\nKozí most (bosensky Kozija ćuprija, turecky Keçi Küprü) se nachází v centrální části Bosny a Hercegoviny, v údolí řeky Miljacky, několik kilometrů východně od historického centra metropole země Sarajeva.\n\nJeho název pochází od staré legendy, podle které chudý sirotek pasoucí kozy našel v křoví v blízkosti mostu zlatý poklad.\n\nMost je poprvé zmiňován v roce 1771. Záznamy o jeho přesné době zbudování se do dnešní doby nedochovaly. Nejspíše však vznikl v období rozsáhlého budování mostů na území BiH, které spadá do doby vlády Mehmeda Paši Sokoloviće v druhé polovině 16. století. Most byl průběžně opravován v letech 1799, v 80. letech 19. století, v roce 1956 a 1957, 2001 a 2004. V blízkosti mostu se také nacházel zájezdní hostinec (han) a některé další stavby, které se však do současné doby nedochovaly.\n\nMost se nachází na staré turecké cestě, která spojovala Sarajevo s Istanbulem a dalšími východními částmi říše. Je jedním z celkem čtyř tureckých mostů, které se v Sarajevu dochovaly. Most je dlouhý 42 m, široký 4,75 m. Má jeden oblouk o rozětí 17,5 m. Most byl zbudován z vápence. Z každé strany mostu je umístěn otvor, který měl umožnit průtok vody v případě povodní, nebo bouří. V současné době se most nachází stranou všech dopravních cest, v přírodě a navštěvují ho výletníci z hlavního města. Most je od roku 1950 památkově chráněn a zapsán na seznam kulturních památek Bosny a Hercegoviny.\n"}
{"id": "1194476", "url": "https://cs.wikipedia.org/wiki?curid=1194476", "title": "Aka (rod)", "text": "Aka (rod)\n\nAka (\"Acca\") je rod rostlin z čeledi myrtovité. Jsou to stromy a keře s tuhými jednoduchými listy a růžovými květy s množstvím nápadných červených tyčinek. Rod zahrnuje 3 druhy a je rozšířen v některých oblastech Jižní Ameriky. Nejvýznamnějším zástupcem je aka jedlá, poskytující ovoce známé jako fejchoa.\n\nAky jsou stálezelené keře a malé stromy. Listy jsou jednoduché, tuhé, kožovité. Květy jsou oboupohlavné, pravidelné, čtyřčetné, jednotlivé nebo v hroznech či trojkvětých vidlanech. Korunní lístky jsou dužnaté, volné, načervenalé nebo růžové. Tyčinek je mnoho a jsou velmi nápadné, červeně zbarvené a delší než koruna. Nitky tyčinek jsou přímé. Semeník je srostlý ze 3 až 4 plodolistů a se stejným počtem komůrek obsahujících mnoho vajíček. Plodem je dužnatá bobule nesoucí na vrcholu zbytky vytrvalého kalicha. Semena jsou asi 2 mm velká, čočkovitého tvaru.\n\nRod aka zahrnuje 3 druhy. Je rozšířen v některých oblastech Jižní Ameriky. Aka jedlá (\"Acca sellowiana\") pochází z jižní Brazílie, Paraguaye, Uruguaye a severovýchodní Argentiny, druh \"A. macrostema\" roste v Bolívii a Peru, \"A. lanuginosa\" pouze v Peru.\n\nKvěty aky jedlé opylují zejména ptáci, kteří konzumují dužnaté sladké korunní lístky. Navštěvuje je také různý hmyz sbírající pyl. V květech chybí nektar. Nejefektivnějšími opylovači jsou větší druhy ptáků, přenos pylu hmyzem a malými ptáky je minimální. V oblasti původního výskytu v Brazílii je navštěvuje zejména drozdec bělobrvý (\"Mimus saturninus\") a drozdi rodu \"Turdus\". Květy pěstovaných rostlin navštěvuje v Kalifornii zejména drozdec mnohohlasý (\"Mimus polyglottis\"), na Novém Zélandu kruhoočko australopacifické (\"Zosterops lateralis\"), kos černý (\"Turdus merula\") a majna obecná (\"Acridotheres tristis\").\n\nV květech nejprve dozrává blizna a až po ní se uvolňuje zralý pyl z prašníků, čímž je zabráněno samoopylení, neboť květy jsou zpočátku funkčně samičí a později se proměňují ve funkčně samčí. Obsah cukrů v poupěti je nízký, po rozvinutí květu stoupá a vrcholu dosahuje na přechodu ze samičí do samčí fáze, kdy jsou také květy ptáky nejvíc navštěvovány.\n\nRod \"Acca\" je v rámci čeledi myrtovité řazen do podčeledi \"Myrtoideae\" a tribu \"Myrteae\". Byl popsán O. Bergem v roce 1856. Původně obsahoval 2 druhy, v roce 1941 sem byl vřazen monotypický rod \"Feijoa\", obsahující pouze druh \"Feijoa sellowiana\". Tento rod byl popsán stejným autorem v roce 1859.\n\n\nAka jedlá poskytuje ovoce, známé jako fejchoa. Je asi 2 až 8 cm dlouhé a vzhledově připomíná kvajávu. Ovoce se konzumuje čerstvé nebo slouží k přípravě salátů, džusů, zmrzlin, džemů a podobně. Vyrábí se z něj i víno. Rostlina je pěstována v subtropech celého světa. Komerčně se pěstuje zejména v Austrálii, Novém Zélandu, Kalifornii, Floridě a Kubě. Byla vypěstována řada kultivarů. Zvláště chutné plody má 'Pineapple Gem', zatímco 'Nazemetz' je zimovzdornější než jiné kultivary. Dužnaté korunní plátky jsou rovněž jedlé a někdy se přidávají do salátů.\n\n"}
{"id": "1194478", "url": "https://cs.wikipedia.org/wiki?curid=1194478", "title": "Navigace (rozcestník)", "text": "Navigace (rozcestník)\n\nNavigace (z lat. \"navigatio\", plavba) může označovat:\n"}
{"id": "1194479", "url": "https://cs.wikipedia.org/wiki?curid=1194479", "title": "Kostel svatého Josefa (Pale)", "text": "Kostel svatého Josefa (Pale)\n\nKostel svatého Josefa (chorvatsky Crkva svetog Josipa) se nachází v bosenském městě Pale (Republika srbská). Administrativně v rámci církevní struktury spadá pod Vrhbosenské arcidiecéze.\n\nKostel byl vybudován v roce 1911 (vysvěcen byl dne 9. července 1911) a od roku 1925 k němu přiléhá i budova fary. Je památkově chráněn. Vznikl ve stylu horské architektury; vybudován byl celý ze dřeva. Jeho budovatelé byli rakousko-uherští inženýři, kteří po anexi Bosny pracovali na rozvoji země a chtěli mít k dispozici katolický svatostánek. V blízkosti města Pale budovali úzkorozchodnou železniční trať.\n\nKostel má rozměry 17 x 8 m. Disponuje dvěma oltáři (malým a velkým).\n\nAž do války v 90. letech 20. století nebyl kostel nikterak rekonstruován. Během konfliktu sloužil víceméně jako skladiště. Během tří let války zchátral a navíc ho poničili srbští radikálové. V roce 2004 byl kostel následně rekonstruován. Řada dřevěných ornamentálních prvků kostela byla nahrazena a klády, které tvoří stěny kostela, byly impregnovány.\n"}
{"id": "1194483", "url": "https://cs.wikipedia.org/wiki?curid=1194483", "title": "Obština Elchovo", "text": "Obština Elchovo\n\nObština Elchovo ( \"Община Елхово\") je bulharská jednotka územní samosprávy v Jambolské oblasti. Leží v jihovýchodním Bulharsku v údolí řeky Tundža mezi pohořími Sakar a Strandža u hranic s Tureckem. Sídlem obštiny je město Elchovo, kromě něj zahrnuje obština 21 vesnici. Žijí zde přes 14 tisíc stálých obyvatel.\n\nV obštině žije 14 459 stálých obyvatel a včetně přechodně hlášených obyvatel 16 891. Podle sčítáni 1. února 2011 bylo národnostní složení následující:\n"}
{"id": "1194484", "url": "https://cs.wikipedia.org/wiki?curid=1194484", "title": "Pedagogická fakulta", "text": "Pedagogická fakulta\n\nPedagogická fakulta může být:\n\n\n"}
{"id": "1194487", "url": "https://cs.wikipedia.org/wiki?curid=1194487", "title": "Robin Pacek", "text": "Robin Pacek\n\nRobin Pacek, (* 17. března 1991 v Kristianstadu, Švédsko) je švédský zápasník – judista polského původu.\n\nNarodil se do polské rodiny. Jeho otec Ryszard, bývalý zápasník – klasik původem z Wałbrzychu imigroval do Švédska v osmdesátých letech. Judu se věnuje po vzoru svého staršího bratra Martina. Přípravuje se v Kristianstadu a jako univerzitní student v Uppsale pod vedením Roberta Erikssona. V roce 2016 se kvalifikoval na olympijské hry v Riu, kde v úvodním kole prohrál na juko s Američanem Travisem Stevensem.\n\n"}
{"id": "1194488", "url": "https://cs.wikipedia.org/wiki?curid=1194488", "title": "Ekonomická fakulta", "text": "Ekonomická fakulta\n\nEkonomická fakulta může být:\n\n\n"}
{"id": "1194489", "url": "https://cs.wikipedia.org/wiki?curid=1194489", "title": "GPS (rozcestník)", "text": "GPS (rozcestník)\n\nPísmena GPS mohou znamenat:\n\n"}
{"id": "1194490", "url": "https://cs.wikipedia.org/wiki?curid=1194490", "title": "Elektrotechnická fakulta", "text": "Elektrotechnická fakulta\n\nElektrotechnická fakulta může být:\n\n\n"}
{"id": "1194492", "url": "https://cs.wikipedia.org/wiki?curid=1194492", "title": "Strojní fakulta", "text": "Strojní fakulta\n\nStrojní fakulta může být:\n\n"}
{"id": "1194496", "url": "https://cs.wikipedia.org/wiki?curid=1194496", "title": "Marie Tereza Cybo-Malaspina", "text": "Marie Tereza Cybo-Malaspina\n\nMarie Tereza Cybo-Malaspina (29. červen 1725 - 29. prosinec 1790) byla v letech 1731 až 1790 vévodkyní z Massy a princeznou z Carrary. Narodila se jako nejstarší potomek Alderana I. Cybo-Malaspina a jeho manželky Ricciardy Gonzagy. Jejím manželem byl modenský vévoda Ercole III. d´Este.\n\nMarie Tereza se narodila ve městě Novellara. Jako nejstarší potomek byla otcovou primární dědičkou. Její otec zemřel 18. srpna 1731, když jí bylo teprve šest let.\n\nV zastoupení byla provdána za Evžena Jana Františka Savojského ze Soissons, vnuka prince Ludvíka Tomáše Savojsko-Carignanského. Pár se však nikdy nesetkal kvůli princově smrti v roce 1734.\n\nV roce 1741 se provdala za Ercola Rinalda d´Este, dědice Modeny a Reggia. Vévodství Massa a knížectví Carrara pak byly připojeny k modenskému vévodství.\n\nV roce 1744 Marie Tereza dospěla a matka byla zbavena regentství. Reformovala zákony, stavěla nemocnice a podporovala umění, kulturu a architekturu. Marie Tereza byla chválena za pomoc při založení uměleckých akademií v Cerraře a, po korespondenci se španělským dvorem, vytvoření Akademie v Madridu.\n\nCísařovna Marie Terezie sjednala sňatek svého čtvrtého syna Ferdinanda s dcerou Marií Terezy 15. října 1771 v Miláně. Z tohoto manželství vzešli Rakouští-Este, vedlejší větev Habsbursko-Lotrinských, která vládla v Modeně v letech 1814 až 1859.\n\nMarie Tereza zemřela v roce 1790 v Modeně. Její ostatní tituly vévodkyně z Ajella, baronka di Paduli, vládnoucí dáma Monety a Avenzy a dáma z Laga, Laghitella, Serry a Terati přešly na její dceru Marii Beatrice.\n\nMarie Tereza a Ercole III. spolu měli dvě děti:\n\n\n"}
{"id": "1194500", "url": "https://cs.wikipedia.org/wiki?curid=1194500", "title": "Lotyšská literatura", "text": "Lotyšská literatura\n\nLotyšská literatura je literaturou příslušníků lotyšského národa, nebo napsaná v lotyštině.\n\nV Lotyšsku se zachovala mimořádně silná folklórní tradice lidových písní, které se nazývají dainy. Na rozdíl od dain litevských se nepodobají slovanským písním a mají zřejmě jiné kořeny. Jde většinou o čtyřverší s náměty z rolnického života. Celkový počet dochovaných dain je 1,2 milionu, což nemá v indoevropských jazycích naprosto obdoby. Obzvlášť při vědomí, že Lotyšů je asi 1,5 milionu - dá se tedy říci, že takřka na každého Lotyše připadá jedna daina.\n\nKatolický katechismus z roku 1585, vytištěný ve Vilniusu, je nejstarší lotyšsky psanou knihou. První lotyšský překlad bible pochází z roku 1694, jeho autorem byl německý pastor Johann Ernst Glück (v lotyšském přepisu Ernsts Gliks). Za zakladatele lotyšské světské literatury lze považovat Gotharda Friedricha Stendera, který psal prózu, poezii i osvícenská naučná díla. Prvním lotyšským básníkem byl Neredzīgais Indriķis, tvořící na počátku 19. století.\n\nJako u mnoha jiných národů nalézáme na začátku 19. století počátky procesu národního obrození. V lotyšské literatuře se zformovala k rozvinutí obrozeneckých snah skupina autorů, kterou dnes nazýváme starolotyši (\"veclatvieši\"). Jejich představitelem byl zejména Jānis Ruģēns, mj. autor \"Písně o Janu Husovi\" (\"Dziesma par J. Husu\").\n\nNa tvorbu starolotyšů reagovali tzv. mladolotyši (\"jaunlatvieši\"). Mezi nimi vynikal básník Juris Alunāns. Jeho nejznámějším dílem je sbírka \"Písničky do lotyštiny přeložené\" (\"Dziesmiņas, latviešu valodai pārtulkotas\"). Alunāns usiloval též o reformu lotyšské gramatiky, prosazoval např. zavedení háčků. Ty se však prosadily až na začátku 20. století. Na Alunānse navázali především Atis Kronvalds a Andrejs Pumpurs. Velmi známým se stal Pumpursův romanticko-vlastenecký epos \"Lāčplēsis\" (\"Trhající medvědy\"), popisující boj siláka s medvědíma ušima proti křižákům. V éře mladolotyšů působil i Krišjānis Barons, folklorista a sběratel dain, který jich během svého života nasbíral 218 tisíc.\n\nJako i v jiných literaturách Evropy se ke konci 19. století prosazuje v lotyšské literatuře realismus. Reprezentovali ho např. prozaik Juris Neikēns či dramatik Rūdolfs Blaumanis, autor známé komedie \"Krejčovské dny v Silmačích\" (\"Skroderdienas Silmačos\").\n\nZa zakladatele moderní lotyšské literatury a často i za největšího lotyšského básníka bývá považován Rainis, vlastním jménem Jānis Pliekšāns. Byl příslušníkem sociálně orientovaného literárního hnutí \"Nový směr\". Svá hlavní díla, k nimž patří drama \"Oheň a noc\" (\"Uguns un nakts\"), poema \"Daugava\" či sbírka \"Konec a počátek\" (\"Gals un sākums\") sepsal během své emigrace ve Švýcarsku. Literárně činná byla i jeho žena Aspazija (vl. jménem Elsa Rozenbergová).\n\nMezi válkami dorazila do Lotyšska avantgardní inspirace. Sbírka Aleksandrse Čakse \"Srdce na chodníku\" (\"Sirds uz trotuāra\") je někdy označována za první \"městskou poezii\" v lotyšské literatuře. Avantgardní výzvy následoval i Jānis Sudrabkalns.\n\nPo sovětské okupaci v roce 1939 odešlo mnoho spisovatelů do exilu, mezi nimi např. básníci Veronika Strēlerteová a Andrejs Eglītis či prozaik Anšlavs Eglītis. V Lotyšsku se naopak rozhodli zůstat básníci Imants Ziedonis a Ojārs Vācietis, byť si zachovávali odstup od sovětské moci. K výrazným poválečným prozaikům patřili Egons Līvs a Visvaldis Lāms.\n\nĀbele Inga: Vítr proměnlivých směrů (2009) \n\nAkuraters Jānis: Hořící ostrov, Čeledínovo léto (1974)\n\nBankovskis Pauls: Čeka, bomba, rokenrol (2009)\n\nBels Alberts: Hlas volajícího (1984)\n\nBels Alberts: Střelnice (+Vyšetřovatel, Klec) (1981)\n\nBels Alberts: Nespavost (2006)\n\nBlaumanis Rūdolfs: Lotyšské povídky (1910)\n\nBlaumanis Rūdolfs: Smrt na kře a jiné povídky (1959)\n\nEzeriņš Jānis: Oběd s hudbou (1977)\n\nEzera Regīna: Léto dlouhé jeden den (1976)\n\nEzera Regīna: Studna (1978)\n\nEzera Regīna: O psech a lidech a jiné povídky (1984)\n\nJakubāns Andris: Večeře s klaunem (1984)\n\nKalniete Sandra: V plesových střevíčkách sibiřským sněhem (2005)\n\nLācis Vilis: Syn rybáře (1951)\n\nLīvs Egons: Kasparova dvojčata (1973)\n\nPumpurs Andrejs: Láčplésis (volně přeložil Radegast Parolek: Souboj nad propastí, 1987)\n\nRainis Jānis: Daleké ozvěny (1982)\n\nSkalbe Kārlis: Jak jsem plul ke královně Severu (1983)\n\nSkujiņš Zigmunds: Pán v nejlepších letech (1980)\n\nSkujiņš Zigmunds: Paměti mladého muže (1985)\n\nSkujiņa Austra: Jako křik ptáka (1979)\n\nUpīts Andrejs: Severní vítr (1975)\n\nUpīts Andrejs: Zelená země (1958)\n\nVeselis Jānis: Lůžko bohů (1930)\n\nVirza Edvarts: U Strauménů (1940)\n\nZariņš Marģeris: Kalendář kapelníka Kociňše (1986)\n\nZariņš Marģeris: Nepravý Faust aneb Opravená a doplněná kuchařská kniha (1978)\n\nKrajinou samoty – Povídky lotyšských spisovatelek. Inga Ābele, Nora Ikstena, Andra Neiburga, Gundega Repše (2006)\n\n15x Poezie Lotyšsko - Antologie současné lotyšské poezie. Inese Zandere, Inga Gaile, Kārlis Vērdiņš, Liāna Langa, Amanda Aizpuriete, Uldis Bērziņš, Knuts Skujenieks, Edvīns Raups, Juris Kronbergs, Jānis Rokpelnis, Jānis Elsbergs, Sergejs Timofejevs, Māra Zālīte, Semjons Haņins, Imants Ziedonis. (2006)\n\nLes duší - Antologie lotyšské poezie 19. a 20. století. (2001)\n\nV kruhu krásy - Malá antologie z lotyšské a litevské lidové poezie. (1998)\n\nPět staletí lotyšsko-českých literárních vztahů (Lotyšská národní knihovna, Riga, 2006).\n"}
{"id": "1194505", "url": "https://cs.wikipedia.org/wiki?curid=1194505", "title": "Karel Brantl", "text": "Karel Brantl\n\nKarel Brantl, \"též\" Karl, \"či\" Carl (14. září 1801, Žamberk – 25. května 1871, Vídeň) byl český stavitel, malíř a grafik.\n\nStudoval na Gerstnerově Královském stavovském technickém učilišti v Praze. V letech 1820–1824 byl zaměstnán jako technický praktikant u silničního komisařství v Novém Boru a poté jako silniční stavitel v Doksech (1824–1843) na stavbě tzv. nové \"Rumburské silnice\" (spolu s J.E. Schnirchem). Při práci mu zřejmě zbýval dostatek času a proto se intenzivně věnoval studiu historie a pořizoval si náčrtky hradů. Jeho sbírku kreseb hradních staveb, zřícenin a heraldik pravděpodobně obdivoval i Karel Hynek Mácha, s nímž ho seznámil Eduard Hindl.\nRoku 1831 vydal knihu o historii hradu Bezdězu, k níž nakreslil zdařilé ilustrace. Knihu recenzoval František Palacký. Kreslil hrady na severu a západě Čech, podílel se na Heberově encyklopedií hradů a zámků, vydané nakladatelem Karlem Vilémem Medau. V roce 1858 vytvořil pohledovou mapu železnice a paroplavby, kterou využívali turisté a cestující na parnících na trase z Prahy do Drážďan.\n\n\n\n"}
{"id": "1194512", "url": "https://cs.wikipedia.org/wiki?curid=1194512", "title": "Jan Stejskal (1997)", "text": "Jan Stejskal (1997)\n\nJan Stejskal (* 14. února 1997 v Pardubicích) je český fotbalový brankář a mládežnický reprezentant, od července 2016 působící v týmu FK Pardubice, kde je na hostování z FC Hradec Králové.\n\nSvoji fotbalovou kariéru začal v mužstvu MFK Pardubice. V letech 2005-2006 hostoval v mládežnickém týmu TJ Sokol Rosice nad Labem. Následně v roce 2007 působil na hostování ve Slovanu Pardubice, kde chytal za mládež. V roce 2011 MFK definitivně opustil a pokračoval v mládežnickém kategorii klubu FK Pardubice. Před jarní částí sezony 2014/15 přestoupil do mužstva FC Hradec Králové, kde vykonával pozici třetího brankáře u prvního týmu a zároveň nastupoval za farmu v celku SK Převýšov. Před sezonou 2016/17 se vrátil na půlroční hostování do klubu FK Pardubice.\n\n"}
{"id": "1194513", "url": "https://cs.wikipedia.org/wiki?curid=1194513", "title": "Aaron Johnson", "text": "Aaron Johnson\n\nAaron Johnson může být:\n"}
{"id": "1194514", "url": "https://cs.wikipedia.org/wiki?curid=1194514", "title": "Kostel svatého Otmara (Hoštka)", "text": "Kostel svatého Otmara (Hoštka)\n\nKostel svatého Otmara v Hoštce je původně románská, později gotická a nakonec barokně rozšiřovaná sakrální stavba. Zřejmě byl zasvěcen sv. Otmarovi z toho důvodu, že v kronikách byl zaznamenán první duchovní správce Hoštky kněz Otmar, který v místě působil od roku 1177. Tradice pak dala podnět k patrociniu sv. Otmara, se kterým nesl první hoštecký kněz stejné jméno. Kostel byl součástí dřívější biskupské vsi, která se stala později poddanským městečkem roudnického panství. Stojí „ukryt“ ve stísněném prostoru mezi domy jihovýchodně od náměstí Svobody. Postupně zřejmě zaplnil původní hřbitov. Od roku 1964 je kostel chráněn jako kulturní památka.\n\nPůvodní románská stavba ze 12. století se jen ve zbytkách dochovala ve spodní části věže. Když pominuly husitské války a Hoštka byla poničena, byl na konce 15. století postaven nový gotický kostel, z něhož se dochoval presbytář, část lodi a spodek věže. K rozšiřování kostela, i když původní prostor byl již tak stísněn došlo v průběhu renesance, kdy se v západním průčelí objevili půlměsíc a hvězda jako symboly majitele města v letech 1544–1575, hraběte Tarnovského. K dalšímu rozšíření došlo v baroku v letech 1703 – 1712. V 60. a 70. letech 20. století došlo k řadě „modernizačních“ zásahů do vzhledu kostela, mimo jiné byl vyměněn ciferník hodin, ale byla i zasklena okna aj. K velké opravě došlo také v devadesátých letech 20. století.\n\nKostel má čtvercovou loď s odsazeným polygonálním presbytářem. Na jeho severním boku se nalézá mohutná čtyřboká věž. Na jižním boku jsou sakristie a kaple. V ose západního průčelí se nachází předsíň. Pozdně gotický presbytář má kružbová okna mezi opěrnými pilíři. Uvnitř se nacházejí dvě pole křížové žebrové klenby a paprsčitý závěr na figuálních konzolách. Loď kostela je barokní z let 1703 – 1712. Okna lodi jsou sklenutá segmentem. Štít je opatřen pilastry, volutými křídly a segmentovým vrcholem. Uvnitř lodi je plochý strop s malbou Korunování Panny Marie. Hranolová věž s jehlancovou helmicí a lucernou, snad původně starší, je v dnešní výšce z období renesance. Uvnitř je zdivo a okno původní románské lodi. Na střeše se nachází půlměsíc a hvězda – znaky hraběte z Tarnova a sanktusník.\n\nUvnitř je polygonální, bílozlatá kamenná křtitelnice s reliéfy, plastikami a soškou sv. Jana Nepomuckého pocházející z 18. století. V lodi se nachází lavice a dva boční oltáře, které jsou zasvěceny Svaté rodině a sv. Janu Nepomuckému, který je opatřen plastikou Piety. Jedná se vesměs o barokní dílo z první poloviny 18. století. V kostele se nacházejí dvě velké sochy: sv. Mikuláše a biskupa s berlou; dále několik menších plastik a obrazů, rokajový rám a jiné předměty z 18. století. Na jižní straně lodi visí obraz biblické události: \"Vzkříšení Lazara\" z roku 1832 od \"J. Grusse\" z Litoměřic. Další zařízení, včetně hlavního oltáře i v podvěžní kapli je pseudoslohové.\n\nU kostela v domě čp. 92 je fara. Jedná se o přízemní empírovou stavbu se schody ke kamennému portálku, kde se nachází letopočet 1826.\n\n"}
{"id": "1194518", "url": "https://cs.wikipedia.org/wiki?curid=1194518", "title": "Alamsdorfové", "text": "Alamsdorfové\n\nPáni z Alamsdorfu byli šlechtickým rodem, jehož panství se ve 14. století nacházelo v oblastech severně a severozápadně od Chomutova. Byli zakladateli hradu Najštejna a vedli řadu sporů s německými rytíři z chomutovské komendy.\n\nPrvním známým příslušníkem rodu byl \"Jetřich z Alamsdorfu\" připomínaný v roce 1323. Centrem Jetřichova panství byl hrad Najštejn, který pravděpodobně založil, s vesnicemi Březencem a Křimovem. Tyto vesnice patřily ve druhé polovině třináctého století chomutovským německým rytířům, kteří získali Křimov roku 1281 od \"Chotěbora z Račic\" a okolí Březence pravděpodobně řádu patřilo již od roku 1252. Způsob, kterým se vesnice dostaly do držení Alamsdorfů, neznáme. V roce 1359 jim však patřilo po jednom lénu v Květnově a Radenově. V Křimově pak měli v roce 1369 platy z nejméně tří usedlostí. Vesnice tedy byly rozdělené mezi více majitelů.\n\nJetřich měl čtyři syny: Jana (Hanuše), Huka, Jetřicha a Jindřicha, kteří si rodový majetek rozdělili mezi sebe. \"Jan\" a \"Huk\" spolu drželi Najštejn a platy v Krásné Lípě, Domině, Křimově a Nové Vsi. \"Jetřich\" získal Březenec se Stráží (tehdy se jmenovala Čáslav) a \"Jindřich\" kromě dalších platy ve Stráži. V roce 1363 nechali bratři Jan a Huk zřídit nový oltář svatého Erazima v březeneckém kostele. Jindřichův podíl přešel v roce 1356 na jeho syny \"Heníka\" (Hentschil) a \"Januše.\" Kromě dalšího majetku jim v roce 1363 patřily platy ze tří usedlostí v Krásné Lípě, dvou usedlostí v Domině, tří usedlostí v Křimově, jeden lán v Březenci a čtvrtina Nové Vsi.\n\nNěkterý z Jetřichových synů nebo vnuků je možným zakladatelem hradu Hausberka v Bezručově údolí, jehož pozůstatky se nachází v blízkosti Krásné Lípy.\n\nVe druhé polovině 14. století se řád německých rytířů snažil o vytlačení Alamsdorfů ze svého sousedství, což se mu nakonec v roce 1381 podařilo. Nejprve bratři Jan a Huk z Alamsdorfu prodali roku 1359 rychtu a část platů z Dominy a Krásné Lípy chomutovskému měšťanovi \"Hanku Plaubnerovi.\" Ten samý měšťan koupil ve stejném roce plat s rychtou ve Stráži od Jetřicha z Alamsdorfu a později přenechal majetek řádu, v jehož foliantech se uvedené vesnice objevují v letech 1382–1391. V roce 1368 prodali Heník a Januš z Alamsdorfu blíže neurčenou část panství za 75 kop grošů. Předpokládá se, že mohlo jít o v písemných pramenech neuváděný hrad Hausberk a platy ve výši čtyř kop grošů v Březenci, o které se později vedl spor ukončený až v roce 1381. Ve stejném roce potom \"Fricolt\" a \"Niggel z Alamsdorfu\" prodali veškerý majetek řádu za 420 kop grošů. Vzhledem k výši částky se mohlo jít o hrad Najštejn, Březenec a části Stráže, Dominy, Krásné Lípy, Křimova, Nové Vsi a dalších vesnic. O určitou část majetku probíhaly spory, které skončily až v roce 1381, kdy se Fricolt z Alamsdorfu zřekl všech práv na Březenec s příslušenstvím (lesy a polovina podacího práva k březeneckému kostelu).\n\n"}
{"id": "1194532", "url": "https://cs.wikipedia.org/wiki?curid=1194532", "title": "Puštík brazilský", "text": "Puštík brazilský\n\nPuštík brazilský (\"Strix hylophila\") je sova z čeledi puštíkovití (Strigidae) a rodu puštík (\"Strix\"). Druh popsal Coenraad Jacob Temminck v roce 1825. Vyskytuje se v Jižní Americe a dle Mezinárodního svazu ochrany přírody je hodnocen jako téměř ohrožený. Jedná se o monotypický druh, taxonomické zařazení puštíka brazilského je nejasné.\nPuštík brazilský nemá příliš velký areál rozšíření (712 000 km), vyskytuje se na jihovýchodě Jižní Ameriky, konkrétně na jihovýchodě Brazílii od Rio de Janeira k Rio Grande, východě a jihu Paraguayi a na severu Argentiny. V Paraguaiy žije u povodí řeky Paraná. Má podobný areál rozsahu jako puštík bronzový (\"Pulsatrix koeniswaldiana\"). K životu dává přednost nížinným a horských jehličnatým lesům, s obvykle hustým porostem, maximálně ve výšce 1000 m n. m. Někdy se stahuje také do blízkosti lidských obydlí. Společně s puštíkem rezavonohým (\"Strix rufipes\") je jedinou sovou z rodu \"Strix\" v Jižní Americe.\nPuštík brazilský měří na délku přibližně 35−39 cm, minimální velikost je 34 cm. Hmotnost se u samce odhaduje na 285 až 340 g, u samic 345 až 395 g. Peří tohoto druhu má tmavohnědé zbarvení s odstíny bílé. Kulatá hlava je světle hnědá a posázená hnědými pruhy, nevýrazné obočí je bílé. Hruď je posázena rezavými pruhy. Puštík brazilský je sova bez „oušek”.\n\nO rozmnožování nebo potravě těchto sov bylo objeveno jen málo informací. Puštík brazilský v noci loví malé tvory, jako jsou jiní ptáci, drobní savci nebo hmyz, občasně loví též obojživelníky nebo plazy. S ostatními se dorozumívá typickými chrčivými zvuky, jenž připomínají „grugruu-grugruu”. Hnízdí obyčejně v dutinách stromů. Doba rozmnožování u tohoto druhu není přesně zjištěna, probíhá zhruba mezi srpnem a říjnem. Samice do hnízda naklade dvě až tři vejce na kterých sedí přibližně 29 dnů. Poté se vylíhnou mláďata, která po pěti týdnech již nejsou plně závislá na rodičích. Naprosto soběstačná se stávají zhruba ve 4 měsících věku. Puštík brazilský se dožívá se přibližně 9,6 let. Druh není stěhovavý.\n\nI přes mnohdy vhodný habitat populace tohoto druhu klesá. Nebezpečí představuje především ničení přirozeného prostředí kvůli žďáření lesů a těžbě dřeva. Současný počet dospělců ve volné přírodě není znám, dle Mezinárodního svazu ochrany přírody se jedná o téměř ohrožený druh.\n\nVyskytuje se v řadě chráněných oblastech, navržená je ochrana důležitých oblastí výskytu tohoto druhu.\n\n"}
{"id": "1194546", "url": "https://cs.wikipedia.org/wiki?curid=1194546", "title": "Velká Baba", "text": "Velká Baba\n\nVelká Baba je slovo s různými významy:\n\n"}
{"id": "1194554", "url": "https://cs.wikipedia.org/wiki?curid=1194554", "title": "Lukáš Kraják", "text": "Lukáš Kraják\n\nLukáš Kraják (* 2. listopadu 1995 v Hradci Králové) je český fotbalový záložník či útočník, od července 2016 působící v týmu SK Převýšov, kde je na hostování z FC Hradec Králové.\n\nSvoji fotbalovou kariéru začal v klubu FC Hradec Králové, kde prošel všemi mládežnickými kategoriemi. V průběhu jarní částí sezony 2014/15 se propracoval do prvního mužstva, ale nadále působil v mládeži. V létě 2016 odešel na hostování do klubu SK Převýšov.\n\n"}
{"id": "1194557", "url": "https://cs.wikipedia.org/wiki?curid=1194557", "title": "Jacob Markström", "text": "Jacob Markström\n\nJacob Markström (* 31. ledna 1990 Gävle) je švédský hokejový brankář hrající v severoamerické National Hockey League (NHL) za tým Vancouver Canucks. Jeho předchozími týmem v této soutěži byl Florida Panthers.\n\n\n\n"}
{"id": "1194558", "url": "https://cs.wikipedia.org/wiki?curid=1194558", "title": "Adam Ordelt", "text": "Adam Ordelt\n\nAdam Ordelt (* 14. června 1996 v Opočně) je český fotbalový brankář, od dubna 2016 působící v A-týmu FK Litoměřicko.\n\nSvoji fotbalovou kariéru začal v FC Hradec Králové, kde prošel všemi mládežnickými kategoriemi.\n\nV průběhu jarní části sezony 2015/16 se propracoval do prvního týmu.\n\nSvoji premiéru v dresu prvního mužstva si odbyl 27. 3. 2016 v ligovém utkání 20. kola proti 1. SC Znojmo (výhra Hradce 3:1), když v 89. minutě vystřídal zraněného Radima Ottmara. Jednalo se o jeho jediný start v ročníku 2015/16. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim.\n\nK dalšímu utkání za seniorský tým nastoupil 30.3.2016, a to v MOL Cupu v Mladé Boleslavi. Výborným výkonem pomohl k remíze 1:1. Perličkou byl zneškodněný pokutový kop, jehož exekutorem byl, o generaci starší, slavný Milan Baroš.\n\nV dalším průběhu kariéry v Hradci Králové, již příležitost nedostal. V současnosti je hráčem FK Litoměřicko.\n\n"}
{"id": "1194562", "url": "https://cs.wikipedia.org/wiki?curid=1194562", "title": "Přehrada Néstora Kirchnera", "text": "Přehrada Néstora Kirchnera\n\nPřehrada Néstora Kirchnera je přehrada ve výstavbě na řece Santa Cruz v provincii Santa Cruz na jihu Argentiny. Stavba začala v červnu 2015, přehrada má nést jméno bývalého argentinského prezidenta Néstora Kirchnera a jejím hlavním užitkem má být elektřina z vodní elektrárny s plánovaným celkovým výkonem šestice Francisových turbín 1140 megawattů.\n\nPřehradní hráz má být 75,5 metru vysoká a 2780 metrů dlouhá. Přehradní nádrž bude mít plochu 275 čtverečních kilometrů a objem šest miliard metrů krychlových.\n\nPřehradu staví konsorcium v čele s čínskou společností Ke-čou-pa. Zakázku konsorcium získalo spolu se zakázkou na menší přehradu Jorgeho Cepernica, která má být níže po proudu.\n"}
{"id": "1194566", "url": "https://cs.wikipedia.org/wiki?curid=1194566", "title": "Karel Wittoch", "text": "Karel Wittoch\n\nKarel Wittoch (2. prosince 1856 Slepotice – 21. listopadu 1907 Pardubice) byl český hudební pedagog a skladatel.\n\nByl členem hudební rodiny Witochů, jeho dědeček byl hudební skladatel Josef František Wittoch. Hudební základy získal u svého otce, učitele a hudebníka ve Slepoticích. Jako mladík byl houslistou ve Vídni. V roce 1875 se vrátil do rodného kraje a stal se varhaníkem v Sezemicích. Od roku 1888 působil jako učitel hudby a zpěvu v Pardubicích. Kromě toho byl sbormistrem pěveckého sboru Sokola a pěveckého sboru \"Řemeslnické jednoty\" a varhaníkem. Přátelil se se známým kolínským kapelníkem Františkem Kmochem. \n\nJeho tři synové se stali rovněž hudebníky. Zemřel 21. listopadu 1907 v Pardubicích. Pochován je na hřbitově v Sezemicích.\n\nKomponoval pochody, tance a jiné populární skladby pro dechové a salonní orchestry. Některé z jeho skladeb vyšly tiskem. Pozůstalost je uložena v pardubickém muzeu.\n\n"}
{"id": "1194567", "url": "https://cs.wikipedia.org/wiki?curid=1194567", "title": "Homomorfní šifrování", "text": "Homomorfní šifrování\n\nHomomorfní šifrování je takové šifrování, které umožňuje výpočet s šifrovými texty odpovídající provedení výpočtu s patřičnými otevřenými texty, ovšem bez znalosti těchto otevřených textů. \n\nJednoduchým příkladem by mohlo být šifrování čísel, které by umožnilo pro dvě zašifrovaná čísla určit šifru určující jejich násobek bez znalosti toho, o jaká čísla jde. Tuto vlastnost má například čistá podoba (tj. bez zarovnání výplní či jiných doplňkových úprav) šifer RSA nebo ElGamal. V těchto případech se ovšem jedná jen o částečně homomorfní šifrování, protože například neumožňuje sčítání.\n\nS první plně homomorfní šifrou přišel v roce 2009 Craig Gentry, použil k tomu kryptografii založenou na mřížích.\n\n"}
{"id": "1194568", "url": "https://cs.wikipedia.org/wiki?curid=1194568", "title": "Kaple Nanebevzetí Panny Marie (Hoštka)", "text": "Kaple Nanebevzetí Panny Marie (Hoštka)\n\nKaple Nanebevzetí Panny Marie se nachází na tzv. „Malé Straně“ v Hoštce v okrese Litoměřice. Je to velká barokní sakrální stavba, která někdy kvůli svým rozměrům bývá považována za kostel. Stavba stojí poblíž levého břehu říčky \"Obrtky.\" Kolem kaple, chráněné jako kulturní památka, vede silniční průtah Hoštkou.\n\nKaple byla postavena v letech 1756–1762 za přispění roudnické lobkovické vrchnosti, která stavbou kaple řešila nedostatek prostoru ve farním kostele sv. Otmara. Na konci 18. století (zřejmě z roku 1796) se v objektu severně od kaple nacházel také špitál. Jednalo se původně o dva patrové pavilóny s užším spojovacím křídlem, které byly na půdorysu mělké pravoúhlé podkovy. K důkladné opravě kaple došlo naposled v devadesátých letech 20. století.\n\nStavba je podélná s trojbokým závěrem, který je orientovaný k severu. Loď se v bocích rozšiřuje oblými rizality. Na západní straně je vysoký přístavek sakristie s oratoří v prvním patře, přístupnou vnějším schodištěm. Nad hlavním portálem je osazen knížecí erb Lobkoviců, ostatní výzdoba fasád je poměrně střídmá. Stavba má lizénové rámy, okna s odsazenými půlkruhovými záklenky, portál v pilastrové edikule s rokajovými kartušemi, štít s vykrajovanými boky a členitou římsou. Nad štítem hlavního (jižního) průčelí je vztyčena oplechovaná věžice s ozdobnými mřížemi v okenních otvorech. Uvnitř se nachází placková klenba s freskovou malbou Nanebevzetí Panny Marie z roku 1765 jejímž autorem je \"J. Czech\" z Litoměřic.\n\nHlavní oltář i oba boční oltáře Panny Marie a sv. Terezie jsou s rokaji, andílky a plastikami. Jedná se o rokokové dílo z roku 1765. Nachází se zde plastiky sv. Prokopa, sv. Vojtěcha, sv. Vavřince a sv. Štěpána. Obraz Madony v zrcadlovém rámu je kopií malba \"Q. Reniho\". Soška Piety a \"Krista Trpitele\" jsou pozdně barokními pracemi z konce 18. století. Dřevěná polygonální kazatelna je z roku 1843. Na triumfálním oblouku je v zasklené skříňce umístěna soška Panny Marie s Jezulátkem. Jedná se o pozdně gotickou práci z období kolem roku 1500.\n\n"}
{"id": "1194569", "url": "https://cs.wikipedia.org/wiki?curid=1194569", "title": "The Murder Mystery", "text": "The Murder Mystery\n\n„The Murder Mystery“ je píseň americké hudební skupiny The Velvet Underground. Její původní verze vyšla na třetím albu kapely nazvaném \"The Velvet Underground\", které vyšlo v březnu roku 1969. Se svou délkou bezmála devět minut je nejdelší písní alba. Svým hlasem do písně netradičně přispěli všichni čtyři tehdejší členové kapely – Lou Reed, Sterling Morrison, Maureen Tuckerová a Doug Yule. Hlavními hlasy přispěli Morrison, který rychle recituje, s Reedem, který naopak svou část přednáší pomalu. Po ukončení jejich pasáže se zde objeví Tuckerová s Yulem a zpívají své vlastní části textu. Reed s Morrisonem každý vypráví jiný příběh přes sebe, stejně tak jako Yule s Tuckerovou. V textu písně se objevuje několik vražd a atentátů. Řadu let nebyly texty, které se v písni překrývají, přesně známy veřejnosti. Reed celý text v roce 1991 zveřejnil ve své knize \"Between Thought and Expression\". Později text vyšel v Reedově básnické sbírce \"Do Angels Need Haircuts?\" (2018).\n"}
{"id": "1194570", "url": "https://cs.wikipedia.org/wiki?curid=1194570", "title": "Old Hemp", "text": "Old Hemp\n\nOld Hemp (září 1893 – květen 1901) byl pes (samec) plemene border kolie, který je v současnosti považován za předka všech novodobých border kolií. Vlastnil jej Adam Telfer, který jej využíval jako pasteveckého psa pro nahánění ovcí. Právě styl práce Old Hempa byl velmi specificky a také odlišný od ostatních psů té doby. Později se tento styl stal nejběžnějším a je tím nejčastěji využívaným i v současnosti.\n\nOld Hemp se narodil v září 1893 páru psů Adama Telfera ve West Woodburn v Northumberlandu. Matka Old Hempa byla Meg, klidný ovčák černého zbarvení, a otec byl Roy, aktivní ovčácký pes s uvolněnou povahou a bíločerným zbarvením. Samotný Old Hemp byl převážně černě zbarvený, bílé chlupy měl pouze na tlapách a hrudi. I přesto lze z dobových vyobrazení jasně vyvodit, že se jedná o border kolii a to nejen zbarvením, ale především stavbou těla.\n\nJiž od šesti týdnů se Old Hemp začal učit práce s ovcemi a již v té době pracoval odlišně. Například se pohyboval zcela tiše (běžně byli pastevečtí psi velice hlasití), také byl klidný a místo aby ovce rozptylovat, měl sklony se od nich vzdalovat a tím je uklidňovat. Tento styl později převzala většina chovatelů ovčáckých psů a učila je i své psy.\n\nOld Hemp zemřel v květnu 1901 ve věku 8 let. Příčina smrti zůstala neznámá.\n\nOld Hemp je v současnosti považován za „otce“ všech moderních border kolií. Odhady místních a jeho majitele tvrdí, že má přes dvě sta potomků. Ti jsou snadno rozeznatelní například kvůli hrubší srsti, než je u border kolií běžné. Jedním z potomků Old Hempa byl i Hemp. Ten roku 1924 vyhrál Mezinárodní šampionát ovčáků. Nebyl ovšem jediný, téměř každá z devětadvaceti kolií, které šampionát mezi lety 1906 až 1951 vyhrály, měly ve svém rodokmenu Old Hempa. Významný byl i Old Hempův vnuk Sweep, který Šampionát ovčáckých psů vyhrál hned dvakrát.\n\nV roce 2012 byla odstartována na Facebooku kampaň pro vytvoření pomníku na památku Old Hempa. Pomník byl nakonec v místě rodiště Old Hempa skutečně vystavěn. Slavnostní odhalení se konalo 8. září 2015 a účastnilo se ho velké množství border kolií a jejich majitelů.\n"}
{"id": "1194578", "url": "https://cs.wikipedia.org/wiki?curid=1194578", "title": "Kundratice (tvrz)", "text": "Kundratice (tvrz)\n\nKundratice jsou zcela zaniklá tvrz v bývalé stejnojmenné vesnici v okrese Chomutov. Do dvacátého století se zachovalo tvrziště, které bylo zničeno spolu s vesnicí postupující těžbou hnědého uhlí v Lomu ČSA.\n\nPrvní písemná zmínka o vesnici v blízkosti Komořanského jezera, která také dokládá existenci tvrze, pochází z roku 1383, kdy byla manstvím hradu Nového Žeberka. Od roku 1577 bylo panství připojeno k Brandovu, ale na konci šestnáctého století se stalo součástí novosedelského panství, které Lobkovicové roku 1623 připojili k Jezeří. \n\nZ tvrze se před jejím definitivním zánikem dochovalo okrouhlé tvrziště obklopené čtyři metry širokým příkopem. V roce 1972 byl zahájen dvouletý archeologický výzkum, který odhalil tři stavební fáze. Na přelomu třináctého a čtrnáctého století byla na ostrůvku vymezeném příkopem postavena dřevěná věž se srubovou konstrukcí, která byla zničena požárem. Spodní část věže o rozměrech 6,5 × 6,5 metru byla obložena kamennou plentou a vnější stěny omazány hliněnou omítkou. Ve druhé fázi ostrůvek ohradila masívní hradba se zaoblenými nárožími. V jihovýchodním rohu stála obytná budova, ke které přiléhala věž a budova brány. U čelní zdi ještě stála hospodářská budova. Za příkopem vznikla druhá linie opevnění, které chránilo širší hospodářský prostor. Třetí stavební fáze na lokalitě pravděpodobně nesouvisí s tvrzí a proběhla okolo roku 1500 až po jejím opuštění.\n"}
{"id": "1194580", "url": "https://cs.wikipedia.org/wiki?curid=1194580", "title": "Kótecudžó no kabaneri", "text": "Kótecudžó no kabaneri\n\nKótecudžó no kabaneri ( 甲鉄城のカバネリ, v překladu \"Polonemrtvý z opancéřované pevnosti\", známo též pod anglickým názvem Kabaneri of the Iron Fortress) je japonský animovaný seriál, který vytvořilo Wit Studio v roce 2016. Vysílal se v programovém bloku noitaminA od dubna do června 2016. V prosinci 2016 a lednu 2017 budou v japonských kinech uvedeny dva filmy, které rekapitulují děj původního seriálu. Příběh se odehrává ve fiktivním steampunkovém prostředí a pojednává o boji lidstva proti nemrtvým ( カバネ, \"kabane\").\n\n"}
{"id": "1194581", "url": "https://cs.wikipedia.org/wiki?curid=1194581", "title": "Bekea", "text": "Bekea\n\nBekea (\"Baeckea\") je rod rostlin z čeledi myrtovité. Jsou to keře a stromy s drobnými vstřícnými listy a bílými, růžovými nebo purpurovými pětičetnými květy. Je to převážně australský rod, s jediným zástupcem rozšířeným i v jižní a jihovýchodní Asii. Podle současných poznatků zahrnuje 34 druhů, je však součástí skupiny rodů s dosud nedořešenou taxonomií.\n\nZástupci rodu bekea jsou stálezelené keře a stromy s drobnými vstřícnými, přisedlými listy. Drobné listy některých druhů záhy opadávají a jejich funkci přebírají zelené větévky. Květy jsou drobné, oboupohlavné, pětičetné, úžlabní, přisedlé nebo krátce stopkaté, jednotlivé nebo po několika v chudých vrcholících. Češule je zvonkovitá nebo téměř kulovitá, obvykle srostlá se semeníkem. Kalich je tvořen 5 okrouhlými laloky. Koruna je bílá, růžová nebo purpurová, složená z 5 volných korunních lístků. Tyčinek je 5 až 12, mají krátké nitky a nepřesahují korunní lístky. Semeník je spodní nebo polospodní, srostlý ze 2 až 3 plodolistů a se stejným počtem komůrek obsahujících po několika vajíčkách. Čnělka je krátká, zakončená hlavatou bliznou. Plodem je pouzdrosečná tobolka pukající 2 nebo 3 chlopněmi a obsahující většinou jen 1 až 3 semena. Semena jsou ledvinovitá, hranatá.\n\nRod bekea zahrnuje v současném pojetí 34 druhů. Je to převážně australský rod. Největší počet druhů roste v jihozápadní, jihovýchodní a východní Austrálii. Mimo Austrálii se vyskytuje jediný druh, \"B. frutescens\", s rozsáhlým areálem sahajícím od jihovýchodní Číny přes jihovýchodní Asii po východní Austrálii. Z Tasmánie jsou uváděny 2 druhy, z toho 1 endemický.\n\nRod \"Baeckea\" je v rámci čeledi myrtovité řazen do podčeledi \"Myrtoideae\" a tribu \"Chamelaucieae\". Je součástí skupiny rodů s neustálenou a dosud nedořešenou taxonomií.\nPočet udávaných druhů tohoto rodu se v různých zdrojích značně liší. V aktuálních taxonomických přehledech je zpravidla uváděno 34 nebo 47 druhů. Některé zdroje uvádějí až 70 druhů. Tyto rozdíly jsou dány taxonomickou historií, během níž byla řada druhů přeřazena do jiných rodů, nověji zejména do rodu \"Ericomyrtus\", \"Tetraspora\", \"Cyathostemon\", \"Malleostemon\" a \"Astartea\". Změny uveřejněné v revizích z roku 2012 a 2015 nejsou v řadě přehledů dosud reflektovány.\n\n"}
{"id": "1194586", "url": "https://cs.wikipedia.org/wiki?curid=1194586", "title": "Adéla Brunšvická", "text": "Adéla Brunšvická\n\nAdéla Brunšvická ( \"Adelheid von Braunschweig\", \"Αδελαΐς (Ειρήνη) Γουέλφων του Μπρούνσβιγκ\", 1293 – 16./17. srpna 1324) byla byzantská císařovna z dynastie Welfů.\n\nNarodila se jako jedna z řady dcer brunšvického vévody Jindřicha I. a Anežky, dcery míšeňského markraběte Albrechta II. Roku 1318 byla provdána za byzantského císaře Andronika III. a přijala jméno Irena. Pohledného milovníka rozkoší všeho druhu svatba poněkud zklidnila, po náhlé smrti jediného potomka se opět vrátil ke starému způsobu života. Roku 1320 se podílel na smrti bratra Manuela, což ukrátilo život jeho otce a rozlítilo jeho dědečka a spolucísaře Andronika II. Následovala občanská válka, během níž Adéla zemřela a byla pohřbena v konstantinopolském klášteře Lips.\n"}
{"id": "1194591", "url": "https://cs.wikipedia.org/wiki?curid=1194591", "title": "Victor Hedman", "text": "Victor Hedman\n\nVictor Hedman (* 18. prosince 1990 Örnsköldsvik) je švédský hokejový obránce hrající v severoamerické National Hockey League (NHL) za tým Tampa Bay Lightning, který ho v roce 2009 draftoval ze 2. pozice jako nejvýše postaveného Evropana v tomto draftu.\n\nHedman má dva starší bratry - Oscara Hedmana, který je také profesionální hokejista a v současné době působí ve švédské lize v týmu MODO Hockey; stejně jako Johan Hedman, který ale nehraje na profesionální úrovni.\n\nJako dítě začínal Hedman na postu gólmana. Jeho otec, Olle Hedman, mu však v deseti letech řekl, že pokud z této pozice odejde, tak mu koupí novou helmu, po které tak toužil. Od té doby se do branky nevrátil. Victor o tomto řekl: „\"Jsem za to teď vděčný. Člověk nikdy neví, co by se stalo, kdybych to neudělal.\"“\n\nMezi jeho další vášně kromě hokeje patří létání (má nalétáno osm hodin s menším civilním letadlem Piper PA-32) a fotbal. Hedman stále hraje fotbal během léta. V jednom ze článků se ukázalo, že když byl tázán na jakéhokoliv hráče z anglické Premier League nebyl z toho nijak zaskočen a většinou ho znal. K tomuto se jeho otec vyjádřil slovy: „\"Pravděpodobně ví toho o fotbale víc než o hokeji.\"“ Nicméně, Hedman věděl, že jeho budoucností je hokej. Povzbuzení k tomuto mu bylo třeba i pozvání do týmu od hráčů z NHL, kteří přes léto trénovali ve Švédsku. Některými z těchto hráčů byli i Peter Forsberg, Markus Näslund, Henrik Zetterberg a Nicklas Bäckström. Hedman se k tomu vyjádřil: „\"Když se na to podívám zpětně, tak to byl neuvěřitelný zážitek.\"“\n\nV roce 2014 založil hokejovou školu ve svém rodném městě. Všechna místa v této škole se vyprodala za dvě hodiny, což Hedmana potěšilo: „\"Když vidíte do nadšení v očí dětí, tak víte, že to opravdu stojí za to.\"“\n\nHedman pochází z Örnsköldsviku, stejně jako dvojčata Daniel a Henrik Sedinové, se kterými trénuje před novou sezónou.\n\nSvou juniorskou hokejovou kariéru zahájil ve švédské juniorské lize J20 SuperElit v mužstvu MODO Hockey. V jeho první kompletní sezóně v této lize 2006/07 zaznamenal 25 bodů ve 34 zápasech. V další sezóně už si vyhlédlo seniorské družstvo Moda, kde si ve věku 16 let odbyl premiéru ve švédské nejvyšší soutěži. Na začátku sezóny 2008/09 byl mnoha odborníky pro plánovaný draft zařazen jako nejvýše postavený hráč. V té samé sezóně získal ocenění Nováčka roku v SHL. Po jeho vystoupení na MSJ 2009, ho ve své konečné nominaci pozic hráčů pro draft zařadil Centrální úřad skautingu NHL jako nejvýše postavené hráče, hrající ho v Evropě. I přes nepravděpodobnost, že by Hedman hrál v Rusku, byl 1. června 2009 v draftu KHL vybrán z 83. pozice celkově týmem Spartak Moskva.\n\nVe vyhlídkách před draftem NHL 2016 byl Hedman uveden jako 2. nejlepší volba a nejlepší hráč hrající v Evropě. To taky vedlo k tomu, že si ho jako 2. celkově vybrala Tampa Bay Lightning.\n\nHedmana srovnávali s kanadským obráncem Chrisem Prongerem, který má podobnou postavu a na draftu byl také vybrán jako druhý.\n\nHedman se svého debutu za Tampu v National Hockey League (NHL) dočkal 3. října 2009 proti Atlantě Thrashers a hned si připsal bod za asistenci na gól Martina St. Louise. První gól v této soutěži pak vstřelil 5. prosince, když překonal Dwayna Rolosona z New York Islanders.\n\nDne 5. ledna 2011, během jeho druhého vysokoškolského ročníku během sezóny 2010/11, narazil Hedman zezadu na mantinel kapitána Pittsburghu Penguins Kanaďana Sidneyho Crosbyho, za což dostal menší trest. Zásah byl jedním ze dvou, které nakonec způsobily závažný otřes mozku Crosbyho, který jej držel mimo hru více než rok. Dne 29. listopadu 2011, krátce po zahájení ročníku 2011/12, podepsal s Lightning pětiletý kontrakt za celkem 20$ mil. dolarů. Dne 25. září 2012, během výluky v sezóně 2012/2013, bylo oznámeno, že bude nastupovat v ruské Kontinentální hokejové lize (KHL) za kazašský tým Barys Astana. Během sezóny 2013/2014 si Hedman vylepšil statistiky ve všech částech kanadského bodování, v brankách (13), asistencích (42) a celkových bodů (55).\n\nVelice dobře zahájil i následující ročník, ve kterém však jeho začátek přibrzdila zlomenina prstu, která ho vyřadila ze hry po dobu čtyř až šesti týdnů. V té době patřil Hedman se sedmi body mezi nejproduktivnější obránce a byl považován za možného držitele James Norris Memorial Trophy, ceny pro nejlepšího obránce sezóny v NHL. Navzdory zranění zaznamenal velice produktivní sezónu, když si v 59 utkáních připsal 10 gólů a 28 asistencí. Po druhém finále v play-off o Stanley Cupu proti Chicagu Blackhawks překonal Hedman rekord v nejvíce získaných bodech obránce z Tampy v jednom play-off s jednou branku a 11 asistencemi na kontě. Dne 8. června 2015, během třetího finále této série, překonal také klubový rekord Dana Boylea v zisku asistencí a kanadských bodů, když předchozí rekord Boylea s 19 asistencemi s 22 body, překonal ziskem 23 bodů za 3 góly a 20 asistencí.\n\nDne 1. července 2016 podepsal s vedením Lightning prodloužení smlouvy na osm let, která mu každou sezónu vynese 7,875$ mil. dolarů.\n\nJeho první zkušeností ve švédském dresu na velkém turnaji bylo Mistrovství světa do 18 let v roce 2007, kde s mužstvem vybojoval bronzové medaile. Na MSJ 2008 v Pardubicích pomohl svými výkony ke stříbru, když ve finále s týmem po porážce 2:3 nestačil na Kanadu. Direktoriátem turnaje byl vybrán do All-Star týmu turnaje. Později se stal jedním z nejmladších hráčů, kteří hráli za švédskou hokejovou reprezentaci, když 3. dubna 2008 ve věku 17 let debutoval v přípravném utkání proti Norsku. Hedman pak za juniorskou reprezentaci odehrál ještě jeden šampionát v roce 2009 v kanadské Ottawě, kde druhý rok po sobě opět prohrál ve finále s Kanadou, tentokrát výsledkem 1:5.\n\nV roce 2010 se zúčastnil Mistrovství světa v ledním hokeji v Německu, kde hrával nejčastěji ve dvojici s Magnusem Johanssonem, a kde měl třetí největší čas na ledě ze švédských hráčů. Dne 18. května 2010 přispěl svou prvním brankou na MS k vítězství nad Švýcarskem v základní skupině a turnaj dokončil ziskem bronzové medaile. O dva roky později, na šampionátu ve Finsku a Švédsku, vypadl s týmem ve čtvrtfinále po porážce 3:4 s Českem. Hedman byl v průběhu šampionátu hodně kritizován a později sám přiznal, že od sebe čekal více.\n\nDne 2. března 2016 ho Rikard Grönborg zařadil na svou soupisku pro Světový pohár v ledním hokeji 2016 v Torontu. Hedman na turnaji v dresu Švédska působil i se svým parťákem z obranné dvojice Antonem Strålmanem. S týmem obsadil konečné 3. místo, když prohráli po prodloužení v semifinále s Výběrem Evopry výsledkem 2:3. Na turnaji zaznamenal ve čtyřech odehraných utkáních jeniný kanadský bod za vstřelenou branku.\n\n\n"}
{"id": "1194594", "url": "https://cs.wikipedia.org/wiki?curid=1194594", "title": "Římskokatolická farnost Kájov", "text": "Římskokatolická farnost Kájov\n\nŘímskokatolická farnost Kájov je územním společenstvím římských katolíků v rámci českokrumlovského vikariátu českobudějovické diecéze.\n\nOd roku 1263 patřil Kájov zlatokorunským cisterciákům, kteří zde také vykonávali duchovní správu. Od zrušení zlatokorunského kláštera v roce 1785 převzali nad farností patronát Schwarzenbergové, kteří se také ujali posledního zlatokorunského opata Bohumíra Bylanského a umožnili mu dožít na zámku v Chýnově. Tento opat měl kájovské poutní místo velmi rád, často do Kájova putoval jako prostý poutník.\n\nV roce 1930 se správy Kájova ujali řeholníci kongregace oblátů, kteří zde však působili pouze patnáct let. Duchovní správu pak převzal diecézní klérus. Poslední sídelní kájovský kněz zemřel v roce 1992. Roku 1999 se zde usadily sestry vincentky, pro které byla místní fara adaptována na malý klášter. Vincentky později vystřídaly sestry z Kongregace Milosrdných sester svatého Kříže.\n\nSestry z Kongregace Milosrdných sester svatého Kříže žijí na kájovské faře stále. Duchovní správa je vykonávána z Českého Krumlova.\n\n\n"}
{"id": "1194595", "url": "https://cs.wikipedia.org/wiki?curid=1194595", "title": "Jindřich Bubeníček", "text": "Jindřich Bubeníček\n\nJindřich Bubeníček (13. července 1856 Dolní Kšely (dnes část obce Kšely) – 9. srpna 1935 Svratka) byl český ilustrátor, malíř a loutkař. Byl starším bratrem Oty Bubeníčka.\n\nJindřich Bubeníček pocházel ze šesti dětí v umělecky založené rodině učitele Josefa Bubeníčka a jeho manželky Barbory, rozené Švarcerové. Absolvoval vyšší reálku a v letech 1874 – 1882 studoval na Akademii výtvarných umění v Praze u profesorů Jana Swertse a Antonína Lhoty. Jako učitel působil na střední odborné škole grafické a na Českém vysokém učení technickém v Praze. V letech 1914 – 1935 žil v Uhříněvsi. Ovlivnil svého mladšího bratra Otu Bubeníčka a přivedl ho k malířství. Byl členem Jednoty umělců výtvarných a patřil do zakladatelské generace výtvarníků Národního divadla.\n\nDne 1. prosince 1883 se v Uhříněvsi oženil. První manželkou Jindřicha Bubeníčka byla Klára, rozená Filippová (1857–1903), se kterou měl čtyři děti. V roce 1903 ovdověl a dne 20. února 1909 se v Praze podruhé oženil s Marií (též Magda) Pazourkovou (1879–??). Z druhého manželství pocházel syn Jaroslav (podle \"Soupisu pražských obyvatel\" dcera Jaroslava).\n\nJako představitel romantické malby se zajímal o stavební, venkovské a městské památky a českou krajinu. Byl zaměstnán v Haasově grafickém závodě jako malíř a ilustroval publikace o hradech a zámcích. V roce 1924 vystavoval vlastní loutkové divadlo na Třetí loutkářské výstavě v Praze na Vinohradech. V letech 1927-31 namaloval 25 obrazů pro městskou spořitelnu ve Slaném. Jezdil také malovat lidovou architekturu na Slovensko. Národní muzeum vlastní soubor asi 250 jeho kreseb. V roce 1934 pobýval v Domažlicích a maloval krajinné motivy v okolí Babylonu. Do Svratky, kde v létě 1935 zemřel, jezdil na letní byt a malovat v plenéru.\n\n\n\n\n"}
{"id": "1194599", "url": "https://cs.wikipedia.org/wiki?curid=1194599", "title": "Velká písňová forma", "text": "Velká písňová forma\n\nVelká písňová forma se skládá z velkých dílů, které samy o sobě představují malou písňovou formu dvojdílnou, třídílnou, případně vícedílnou prostou, rozšířenou nebo zúženou. Velká jednodílná forma neexistuje, jedná se o malou písňovou formu. Mezi jednotlivými díly velké formy bývá uplatněn větší kontrast. Díl „B“ bývá v jiné tónině než díl „A“, zvláště pak u složených forem.\n\nTato forma je typická pro pochod. Díl „A“ je v hlavní tónině, díl „B“ zvaný „trio“ bývá většinou v subdominantní tónině.\n\nDíly této formy na sebe navazují bez nápadných odsazení a přeryvů, díky tomu díly nejsou samostatné nebo soběstačné. Jsou 2 způsoby spojování, 1. způsob je pomocí vzájemného propojení dílů mezivětou. 2. způsob je založen na principu vplívání dílů do sebe, kdy konec doznívajícího a začátek následujícího dílu se vůči sobě přizpůsobí (řetězení). \n\nTento způsob je využíván ve druhých větách symfonií, sonát a koncertů.\n\nJednotlivé díly se vyznačují samostatností a soběstačností a pevnou harmonickou a tonální uzavřeností. Motivicky jsou díly vůči sobě kontrastní. Po vyslechnutí dílu „A“ posluchač neočekává pokračování. Pokud je repríza dílu „A“ doslovná, mluvíme o formě „da capo“. Pokud jsou v dílu „A“ repetice, při opakování se repetice vypouštějí. Díl „B“ mívá označení „trio“, který je velmi často v subdominantní, paralelní, stejnojmenné nebo i v jiné tónině. Pokud jsou ve skladbě 2 tria, jde o formu pětidílnou.\n\nVyužívá se v samostatných skladbách, ve stejnojmenných tancích (polka, valčík, mazurka, polonézy), v cyklických formách (symfonie, koncerty, sonáty), ve třetích „tanečních“ větách (Menuet, Scherzo).\n\nVyskytuje se v řetězci tanců (polka, ...), příp. ve směsích známých melodií a evergreenů. \n\nTato forma může být rozšířena o introdukci, mezivěty nebo cody. Může být rovněž zúžena a to tak, když jeden z dílů je pouze malá písňová forma („A B a“, „A b A“, ...).\n\nOpakem velké písňové formy je malá písňová forma.\n"}
{"id": "1194600", "url": "https://cs.wikipedia.org/wiki?curid=1194600", "title": "Muzeum lidových kapel", "text": "Muzeum lidových kapel\n\nMuzeum lidových kapel v Lesonicích je umístěno v bývalé hasičárně v zámku Lesonice, asi 10 km severozápadně od Moravských Budějovic Zřizovatalem muzea je obec Lesonice. Muzeum bylo otevřeno 16. srpna 2014 dle námětu předsedkyně sdružení Veselá Nota Gabriely Kosmákové, vnučky vedoucího lidové kapely z Lesonic Leopolda Kosmáka. Leopold Kosmák s kapelou působil v okolních obcích od 20. do 50. let 20. století.\n\nVe sbírkách muzea měla být umístěna replika přenosného podia, na kterém koncertovala právě skupina Leopolda Kosmáka. Následně byly sbírány hudební nástroje, notové zápisy, fotografie a další dokumenty. Ve sbírce v srpnu 2014 při otevření muzea bylo celkem 33 hudebních nástrojů primárně od potomků členů kapely Leopolda Kosmáka. Součástí sbírky je například trumpeta z roku 1936 či notové záznamy z roku 1890. V muzeu jsou prezentovány informace na panelech, součástí muzea jsou i informace o zámku v Lesonicích a také o obci a její historii.\n\n"}
{"id": "1194601", "url": "https://cs.wikipedia.org/wiki?curid=1194601", "title": "Obština Tundža", "text": "Obština Tundža\n\nObština Tundža ( \"Община Тунджа\", používá se také dřívější název \"Ямболска\" – Jambolska) je bulharská jednotka územní samosprávy v Jambolské oblasti. Leží v jihovýchodním Bulharsku v údolí řeky Tundža mezi úpatím Sredne gory a pohořími Sakar a Strandža. Sídlem obštiny je město Jambol, které ovšem není součástí této obštiny, a zahrnuje 44 vesnice. Žije zde přes 19 tisíc stálých obyvatel.\n\nMimo to sousedí s obštinou Jambol, kterou zcela obklopuje.\n\nV obštině žije 19 308 stálých obyvatel a včetně přechodně hlášených obyvatel 22 338. Podle sčítáni 1. února 2011 bylo národnostní složení následující:\n"}
