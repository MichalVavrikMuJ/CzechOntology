{"id": "1283619", "url": "https://cs.wikipedia.org/wiki?curid=1283619", "title": "Hans-Heinrich Sievert", "text": "Hans-Heinrich Sievert\n\nHans-Heinrich Sievert (1. prosince 1909 - 6. dubna 1963) byl německý atlet, desetibojař, mistr Evropy z roku 1934.\n\nStartoval na olympiádě v Los Angeles, kde obsadil páté místo v desetiboji, šesté místo ve vrhu koulí a jedenácté v hodu diskem. Při premiéře mistrovství Evropy v roce 1934 se stal vítězem v soutěži desetibojařů. V pozdějších letech už tak úspěšný nebyl – na olympiádě v Berlíně v roce 1936 skončil kvůli zranění mezi desetibojaři desátý, o dva roky později na evropském šampionátu soutěž v desetiboji nedokončil.\n\n"}
{"id": "1283622", "url": "https://cs.wikipedia.org/wiki?curid=1283622", "title": "Jarmila Svatá", "text": "Jarmila Svatá\n\nJarmila Svatá (23. září 1903, Kolín – 29. dubna 1964, Praha) byla česká herečka a spisovatelka.\n\nJarmila Svatá se narodila 23. září 1903 v Kolíně. Její otec Michal Svatý byl poštovním úředníkem. Matka Růžena Svatá, za svobodna Klecanská, pocházela z rodiny zednického mistra. Jarmila Svatá měla mladší sestru Věru, která se později provdala do rodiny kolínského podnikatele Mandelíka. Rodina vychovávala dcery v katolickém prostředí. Jarmila jako desetileté děvče přijala svaté přijímání 15. června 1913 v chrámu sv. Víta na Zálabí v Kolíně. Rodina Svatých se často stěhovala po Kolíně. V roce 1907 žili v ulici Tovární 16. Poté v roce 1911 bydleli v ulici Luční 421, která byla později přejmenovaná na Hánínskou č. 421. V letech 1915–1917 žili v ulici Na Palečku č. 234, odtud se přestěhovali do ulice Tovární třída 45. Do obecné školy nastoupila 18. září 1909. Od roku 1914 do roku 1917 navštěvovala měšťanskou dívčí školu v Kolíně na adrese Školská 42. Prospěchově příliš nevynikala. Již v posledním ročníku měšťanské školy byla hodnocena z českého jazyka známkou 2, na obchodní akademii si v prvním pololetí, jak v ročníku prvním, tak i ve druhém, zhoršila prospěch z mateřštiny na trojku. Měla problémy s morálkou. Obvyklá známka 2 a v posledním ročníku dokonce poznámka za nedovolenou návštěvu taneční zábavy, kvůli které měla neomluvených pět hodin. Po absolvování dvouleté veřejné Obchodní akademie v Kolíně nastoupila v roce 1921 jako bankovní úřednice.\n\nV Kolíně hrála v ochotnickém divadle Klubu mladých. Po přestěhování do Prahy v roce 1923 působila ve sboru dr. Hilara, jehož svým vzezření oslnila natolik, že ji angažoval jako elévku Národního divadla (působila zde od 6. června 1924 do 14. prosince 1926). \"„Byla žačkou zpěvu u Iši Grégrové a Marie\" \"Hübnerové\"\".“\" 28. srpna 1927 byla pozvána divadlem sdružených měst východočeských a českého severu, aby vystoupila již 3. září v Poděbradech. Měla zpívat partii Traviattu, pokud by ji uměla nazpaměť, jinak by získala nejspíše podřadnější roli. Zásluhou svého bratrance Karla Teiga byla Jarmila u zrodu Devětsilu – \"„středisko tehdejších\" \"komunistických kulturních pracovníků.“\" Stala se tak osobní přítelkyní J. Fučíka, S. K. Neumanna, V. Nezvala, J. Hory, K. Konráda a setkala se \"„mj. s režiséry Emilem Františkem Burianem, Jiřím Frejkou a Jindřichem Honzlem. Hrála v jejich experimentálních inscenacích (převážně v Divadle na Slupi, malostranské Umělecké besedě a v původním Osvobozeném divadle), později působila v Divadle Vlasty Buriana.“\" \"„Svou temperamentní ženskost dokázala přetvořit např. v inscenacích „Rozkošná příhoda“ (Herma), „Jan Žižka“ (Panna brněnská), „Madame Sans – Gene“ (Císařovna Marie Louisa), „Gero“ (Děvče), „Boxerský zápas“ (Tanečnice), „Cyrano z Bergeracu“ (Páže), „Klárina“ (Lea), „Nezralé ovoce“ (Françoise), „Mluvící opice“ (Artistka), „Huon z Bordeaux“ (Siréna), „Vojnarka“ (Marjánka) i „Ze života hmyzu“ (Jepice a Brouk).“\" Své herecké umění ukázala i na prknech divadla Anny Sedláčkové, kde působila krátce, a to od roku 1943 do roku 1944. Zahrála si tu ve dvou velkých představeních, z čehož v jednom z nich účinkovala jako hlavní postava. Jednalo se o hru J. K. Tyla Tvrdohlavá žena v režii Z. J. Vyskočila. Jiří Frejka Jarmile napsal: \"„Byl jsem překvapený z toho mála co jsem viděl… Čekal jsem že po 11 letech bude sestup naopak zde zdá se že pauza prospěla k opravdovému výkonu. (…) Že při špatné režii a žádném vedení tohle dokážeš je zázrak.“\" \"„Uplatnila se i jako filmová herečka, menší role si zahrála v předválečných filmech Psohlavci (1931), Funebrák a Sňatková kancelář (oba 1932) a v poválečném Řeka čaruje (1946), v němž hrála s Františkem Hanusem\"\".“\" K filmu „Řeka čaruje“ bylo napsáno: \"„Vrací se k herecké práci po odmlčení mnoha let.“\" Film zkritizován. A. M. Brousil vytýká režisérovi Krškovi slabý dialog, nepovedený střih a že myslel málo výtvarně. 27. března 1950 nastoupila u Československého filmu jako členka tvůrčího kolektivu. Po roce 4. srpna došlo k rozvázání pracovního poměru kvůli provedeným prověrkám tvůrčích pracovníků. Spolupracovala též scenáristicky s Československým státním rozhlasem.\n\nV roce 1932 se vdala za tajemníka Svazu průmyslníků prof. Ing. Josefa Fuksu, narozeného roku 1893, který byl \"„autorem mnoha odborných publikací z oblasti průmyslu a obchodu“\" Spolu žili na Praze Smíchově, \"„nejdřív na Václavce a potom na Zborovské ulici\"\" 26. Zde vedla literární a umělecký salon, v němž se scházely přední osobnosti české kultury, např. Karel Konrád, Václav Navrátil, Vlasta Petrovičová, Olga Srbová, Eduard Kohout a Josef Träger. \"„Od 20. let psala povídky, satirické glosy, kursivy a fejetony do časopisů jako je A - Zet, Ahoj, České slovo, Lidové noviny, Domov a svět, Rudé právo, Svět v obrazech, Nový život aj.“\" V roce 1932 se prosadila na trhu její prvotina, sarkastická autobiografie Andělčina kariéra. Šéfredaktor Lidových novin Eduard Bass 3. prosince 1932 napsal: \"„Andělčina kariéra nás nesmírně pobavila a svou přirozeností má, jak jsem zpozoroval, plno čtenářů“\". Roku 1943 získala cenu Melantrich. Díla 113 účastníků hodnotila porota, v níž zasedli doc. dr. J. B. Čapek, B. Polan a dr. J. Träger. Umístila se na 3. místě s dílem Petr zbláznil město. Za své umístění získala 15 000 Korun. Přední příčky obsadil J. Radeš s dílem Studnice zapečetěná a I. Krahulík dílem Komu pochodeň, 4. místo získala M. Součková a její tvorba Bel canto, J. Heyduk – Ztracený kluk, J. Toman – Don Miguel z Maňary a A. Vrbová – My dva.\n\nPo roce 1958 Jarmila Svatá žila v domku v pohraniční obci Rousínov. Zde trávila jaro a léto a sem je i zasazen děj díla To byl jeden rok, který pojednává o přátelství mezi českými a německými dětmi. \"„Je 23. listopadu 1953. Po 8 hrozných letech se pokusím znovu psát. Budu to ještě umět? Nebo jsem nenávratně ztracena? Nevím! Bůh mi pomoc!“\" Trpěla fobií, při čemž nemohla přejít ani silnici. Její stav byl nevypočitatelný. Měla úzkostlivé stavy z prostoru a nesnesla, seděl-li někdo za ní. Sama Jarmila Svatá napsala: \"„Dostávám hned nervový záchvat… Málokdy vycházím ven“\". Po návratu z léčení umírá 29. dubna 1964 ve věku 60 let, pravděpodobně dobrovolně. Otakar Štorch-Marien jako jediný napsal více o její smrti, přímo píše o otravě plynem. \"„V osudný den byla sama v bytě, a mezitímco se vařila voda na černou kávu, usnula. Přetékající voda uhasila plynový plamen… a osud Jarmily Svaté, provdané Fuksové, byl zpečetěn…“\"Tato informace mi byla potvrzena i Karlem Zdeňkem Slabým během našeho rozhovoru. Na úmrtním oznámení je psané, že zemřela náhle. Loučení se zesnulou proběhlo v pondělí 4. května v 16 hodin ve velké obřadní síni krematoria Praha, Strašnice. Její setra Věra s manželem Ervínem zůstali jejími jedinými žijícími příbuznými. \"„Její životní osud, zejména jeho strastiplný závěr, ztvárnila Helena Hodačová v románu Zpožděný vlak do Paříže (1965).“\"\n\nJejí prvotina byla \"Andělčina kariéra\". Sama o svém prvním díle napsala: „\"Hned moje první kniha Andělčina kariéra byla obžalobou tehdejší buržoasní třídy, ovládající kulturu a její zákulisí.“\" V tom samém roce napsala i knihu \"V zajetí domova\", která byla vydána až v roce 1936 v Praze. Časopisecky ji v roce 1937 v Lidových novinách vycházel román na pokračování – \"Sedm kamarádů slečny Vivian\", který se v knižní podobě dostal na pulty knihkupectví o rok později. Během druhé světové války napsala román \"Petr zbláznil město\" (1944), který se stal ihned jejím předním dílem, a podle něho vypracovala roku 1946 filmový scénář. V roce 1963 je její nejznámější kniha přeložena do ruštiny a následně v Rusku vydána. Dílo se dočkalo roku 1958 druhého vydání, které bylo doplněno ilustracemi Heleny Zmatlíkové.  Bezprostředně po válce Svatá napsala (na základě vyprávění bývalého vězně Václava Václavíka) reportáž o koncentračním táboře Mauthausen. Jedná se o dílo z roku 1945 \"Milenci SS smrti\". Jedna z kapitol této knihy ji inspirovala k napsání dramatu \"Nenapravitelní\", které mělo v roce 1946 premiéru i bylo vydáno. Po desetileté odmlce Jarmila uvedla na knižní trh dílo pro děti – \"Blaník, hora tajemná\". Následují další dvě knihy pro děti, tj. \"To byl jeden rok\" (1957) a \"Dvanáct pohádek\" (1958). V roce 1959 je napsána próza \"\" zabývající se osudy obyvatel jednoho pražského činžáku během květnového povstání. Svatá rok před svou smrtí stihla vydat poslední knihu, kterou věnovala dětem, \"O náprstku, nůžkách a Drobňouskovi\".\n\nSvatá roku 1945 věnovala příspěvek do sborníku \"In memoriam Josefa Hory\". Sestavila i \"Zábavný kalendář na rok 1949\". Napsala také doslov ke knize Vladislava Vančury \"Kubula a\" \"Kuba Kubikula\" z roku 1952, vydavatelství Osvěta. O Vančurovi napsala: \"„Byl tak krásný člověk, jako je krásná naše vlast.“\" \n\nJarmila se až do úplného vyčerpání účastnila veřejného života. Pořádala kulturní besedy, přednášky aj. 16. února 1943 se stala členkou Syndikátu českých spisovatelů, v něm setrvala až do roku 1948. 1. října 1945 se stala členkou Komunistické strany československé. Jarmila Svatá byla též členkou rozhlasové komise Syndikátu českých spisovatelů, aktivu komunistů spisovatelů při UV KSČ, Česko-řecké společnosti, Vydavatelstva Družstevní práce v Praze a Protifašistické společnosti (od 1. ledna 1946), Československého svazu žen v roce 1950.11. března 1948 pořádala Komunistická strana Československa  Soudružský večer v Národním domě na Smíchově. Během kulturní části deklamovala Jarmila Svatá přednášku na téma \"Politický referát\". KSČ organizovala 15. března 1948, taktéž v Národním domě, Besedu žen \"O současných otázkách kulturně-politických\", kterou vedla Jarmila Svatá společně s Karlem Konrádem. S ním pořádala i 23. dubna 1949 v Domažlicích Fučíkův večer.   Zúčastnila se 4. až 6. března 1949 Sjezdu československých spisovatelů v budově Národního shromáždění. Byla kulturní patronkou v okresech Jáchymov a Nový Bor. V roce 1950 se zde své funkce vzdala. Ten samý rok, 27. března, přišlo z Čs. státního filmu potvrzení, že pracuje jako člen tvůrčího kolektivu u Čs. státního filmu – výroba – Praha Barrandov. O rok později (4. srpna) byl pracovní poměr rozvázán z důvodu prověrek tvůrčích pracovníků a tvůrčích kolektivů. Podepsala májový manifest roku 1945 a první vydání revolučního manifestu „Kupředu, zpátky ni krok“ z února 1948. Hlásila se k prezidentu Gottwaldovi. \"„V\" \"závěru podotýkám, že jsem vždycky byla komunistkou, ničím jiným bych být vůbec nemohla.“\"\n\n"}
{"id": "1283627", "url": "https://cs.wikipedia.org/wiki?curid=1283627", "title": "Radek Kronďák", "text": "Radek Kronďák\n\nRadek Kronďák (* 14. listopadu 1970) je bývalý český fotbalista. Po skončení aktivní kariéry působí jako trenér.\n\nV české lize hrál za FK Teplice. Nastoupil ve 20 ligových utkáních. V nižších soutěžích hrál i za SK Alfa Brandýs nad Labem, SK Motorlet Praha, FK Arsenal Česká Lípa a FK Loko Vltavín.\n\n\n\n"}
{"id": "1283633", "url": "https://cs.wikipedia.org/wiki?curid=1283633", "title": "Open Food Facts", "text": "Open Food Facts\n\nOpen Food Facts je bezplatná online databáze potravinářských produktů z celého světa, vytvářená uživateli (crowdsourcing), licencovaná pod Open Database License (ODBL) s grafikou nahranou uživateli a šířenou pod Creative Commons Attribution–Share Alike license.\n\nProjekt byl spuštěn 19. května 2012 francouzským programátorem Stéphane Gigandetem během \"Food Revolution Day\", pořádaného Jamiem Oliverem. Projekt získal cenu \"2013 Dataconnexions Award\" od Etalab a cenu OKFN za rok 2015 od Open Knowledge.\n\nV květnu 2016 obsahovala databáze informace o více než 80 000 výrobcích ze 141 zemí.\n\nProjekt sbírá data a informace o potravinách po celém světě. Pro každý produkt je v databázi uložen běžný název, množství, způsob balení, značka, kategorie, místo výroby nebo zpracování, země a obchody kde je produkt v prodeji, seznam ingrediencí, stopy (pro alergie, dietní omezení nebo specifické jídelníčky), přídatné látky a informace o výživové hodnotě.\n\nKaždý přispěvatel může položky přidávat nebo editovat na základě informací uvedených na obalu. Proto je většinou jako Identifikátor používán Čárový kód. Mobilní aplikace umožňuje pořizovat fotografie, ze kterých pak dobrovolníci přepisují získané informace.\n\nDíky podobnému mechanismu úprav, rozšiřování a mazání obsahu a podobné struktuře je projekt v mediích přirovnáván k Wikipedii.\n\nInformace získané díky projektu jsou znovu používány různými projekty spojenými s palmovým olejem, cukrem, a původem potravin.\n\n\n"}
{"id": "1283641", "url": "https://cs.wikipedia.org/wiki?curid=1283641", "title": "Liber", "text": "Liber\n\nLiber je římský bůh plodnosti a vegetace, jehož ženským protějškem se stejnou funkcí je Libera. Na počest obou těchto božstev se konala 17. března slavnost Liberalia, která měla zajistit plodnost polí, doložená již v nejstarším římském kalendáři. Jeho jméno znamená „volný, svobodný“ a nejčastěji byl označován jako Liber pater. Nejasná je jeho souvislost s hypostází Jupitera zvanou \"Iuppiter Liber\".\n\nLiber byl ztotožněn s řeckým Bakchem - Dionýsem a začal tak být ctěn také jako bůh vína, ač původně neměl k tomuto nápoji pravděpodobně žádný vztah. Libera byla ztotožněna s Persefonou. Splynutí proběhlo pravděpodobně v 6. století př. n. l. K této dvojici byla přiřazena Ceres, v řecké mytologii Démétér, matka Persefony, která v tomto kultu nabyla vůdčího postavení. O trojici Liber, Libera a Ceres se v akademických zdrojích mluví jako o takzvané aventinské či plebejské triádě, představující lidový protipól triády kapitolské. Liber se svým řeckým protějškem zcela splynul a přijal jeho funkci a mytologii, jména Liber, Dionysus a Bakchus tak byla používána zcela bez rozdílu. Liber vystupuje v příběhu o počátku ve starověku vysoce ceněného falernského vína.\n"}
{"id": "1283649", "url": "https://cs.wikipedia.org/wiki?curid=1283649", "title": "Kapucínský klášter (Prostějov)", "text": "Kapucínský klášter (Prostějov)\n\nKapucínský klášter s kostelem svaté Barbory v Prostějově byl působištěm kapucínského řádu, zrušen za josefínských reforem roku 1785.\n\nKapucínský hospic (tj. malý klášter) byl budován v letech 1759 až 1766 na Brněnském předměstí v Prostějově. 28. července 1759 povolil olomoucký biskup Leopold Bedřich, hrabě z Egkhu a Hungerbachu, vybudovat kapli zasvěcenou svaté Barboře. Základní kámen byl položen 22. srpna 1759 prostějovským knězem Matoušem Koupilem. Stavbu dokončili roku 1762 a téhož roku ji vysvětil Leopold hrabě Podstatzky. Kamenná kaple měla presbytář orientovaný na sever a kryptu, která sloužila pro pohřbívání řeholníků. V roce 1761 obdržel klášter pozemky se zahradami. O tři roky později požádal kvardián P. Firmianus olomouckého biskupa o povolení k přestavění kaple. Biskup souhlasil a základní kámen nového kostela svaté Barbory byl posvěcen 16. května 1765 farářem Františkem z Tannenbergu. Změnila se orientace stavby, presbytář se nyní nacházel místo části zdi na bývalé evangelní straně. Původní presbytář se změnil na boční kapli. Oltářní obraz namaloval František Antonín Sebastini. Kostel měl podle františkánských zásad jen malou věžičku, klenba byla jednoduchá s lunetami nad okny. Podle dobových záznamů se hospici vedlo dobře. Věřící občané vynaložili své prostředky na jeho výbavu, ovšem tento rozvoj netrval příliš dlouho. 26. června 1784 byl klášter zrušen Josefem II. Po sepsání inventáře a provedení jeho odhadu následovaly dražby. Mobiliář kostela, postupně doplňovaný po dvě desetiletí, byl rozprodán. Hospic a kostel připadl rakouské armádě, která budovy využívala jako skladiště. V boční kapli se nacházela kovárna a v hospici nižší vojenská škola. Až roku 1860 věnoval František Josef celý objekt městu Prostějovu. Po převzetí městem sloužil kostel nadále jako skladiště, okna zůstala zazděna. Na začátku 20. století došlo z impulzu městské rady k obnově kostela, který je dnes zasvěcen sv. Cyrilu a Metodějovi.\n\n"}
{"id": "1283657", "url": "https://cs.wikipedia.org/wiki?curid=1283657", "title": "Synagoga Bet ha-midraš", "text": "Synagoga Bet ha-midraš\n\nSynagoga Bet ha-midraš (hebrejsky: בית מדרש, \"Dům bádání,\" lidově \"Židovská radnice\") byla židovská modlitebna a studovna v Prostějově v Olomouckém kraji.\n\nModlitebna vznikla na počátku 19. století přestavbou domu mezi Starou synagogou a židovskou školou. Obdélná stavba je postavená v empírovém slohu s věžičkou. Do počátku 20. století sousedila s původní starší synagogou, která byla v roce 1904 zbořena. Modlitebna sloužila svému účelu do roku 1939, od roku 1940 bylo v budově skladiště.\n\nV roce 1951 židovská obec prodala budovu pravoslavné církvi. Od roku 1969 byla v bývalé synagoze galerie, od roku 2001 opět slouží pravoslavné církvi pod názvem Chrám sv. Jiří Vítězného. Pravoslavná obec se zde provedla základní opravy, které zabránily pádu budovy. Na jaře roku 2013 byla zahájena rekonstrukce, staticky byla budova zabezpečena stažením ocelovými lany. Magistrát města i přes veškeré diskuze počítá s tím, že si církev nadále tento majetek ponechá. \n\nV roce 2018 cirkev budovu prodala.\n"}
{"id": "1283667", "url": "https://cs.wikipedia.org/wiki?curid=1283667", "title": "Carl Paul Caspari", "text": "Carl Paul Caspari\n\nCarl Paul Caspari (8. února 1814, Desava – 11. dubna 1892, Kristiania) byl norsko-německý luterský teolog, jazykovědec, překladatel a vysokoškolský učitel.\n\nZabýval se zejména problematikou Starého zákona.\n\n"}
{"id": "1283670", "url": "https://cs.wikipedia.org/wiki?curid=1283670", "title": "Gaydon", "text": "Gaydon\n\nGaydon je farní obec v anglickém hrabství Warwickshire. V jeho blízkosti je oblíbené bývalé lázeňské město Royal Leamington Spa. V roce 2001 při sčítání lidu měla obec 376 obyvatel, přičemž do roku 2011 vzrostl počet na 446 obyvatel.\n\nObec je v křižovatkou silnic B4100 (bývalá A41) a B4451, přibližně 1,5km od sjezdu z dálnice M40 a více jak 3km severovýchodně od další obecní fary jménem Kineton.\n\nGaydon protínají dva významné silniční tahy – z Kinetonu na Southam, který farnost protíná v severovýchodním směru a silniční tah na Warwick a Banbury, která ji protíná kolmo k ní. V Gaydonu je pouze jediná hospoda, Malt Shovel. Opuštěná druhá hospůdka Gaydon Inn stojí v blízkosti průsečíku dvou cest. Gaydon Inn byla známá především v 18. století v souvislosti s loupeživými skupinami. Hlavní část obce Gaydon je umístěna podél krátké smyčky jižně od hlavní křižovatky. Další pamětihodností obce je dům Manor House na Kineton Road, jehož původ sahá až do 17. století.\n\nAčkoli je Gaydon nyní v úpadku, jelikož se stal pouze průjezdním místem díky dálnici M40, která byla dokončena v lednu 1991, prochází nyní renesancí, která je směrována zpět ke kořenům obce a fary což je zemědělství a hlavně duchovní sounáležitost. Za tímto účelem vznikly za podpory místní Farní rady plány jak oživit zemědělské parcely v okolí Gaydonu. Mimo to byla 24. května 2010 otevřena obecní prodejna v centru prodávající lokální produkty zdejším obyvatelům.\n\nÚsek dálnice M40, který prochází Gaydonem byl jednu dobu zvažován coby místo možné stavby čerpací stanice. K tomuto účelu byly v roce 1986 vypracovány plány, ale projekt byl nakonec zrušen v roce 1990 několik měsíců před dokončením úseku.\n\nV blízkosti obce, na místě bývalého areálu základny RAF se nyní nachází Jaguar Land Rover Gaydon Centre, jedno z technických center automobilky Jaguar Land Rover (další je v závodě Whitley v Coventry). V tomto závodě se v letech 1981 – 2000 vyráběly i části automobilů Rover a Austin. O kousek dále stojí automobilové muzeum Heritage Motor Centre, které vlastní údajně největší sbírku historických britských automobilů na světě a mapuje tak historii britského automobilového průmyslu z přelomu 20. století až po současnost. K areálu přiléhá také ředitelství automobilky Aston Martin.\n\nNepoužívaná vojenská základna nedaleko Gaydonu je také skladištěm speciálních trezorů, kde se nacházejí vysoce hořlavé nitrocelulózové filmové pásky uložené Národním archivem Britského filmového institutu. Jedná se o největší světový archiv filmu a televize.\n\n"}
{"id": "1283680", "url": "https://cs.wikipedia.org/wiki?curid=1283680", "title": "David Grann", "text": "David Grann\n\nDavid Grann (* 10. března 1967) je americký novinář a spisovatel. Studoval na Connecticut College a následně získal stipendium Thomase J. Watsona. Poté odjel do Mexika, kde později začal pracovat jako novinář na volné noze. V roce 2003 začal přispívat do časopisu \"The New Yorker\". V roce 2009 získal Cenu George Polka. V roce 2009 vydal knihu \"The Lost City of Z\" (v češtině vyšla pod názvem \"Ztracené město v Amazonii\"), která se zabývá britským objevitelem Percym Fawcettem. Kniha byla v roce 2016 pod názvem \"Ztracené město Z\" zfilmována. Roku 2010 vyšla jeho druhá kniha s názvem \"The Devil and Sherlock Holmes\" (v češtině v roce 2015 jako \"Ďábel a Sherlock Holmes\").\n"}
{"id": "1283701", "url": "https://cs.wikipedia.org/wiki?curid=1283701", "title": "Uyuni", "text": "Uyuni\n\nUyuni je město v jihozápadní Bolívii, patřící do departementu Potosí. Původně bylo založeno roku 1890 jako obchodní stanice. V roce 2012 zde žilo 10 460 obyvatel. Nachází se nedaleko Salar de Uyuni, největší solné pláně světa. Nedaleko města se rovněž nachází další turistická atrakce, tzv. „hřbitov vlaků“. Ve městě se nachází letiště Aeropuerto Joya Andina.\n"}
{"id": "1283704", "url": "https://cs.wikipedia.org/wiki?curid=1283704", "title": "Bollwerk (Mylhúzy)", "text": "Bollwerk (Mylhúzy)\n\nBollwerk je věž ze 13. století, pozůstatek starého opevnění města Mylhúzy, která se nachází ve čtvrti Nordfeld nedaleko Tour de l'Europe.\n\nByla v minulosti známa pod několika jmény, často velmi lidového charakteru. Současný název získala kolem roku 1900. Původně měla na vrcholu cimbuří a špičatá střecha byla přistavěna v roce 1700 - současná podoba vznikla po roce 1890. Okolní hradby byly zničeny v roce 1840. Freska (z roku 1893), která zdobí věž, je od Ferdinanda Wagnera a zobrazuje starostu Ulricha z Dornachu při napadení města Martinem Maltererem v roce 1385. Byla obnovena v roce 1970 Bernardem Latunerem.\n\nDnes je věž jedním z mála pozůstatků historie města. Mulhúzy se někdy označují jako „město Bollwerku“. Věž je historickou památkou od roku 1898. \n"}
{"id": "1283706", "url": "https://cs.wikipedia.org/wiki?curid=1283706", "title": "San Blas (souostroví)", "text": "San Blas (souostroví)\n\nSan Blas je souostroví, v němž se nachází přibližně 365 ostrovů, z nichž obydlených je 49. Leží u severního pobřeží Panamské šíje, východně od Panamského průplavu. Je součástí comarcy (území domorodých kmenů) Guna Yala. Souostroví San Blas je domovem indiánů z etnika Guna.\n"}
{"id": "1283707", "url": "https://cs.wikipedia.org/wiki?curid=1283707", "title": "San Blas", "text": "San Blas\n\nSan Blas může být:\n\n"}
{"id": "1283708", "url": "https://cs.wikipedia.org/wiki?curid=1283708", "title": "Tara Mines", "text": "Tara Mines\n\nTara Mines je největší důl na těžbu zinku v Evropě a osmý největší na světě. Hlubinný důl Tara Mines se nachází poblíž města Navan v irském hrabství Meath. Vlastníkem a provozovatelem dolu je od roku 2004 švédská těžařská a hutní společnost Boliden AB. Tato společnost se zhruba 5 500 zaměstnanci působí na území Švedska, Finska, Norska a Irska. Sídlo správy dolu \"Boiliden\" \"Tara\" je v Navanu.\n\nDůlní areál Tara Mines leží na pravém břehu řeky Kells Blackwater, levostranného přítoku řeky Boyne, v nadmořské výšce kolem 40 - 50 metrů, jen několik set metrů od západní hranice města Navan. Zhruba 2,3 km dlouhá vlečka z železniční stanice Navan do dolu byla vybudována na tělese zrušené trati Navan Junction - Oldcastle, která byla v provozu v letech 1853 - 1961.\n\nNaleziště zinkových, olověných a stříbrných rud bylo poblíž města Navanu objeveno při průzkumu v roce 1970. Přípravné práce byly zahájeny v roce 1973 a samotná těžba započala v roce 1977.\n\nRočně je zde vytěženo kolem 2,6 miliónů tun rudy (2016), která je dále zpracovávána do koncentrátu. Výsledkem je přibližně 200 000 tun zinkového 40 000 tun olověného koncentrátu ročně.Tento koncentrát je pak převážen nákladními vlaky těžební společnosti do dublinského přístavu, odkud je transportován přes moře do hutních provozů ve Finsku (hutě Bolidenu v Harjavaltě a v Kokkole), v Norsku (Odda) a v dalších evropských zemích. V roce 2016 v dole pracovalo 580 zaměstnanců a zisk společnosti zde činil 476 miliónů švédských korun. V oblasti návazných činností a služeb provoz dolu zajišťuje v regionu dalších více než 2 000 pracovních míst.\n\nV roce 2016 dosahoval důl hloubky 1000 metrů. Ve vzdálenosti zhruba 2 km od těženého ložiska byly však ve větších hloubkách nalezeny nové zásoby rudy, které představují prodloužení životnosti dolu o dalších nejméně 20 let. Podle zpráv z počátku roku 2017 společnost Boliden plánovala investice ve výši 44 miliónů €, aby bylo možno těžit rudu z hloubky až 1,9 km. Důl v Taře by se tak stal jedním z nejhlubších dolů na světě. Začátkem dubna 2017 horníci v dole Tara vstoupili do několikadenní stávky s cílem přimět provozovatele dolu ke zlepšení pracovních a zdravotních podmínek zaměstnanců.\n\nSpolečnost Boliden kromě dolů v Taře a svých nejstarších dolů v Bolidenu v severošvédském revíru Skellefteå (doly Renström, Kristineberg, Kankberg a Maurliden) ještě provozuje měděný povrchový důl v Aitiku u Gällivare v severním Švédsku, povrchový rudní důl (nikl, měď, zlato, platina a paladium) v Kevitse ve Finsku, hlubinný důl Garpenberg v Hedemoře ve Švédsku (zinek, olovo, měď, stříbro a zlato) a hlubinný důl Kylylahti ve Finsku (měď, zinek, kobalt, nikl a zlato).\n\n"}
{"id": "1283718", "url": "https://cs.wikipedia.org/wiki?curid=1283718", "title": "Quirinus", "text": "Quirinus\n\nQuirinus je římský bůh. Jeho funkce byla již v historické době nejasná, ale to že měl svého \"flamena maiores\" napovídá o existenci takzvané archaické triády, tvořené Jupiterem, Martem a právě Quirinem, později nahrazené triádou kapitolskou. Tato tři božstva jsou chápána zastánci trojfunkční hypotézy jako reprezentanti tří indoevropských funkcí a Quirinus jako bůh \"quirites\", tedy civilního obyvatelstva, a zemědělství.\n\nQuirinus byl také splýval s Martem a někdy chápán jako „sabinský Mars“. Byl ztotožněn s řeckým Enyáliem, synem Área a v době pozdní republiky byl se zbožštěným Romulem a datum jeho svátku ztotožněno s datem kdy měl Romulus vystoupit mezi bohy. Nejistý je jeho vztah s Janem, vzhledem k tomu že Janův chrám na Foru Romanu byl také nazýván chrámem Jana Quirina.\n\nSvátek Quirinalia byl slaven 17. února, Caesarem však byl přesunut na 29. června. Další Quirinova slavnost spadala na 23. srpna. Společně s Quirinem se objevovala také \"Hora Quirina\" „Quirinova vůle“, která byla později chápána jako jeho božská manželka. Po jeho ztotožnění s zbožštěným Romulem byla Hora ztotožněna s Romulovou sabinskou manželkou Hersilií. Společně s Quirinem se kromě Hory objevují ještě \"Virites Quirites\" „Quirinovy mužnosti“.\n\nVittore Pisani a Émile Benveniste rekonstruovali Quirinovo starší jméno jako \"*Couirino\" či \"*Co-Virinos\". Druhá část jména vychází z praindoevropského \"*wihrós\" „muž“, které se ozývá v latinském \"vir\" a praitalickém \"*wiros\". Forma Quirinus vznikla nejspíše v souvislosti s výrazem \"quirites\" označujícím Římany jako civilní obyvatelstvo, opak \"milites\". Paul Kretschmer vyložil quirites a také curiae (ranou latinou \"covirium\") – což byly skupiny tvořící obyvatelstvo Říma, jako „muži sjednocení svým společenským zařazením“ a Quirinus by pak byl pánem či patronem této skupiny, podobně jako je jako je od \"domus\" „dům, domácnost“ utvořeno \"dominus\" „pán domácnosti/rodiny“.\n\nVittore Pisani a Émile Benveniste taktéž spojili Quirinovo jméno s umbrijským božstvem Vofione vykládanému z \"*lewdhyo\" „svobodný člověk“, jehož starší podoba jména je rekonstruována jako \"*Lewdhyono\", \"*lewdhyo\" je příbuzné například latinskému \"līber\" „svobodný“, německému \"Leute\" „lidé“ nebo českému \"lidé\". Jméno Quirinus také může odpovídat galskému Teutates, odvozovanému od \"teutā\" „kmen, lid“.\n\nMezi další navrhované etymologie patří odvození od jména města Cures, \"quiris\" „kopí“ nebo \"quercus\" „dub“.\n\nQuirinus byl Římany podle podání o založení Říma chápán jako bůh sabinského původu, jehož kult byl přinesen Titem Tatiem, stejně jako jméno \"quirites\". Taktéž je po něm pojmenován římský pahorek Kvirinál, který měli osídlit právě Sabinové, kteří považovali Quirina za svého prapředka a otce zakladatele sabinského města Cures Modia Fabidia.\n\nQuirinus je společně s Jupiterem a Martem členem takzvané archaické triády, později nahrazené triádou kapitolskou: Jupiterem, Juno a Minervou. Podobná trojice byla známa též Umbrijcům kde na se místě Quirina objevuje bůh Vofione Této trojici byli zasvěceni tři \"flamines maiores\" – podle \"ordo sacerdotum\" stojící nejblíže božskému hned po \"rex sacrorum\".\n\nArchaickou triádu vyložil v rámci své trojfunkční hypotézy Georges Dumézil a Quirina určil jako božstvo funkce třetí spjaté se zemědělstvím, plodností a obecně civilním životem. Na podporu svého názoru zmiňuje povinnosti Quirinova flamena:\n\n\nDále pak uvádí:\n\n\nDumézil tak vykládá Quirina jako božstvo spojené se zrnem a bohatstvím, blízké zemědělsko-chtonickým božstvům. V jiných indoevropských panteonech by mu podle této hypotézy odpovídal galský Teutatis, severský Frey nebo védští Ašvinové. Quirinovu pozici reprezentanta třetí funkce mohli v různých římských triádách podle Dumézilova názoru zaujímat také Ops, Flora a Venuše.\n\nDumézil taktéž odmítá chápání Quirina jako sabinského božstva, toto podání vykládá jako důsledek toho že třetí funkce byla v historizovaných mytických dějinách Říma ztotožněna se Sabiny. Splývání Quirina a Marta vysvětluje proměnou \"quirites\" v \"milites\" během válečného stavu a celkovým římským pojetím míru při kterém je stále zvažována eventualita války. Poukazuje na povinnost flamena Portunalis, kněze boha bran Portuna, promazávat posvátné Quirinovi zbraně – tedy udržováním zbraní i když se jich zrovna neužívá.\n\nNejstarší Quirinova svatyně - \"sacellum\" stála na Kvirinálu v blízkosti Porta Quirinalis, později taktéž na Kvirinálu vznikl Quirinův chrám, není však jasné zda na stejném místě. Chrám byl zaslíben Luciem Papiriem Cursorem v roce 325 př. n. l. a zasvěcen roku 293 př. n. l. jeho synem. Podle pozdějšího podání z doby kdy byl Quirinus ztotožněn s Romulem jej postavil bájný Proculus Julius na příkaz samotného Romula, který se mu zjevil brzy po svém zmizení. Před chrámem stály dvě myrty zvané \"patricia\" a \"plebeia\", první prospívala když senát byl mocný, druhá během společenských bouří. V roce 206 př. n. l. a 49 př. n. l. byl chrám zasažen bleskem a poté musel opraven senátem, který do něj v roce 45 př. n. l. umístil sochu Caesara jako „nepřemožitelného boha“. V roce 16 př. n. l. byly opravy dokončeny Augustem.\n\n"}
{"id": "1283739", "url": "https://cs.wikipedia.org/wiki?curid=1283739", "title": "Moře Kosmonautů", "text": "Moře Kosmonautů\n\nMoře Kosmonautů je navrhovaný název pro okrajové moře Jižního oceánu (pro ty, kdo Jižní oceán neuznávají, leží v jižní části Indického oceánu). Omývá břehy Antarktidy mezi třicátým a padesátým stupněm východní délky. Má rozlohu 699 000 km² a maximální hloubku 4798 m. Na pobřeží moře leží Země královny Maud, na kterou si dělá nárok Norsko, a Enderbyho země, patřící do Australského antarktického teritoria. Na pobřeží Lützowova-Holmova zálivu se nachází antarktická oáza, v níž byly založeny polární stanice Moloděžnaja (Rusko) a Šówa (Japonsko). Ve vodách moře Kosmonautů leží souostroví Flatvaer. \n\nNavzdory silným mrazům, které trvají po většinu roku, se zde často objevují polynie, vytvářené silnými větry vanoucími od antarktické pevniny. Moře Kosmonautů a jeho pobřeží obývá řada živočišných druhů, např. tuleň Weddellův, tuleň krabožravý, tučňák císařský, buřňáček Wilsonův nebo chaluha antarktická.\n\nPrvním člověkem, který moře navštívil, byl roku 1773 James Cook. Sovětská antarktická expedice navrhla v roce 1962 pojmenovat moře na počest prvních sovětských kosmonautů. Název se objevuje na některých mapách, zejména ruských, ale Mezinárodní hydrografická organizace ho nepřijala jako oficiální, stejně jako sousední Riiserovo-Larsenovo moře a moře Spolupráce. \n\n"}
{"id": "1283744", "url": "https://cs.wikipedia.org/wiki?curid=1283744", "title": "Matthew Daddario", "text": "Matthew Daddario\n\nMatthew Daddario (* 1. říjen 1987, New York, New York, Spojené státy americké) je americký filmový herec, který je známý především díky rolím ve filmech \"Pozdravy ze spermabanky\", \"Na vítězné vlně\" nebo díky seriálu \"\" stanice Freeform, ve kterém hraje jednu z hlavních postav Aleca Lightwooda. \n\nDaddario se narodil a vyrostl v New Yorku, je synem Christiny a Richarda Daddario. Studoval byznys na Indiana University v Bloomingtonu. Dostudoval v roce 2010 a potom začal studovat herectví a chodit na konkurzy.\n\nMá mladší sestru Catharine Daddario a starší sestru Alexandru Daddario. Starší sestra Alexandra je také herečkou. Zahrála si například ve filmové sérii \"\" spolu s Loganem Lermanem.\n\nMatt má italský, irský, anglický a maďarsko-slovensky původ.\n\nVe svém volném čase se věnuje amatérské astronomii, vaření a čtení sci-fi knížek. Mezi jeho nejoblíbenější seriály patří \"Archer\" (2010) a \"Perníkový táta\" (2008).\n\nSvojí první větší roli si zahrál v romantickém dramatu \"Breathe In\", kde ztvárnil Aarona. Stejný rok podpořil filmovou komedii \"Pozdravy ze spermabank\" v roli gay-syna Channinga. V roce 2014 si zahrál ve sportovním drama-filmu \"Na vítězné vlně\" v roli Dannyho. Další roli dostal ve filmu \"Naomi and Ely's No Kiss List\". V květnu 2016 byla potvrzena jeho role Aleca Lightwooda ve fantasy seriálu \"\", který je založen na knižní sérii \"Nástroje smrti\" (The Mortal Instruments) od Cassandry Clare. 1. řada se začala vysílat 12. ledna 2016. V březnu 2016 bylo potvrzeno natáčení druhé řady s 20 díly, která se začala vysílat 2. ledna 2017. V roce 2016 si zahrál v hororovém filmu \"Cabin Fever\".\n\nDne 31. prosince 2017 vzal svojí dlouholetou přítelkyni Esther Kim.\n"}
{"id": "1283762", "url": "https://cs.wikipedia.org/wiki?curid=1283762", "title": "Lachoudisch", "text": "Lachoudisch\n\nLachoudisch (výslovnost /lachodiš/) je germánský jazyk, používající hebrejské písmo, židy přezdívaný jako „Tajný jazyk“. V podstatě jde o dialekt němčiny se silným vlivem jidiš a hebrejštiny (až 80 %). Tento jazyk používali rádi židovští handlíři s dobytkem při smlouvání ve městečku Schopfloch ve Francích. Byl blízce příbuzný a vzájemně srozumitelný s jazykem Jidiš. \n\nV roce 1969 jeden z místních učitelů, jménem Karl Phillip, vydal malou učebnici a slovníček. Po holokaustu zbylo jen velmi málo mluvčích tohoto jazyka. O tomto jazyce téměř nikdo nevěděl až do roku 1981, kdy o něm byla reportáž ve zprávách v Izraeli. Poté byl o něm také v roce 1984 napsán článek v New York Times.\n\n"}
{"id": "1283764", "url": "https://cs.wikipedia.org/wiki?curid=1283764", "title": "Nicolás Lodeiro", "text": "Nicolás Lodeiro\n\nMarcelo Nicolás Lodeiro Benítez (* 21. března 1989 Paysandú) je uruguayský fotbalista, hrající na postu ofenzivního záložníka, od roku 2016 působí v americkém klubu Seattle Sounders FC.\n\nZačínal v Nacionalu Montevideo, s nímž získal v roce 2009 mistrovský titul a postoupil do semifinále Copa Libertadores 2009. Následoval přestup do amsterdamského AFC Ajax, kde už hrál jeho krajan Luis Suárez. S Ajaxem vyhrál Lodeiro Nizozemský fotbalový pohár 2010 a Eredivisie 2011 a 2012. Pak působil v brazilských klubech Botafogo de Futebol e Regatas a SC Corinthians Paulista, sezónu 2015/16 strávil v CA Boca Juniors, kterému pomohl k argentinskému double. V srpnu 2016 přestoupil do Seattlu, kde proměněnou penaltou v rozstřelu ligového finále přispěl k vítězství klubu v Major League Soccer, byl také vyhlášen nejlepším nováčkem soutěže.\n\nS uruguayskou fotbalovou reprezentací obsadil čtvrté místo na mistrovství světa ve fotbale 2010 a vyhrál Copa América 2011. Zúčastnil se také olympijského turnaje 2012, kde vstřelil branku v úvodním zápase proti Spojeným arabským emirátům, ale jeho tým vypadl v základní skupině. Reprezentoval na Konfederačním poháru FIFA 2013 (4. místo), mistrovství světa ve fotbale 2014 (osmifinále), Copa América 2015 (čtvrtfinále) a Copa América 2016 (základní skupina).\n\n"}
{"id": "1283770", "url": "https://cs.wikipedia.org/wiki?curid=1283770", "title": "Wendigo", "text": "Wendigo\n\nNázev Wendigo pochází z algonkinské folklórní tradice a označuje kanibalistického netvora či zlého ducha, požírajícího lidské maso. Je to mytické stvoření, které údajně žilo v oblasti Velkých jezer a v lesích podél severovýchodního pobřeží Kanady a USA. Wendigo se může objevit jako monstrum s některými vlastnostmi člověka, nebo jako duch, který posedl člověka. Lidé ho řadí do světové rodiny upírů. Podle zobrazení však připomíná spíše vlkodlaka. Je spojován nejčastěji s kanibalismem. Legenda o mýtickém stvoření Wendigo propůjčuje i jméno lékařskému termínu, tzv. Wendigo psychóze, která je považována za vážnou formu syndromu se symptomy, jako je například nesnesitelná touha po lidském těle a obavy, že se člověk stane kanibalem.\n\nS mýtem jménem Wendigo je možno se setkat v oblasti severských lesů USA a Kanady. Jeho popis je ve většině legend dosti podobný – neuvěřitelně vyhublé tělo, kosti tlačící se na slabou kůži, zářící oči hluboko uvnitř důlku, dlouhé zažloutlé tesáky, rty potrhané a krvavé, přes patnáct stop vysoký a jeho pokožka je zbarvena dožluta nebo šeda. Byl cítit podivným a děsivým pachem hniloby a rozkladu. Wendigo je součástí folklórní víry algonkinských indiánů a přesto, že se může v legendách nepatrně lišit jeho popis, základ je stejný – zlomyslná a kanibalistická nadpřirozená bytost. Toto mýtické stvoření bylo silně spojeno s obdobím silné zimy a hladověním.\n\nV legendách je Wendigo zobrazován jako člověk, který pojídal lidské maso, pročež byl proklet a změnil se ve výše popsané stvoření, na druhou stranu takovýto „proměněnec“ získal speciální schopnosti, jako nadlidskou sílu, rychlost nebo – podle některých verzí – i nesmrtelnost. (Wendigo je nesmrtelný, pouze pokud nehoří nebo jeho pokožka není nějakým způsobem v ohni. Poté, co jeho pokožka hoří, může být zastřelen nebo i jinak usmrcen. Wendigo má pokožku, kterou neprostřelí ani brokovnice. Wendiga lze odehnat plamenometem nebo jinou zbraní „chrlící“ oheň. Ovšem pokud se neschováte Wendigo si vás zase za poměrně krátkou dobu najde.) Jeden z těchto příběhů vypráví o skupině mladých lidí, která uvízla v hlubokých lesích bez dostatečných zásob. Jeden člen této skupiny se rozhodl, že za každou cenu přežije – a proto musí využít všechny dostupné zdroje, tedy i těla svých druhů, které zabil a pozřel. V souladu s příběhem se poté změnil ve Wendigo. Tento netvor může v některých příbězích sloužit i jako posel osudu, pokud ho spatříte, traduje se, že je to zlé znamení, které značí, že někdo vám blízký zemřel. Motiv trestu za kanibalismus se objevuje v mnoha kulturách.\n\nHláskování: \"Wiindigoo\" (Odžibvejština) \"Wendigo,\" \"Weendigo,\" \"Windego,\" \"Wiindgoo,\" \"Windgo,\" \"Weendigo,\" \"Wiindigoo,\" \"Windago,\" \"Windiga,\" \"Wendego,\" \"Windagoo,\" \"Widjigo,\" \"Wiijigoo,\" \"Wijigo,\" \"Weejigo\" , \"Wìdjigò\" (Algonkinština), \"Wintigo,\" \"Wentigo,\" \"Wehndigo,\" \"Wentiko,\" \"Windgoe,\" \"Windgo,\" \"Wintsigo\" a \"wīhtikōw\" (Kríjština).\n\nTermín „Wendigo psychóza“ odkazuje na podmínky, v nichž má člověk neukojitelnou chuť na lidské maso, i když jsou k dispozici jiné zdroje potravy. Wendigo psychóza byla označena západními psychology jako syndrom, ačkoli se stále debatuje o možnosti existující psychické nemoci. Teorie byla populární především mezi psychology na začátku 20. století.\n\nJeden ze známých případů Wendigo psychózy je lovec z Alberty Swift Runner. Během zimy v roce 1878 Swift Runner zmasakroval svou ženu a dalších pět dětí, které následně snědl. Fakt, že se uchýlil ke kanibalismu, i když měl blízko k zásobám potravy, dokazuje, že v případě Swift Runnera se nejednalo o kanibalismus jako poslední možnost, aby si zachránil život, ale o muže, který trpěl psychózou Wendigo. Nakonec se přiznal a rozsudek smrti nad ním byl vykonán v Saskatchewanu.\n\nČetnost případů se snížila, když se severní etnika Algonkinů začala stěhovat do měst a uchýlili se k evropskému životnímu stylu.\n"}
{"id": "1283771", "url": "https://cs.wikipedia.org/wiki?curid=1283771", "title": "Kirkcaldy", "text": "Kirkcaldy\n\nKirkcaldy () je přístavní město ve Skotsku. Administrativně náleží do správní oblasti Fife a nachází se ve vzdálenosti 19 km severně od Edinburghu a 44 km jihojihozápadně od Dundee. V roce 2011 mělo 49 460 obyvatel, což z něj činilo druhé největší město ve Fife a jedenácté největší ve Skotsku.\n\nMěsto je poprvé písemně vzpomínáno v roce 1075. V 16. století se stalo důležitým obchodním přístavem. Od roku 1876 se začalo rozrůstat a maximálního počtu obyvatel (53 750) dosáhlo v roce 1961, načež začala populace klesat.\n"}
{"id": "1283774", "url": "https://cs.wikipedia.org/wiki?curid=1283774", "title": "Clash Royale", "text": "Clash Royale\n\nClash Royale je karetní strategická hra pro vícero hráčů (multiplayer) určená pro mobilní telefony. Hrát ji lze na operačních systémech Android a iOS. Clash Royale je takzvaná Free2play, tedy hra, která je v základu zcela zdarma, ovšem za poplatky je možné rychleji sbírat karty a hrou postupovat rychleji.\n\nHrát lze žebříček (1v1) a 2v2 (mimo žebříček).\n\nHra se hraje pomocí vykládání karet na bitevní pole . Hráč si může vždy vybrat ze čtyř karet z celkových osmi, které si do hry přináší (8 karet se rovná balíček-deck). Každá karta je unikátní a na její vyložení je potřeba mít dostatek Elixiru. Ten se časem automaticky dobíjí na maximum 10 Elixiru. Účelem hry je zničit hlavní nepřátelskou věž soupeře pomocí vyložení karet, a také bránit věže své. Každý hráč má 3 věže – 2 vedlejší (takzvané Princess Towers) a 1 hlavní (takzvaná King Tower). Dohromady se nazývají Crown towers. Vyhrává ten z hráčů, který buď zničí soupeřovu King tower, nebo více Princess Towers. Pokud je hra po třech minutách vyrovnána, je prodloužena o další 1 minutu (tzv. Sudden Death). Pokud se ani v té nerozhodne, je zápas ukončen remízou. V případě turnajového zápasu (nebo také Friendly Battle) nebo 2v2 bitvy jsou místo jedné minuty nastavení minuty nastavení tři – celková doba je tedy 6 minut.\n\nHráči hrají s celkem 92 kartami rozdělených do čtyř skupin podle vzácnosti (Common, Rare, Epic a Legendary) ,podle typu karty na Troops, Buildings a Spells. Ve hře je možnost sbírat nové karty, zvyšovat zkušenostní body postavy a sbírat mince (goldy) a gemy.\n\nZe začátku máte 1 kartu legendární, jestli znáte nějaké kody ktere je pak možné zadat a dostat odměny jako karty,gemy,coiny nebo i vylepšení tzv. \"boosty\" které mají nějaký konec, kdy skončí a když hrajete hru dostanete pak nějaké věci navíc.\n\nNa bitevním poli hráči získávají trofeje za každou výhru, podle kterých jsou rozmístěni do arén, které slouží jako rozdělení podle počtu trofejí hráčů. Za prohru jsou trofeje odečítány. Čím větší je rozdíl mezi počtem trofejí dvou soupeřů, tím větší jsou rozdíly ve výhrách a prohrách trofejí. Momentálně je ve hře 13 arén. Další rozdělení je do tzv. Lig. Těch je zatím 10. Ligy se hrají od 4000 trofejí. Sezóny trvají 1 měsíc a po ukončení sezóny začíná nová sezóna.\n\nGemy lze zakoupit za reálné peníze. Karty ve hře lze kupovat, získat z truhel, které se získávají z výher, nebo je může darovat jiný hráč z klanu, který slouží jako tým. \n\nJako bonus jsou ve hře animované emotes-\"smajlíci\", které si hráči mohou posílat v průběhu bitvy či do clan chatu. Nemají žádný skutečný účel, jsou spíše pro zábavu. Každý hráč má na začátku 4 základní emotes, v průběhu hry však mohou získat další, např. si je mohou koupit v obchodě nebo vyhrát v Special Challenge. Vedle běžných emotes jsou tu pak i speciální emotes, které lze získat pouze v určitou dobu.\n\nVe hře funguje systém tzv. klanů, který slouží jako tým. Do klanu se může připojit až 50 lidí. Klany přinášejí spoustu možností. Hráči si v nich můžou vzájemně dávat karty, vyměňovat karty (na to jsou ale potřeba tzv. Trade Tokeny, které lze získat ve Clan War nebo ve Special Challenge) hrát Friendly battle, dávat si rady nebo si psát v Clan Chatu či jako klan soutěžit ve Clan Wars (viz níže).\n\nKaždý clan má Clan Score Trophies, které se poměrně složitým způsonem počítají ze skóre jednotlivých členů a Clan War Trophies, které určují úspěšnost clanu ve Clan wars. podle nich se také určuje liga clanu. Clanové ligy jsou Bronze I, II, III, Silver I, II, III, Gold I, II, III a Legendary. Liga clanu určuje vzhled clanového erbu a velikost výher ze Clan Wars.\n\nV clanu též funguje systém hodností. Nejvyšší je Leader (obvykle je to zakladatel clanu), který může startovat Clan War, dávat hodnosti ostatním hráčům nebo je z klanu vyhazovat, měnit popis clanu a clanový erb. Po něm je Co-leader, který má stejné možnosti jako Leader, ale nevztahují se na Leadera a jiné Co-leadery. Třetí je Elder, jehož jediná vlastnost je, že může vyhazovat Membery a jiný Elder ho vyhodit nemůže. Nejnižší hodností je Member, kterým je každý člen clanu ihned poté, co se připojí, dokud ho nikdo nepovýší. Zatímco Leader je vždy jen jeden, ostatních hodností může být víc. Když Leader opustí clan, novým leaderem se stane jeden z Co-leaderů.\n\nVe hře je tutoriál, 13 arén a 10 lig:\n\n\n\nLigy\n\n\nV April 2019 Update byly přidány výhry mezi arénami. Vždy, když hráč dosáhne určitého počtu trophies, dostane truhlu, goldy, gemy nebo emote.\n\nKarty se dají získat buď v truhlách (Chests), nebo se můžou koupit v obchodě (Shop) za peníze (Golds). Karty jsou rozděleny do jednotlivých arén, takže např. když jste v 10. aréně, tak nemůžete získat kartu, která je v 11. aréně.\n\n\nHra má také herní módy \"výzva (Challenge)\" a \"turnaje (Tournament)\". Výzva probíhá tak, že si hráč zaplatí pomocí herní měny (gemy) vstup. V rámci jedné výzvy se poté hráč utkává se soupeři. Pokud hráč 3x během výzvy prohraje, výzva pro něj končí. S každou výhrou ve výzvě se zvyšuje odměna hráči a maximálně je možné vyhrát 12x, kdy je výzva také ukončena. Jsou 3 typy výzev: Classic, Grand a Special. Do Classic je možné se zapojit po zaplacení 10 gemů, které ve hře fungují jako speciální měna, kterou si hráč také může pořídit za skutečné peníze nebo je získá jako odměnu za pravidelnou hru. Z classic turnaje může hráč dostat jako nejvyšší odměnu 100 karet a 2000 herních mincí. Při Grand výzvě se vstupným 100 gemů hráč dostane po 12 výhrách 1100 karet a 22000 herních mincí. Při Globálním turnaji nebo Special Challenge je odměna pokaždé jiná, například je možné dostat speciální legendární kartu, emote, herní mince nebo truhlu různé kvality. Globální turnaje se konají jednou za čas. Hráč si sám také může založit svůj turnaj (tzv. Custom Tournaments), který stojí 10 gemů, je pro až 1000 hráčů a výhra není žádná.\n\nVýzvy a turnaje (kromě Classic a Grand Challenge, které mají vždy standardní typ bitvy) mohou mít také svůj herní mód. Herní módy jsou např. Classic decks, Sudden death, Touchdown, Draft, Double Elixir, Triple elixir, Mirror, Hog Race a další. V případě Special challenge mohou být nakombinované, např. Double Elixir Draft či 2v2 Touchdown Challenge.\n\nHra dále nabízí obchod, který nabízí každý den nové karty se všemi vzácnostmi mimo Legendary (vzácnost Legendary se objevuje pouze po dosažení 3000 trofejí, tedy Arény 10), a to za herní mince a od verze 2.1.7 i za gemy. Za ty se ale kupují především truhly. Také nabízí každý den 3 emotes, které se kupují pouze za gemy. Občas nabízí tzv. Special Offer, což je balíček více věcí, může obsahovat různé truhly, emote, trade tokens, gemy nebo herní mince (golds). Special Offer může být buď za reálné peníze nebo za gemy.\n\nClan Wars, přidané ve verzi 2.2.0, nahradily Clan Chest. Aby mohl hráč hrát Clan wars, musí mít King level alespoň 8. Klan musí mít na Clan wars alespoň 10 takových hráčů. Skládají se ze dvou částí: Collection day a War day, které trvají každá 24 hodin. V Collecetion day má každý hráč až 3 bitvy, ve kterých dostává Collection day chest, ze kterých získává karty pro svůj klan. Každý hráč, který takto odehraje alespoň 1 bitvu, se účastní následujícího War day. Pokud je takových hráčů méně než 10, War Day se neuskuteční. Ve War day má každý hráč 1 , výjimečně 2 bitvy. Ve War Day hra náhodně vybere klanu další 4 klany s kterými soupeří o pozici, dobré pozice jsou následně odměňovány trofejemi pro klan. Ať to působí jakkoli nesmyslně, War day bitvy se nehrají proti hráčům ze 4 soupeřících klanů, nýbrž proti náhodnému hráči. Každý hráč dostane po skončení války War Bounty, což je obdoba truhly, ze které dostane Golds, Gems nebo Trade Token, podle toho, kolik bitev ve válce vyhrál a celkové pozice klanu.\n\nKaždou sezónu ve Clan wars (která na rozdíl od lig trvá jen 14 dnů), klan může získat Season Chest. Obsah Season Chest se určuje podle nejvyšší pozice ve Clan War, která byla tuto sezónu dosažena.\n"}
{"id": "1283775", "url": "https://cs.wikipedia.org/wiki?curid=1283775", "title": "CP932", "text": "CP932\n\nCP932, Code Page 932, neboli Windows-31J je rozšíření kódování Shift-JIS vytvořené firmou Microsoft. Zahrnuje znakové sady JIS X 0201:1997, JIS X 0208:1997, speciální znaky NEC (řádek 13), NEC výběr rozšíření IBM (řádky 89-92) a rozšíření IBM (řádky 115-119). IANA používá pro toto kódování označení Windows-31J nebo csWindows31J, jeho MIB identifikátor je 2024.\n\nCP932 používá jedno- a dvoubytové kódy. Kódům 0-127 a 160-223 jsou přiřazeny znaky s jednobytovými kódy, ostatní hodnoty jsou prvním bytem dvoubytových kódů. Celé kódování definuje celkem 7980 znaků. Dvoubytový znak s kódem 0x82D7 (první byte: 0x82, druhý byte: 0xD7) v CP932 odpovídá znaku U+3079 v Unicode (hiragana písmeno BE, べ).\n! 8x\n! 9x\n! Ax\n! style=\"background-color: #f00\"|\"NZ\"\n!Bx\n! Cx\n! Dx\n! Ex\n! Fx\n\n„\"ŘZ\"“ označuje řídicí znak, „\"NZ\"“ označuje kód ve standardu nedefinovaný.\n\nZnak s kódem 0x5C je sice mapován na kódový bod U+005C v Unicode, ale obvykle je zobrazován jako znak yen.\n\nNásledující tabulka ukazuje mapování jednobytových kódů 0x80–0xFF z CP932 na Unicode. Kompletní mapování včetně dvoubytových kódů (jejichž úvodní byte je v tabulce označen „DBCSLB“ – ) je na serveru Unicode.\n\n\n"}
{"id": "1283779", "url": "https://cs.wikipedia.org/wiki?curid=1283779", "title": "Florbal Ústí", "text": "Florbal Ústí\n\nFlorbal Ústí je florbalový oddíl z Ústí nad Labem. Tým v současné podobě vznikl oddělením florbalového oddílu od USK Slávie Ústí nad Labem. Převzal všechna práva původního oddílu a zároveň sloučil všechny hráče obou ústeckých oddílů USK Slávie a FbC Ústí nad Labem.\n\nTým A mužů hraje 1. ligu mužů. V sezóně 2017/18 hrál Superligu flobalu. Tým mužů USK Slávie hrál nejvyšší soutěž (v té době pod názvem 1. liga) i v sezónách 1999/00–2002/03.\n\nTým A žen hraje od sezóny 2019/20 1. ligu žen. Tým žen USK Slávie hrál v sezónách 2003/04 a 2004/05 nejvyšší soutěž (v té době pod názvem 1. liga).\n\n\n\n"}
{"id": "1283781", "url": "https://cs.wikipedia.org/wiki?curid=1283781", "title": "Změna hry", "text": "Změna hry\n\nZměna hry (v anglickém originále Game Shakers) je americký televizní sitcom, který vytvořil Dan Schneider. Vysílán je na stanici Nickelodeon, úvodní díl měl premiéru 12. září 2015. V Česku je vysílan na české mutaci Nickelodeonu. Seriál se točí kolem dvou sedmaček jménem Babe a Kenzie, které začnou provozovat herní společnost \"\"Pařmeni\"\"; jejich obchodním partnerem se stane rapová superstar Double G. K dalším postavám patří Triple G, syn Doublea G, kterého dívky najmou jako herního poradce, a Hudson, který testuje hry.\n\nDvě brooklynské studentky Babe a Kenzie vytvoří pro svůj vědecký projekt videohru s názvem \"Nebeská velryba\". Když se ukáže, že je úspěšná, založí s pomocí svého přítele Hudsona společnost s názvem Pařmeni. Později se všichni tři spřátelí s rapperem Double G, který se stane jejich obchodním partnerem a investorem společnosti. Poté se k nim přidá i rapperův syn Triple G.\n\n\n"}
{"id": "1283782", "url": "https://cs.wikipedia.org/wiki?curid=1283782", "title": "Boom Beach", "text": "Boom Beach\n\nBoom Beach je mobilní hra určena pro hráče s chytrým telefon, který má systém Android nebo iOS. Ve hře je cílem vybudovat co největší město na ostrově a snažit se obsazovat ostatní ostrovy, které patří ostatním hráčům nebo které jsou imaginární. Hráč se také musí soustředit na to aby svůj ostrov ubránil před ostatními.\n\nVe hře se nachází množství materiálů, které jsou nutné pro výstavbu nových budov\n\nDá se získat objevováním ostrovů nebo výstavbou nové budovy. Používá se například na výzkum jednotek nebo odstraňování stromů z ostrova.\n\nZískává se objevováním ostrovů a používá se na vylepšení budov.\n\nZískává se jako všechny suroviny objevováním ostrovů, výstavbou pily a pokácením stromů na hráčském ostrově.\n\nPoužívá se na vylepšování budov.\n\nJsou postavy, které se ve hře používají na obranu ostrova nebo na dobytí jiných ostrovů.\n\nJedná se o úplně první útočnou jednotku ve hře. Jsou to vlastně vojáci v zelené barvě, kteří nosí helmu a pušku kterou používají na obranu nebo útok. Jednotka je dobrá na zničení jednotek, které mají pomalejší frekvenci palby. Dají se také použít před vaše útočné jednotky tak aby je riflemani bránili a mohli v pohodě ničit soupeře. Riflemani ale stejně jako heavy jednotky nejsou tolik odolné a tak nevydrží bránit moc dlouho.\n\nTato jednotka je ve hře dostupná jako druhá. Jednotky jsou vybavené těžkým kulometem, ale soupeřovi nedávají tak velké poškození. Jsou určeny většinou k tomu aby při napadnutí jiné základny kryli jednotky které dávají větší poškození. Znamená to tedy že jsou jednotky heavy velice odolné vůči poškození od protivníka. Velice účinná zbraň na tyto jednotky je kanon.\n\nJednotky s bazukou, dávající velké poškození. Jejich nevýhodou je malé množství životů.\n\nTyto jednotky používají pro boj kladivo, které po udeření do soupeře dobudou celé jednotce životy. Je to čtvrtá dostupná jednotka ve hře. Pohybují se ve velice rychle a proto se rychle probíjejí obranou.\n"}
{"id": "1283784", "url": "https://cs.wikipedia.org/wiki?curid=1283784", "title": "Kaple svatého Floriána (Držovice)", "text": "Kaple svatého Floriána (Držovice)\n\nKaple svatého Floriána je barokní katolická kaple stojící na kopci za obcí Držovice. \nKaple svatého Floriána byla postavena roku 1708, stavební úpravou prošla patrně v roce 1867, tento letopočet je vytesán nad vchodem. Nachází se poblíž cihelny u staré silnice na Olomouc. Uvnitř se nedochovalo žádné původní vybavení, přesto se zde konají mše svaté. Roku 2011 byla obnovena tradice procesí ke kapli na svátek sv. Floriána.\n"}
{"id": "1283785", "url": "https://cs.wikipedia.org/wiki?curid=1283785", "title": "Kaple svatého Floriána (Vincencov)", "text": "Kaple svatého Floriána (Vincencov)\n\nKaple svatého Floriána je římskokatolická modlitebna z počátku 20. století a jediná kulturní památka v obci Vincencov, asi 9 km jihojihozápadně od Prostějova. \n\nKaple svatého Floriána byla postavena na místě staré dřevěné zvoničky po roce 1905. Své zasvěcení získala po patronu hasičů sv. Floriánovi pravděpodobně v souvislosti s rozsáhlým požárem roku 1867, kterému podlehla celá vesnice. Na hlavním pseudogotickém oltáři je umístěna soška sv. Floriána, sv. Antonína, sv. Josefa a Panny Marie Lurdské. Interiér vyzdobil neznámý umělec. U vchodu se nachází deska se jmény obětí první světové války.\n"}
{"id": "1283798", "url": "https://cs.wikipedia.org/wiki?curid=1283798", "title": "To je Brno", "text": "To je Brno\n\nTo je Brno je knižní průvodce vydaný Turistickým informačním centrem města Brna 1. dubna 2017. Publikace cílí především na místa jinými průvodci opomíjená, jako jsou např. hřbitovy, umění ve veřejném prostoru, parky, trhy a bazary. Publikace hned po svém vydání vzbudila zájem veřejnosti pro množství faktických chyb a ironických poznámek, zejména o sousedních obcích. Během prvního týdne prodeje se prodalo 2000 kusů z nákladu celkem 3000 kusů.\n\nV září 2017 vydalo Turistické informační centrum města Brna novou verzi publikace rozšířené o kapitolu, ve které dotčené obce (Velké Pavlovice, Blansko a Kuřim) dostaly prostor pro vlastní propagaci.\n\nV únoru 2019 vyšel druhý díl pod názvem \"TO JE BRNO II\". Průvodce se tentokrát věnuje výhradně městu Brnu.\n\nZávěrečná kapitola věnovaná obcím v okolí Brna popisuje některá města svérázným způsobem. Kuřim autor této části popisuje jako „variaci pracovního tábora, kam se lidé stěhují zcela dobrovolně,“ Blansko jako město „kde na vás dýchne nicota, deprese a prázdnota“ a Rousínov zmiňuje jako sídlo největšího výrobce hracích automatů na světě. Proti tomuto zobrazení svých měst se ohradili starostové Kuřimi, Blanska a Rousínova. Brněnský primátor Petr Vokřál se od této prezentace distancoval a do každého výtisku byla doplněna záložka s informací, že nejde o oficiální stanovisko města.\n\nPrůvodce také obsahuje několik faktických chyb. Jundrov, Bystrc a Kohoutovice uvádí jako „sídliště na východě Brna“ a jako místo výstavy Slovanské epopeje Alfonse Muchy uvádí Čínu (ta ale byla v té době vystavována v Japonsku).\n"}
{"id": "1283807", "url": "https://cs.wikipedia.org/wiki?curid=1283807", "title": "Davis Cup 2017 – baráž", "text": "Davis Cup 2017 – baráž\n\nBaráž Světové skupiny Davis Cupu 2017 představovala osm mezistátních zápasů hraných mezi 15. až 17. zářím 2017, v nichž se osm poražených týmů z 1. kola světové skupiny střetlo s osmi družstvy z 1. skupin tří kontinentálních zón. \n\nLos se uskutečnil 11. dubna 2017 v Londýně. Vítězové – Kazachstán, Chorvatsko, Švýcarsko, Nizozemsko, Japonsko, Německo a Kanada se kvalifikovali do Světové skupiny pro rok 2018 a poražení sestoupili do 1. skupin tří kontinentálních zón pro rok 2018.\n\nUtkání mezi Japonskem a Brazílií v Ósace bylo pozdrženo pro déšť a příchod tajfunu. Baráž odehráli oba finalisté předchozího ročníku Chorvatsko a Argentina, která jako obhájce trofeje sestoupila do americké zóny. Jihoamerický tým se tak stal od zavedení světové skupiny v roce 1981 třetím družstvem, který z pozice obhájce opustil Světovou skupinu. Naposledy předtím z nejvyšší úrovně soutěže sestoupili úřadující vítězové ze Švédska v roce 1999.\n\n\n"}
{"id": "1283808", "url": "https://cs.wikipedia.org/wiki?curid=1283808", "title": "Mehmed Begović", "text": "Mehmed Begović\n\nMehmed Begović (8. dubna 1904 Lastva, okres Trebinje, Bosna a Hercegovina – 7. října 1990 Bělehrad, Socialistická federativní republika Jugoslávie) byl bosenskohercegovský a jugoslávský pedagog a přední znalec islámského práva šarí‘a bosňáckého původu.\n\nZákladní školu dokončil v rodné vsi. Pět let se vzdělával na Vyšším gymnáziu v Sarajevu (1914–1919), maturitní zkoušku složil na gymnáziu v Mostaru roku 1922. V letech 1922–1926 studoval na Právnické fakultě Univerzity v Bělehradě, nato po dokončení vojenské služby od roku 1927 čtyři roky strávil jako stipendista na studiích v Alžírsku, kde roku 1930 získal titul doktora práv s tezí \"O evoluci šarí‘atského práva v Jugoslávii\" (\"De l'évolution du droit musulman en Yougoslavie\"). Roku 1931 byl ve výběrovém řízení vybrán za docenta na Katedře šarí‘atského práva (založena 1926), nato roku 1937 za mimořádného a nakonec roku 1946 řádného profesora Právnické fakultě Univerzity v Bělehradě. Mezi lety 1949 a 1965 byl i členem Katedry orientální filologie Univerzity v Bělehradě. Roku 1975 odešel do penze.\n\nByl členem zakládajících výborů Právnické fakulty Univerzity v Sarajevu (1946) a Islámské teologické fakulty v Sarajevu (1977).\n\nRoku 1958 se stal dopisujícím a pak roku 1965 řádným členem Srbské akademie věd a umění. Za člena Akademie věd a umění Bosny a Hercegoviny byl zvolen roku 1973.\n\nIslámská zádušní modlitba proběhla 9. října 1990 před Carovou mešitou v Sarajevu pod vedením bělehradského muftí Hamdija-efendiji Jusufspahiće. Tělesné ostatky Mehmeda Begoviće byly uloženy na sarajevském hřbitově Bare.\n\n"}
{"id": "1283810", "url": "https://cs.wikipedia.org/wiki?curid=1283810", "title": "Kaple svatých Andělů Strážných (Prostějov)", "text": "Kaple svatých Andělů Strážných (Prostějov)\n\nKaple svatých Andělů Strážných je jednou z nejmladších sakrálních památek města Prostějova. Vznikla v letech 1909 až 1912.\n\nKaple svatých Andělů Strážných se nachází naproti parku v Mánesově ulici v Prostějově. Je nenápadně skryta do zástavby domků. Její výstavba začala v roce 1909 nákladem Anny Pavlovské podle projektu Čeňka Venclíka. Dokončena byla v roce 1912 a vysvěcena o šest let později farářem P. Karlem Dostálem-Lutinovem. Mobiliář není považován za památkově cenný, převažuje dřevěný interiér. Kaple patří do Římskokatolické farnosti Povýšení svatého Kříže Prostějov a kromě pravidelných bohoslužeb se zde schází růžencové společenství.\n"}
{"id": "1283813", "url": "https://cs.wikipedia.org/wiki?curid=1283813", "title": "Snovací žlázy", "text": "Snovací žlázy\n\nSnovací žlázy produkují vlákno disponující extrémní pevností a pružností. Tyto žlázy najdeme u pavouků a některých larev motýlů a chrostíků (například: bourovec březový, martináč čínský, bourec morušový, chrostík obecný). Na rozdíl od pavouků, kteří mají snovací ústrojí na spodní straně zadečku, larvy vlákno soukají ze spodního pysku.\n\n\n\nVětšinou má snovací žláza několik sekrečních zón, které se podílí na výrobě určité části vlákna. První sekreční zóny produkují dřeň vlákna, ty další pak obal vlákna a zároveň vlákno ovoňují feromony. Snovací materiál, který je zpočátku tekutý, se při průchodu ven dutou hadičkou, takzvaným snovacím duktem, odvodňuje a pomocí třecích sil natahuje do vlákna. Celý proces tvorby vlákna ukončuje valva, která stlačí snovací dukt a tím zastaví tvorbu vlákna. Na konci snovacího duktu se nalézá tzv. spigot, což je vývod celého snovacího ústrojí. Z takovýchto spigotů se skládá snovací bradavka. Počet těchto spigotů se může výrazně lišit u každé bradavky.\n\n"}
{"id": "1283815", "url": "https://cs.wikipedia.org/wiki?curid=1283815", "title": "Bratrská škola (Prostějov)", "text": "Bratrská škola (Prostějov)\n\nBratrská škola v Prostějově byla postavena v 16. století Jednotou bratrskou. Působili na ní např. Jan Blahoslav nebo Jan ze Žerotína. \n\nJednota bratrská působila v Prostějově již od konce 15. století. Stavba Bratrské školy s renesančními prvky vznikla v polovině 16. století. Byla uzavřena v období po bitvě na Bílé hoře, roku 1621 odešel z města do exilu poslední evangelický kněz a správci sboru. Budova bývalé školy na dnešní Kostelecké ulici je zděná s přízemní dřevěnou verandou se vstupem na západní straně. Cenný je motiv dvou světců na zdi a zbytky sgrafitové výzdoby z roku 1567. Interiér prošel radikálními změnami v 19. a 20. století.\n"}
{"id": "1283817", "url": "https://cs.wikipedia.org/wiki?curid=1283817", "title": "HMS Royal Charles (1655)", "text": "HMS Royal Charles (1655)\n\nHMS \"Royal Charles (česky \"Loď jeho veličenstva Královský Karel\") byla třípalubní řadová válečná loď první třídy o 80 dělech postavená mistrem Phineus Pett ml., v loděnicích Woolwich pro Anglické státní loďstvo roku 1655 původně jako Naseby\" na počest sira Thomase Fairfaxe, který vybojoval rozhodující vítězství u Naseby nad monarchisty roku 1645 během občanské války. \n\nZakázka byla zadána v Londýně roku 1654 a zněla na čtyři jednotky řadových lodí druhé třídy. Původní plány pro stavbu budoucí vlajkové lodi Britského impéria byly tedy daleko skromnější a počítaly se zařazením jako válečné lodě druhé třídy s maximální výzbrojí 60 děl umístěných na třech hlavních dělových palubách nad sebou. V průběhu stavby byl však návrh přehodnocen a loď byla vybavena dodatečnými záďovými střílnami umístěnými v horní části bohatě zdobené zadní galerie a dalšími děly v mohutných nástavbách čtvrté paluby. Celkový počet děl tak dosáhl celkem 80 kusů a proto byla loď na rozdíl od svých sesterských lodí po dokončení reklasifikována jako válečná loď první třídy.\n\nV červnu 1660 se stala součástí průběhu obnovení monarchie, když ji v Downs (pobřežní oblast nedaleko města Deal v jižní části hrabství Kent) byla odstraněna galionová figura vavříny ověnčeného Olivera Cromwella a loď byla vypravena na cestu do Nizozemska v čele flotily, která měla přivézt zpět krále Karla II. do Anglie. Velitelem flotily byl jmenován sir Edward Montagu a loď plula stále pod svým původním jménem \"Naseby\". Krátce po přistání v nizozemském Scheveningenu však byla králem slavnostně přejmenována na HMS \"Royal Charles\" a teprve poté se Karel II. nalodil se svým početným doprovodem a na palubě nové královské vlajkové lodi odplul do Doveru.\n\nPod novým jménem se pak HMS \"Royal Charles\" připojila ke královskému námořnictvu, které formálně vzniklo o něco později onoho roku 1660. S výtlakem přes 1229 tun byla \"Naseby\" větší než HMS \"Sovereign of the Seas\" (1637), která byla ve své době první moderní konstrukcí třípalubní válečné lodí postavené ještě dědem Phineuse Petta ml., mistrem stavitelem Phineusem Pettem st.. HMS \"Royal Charles\" je tak typickým příkladem konstrukční školy poloviny 17. století, tedy v období anglo-nizozemských válek (1652-1674). Obě lodi pak patří k nejkrásnějším a nejbohatěji zdobeným námořním korábům světa. Odstup sedmnácti let mezi vznikem obou lodí je v anglické konstrukční škole znát nejen na celkové výzdobě lodi, která se u \"Royal Charles\" posunula z bočních partií do zejména mohutně zdobené záďové galerie, ale také v uspořádání lodi a důsledné užitné hodnotě výzbroje, přestože cena zůstala u obou lodí takřka podobně astronomická. \n\nJako \"Royal Charles\" se zúčastnila druhé anglo-nizozemské války. V roce 1665 bojovala v bitvě u Lowestoftu pod vedením lorda admirála Edwarda Montagu (první hrabě ze Sandwich) pod velením kapitána sira Johna Harmana. Během této bitvy nejspíš zničila nizozemskou vlajkovou loď \"Eendracht\". V roce 1666 se podílela na dvou dalších akcích, jako je čtyřdenní bitva a porážka admirála Michiela de Ruyter v bitvě na den svatého Jakuba (28. červenec 1666) nedaleko ostrova Tanet.\n\nPo necelých dvanácti letech služby padla do zajetí během oprav v loděnicích Medway, při odvážném nájezdu admirála Michiela de Ruyter na kotvící královské námořnictvo 12. června 1667, kde jako jedna z mála přestála nájezd zápalných lodí. Loď byla jako válečná kořist dopravena do Nizozemska, kde z ní byla slavnostně odstraněna výzdoba galerie tvořená nádherným vyřezávaným jednorožcem a lvem podepírajícím po stranách anglický královský erb. Loď samotná byla uznána jako nezpůsobilá pro operace v nizozemských vodách pro příliš hluboký ponor. Z tohoto důvodu byla odmítnuta nizozemským loďstvem pro činnou službu a roku 1673 byla vydražena k sešrotování. Vlastní ztráta hrdého symbolu anglického námořnictva způsobilo v Anglii takřka v národní tragédii. Sejmutá výzdoba ze záďové galerie je dosud umístněna v Rijksmuseum v Amsterdamu.\n\n"}
{"id": "1283818", "url": "https://cs.wikipedia.org/wiki?curid=1283818", "title": "Choisy-au-Bac", "text": "Choisy-au-Bac\n\nChoisy-au-Bac je francouzská obec v departementu Oise v regionu Hauts-de-France. V roce 2014 zde žilo 3 353 obyvatel.\n\nObec leží na řece Aisne. Sousední obce jsou: Clairoix, Compiègne, Janville, Longueil-Annel, Le Plessis-Brion a Rethondes.\n\n\"Počet obyvatel\"\n\n"}
{"id": "1283819", "url": "https://cs.wikipedia.org/wiki?curid=1283819", "title": "Peta Jensen", "text": "Peta Jensen\n\nPeta Jensen (24. prosince 1990, Zephyrhills, USA) je americká pornografická herečka specializující se na klasický sex s muži, orální a anální sex.\n\nNarodila se ve floridkém městě Zephyrhills na Štědrý den roku 1990. Začínala jako erotická tanečnice. S pornem začala ve 24 letech. V současnosti (2017) pracuje pro Brazzers.\n\n"}
{"id": "1283826", "url": "https://cs.wikipedia.org/wiki?curid=1283826", "title": "Alija Silajdžić", "text": "Alija Silajdžić\n\nAlija Silajdžić (1909 Podgora, dříve okres Visoko, dnes Breza, Bosna a Hercegovina – 13. prosince 1973 ?, Socialistická federativní republika Jugoslávie) byl bosenskohercegovský pedagog a přední znalec islámského práva šarí‘a bosňáckého původu.\n\nZákladní školu navštěvoval v obci Župča, poté se zapsal na čtyřletou Gazi Husrev-begovu medresu v Sarajevu. V bosenskohercegovské metropoli nato roku 1933 absolvoval Šarí‘atskou soudní školu. Jako stipendista podpůrného spolku \"Gajret\" roku 1937 získal vysokoškolský diplom na Právnické fakultě Univerzity v Bělehradě. Roku 1940 získal titul doktora práv téže fakultě s tezí \"Závěť v šarí‘atském právu\" (\"Testament u šeriatskom pravu\", tiskem Sarajevo 1941). Poté byl od začátku roku 1941 pedagogem na Vyšší islámské šarí‘atsko-teologické škole (\"Viša islamska šerijatsko-teološka škola\"), kde až do konce ustašovské vlády, resp. uzavření školy na konci akademického roku 1943/1944, přednášel šarí‘atské právo. Roku 1944 se přidal ke komunistickým partyzánům.\n\nPo válce byl nejprve předsedou Městského národního výboru ve Visoku, nato předsedou Okružního národního váboru v Sarajevu. Nato se stal členem zakládajícího výboru Právnické fakulty Univerzity v Sarajevu (1946), kde sám přednášel o dědickém a rodinném právu. Od roku 1948 nesl titul profesora.\n\n"}
{"id": "1283831", "url": "https://cs.wikipedia.org/wiki?curid=1283831", "title": "HMNZS Aotearoa (A12)", "text": "HMNZS Aotearoa (A12)\n\nHMNZS Aotearoa (A12) je zásobovací tanker stavěný pro novozélandské královské námořnictvo v rámci programu Maritime Sustainment Capability (MSC). Mezi jeho hlavní úkoly bude patřit zásobování válečných lodí, logistická podpora polárních stanic McMurdo a Scott, nebo humanitární mise. Zařazení plavidla do služby je plánováno na rok 2020. Díky zesílenému trupu bude tanker schopen plavby zaledněnými oblastmi v Antarktidě. Je konstruován na stupeň odolnosti Polar Class 6. \"Aotearoa\" bude největší válečnou lodí novozélandského námořnictva. Zároveň bude první lodí postavenou podle konceptu Environship britské společnosti Rolls-Royce (cílem jsou nižší emise a spotřeba paliva).\n\nNovozélandská vláda program MSC odsouhlasila v červnu 2014. Tendr na vývoj a stavbu plavidla byl zahájen v březnu 2015. V prosinci 2015 v soutěži zvítězila jihokorejská loděnice Hyundai Heavy Industries (HHI) v Ulsanu. Cena plavidla dosáhla 353 milionů dolarů. Na jeho vývoji se podílí firma Rolls-Royce. Slavnostní první řezání oceli proběhlo 31. ledna 2018. Kýl plavidla byl založen 13. srpna 2018. Na vodu byla loď spuštěna 24. dubna 2019. V prosinci 2019 plavidlo zahájilo zkoušky.\n\nTanker bude postaven z oceli. Na palubě budou ubikace pro 94 osob, z toho 64 členů posádky, 11 členů obsluhy vrtulníku, 14 kadetů, jednoho VIP a dalších osm osob dle typu mise. Tanker pojme 8000 tun paliva pro lodě, 1500 tun leteckého paliva, 250 tun pitné vody, osm standardizovaných 20stopých kontejnerů pro potraviny a čtyři další s municí. K manipulaci s nákladem bude sloužit jeřáb s nosností 25 tun. Dále bude vybaven odsolovacím zařízením pro výrobu až 100 tun pitné vody denně. Na každém boku bude jedna zásobovací stanice, takže tanker bude moci zásobovat dvě lodě najednou. Tanker je vybaven sonarem Farsounder-1000 a navigačními radary SharpEye.\n\nVýzbroj tvoří jeden 20mm obranný systém Mk.15 Phalanx a dvě dálkově ovládané zbraňové stanice Mini Typhoon. Ponese dva čluny RHIB J3. Na zádi bude přistávací plocha a hangár pro jeden vrtulník NH90.\n\nPohonný systém koncepce CODLAD využívá dva hlavní motory Bergen a čtyři dieselgenerátory MTU, pohánějící dva lodní šrouby se stavitelnými lopatkami. Manévrovací schopnosti vylepší příďové dokormidlovací zařízení. Nejvyšší rychlost dosáhne 16 uzlů. Dosah bude 6400 námořních mil při rychlosti 16 uzlů.\n"}
{"id": "1283848", "url": "https://cs.wikipedia.org/wiki?curid=1283848", "title": "Ševčíkův mlýn", "text": "Ševčíkův mlýn\n\nŠevčíkův vodní mlýn je technická památka v Domamyslicích, části města Prostějova. \n\nNynější mlýn se nachází na místě, kde ve středověku stával jiný starší mlýn, zmíněný ve 14. století. Jehož posledním známým majitelem byl Pešek ze Ptení. Mezi novodobější vlastníky patřili od roku 1805 manželé Ptáčkovi a František Opavský. Nová stavba pochází z roku 1810. Do majetku rodiny Ševčíků se dostal po roce 1846. Mlýn poháněla dvě vertikální kola mimo patrovou budovu. Voda sem byla přiváděna původním ramenem říčky Hloučely, zvaným Mlýnská strouha. Před stavbou Plumlovské přehrady vodu zadržovaly rybníky Stichovský a Zlechov. Provoz skončil roku 1955. Původní je pouze jižní část. \nCelkově je historická památka z roku 1810 v havarijním stavu.\n"}
{"id": "1283851", "url": "https://cs.wikipedia.org/wiki?curid=1283851", "title": "Madison Ivy", "text": "Madison Ivy\n\nMadison Ivy (* 14. června 1989, Mnichov, Německo) je americká pornoherečka s umělými prsy velikosti 32E. Madison začala s pornem v roce 2008, předtím se živila jako hosteska v baru.\n\n"}
{"id": "1283852", "url": "https://cs.wikipedia.org/wiki?curid=1283852", "title": "SuperDraco", "text": "SuperDraco\n\nSuperDraco je hypergolický kapalinový raketový motor navržený a postavený společností SpaceX. Je součástí rodiny motorů Draco. Je určený pro použití na kosmické lodi Crew Dragon, který používá osm motorů uspořádaných do dvojic. Systém je redundantní, odolný proti chybám a jeho hlavní funkcí je únik při startu v případě havárie. Původně bylo plánováno využít motory i při přistání lodi jak na Zemi, tak na Marsu, ale od tohoto plánu bylo upuštěno.\n\nMotory SuperDraco využívají skladovatelné (nekryogenní) palivo, které umožňuje natankování mnoho měsíců před startem.\n\nMotory jsou použity na pilotované verzi lodi Dragon 2. Byly také použity na testovací kapsli DragonFly. Zatímco motor je schopen tahu 73 kN, při požití na testovací kabině DragonFly byl tah omezen na 68,17 kN. První zážeh všech osmi motorů SuperDraco se konal 6. května 2015.\n\nDne 1. února 2012 SpaceX oznámila, že dokončila vývoj nové, výkonnější verze raketového motoru na skladovatelné palivo s názvem \"SuperDraco\". Tento motor má asi dvěstěkrát větší tah než Draco. Má schopnost velké regulace výkonu, stejně jako Draco je restartovatelný a používá stejné palivo. Jeho primární účel je LAS (záchrana posádky při startu) na Crew Dragonu. Podle NASA přechod od zapálení na plný výkon trvá 100 ms. Během přerušení startu se očekává, že osm motorů SuperDraco by na plný výkon pracovalo 5 sekund. Vývoj motoru je částečně financován NASA programem CCDev 2. Jméno \"Draco\" pochází z řeckého označení \"drakōn\" pro draka a je rovněž latinským a anglickým názvem souhvězdí Draka v polární oblasti severní polokoule.\n\nV červnu 2017 Elon Musk na konferenci ISS R&D oznámil, že motory budou instalovány pouze na pilotovoanou verzi Dragonu 2 a budou určené pouze pro záchranný systém. S přistáváním na pevnině se nepočítá, jelikož integrace nožiček do tepleného štítu je náročnější, než se zdálo a také NASA o tento způsob přistávání neměla velký zájem.\n\nSuperDraco používá skladovatelné pohonné směsi monomethylhydrazinu jako paliva a oxidu dusičitého jako okysličovadla. Můžou být mnohokrát restartované a mají schopnost velké regulace tahu, od 100 do 20 procent, což umožňuje přesné ovládání přistání.\n\nOd roku 2015 je SuperDraco třetí nejsilnější motor vyvinutý společností SpaceX. Je přibližně 200 krát silnější než Draco a předstihnou ho pouze motory Raptor a Merlin. Pro srovnání, je více než dvakrát silnější než Kestrel, který byl použit na druhém stupni Falconu 1.\n\nByla zkoumána i možnost použít motory SuperDraco pro přistání lodi Dragon 2 na Marsu. Proveditelnost zkoumala NASA Ames Research Center. Dragon 2 ve verzi RedDragon by mohl na Marsu přistát s vědeckým vybavením. Z předběžné analýzy vyplývalo, že to bude možné. Verze RedDragon byla ale zrušena a přednost by měla dostat loď ITS (BFR).\n\nVývoj motoru SuperDraco měl rozsáhlý testovací program, který trval několik let. Od prosince 2010 bylo provedeno celkem 58 zkušebních zážehů o celkové délce trvání 117 sekund. SpaceX se vyjádřila ve smyslu, že výsledky testů překonaly původní požadavky na motor.\n\nDruhá verze motoru byla vyvinuta v roce 2013, a to také za použití 3D tisku. V červenci roku 2014 provedl motor, který měl vytisknutou spalovací komoru, více než 80 zážehů o celkové délce trvání více než 300 sekund. Kvalifikační testování motoru SuperDraco bylo dokončeno v květnu 2014, byl testován „v mnoha různých podmínkách, včetně několika startů, zážehů s prodlouženou dobou trvání a pod větším tlakem a za vyšších teplot.“\n\nV lednu 2015 společnost ukázala plnou funkčnost motorů na základně v McGregoru v Texasu. Motory budou umístěné ve čtyřech dvojicích na Dragonu 2.\n\nPad abort test motorů s kapslí Dragon proběhl 6. května 2015 z testovacího stojanu na rampě SLC-40 na Cape Canaveral Air Force Station a byl úspěšný.\n\nPátého září 2013 Elon Musk tweetoval obrázek regenerativně chlazené spalovací komory motoru SuperDraco, vznikající na EOS 3D kovové tiskárně a uvedl, že je používána vysoce legovaná slitina. Později bylo prokázáno, že tato výrobní technika je použitelná pro letové motory.\n\nV květnu 2014 bylo oznámeno, že kvalifikační letová verze motoru SuperDraco je první plně 3D vytištěný raketový motor. Spalovací komora je vytištěna ze slitiny niklu a železa, pomocí procesu přímého spékání kovu pomocí laseru, za použití vysokého tlaku 6845 kPa a teploty v komoře. Motory jsou umístěné ve vytištěné ochranné gondole, aby bylo okolí chráněno v případě poruchy motoru.\n\nSchopnost vytištění složitých dílů na 3D tiskárně byla klíčem k dosažení nízké hmotnosti motoru. Podle Elona Muska „je to velmi složitý stroj a bylo velmi obtížné vytvořit veškeré chladicí kanály, vstřikovací hlavu a škrtící mechanismus. Schopnost tisknout s velmi vysokou pevností z pokročilé slitiny ... byla rozhodující při vytváření motoru SuperDraco takového, jaký je.“\n\nVyužití 3D tisku při výrobě motorů výrazně zkracuje dodací lhůty ve srovnání s tradičním litím jednotlivých dílů a obsazení části, a „má vynikající pevnost, tažnost a odolnost proti lomu s nižší variabilitou ve vlastnostech materiálů.“\n\nPodle Elona Muska je snížení nákladů prostřednictvím 3D tisku tak významné zejména proto, že SpaceX může vytisknout tvar spalovací komory, kde je v celé stěně spousta chladicích kanálů, jejich vytvoření by nebylo možné za použití dalšího materiálu při výrobě.\n\n"}
{"id": "1283855", "url": "https://cs.wikipedia.org/wiki?curid=1283855", "title": "Hylémorfismus", "text": "Hylémorfismus\n\nHylémorfismus je spolupůsobení látky (hylé) a formy (morfé), přičemž forma existuje jen realizovaná v látce. Látka je nediferencovaná, je substrátem každé věci a jsoucnosti dosahuje spojením s formou. Forma určuje vlastnosti (např. tvar, schopnosti, funkce, ...). Věci vznikají spojením těchto dvou substancí a zanikají jejich oddělením.\n\nPodle Tomáše Akvinského je hylémorfismus skutečnost, že všechny věci se skládají ze dvou prvků, z čistě potenciálního, tedy látky a ze substančně skutečného, činného a realizujícího, tedy formy.\n\nToto učení o látce a formě vychází z díla Aristotela, označení „hylémorfismus“ vzniklo později, pravděpodobně koncem 19. století.\n"}
{"id": "1283862", "url": "https://cs.wikipedia.org/wiki?curid=1283862", "title": "Patriot day", "text": "Patriot day\n\nPatriot day (oficiálně: National Day of Service and Remembrance) je americký významný den připadající na 11. září, který připomíná oběti teroristických útoků z 11. září 2001.\n\nViditelnou demonstrací této připomínky je stažení vlajky na vládních budovách na půl žerdi. Stejně jako vyvěšení federální vlajky na domech běžných Američanů. Následně je v 8:54 držena minuta ticha. Tento čas byl vybrán proto, že odpovídá době začátku útoku, kdy Let American Airlines 11 narazil do Severní věže Světového obchodního centra.\n\nPatriot day není federálním dnem pracovního klidu; školy a podniky zůstávají otevřené. V průběhu dne ale probíhají vzpomínkové akce věnované obětem útoků.\n"}
{"id": "1283866", "url": "https://cs.wikipedia.org/wiki?curid=1283866", "title": "Hamdija Ćemerlić", "text": "Hamdija Ćemerlić\n\nHamdija Ćemerlić (21. března 1905 Janja, Bosna a Hercegovina – 4. března 1990 Sarajevo, Socialistická federativní republika Jugoslávie), eventuálně i Čemerlić (v sarajevském nářečí), byl bosenskohercegovský historik a vysokoškolský pedagog bosňáckého původu.\n\nNarodil se solidně zajištěné rodiny s tradicí státní služby. Jeho předek Mehmed-beg Ćemerlić (?–1899) byl na více místech kajmekanem (okresním hejtmanem) a nakonec i starostou Sarajeva (krátce roku 1877), roku 1878 se podílel na odzbrojeném odporu proti rakousko-uherské okupaci Bosny a Hercegoviny. Z bosenskohercegovské metropole rodina utekla do východobosenské obce Janja na hranicích se Srbskem, odkud chtěla pokračovat hlouběji do osmanského území, ale prvotního úmyslu se brzy vzdala. Mehmed-beg měl dva syny, Husein-bega a Ahmet-bega. Husein-begův syn Muharem-beg byl starostou Janji. Hamdija (eventuálně i Hamdi-beg) byl nejmladším synem Muharem-bega.\n\nRoku 1927 Hamdija dokončil Šarí‘atské gymnázium v Sarajevu, nato roku 1931 Právnickou fakultu Univerzity v Bělehradě. Posléze roku 1936 získal doktorát na Sorbonně s tezí \"Volební systémy v Jugoslávii\" (\"Les systèmes électoraux en Yougoslavie tiskem\", Paris 1937). Po návratu do Bosny a Hercegoviny pracoval jako úředník v Banja Luce a Sarajevu a následně od roku 1937 coby pedagog na Vyšší islámské šarí‘atsko-teologické škole (\"Viša islamska šerijatsko-teološka škola\").\n\nPo německé agresi v Jugoslávii v dubnu 1941 se připojil ke komunistickým partyzánům. Během národně osvobozeneckého boje zastával vysoké funkce, v letech 1943–1945 zasedal v ZAVNOBiH a AVNOJ. Po změně režimu roku 1945 usedl v Prozatímní lidové sněmovně (\"Privremena narodna skupština Demokratske Federativne Jugoslavije\"). V dubnu 1945 se stal ministrem spravedlnosti ve vládě Bosny a Hercegoviny. Podílel se i na vzniku Právnické fakulty Univerzity v Sarajevu (1946), v této vzdělávací instituci od roku 1947 až do svého penzionování (1974) přednášel ústavní právo. Dvakrát byl zvolen děkanem Právnické fakulty a nakonec i rektorem Univerzity v Sarajevu (1969–1972). Roku 1977 se spolupodílel na vzniku Islámské teologické fakulty v Sarajevu, v níž zastával post rektora (1977–1986). Dva roky byl odpovědným redaktorem periodika \"Stati\" (\"Radovi, Odjeljenje društvenih nauka\") Sekce společenských věd Akademie věd a umění Bosny a Hercegoviny, konkrétně od č. 19/1977 do č. 19/1979.\n\nĆemerlić v politice rovině inklinoval ke komunistické levici, nicméně často se dostával do konfliktu s jejím dogmatismem. Sám obhajoval větší demokratičnost komunistického systému v Jugoslávii, zejména svobodnější volby, a zasazoval se o emancipaci muslimského národa. V poválečné době byl i sledován tajnou službou (UDBA).\n\nHamdija se oženil se Sejdou Muftić, jejímž otcem byl islámský duchovní Salim-efendija Muftić, a s níž přivedl na svět syna Selima a dcery Esmu (*1938, vdanou Zečević), lékařku, a Aidu (*1945, vdanou Kulić), lékařku.\n\nOd roku 1969 byl dopisujícím a pak od roku 1975 řádným členem Akademie věd a umění Bosny a Hercegoviny.\n"}
{"id": "1283867", "url": "https://cs.wikipedia.org/wiki?curid=1283867", "title": "Administrativní dělení Afghánistánu", "text": "Administrativní dělení Afghánistánu\n\nAfghánistán se skládá z 34 provincií. Každá provincie se skládá z několika obcí.\n\n"}
{"id": "1283868", "url": "https://cs.wikipedia.org/wiki?curid=1283868", "title": "Reaktory založené na roztavených solích", "text": "Reaktory založené na roztavených solích\n\nReaktory založené na roztavených solích ( , \"MSR\") jsou jaderné reaktory, v nichž je jaderné palivo ve formě roztavené soli, jež slouží současně jako prostředek pro přenos tepla (homogenní reaktor). U tohoto typu reaktoru je jaderné palivo v tekuté formě rovnoměrně rozděleno v primárním okruhu. Jako moderátor může sloužit grafit. Prototyp takovéhoto reaktoru byl postaven v roce 1954 v rámci amerického výzkumného projektu, který měl za cíl vyvinout bombardér s dlouhým doletem, poháněný jaderným pohonem.\n\nOdstraňování produktů štěpení, absorbujících neutrony z reaktoru v průběhu provozu, vede k lepšímu využití neutronů. Z tohoto důvodu může být reaktor s tekutou solí teoreticky provozován i jako množivý reaktor. Tedy pokud je jednou uveden do chodu malým množstvím štěpného materiálu jako Uran nebo Plutonium, může být následně průběžně doplňován pouze neštěpitelnými nuklidy (např. Thorium). Anglicky je tento koncept označovaný jako , \"(LFTR) Lifter\".\n\nKe koncepci reaktorů chlazených tekutými solemi (nikoli ovšem k MSR v užším smyslu) náleží rovněž \"Pebble Bed Advanced High Temperature Reactor (PB-AHTR)\".\nZde se jedná v podstatě o typ vysokoteplotního reaktoru (s palivem ve formě grafitových kuliček s palivovými tělískem uvnitř) ovšem s chlazením tekutými solemi namísto chlazení heliem. Koncept PB-AHTR platí u svých zastánců za snadněji realizovatelný než LFTR, protože je bližší klasickým návrhům hetrogenních reaktorů, s tím že chlazením tekutou solí se vyřeší některé z nevýhod původního konceptu vysokoteplotních reaktorů.\n\nPřes některé výhody konceptu MSR byly dosud postaveny pouze dva malé výzkumné reaktory. Pro účely komerční výroby energie jsou MSR předmětem výzkumu (spolu s pěti dalšími možnými koncepty) v rámci Mezinárodního fóra pro čtvrtou generaci jaderných reaktorů Vzhledem k tomu, že klasický koncept množivého reaktoru typu MSR s tepelnými (pomalými) neutrony se ukázal být rizikový z hlediska možnosti zneužití jaderného materiálu, těžiště pozornosti fóra se nyní posunulo ke konceptu množivého reaktoru typu MSR s rychlými neutrony.\n\nKoncept MSR/LFTR jako způsob pro energetické využití thoria má cca od roku 2010 silnou podporu různých organizací (obzvláště ve Velké Británii a v USA), zatímco jaderní experti a experti na využití energie jsou spíše zdrženliví. Někteří z podporovatelů považují dokonce LFTR za řešení téměř všech problémů s energií.\nKritici pak, ať z různých důvodů, mluví naopak nemístném nadšení tj. o „MSR-hype\" nebo „thorium-hype“\n\nnebo dokonce o úmyslné mediální bublině typu „astroturfingu“\n\nVývoj MSR začal experimenty s reaktory pro letadla. V rámci programu NEPA (Nuclear Energy for the Propulsion of Aircraft), který byl US Air Force odstartován v roce 1946, byl postaven reaktor, který v roce 1954 absolvoval zkušební provoz. Reaktor byl 221 hodin v kritickém stavu, z toho 74 hodin dodával výkon v řádu jednotek megawattů. Byl naplněn směsí fluoridů sodíku, zirkonia a uranu (53:41:6 Mol-%) a dosáhl nejvyšší teplotu 860 °C a tepelný výkon přibližně 2,5 MW.\nJako moderátor a odražeč neutronů sloužil oxid berylia s dodatečným chladicím okruhem s tekutým sodíkem pro odražeč.\nV souvislosti s rozvojem mezikontinentálních raket byla myšlenka bombardérů s dlouhým doletem a nukleárním pohonem nakonec opuštěna.\n\nZároveň s vývojem a stavbou prvních tlakovodních reaktorů pro civilní získávání energie vyvinutých na základě úspěchů technologie z jaderných ponorek, byly v šedesátých létech prováděny i výzkumy využitelnosti experimentálních reaktorů s tekutou solí pro získávání elektrické energie.\nStavba jednoho reaktoru byla ukončena v roce 1964 a zkušební provoz probíhal od roku 1965 do roku 1969. V tomto období byl experimentální reaktor celkově dva roky v kritickém stavu.\n\nReaktor s maximálním tepelným výkonem 8 MW v principu potvrdil realizovatelnost tohoto konceptu. Ovšem již po krátké provozní době došlo na stěnách průtokových kanálů k velkým korozním poškození vlivem působení směsí solí produktů štěpení. K reaktoru nebyl připojen žádný generátor pro získávání elektrické energie; teplo bylo ventilátory odváděno do okolí. Přitom nebylo ani testováno (ač bylo v konceptu LFTR plánováno) množení štěpného materiálu a odstraňování štěpných produktů, jako například vzácných plynů. Ale bylo prokázáno, že aktivní zóna reaktoru může být dlouhodobě provozována při teplotách 650 °C.\n\nExperiment potvrdil i řadu dalších očekávání: radiační stabilitu tekutiny, určitou (ačkoliv ne dostatečnou) korozní odolnost materiálů proti působení roztavených solí, vznik mnoha produktů štěpení ve formě netěkavých iontových sloučenin a možnost snadného průběžného odstraňování vzácných plynů (zvláště xenonu, viz průběžná separace), které normálně způsobují tzv. otravu reaktoru. Jako nevýhody se ukázaly mezi jiným vysoká produkce tritia (a to i přes použití izotopicky čistého lithia) a silná kontaminace všech stěn průtokových kanálů úsadami štěpných produktů.\n\nJako palivo bylo používáno uranu, tak i uranu (získávaného v jiném reaktoru z thoria). Jako moderátor sloužil grafit.\n\nJak bylo zjištěno během demontáže v roce 1994, muselo dojít během provozu k téměř poruchovému úniku velkého množství uranu ze soli do odplyňovacího systému reaktoru. Dekontaminace odplyňovacího systému reaktoru se tak ukázala jako extrémně náročná.. Vzhledem k tomu, že cca 5% štěpného materiálu z MSRE zůstalo ve filtrech s aktivním uhlím odplyňovacího systému reaktoru, musely být dokonce provedeny bezpečnostní studie dokazující nemožnost dosažení kritického stavu, při sanačních pracích na odplyňovacím systému. Předpokládá se, že radiolýzou vznikal z fluoridu plynný fluor, který tvořil s UF lehce těkavý (UF), který se pak následovně neplánovaně uvolňoval do odplyňovacího systému. K tomuto uvolňování docházelo zřejmě až tehdy, když po odstavení reaktoru sůl v zásobnících ztuhla. To by ukazovalo na nedostatečnou stabilitu soli přinejmenším v pevném stavu.\n\nVýsledky projektu MSRE pak hrály velkou roli při hodnocení dále popsaného plánovaného následného projektu MSBR.\n\nKdyž bylo koncem šedesátých let patrné, že světové zásoby uranu jsou omezené, byly vyvinuty různé koncepty reaktorů, které měly „množit“ další jaderné palivo. V USA přicházely do úvahy především dva konkurující si koncepty, „rychlý množivý“ reaktor chlazený sodíkem a množivý reaktor s tekutými solemi využívající tepelných neutronů.\n\nV Oak Ridge National Laboratory byl vyvinut koncept pro množivý reaktor s tekutou solí (MSBR) s výkonem 1 GW. Jako palivo byla použita směs solí LiF–BeF–ThF–UF v konceptu s jedním médiem. Jako sekundární chladivo bylo použito NaF-NaBeF.\nPodle výpočtů měl být tento základ schopen produkovat další jaderné palivo.\nNejnovější a zpřesněné výpočty ovšem ukázaly, že MSBR měl positivní teplotní koeficient reaktivity a proto by nebyl z hlediska bezpečnosti akceptovatelný.\n\nAmerická vláda pod vedením Richarda Nixona investovala podstatně větší prostředky na vývoj, tehdy již pokročilejších „rychlých množivých reaktorů“ než na vývoj MSBR.\nKdyž vedoucí projektu MSBR Alvin M. Weinberg varoval před (později skutečně nastalými) prudce rostoucími náklady a především před nebezpečími konceptu rychlých množivých reaktorů a částečně i před lehkovodními reaktory, bylo mu v roce 1973 doporučeno odstoupení a po auditu byl „jeho“ projekt MSBR zastaven.\nTento audit MSBR přinesl výsledky, které vedly k vystřízlivění: \"…Toto hodnocení znovu potvrdilo existenci velkých technologických a konstrukčních problémů, které omezují použitelnost množivých reaktorů jako spolehlivých a hospodárných pro zásobování elektrickou energií… Nejdůležitější problémy s MSBR jsou svojí podstatou dost komplikované a z mnoha pohledů specifické pro tento koncept… Pokud se ukážou závažné informace o praktických řešeních problémů, je možno provést nové zhodnocení… \".\n\nJako problémy byly uváděny materiálové otázky (výrazná koroze v MSRE), zvýšené uvolňování tritia a velká nebezpečí s ohledem na dosud nedostatečně otestované komponenty. Další práce na MSR byly po tomto auditu značně zredukovány. Některými současnými zastánci konceptu LFTR je tehdejší audit označován jako zmanipulovaný, odpůrci konceptu naopak v odmítání výsledků auditu vidí spiknutí.\n\nTaké v Německu bylo v omezeném rozsahu do roku 1975 pracováno na vývoji MSR. Ve vývojovém centru KFA Jülich (dnes Forschungszentrum Jülich GmbH) byla prováděna studie o MSR, s cílem zjistit, zda by měl být koncept MSR rozvíjen v Německu dále v nějakém rozsáhlejším výzkumném projektu. Tehdejší vědeckotechnický vedoucí KFA podporoval koncept MSR. Ředitel vývojového centra Jülich Rudolf Schulten naopak propagoval konkurenční technologii vysokoteplotního reaktoru s kuličkovým palivem a technologii MSR odmítal jako „naprosto hroznou“ a později to, že zabránil vyvíjení MSR v centru Jülich, označoval jako jedno ze svých nejzásadnějších rozhodnutí.\n\nMSR se dvěma médii (\"Dual Fluid Reaktor DFR\") je koncept reaktoru vyvíjený v Berlíně institutem IFK (\"Institut für Festkörper-Kernphysik\" – institut pro jadernou fyziku pevných částic). Měl by spojovat přednosti reaktoru s tekutou solí a reaktoru chlazeného tekutými kovy.\nTím by měly být dosaženy cíle čtvrté generace reaktorů ohledně udržitelnosti, bezpečnosti a hospodárnosti. Reaktor podle tohoto konceptu obsahuje tekuté jádro z chloridů nebo z tekutého kovu; chlazený je olovem. Pracuje s rychlým spektrem neutronů a využívá kombinované průběžné vysokoteplotní přepracování. IFK jej propaguje z hlediska vynikajících bezpečnostních vlastností, extrémně nízkých nákladů a schopností rychle likvidovat radioaktivní odpady.\n\nV Číně se od roku 2011 zkoumá a vyvíjí několik různých konceptů reaktorů s tekutými solemi. Zatím se předpokládá, že vývoj vedoucí k postavení komerčně využitelných prototypových řešení potrvá přibližně dvacet let.\nKun Chen z Čínské akademie věd plánoval uvedení funkčního výzkumného prototypu v roce 2015.\nTermín dohotovení tohoto čínského MSR s výkonem 2MW byl mezitím posunut na rok 2020.\n\nVýše zmíněné problémy s bezpečností velkých množivých MSR využívajících tepelné neutrony a thorium jako palivo vedly od roku 2005 k prvním vývojovým pracím na množivých reaktorech konceptu MSR, využívajících ale rychlé neutrony, tzn. bez grafitového moderátoru, které jsou označované jako „Rychlý reaktor s tekutou solí (MSFR)“. V rámci vývoje MSR jako jedné z šesti možných cest čtvrté generace reaktorů se těžiště prací přesunulo právě na MSFR,\nprotože mezi pracovníky vývoje MSR narůstaly pochybnosti, že bezpečnostní problémy velkých množivých MSR využívajících tepelné neutrony budou moci být uspokojivě vyřešeny. Rovněž v rámci evropské platformy \"Sustainable Nuclear Energy Technology Platform\" se práce koncentrují již na MSFR.\nS MSFR ovšem nejsou žádné provozní zkušenosti a i teoretický výzkum je teprve na počátku. MSFR mají mít podle údajů výzkumu (na rozdíl množivých MSR využívajících tepelné neutrony) stálý a dostatečně velký záporný teplotní koeficient reaktivity i záporný koeficient reaktivity při vzniku parních bublin a tím mají splňovat současné bezpečnostní standardy.\n\nZ důvodů, uvedených v předchozím odstavci, se ve vývoji čtvrté generace reaktorů od roku 2008 sleduje mezi koncepty MSR také projekt vysokoteplotního reaktoru chlazeného fluoridovými solemi (FHR), který se podobá konceptu PB-AHTR, popsanému v úvodní kapitole. Jedná se přitom o nový koncept reaktoru, který využívá kulovité grafitové palivové elementy, tekutou sůl jako chladivo, bezpečnostní systémy odvozené od rychlých reaktorů chlazených sodíkem a Braytonův cyklus (tj. cyklus plynových turbín) pro generování elektrické energie. Kromě elektřiny by FHR by měl být schopen dodávat i technologické teplo pro průmysl.\n\nVeškerý obsah reaktoru, sestávající z paliva, chladicího média a štěpných produktů – s výjimkou eventuálně přítomného grafitu jako moderátoru – cirkuluje neustále mezi reaktorovou nádobou a primárním tepelný výměníkem.\nRoztavená sůl je dosahuje kritického stavu pouze v reaktoru, a to díky přítomnosti grafitového moderátoru a díky dostatečně velkému poměru mezi objemem a povrchem. Při průchodu primárním tepelný výměníkem, který se kvůli radioaktivitě taveniny nalézá uvnitř kontejmentu, je roztavená radioaktivní sůl již v podkritickém stavu. Dalším vloženým okruhem rovněž s roztavenou solí (ale již neradioaktivní) se převádí teplo z primárního tepelného výměníku do sekundárního tepleného výměníku – parogenerátoru, umístěnému vně kontejmentu.\n\nVedle produkce tepla může reaktor s tekutými solemi fungovat i jako množivý reaktor tj. produkovat další štěpný materiál. S thoriem co by množivým materiálem je teoreticky možné produkovat pomocí tepelných neutronů dostatečné množství uranu U pro další provoz reaktoru.\n\nV konceptu množivého reaktoru je možné využít dva rozdílné konstrukční principy:\n\nPoužívají jen jeden okruh tekuté soli, v níž je obsažen jak štěpný materiál, tak i materiál pro množení. Oba výše zmiňované zkušební reaktory ARE a MSRE byly malé \"MSR s jedním médiem\" bez podstatného množství množivého materiálu.\n\nAby MSR s jedním médiem mohly efektivně fungovat jako množivé, potřebují výrazně lepší efektivitu využití neutronů, a musí být proto konstrukčně výrazně větší (např. minimálně 1000 MW u konceptu MSBR).\n\nV \"MSR se dvěma médii\" cirkulují dvě různé směsi tekutých solí v oddělených kontejnerech :\nTransport tepla k parogenerátoru probíhá pak podobně jako u \"MSR s jedním médiem\" vloženým okruhem roztavené neradioaktivní soli oddělujícím primární výměník od parogenerátoru.\n\nZ obou směsí solí je část kontinuálně přepracovávána v zařízení připojeném k reaktoru. Ze směsi solí aktivního jádra jsou odstraňovány štěpné produkty. Ze směsi vnějších solí je extrahováno namnožené jaderné palivo (např. uran), které je následně doplňováno do směsi solí aktivního jádra.\n\nKoncept \"MSR se dvěma médii\" má velké přednosti při kontinuálním přepracování. Většina štěpných produktů připadá na aktivní jádro, jen mizivá část na vnější soli. Tím odpadá nutné oddělování štěpných produktů od paliva a množivého materiálu, které je nutné provádět u \"MSR s jedním médiem\". Ve vnější soli vzniká též mezistupeň Pa, neboť se v ní může absorbovat méně neutronů než v jádře nebo při konceptu s jedním médiem. Vnější sůl také redukuje počet neutronů, které by se ztrácely nevyužity do okolí. Proto je možné v konceptu se dvěma médii navrhovat i relativně malé množivé reaktory.\n\nKonkrétní návrh \"MSR se dvěma médii\" představený laboratoří \"Oak Ridge National Laboratory\" předpokládal spojení čtyř relativně malých reaktorových jednotek s průměrem cca 3 m a délkou cca 6 m, z nichž každá by měla dodávat výkon cca 250 MW. Malé jednotky měly být kompletně vyměňovány po cca osmi letech, v důsledku vyčerpání životnosti grafitu, neboť výměna pouze vlastního grafitu se nejevila možná.\n\nExistují ovšem ještě značné technické problémy a to v důsledku rozdílné roztažnosti materiálu kontejneru a grafitu a jejího vlivu na svary a spojovací místa.\n\nTěkavé produkty štěpení, například vzácné plyny, odcházejí z roztavených solí aktivního jádra samy nebo za pomoci jednoduchých technických prostředků. Především je třeba zdůraznit trvalé odstraňování xenonu z reaktoru. Radioaktivní xenon tvoří při provozu reaktoru jeden z nejčastějších produktů štěpení a velmi silně absorbuje tepelné neutrony, tento jev se nazývá \"otrava reaktoru\". Vzhledem k tomu, že vzniká ještě nějaký čas i po odstavení reaktoru, dočasně, v řádu hodin, zamezuje novému najetí na výkon. Tento problém, který nastává u běžných jaderných elektráren při každém odstavení z plného výkonu, se např. bezprostředně podílel i na černobylské havárii. Kontinuálním odstraňováním xenonu je u MSR tomuto jevu zamezeno. Odseparovaný xenon se s poločasem rozpadu 9 hodin mění na radioaktivní cesium s dlouhým poločasem rozpadu, které proto musí být uskladněno v úložišti radioaktivního odpadu.\n\nMalý díl (např. 1 – 10% denně) obsahu reaktoru, je předpokládáno oddělovat a kontinuálně přepracovávat v zařízení, připojeném k reaktoru. Přitom mají být odděleny netěkavé produkty štěpení, které existují většinou ve formě fluoridů. Zbývající palivo a množivý materiál, právě tak jako i eventuální transurany jsou ve formě roztavené soli zaváděny zpět do reaktoru. Pro rychlý reaktor MSFR existují úvahy o využití pro transmutaci nuklidů s dlouhým poločasem rozpadu, které by vedlo ke snížení množství uskladňovaného jaderného odpadu. Vzhledem k tomu, že transmutace musí být spojena s přepracováním, je reaktor s integrovaným kontinuálním přepracováním předností. U množivých MSR s tepelnými neutrony, s relativně nižším využitím neutronů, je efektivní transmutace velmi problematická.\n\nKontinuální přepracování má několik předností :\nVýše uvedené výhody, jsou zároveň i nevýhodou, neboť snadná separace štěpných materiálů nebo jejich zdrojů (např. Pa) by umožňovala získávání látek použitelných pro výrobu zbraní. Bezpečnostní rizika kontinuálního přepracovávání nejsou navíc stále ještě dostatečně prozkoumána.\n\nNa základě ještě neuzavřeného vývoje a chybějících zkušeností je odhad nákladů obtížný. V roce 1980 byly v ORNL propočítány náklady pro reaktor s tekutou solí srovnatelné konvenčním reaktorem.\n\nNa jedné straně klesají náklady ve srovnání s konvenčním lehkovodním reaktorem (PWR) díky nižšímu tlaku a úspornějšímu kontejnmentu. Na druhé straně se objevují dodatečné náklady, například kvůli dražším materiálům pro vyšší teploty a na systémy pro odplynění a zachytávání tritia. Odhad nákladů je navíc ztížen tím, že legislativní procedury pro povolování výstavby ještě nezohledňují specifické zvláštnosti reaktorů s tekutou solí.\n\nV případě využití thoriového cyklu jsou výhodou velmi nízké náklady na palivo (thorium) a u MSR rovněž odpadají náklady na zhotovování palivových tyčí. Přibývají ovšem náklady na oddělování produktů štěpení.\n\nU všech reaktorů je požadován negativní teplotní koeficient reaktivity, to znamená, že zvýšení teploty vede ke snížení výkonu a tím se přirozeně stabilizuje reaktor. Podle současných bezpečnostní standardů už nemohou být povoleny reaktory s reálně pozitivním teplotním koeficientem, jako například reaktory černobylského typu. Při vhodném návrhu MSR se silně negativním teplotním koeficientem a velmi vysokým přípustným zvýšením teploty jsou pak z hlediska bezpečnosti pokryty i různé přechodové a havarijní stavy. U MSR s využitím tepelných neutronů se ovšem silně negativní koeficient teploty a vysoký faktor množení vzájemně vylučují.\n\nK teplotnímu koeficientu reaktivity přispívají v MSR tři faktory:\n\nTavná zátka chrání reaktor před následky výpadku vnějšího zásobování elektrickou energií. Ve dně nádoby reaktoru je odváděcí otvor, který uzavírá tavná zátka ze soli s takovým chemickým složením, aby byla ještě v pevném skupenství při běžných provozních teplotách roztavené palivové soli. Při provozu je roztavená palivová sůl v reaktoru chlazena v primárním tepelném výměníku a její teplota je tak udržována v dovolených mezích a odváděcí otvor je proto pevně uzavřen. Pokud teplo z jaderných reakcí není odváděno, například kvůli výpadku cirkulačních čerpadel a teplota palivové soli vzroste nad přípustnou mez, roztaví se sůl tavné zátky a roztavená palivová sůl z reaktoru vyteče do úložných nádrží pod reaktorem. V nich, v důsledku jejich tvaru a chybějícího moderátoru, řetězová reakce již neprobíhá. Tvar nádrží je také optimalizován pro přirozený odvod tepla vzniklého rozpadem štěpných produktů, bez nutnosti přívodu energie z vnějšího zdroje. Kombinace tavné pojistky a úložných tanků zaručuje odstavení reaktoru do bezpečného stavu bez zásahu personálu nebo aktivního zabezpečovacího systému a to nezávisle na externím zásobováním energií nebo přívodu chladiva (tj. princip automatické bezpečnosti).\n\nTaké při prasklině v potrubí primárního okruhu nebo při k poruše vlastní reaktorové nádoby, vyteče roztavená palivová sůl odtokovými kanály v podlaze reaktorové budovy do úložných nádrží.\n\nSměsi solí používané v reaktorech, především s ohledem na odvod tepla, mají složení eutektika. V porovnání s čistou solí má eutektikum nižší teplotu bodu tání, soli ve výměníku tak je možno odebrat více tepla, aniž by se riskovalo její zatuhnutí. Nižší bod tání je výhodou i pro bezproblémový odtok soli do úložných tanků a pro start reaktoru. V případě startu reaktoru je nutné sůl roztavit externím tepelným zdrojem a to ještě před uváděním do kritického stavu.\n\nJednou z možných směsí solí je FLiBe, eutektikum z 50% fluoridu lithia a 50% fluoridu berylia. Teplota tání je 459 °C, teplota varu 1430 °C. I při teplotě 1000 °C je tlak par ještě nízký. Tlak v okruhu roztavené soli je určen oběhovým čerpadlem a bývá kolem 0,5 MPa, což je mnohem níže, než u tlakovodních reaktorů. Nádoba reaktoru a potrubí chladicího systému tak mohou mít slabší stěny. Oproti tlakovodním reaktorům také není potřeba, aby kontejnment zvládal pojmout velké množství páry, vznikající při ztrátě tlaku v důsledku netěsnosti. Chemická exploze v důsledku závady je podle současného stavu znalostí vyloučena a ani nevzniká velké množství plynů, které by musely být zachyceny před rozptýlením do okolí.\n\nČím vyšší je teplota média (roztavené soli) opouštějícího aktivní zónu, tím vyšší tepelnou účinnost může dosáhnou připojený tepelný stroj (turbína) přeměňující teplo v práci. Dosažitelná teplota média v reaktoru s tekutými solemi je omezena především použitými konstrukčními materiály reaktorové nádoby, které ovšem kromě žárupevnosti musí být i korozivzdorné a odolávat neutronovému záření. V cyklu voda-pára se při nejvyšší předpokládané teplotě 550 °C dosahuje účinnost až 42%; v případě využití cyklu s plynovou turbínou a s teplotou nad 900 °C je teplená účinnost ještě vyšší. Porovnáme-li tyto hodnoty s tepelnou účinností 33%, kterou dosahují parní cykly se současnými tlakovodními reaktory, a při zohlednění faktu, že oba testovací reaktory (ARE a MSRE) byly již provozovány s teplotami 650 – 850 °C, je zřejmé, jaký potenciál ke zvyšování tepelné účinnosti cyklu má koncept MSR.\n\nPoněvadž je využití neutronů poměrně značné, může být během provozu namnožen nový štěpný materiál. Tak lze reaktor po prvním uvedení do chodu malým množstvím štěpného materiálu jako Uran nebo Plutonium udržovat v kritickém stavu jen průběžným doplňování neštěpitelného nuklidu Thoria. Thorium se záchytem neutronů mění v Thorium; to se beta-rozpadem s poločasem rozpadu 22,3 minut mění v Protaktinium a to opět přechází beta-rozpadem s poločasem rozpadu 27 dní ve štěpitelný v Uran.\n\nformula_1\n\nTento množivý proces byl využit již koncem osmdesátých let ve vysokoteplotním thoriovém reaktoru THTR v Německu. Jako palivo sloužila směs 10% vysoce obohaceného Uranu a 90% Thoria. Thorium této směsi substituuje primární štěpný materiál, nicméně jej nemůže zcela nahradit.\n\nPři použití thoria vzniká ve srovnání s uranovými reaktory daleko méně transuranů. To snižuje množství jaderného odpadu s dlouhým poločasem rozpadu. Z thoria ovšem vzniká izotop Pa (s poločasem rozpadu 32760 let), který ač není transuran, je vysoce toxický α-zářič a vyžaduje bezpečné úložiště na mnoho staletí. Další aktinoidy thoriového cyklu, které mají dlouhou životnost jsou Th (poločas rozpadu 7500 let) a Th (poločas rozpadu 75400 let). Při použití thoria je tedy sice toxicita jaderného odpadu s dlouhou životností výrazně nižší, nicméně nutnost nalezení bezpečného dlouhodobého úložiště zůstává.\n\nThorium je v zemské kůře třikrát až pětkrát častěji zastoupené, než uran, resp. především než isotop uranu, který se používá ve většině reaktorů a je obsažen v přírodním uranu jen podílem 0,7%. Thorium by mohlo, za předpokladu, že bude použito v množivých reaktorech s tepelnými reaktory, pokrýt energetické potřeby lidstva na několik staletí a to i při předpokládané stoupající spotřebě energie. Stejně tak dobře by ale bylo možné pokrýt energetické potřeby lidstva využitím „neštěpitelného“ (v konvenčních reaktorech) izotopu uranu a to za předpokladu, že se vývoj přikloní k využití množivých reaktorů s rychlými neutrony, které se v poslední době rovněž vyvíjí.\n\nStejně jako i v ostatních typech množivých reaktorů, může reaktor s roztavenými solemi solí využít veškerý materiál, zde konkrétně thorium, k získání energie, zatímco v konvenčních tlakovodních reaktorech je využit jen malý procentní podíl použitého uranu. Pro získání stejného množství energie je v tlakovodním reaktoru potřeba cca třicetkrát většího množství paliva, než v thoriovém reaktoru s roztavenou solí nebo v jiném typu množivého reaktoru. Faktory množení dosažitelné reaktorech s roztavenými solemi jsou ovšem nižší, než v rychlých množivých reaktorech.\n\nReaktory s tekutými solemi teoreticky mohou v menším rozsahu množit (vyrábět) i dodatečný štěpný materiál. Stejně tak mohou, ostatně jako všechny typy reaktorů, využívat přepracovaný štěpný materiál z cizích zdrojů (např. z likvidovaných jaderných zbraní).\n\nStávající přístup jaderného průmyslu stále ještě upřednostňuje konvenční reaktory s urano-plutoniovým palivovým cyklem a do vývoje LFTR téměř neinvestuje. Podle mínění zastánců LFTR je to tím, že pro průmysl by tato změna vyžadovala rozsáhlou změnu přístupů včetně opuštění dosavadních zdrojů zisku, např. při výrobě palivových tyčí. Podle kritiků LFTR je tato zřejmá zdrženlivost jaderného průmyslu vůči konceptu LFTR podložena nedůvěrou v jeho uskutečnitelnost.\n\nVzhledem k tomu, že se štěpný materiál a štěpné produkty průběžně odvádí z aktivního jádra, je efektivní podíl zpožděných neutronů nízký; což výrazně zhoršuje regulovatelnost reaktoru.\n\nTy z produktů štěpení, které jsou v roztavených solí málo rozpustné, se ve značné míře usazují na pevných stěnách okruhu (tzv. \"plate out\"). Tento efekt následně komplikuje možnosti údržby.\n\nNa rozdíl od většiny ostatních konceptů reaktorů, není zatím pro reaktory s tekutou solí zpracována kvalitativní analýza rizik (PRA/PSA). Z tohoto důvodu se musí na případná pozitivní hodnocení bezpečnosti LFTR nahlížet jako na předčasná, poněvadž v nejlepším případě pokrývají pouze některé aspekty. Neprozkoumané jsou například speciální bezpečnostní aspekty chemického oddělování štěpných produktů, k němuž v jiných reaktorech nedochází. Spektrum možných poruch LFTR se zcela výrazně odlišuje od jiných typů reaktorů. V podstatě i metodický vývoj analýzy bezpečnosti LFTR se nalézá teprve ve velmi raném stadiu.\n\nU LFTR moderovaných grafitem může dojít k pozitivní teplotní výkonové zpětné vazbě s odpovídajícím potenciálem k havárii. Výzkumy kritických poruch specifických pro LFTR způsobených krystalizací jaderného paliva (\"loss of fuel solubility event\") teprve začaly.<ref name=\"DOI10.1016/j.nucengdes.2012.06.009\">F. J. Arias: \"Fuel relocation in Molten Salt Reactors in a loss of fuel solubility event.\" In: \"Nuclear Engineering and Design.\" 250, 2012, str. 412–416</ref> Zvláště nízká rozpustnost PuF v tekutých solích by v případě použití plutonia mohla dělat problémy.\n\nVysoká teplota a chemické složení roztavených solí vedou k vysokým nárokům na odolnost použitých materiálů. Ve zkušebním reaktoru MSRE v Oak Ridge došlo k výrazné korozi kovových komponentů tellurem vzniklým jako produkt štěpení. Koncept se dvěma médii (s oddělenými prostorami s tekutou solí) má ještě nevyřešené problémy v tom, jak trvale oddělit oba okruhy, s tím že, oddělující stěna je vystavena vysokým teplotám, odlišnému chemickému složení obou roztavených solí a vysokému neutronovému toku, přičemž její vlastní materiál by sám měl absorbovat minimum neutronů.\n\nZvláště u konceptu s jedním médiem je vnímáno riziko snadné hořlavosti grafitového moderátoru, což by v případě havárie mohlo být zdrojem možného nebezpečí. Zároveň má grafitový moderátor omezenou životnost resp. odolnost proti záření. Výměna moderátoru a i jiné opravy jsou vzhledem k zatížením zářením a kontaminaci problematické.\n\nV důsledku obsahu lithia použitého v reaktoru je produkce tritia v LFTR při radiačním zatížení 35 PBq/(GWa) cca padesátkrát větší než v tlakovodních reaktorech nebo v rychlých množivých reaktorech. Vzhledem k poměrně vysokým teplotám difunduje tritium relativně lehce stěnami reaktorové nádoby. Již u MSRE byla z tohoto důvodu izolace tritia považována za jeden z největších problémů. Nezvládnutí problémů s nakládáním s tritiem bylo též jedním z nejdůležitějších argumentů při odmítnutí konceptu MSBR.\n\nDosud nebyly postaveny žádné reaktory s ekonomicky použitelnou velikostí výkonu. Právě tak není ve větším měřítku otestováno nutné potřebné kontinuální přepracování paliva. Stejně tak není otestován koncept množivých reaktorů s thoriem a s tekutými solemi. Celková nároky na vývoj jsou britskými jadernými experty odhadovány jako velmi vysoké, s tím, že doba k dokončení vývoje MSR do možnosti sériového nasazení může představovat až 40 let.\n\nPři využití thoria jako paliva vzniká v průběhu procesu také i uran. Uran má podobně malé kritické množství jako plutonium, ale mnohem menší míru spontánního štěpení než plutonium, a tak je považován za optimální materiál pro použití v jaderných zbraních.\n\nNicméně získat tímto způsobem čistý uran, který by byl dobře využitelný pro jaderné zbraně, je obtížné. Vedle uranu vzniká totiž také určitém množství uran (a to především z thoria, které je v palivu také obsaženo) a oba isotopy uranu je téměř nemožné od sebe oddělit. Při následném rozpadu uranu vzniká tvrdé gama záření, které podle mínění mnoha jaderných vědců značně ztěžuje skladování a manipulaci s tímto materiálem a tím omezuje jeho využitelnost pro výrobu jaderných zbraní. Jiné vědecké analýzy však poukazují na znatelné riziko zneužití uranu z thoria navzdory přítomnosti uranu. Také je argumentováno, že uranem znečištěný uran je neatraktivní pro jaderné velmoci; nikoli ovšem pro státy nebo teroristické skupiny, které by si chtěly ilegálně obstarat přístup k jaderným zbraním, neboť explozivní síla uranu se obsahem uranu téměř nesnižuje. Konečně je zapotřebí poznamenat, že problematické tvrdé gama záření nezpůsobuje vlastní uran, ale až Tl, nuklid v jeho rozpadové řadě, který vzniká až se značným časovým zpožděním. V prvních měsících po oddělení U/U je proto záření výrazně nižší, což ulehčuje manipulaci s materiálem v této fázi.\n\nNejnovější výzkumy navíc potvrzují již dříve formulovaná rizika toho, že speciálně při použití thoria a techniky kontinuálního oddělování Pa (s poločasem rozpadu 1 měsíc) lze v reaktorech LFTR získat relativně čistý uran, tedy bez příměsi uranu, což by v uran-plutoniovém palivovém cyklu bylo mnohem těžší. Nicméně oddělování Pa je v mnoha variantách konceptu LFTR předpokládáno kvůli co možná nejefektivnějšímu provozu a v rámci vývoje MSBR bylo již dokonce v laboratorním měřítku testováno. Získaný uran by bylo možno využít pro zkonstruování nejjednoduššího typu uranové jaderné zbraně (tzv. \"Gun-Design\"), bez nutnosti používat složitou \"implozní techniku\" nutnou pro plutoniové jaderní zbraně.\n\nKe snížení rizik zneužití jaderných materiálů bylo již v sedmdesátých létech navrženo u MSR přimíchávat do roztavených solí podíl izotopu uranu. Tato metoda má ale nevýhodu v tom, že se z uranu tvoří také transurany problematické z hlediska dlouhodobého ukládání odpadu a navíc je tato metoda v podstatě neúčinná pokud by se pro získávání uranu používala cesta separace protaktinia.\n\nKoncept MSR odpovídajícím způsobem lépe zabezpečený proti zneužití jaderných materiálů byl představen v roce 1980 v USA s názvem \"DMSR\". Vedle přídavku uranu se zde, s výjimkou odvádění vzácných plynů, nepředpokládá žádné nebo kapacitně jen velmi omezené průběžné přepracovávání paliva. To ale znamená, že DMSR nemůže být provozován jako tepelný množivý reaktor a tedy kromě využívání thoria a uranu je odkázán i na trvalé přidávání štěpitelného uranu. Toto přidávání je na jednotku vyrobené energie ale výrazně nižší, než u konvenčních tlakovodních reaktorů a spotřebu uranu by se tímto způsobem mohla snížit 3÷5×.\n\nBez ohledu na případné využívání thoria však představuje kombinace reaktoru a zařízení na přepracovávání, tak jak je uvažována u konceptu LFTR, nutně velké riziko z hlediska možného vyzískávání zneužitelných jaderných materiálů.\n\nProblémy s nakládáním a ukládáním slabě- a středně radioaktivních odpadů, především zamořených částí strojů a zařízení jsou u MSR podobného rozsahu jako u běžných uranových reaktorů; množství odpadu je i zde závislé na koncepci a životnosti zařízení. Jako další problém při likvidací odpadů je zde zapotřebí uvést i to, že fluoridy, vzniklé co by produkty štěpení, nemají formu vhodnou pro konečné uložení, tzn. před uložením je nutné je ještě přepracovávat.\n\nPřehled o problémech a výzvách je v literatuře – autor Mathieu a další autoři.\n\nBritská státní organizace \"National Nuclear Laboratory\" (NNL) od roku 2010 zpracovávala na zakázku britské vlády několik hodnotících studií k tématům využívání thoria a LFTR. Hlavními body jejich kritiky jsou nevyzrálý charakter těchto technologií, chybějící důkazy pro předpokládané výhody a výhodné vlastnosti, chybějící zájem jaderného průmyslu financovat nákladný výzkum v této oblasti a pochybnosti o ekonomických přednostech. NNL považuje mnohá prohlášení zastánců konceptu thorium/LFTR za velmi přehnaná a varuje proto před euforií.\n\nJiž roce 2008 bylo společenstvím mezinárodních odborníků vydáno dobrozdání zpracované pro norskou vládu, které varovalo před přehnanými očekáváními ohledně využití thoria.<ref name=\"taz-2009/01/06/a0090\"></ref>\n\n"}
{"id": "1283876", "url": "https://cs.wikipedia.org/wiki?curid=1283876", "title": "Aletta Ocean", "text": "Aletta Ocean\n\nAletta Ocean (* 14. prosince 1987 Budapešť, Maďarsko) je profesní jméno maďarské pornoherečky sídlící v USA. \n\nMá tmavé vlasy a velká umělá prsa velikosti 38DDD. Vedle umělých prsou, které si postupně nechala zvětšit do stávající velikosti podstoupila i plastiku nosu a rtů, aby dostala větší sytější rty. V roce 2006 se stala Maďarskou miss turistiky a o rok později nastoupila na svojí pornodráhu. Aletta Ocean se zaměřuje na sex s muži a ženami, masturbaci a další praktiky.\n"}
{"id": "1283881", "url": "https://cs.wikipedia.org/wiki?curid=1283881", "title": "Zoubkování", "text": "Zoubkování\n\nZoubkování známek je filatelistický pojem označující zoubky na okrajích poštovních známek. Vzniká jako pozůstatek perforace, která usnadňuje oddělení jednotlivých známek z tiskového archu. Měří se zoubkoměrem a udává se v číselné hodnotě znamenající počet jednotlivých zoubků na dva centimetry. Absence zoubkování u starších \"stříhaných\" známek vedla k častému znehodnocení známky při poštovní manipulaci.\n\nRozlišují se základní typy podle zařízení, jakým se známky perforovaly: \n\nV dobách nedostatku perforačních strojů vycházely i nezoubkované známky.\n\nNepraktická manipulace se \"stříhanými\" ceninami bez perforace ve 20. století způsobila, že si větší podniky nechaly známky soukromě perforovat čili ozoubkovat. Používání těchto známek pošta tolerovala, ale mnohé z nich jsou považovány za padělky.\n"}
{"id": "1283883", "url": "https://cs.wikipedia.org/wiki?curid=1283883", "title": "Poštovní známky a historie pošty ve Vatikánu", "text": "Poštovní známky a historie pošty ve Vatikánu\n\nVatikánská pošta začala fungovat a vydávat své první poštovní známky roku 1929. Pošta oficiálně vznikla 11. února 1929 a o dva dny později začala pracovat s materiálem, který jí poskytla italská vláda. 1. června se Vatikán stal členem Světové poštovní unie. 29. června byla podepsána smlouva s Itálii o posílání pošty přes Řím. První vydané poštovní známky z 1. srpna 1929 jsou sběrateli označovány jako \"Conciliation\" a zahrnují 13 výplatních a dvě spěšné známky. Sedm zobrazuje papežskou tiáru se zkříženými klíči, symboly Svatého stolce, na ostatních známkách vyšší hodnoty je fotografie papeže Pia XI. 1. dubna 1933 byl vydán set poštovních známek s motivem 24. svatého roku. Mezi velmi cenné kousky patří známky z období sedesvakance, první se do oběhu dostaly po smrti Pia XI. známkový přepis zněl: SEDE VACANTE / MCMXXXIX.\n\nPodle Světové poštovní unie je Vatikánská pošta jedním z nejlepších poštovních systémů na světě. Mezi velmi cenné kousky patří známky z období sedesvakance.\n"}
{"id": "1283884", "url": "https://cs.wikipedia.org/wiki?curid=1283884", "title": "Kostel svatého Bartoloměje (Košíkov)", "text": "Kostel svatého Bartoloměje (Košíkov)\n\nKostel svatého Bartoloměje se nachází v centru místní části Košíkov v obci Velká Bíteš. Je to filiální kostel římskokatolické farnosti Velká Bíteš. Jde o jednolodní gotickou stavbu s románským jádrem s trojbokým presbytářem a hranolovou věží na západní straně kostela s pozdější barokní přestavbou. Dříve byl kostel opevněn uprostřed hřbitova, je ohrazen mohutnou zdí. Kostel je chráněn jako kulturní památka České republiky.\n\nKostel byl poprvé v písemných pramenech zmíněn v 13. století. Kostel v 15. století příslušel pod farnost Zbraslav u Brna, v 16. století pak spadal pod Oslavanskou farnost, mezi lety 1739 a 1764 spadal pod farnost Jinošovskou, poté do roku 1790 pak do zbraslavské farnosti a od té doby do farnosti Velká Bíteš. V roce 1688 byl kostel velmi poničen a téměř rozbořen. Do kostela byly pořízeny tři zvony, nejstarší pochází z roku 1510, kostel pak byl v roce 1772 celkově rekonstruován. V roce 1824 kostel získal oltářní obraz svatého Bartoloměje, jeho autorem je bítešský kaplan František Fuňák. Oltář pak byl v roce 1888 rekonstruován. Kostel byl v roce 2011 rekonstruován, byla opravena fasáda kostela.\n\n\n"}
{"id": "1283886", "url": "https://cs.wikipedia.org/wiki?curid=1283886", "title": "Richnava (okres Gelnica)", "text": "Richnava (okres Gelnica)\n\nRichnava je obec ležící v Košickém kraji v okrese Gelnica.\n\nRichnava má několik částí – Zlatník, Na dole (romská osada), Na nifke, Záhumnie, Uvozek, Hore režňu, Ulica, Na Bašce…\n\n\nPrvní písemná zmínka o obci je z roku 1246. V 13. století tu už stál hrad, který však v 16. století začal pustnout, takže v současnosti z něj zůstaly jen zbytky. Hrad byl v roce 1442 dobyt bratříky, kteří ho drželi až do roku 1460. Nedaleko obce se nachází původně gotický kostelík sv. Máří Magdalény. Obec byla v 2. světové válce 20. ledna 1945 vypálená ustupujícími německými vojsky.\n\nK 31. 12. 2015 měla obec 2 804 obyvatel. Značná část obyvatel je romského původu. Romská osada leží odděleně od obce a někdy se nazývá i Ružakovec nebo Na dole.\n\nV obci se nachází několik zajímavých staveb:\n\nV obci se nachází pomník připomínající její vypálení v lednu 1945 ustupujícími německými vojsky.\n\n\n"}
{"id": "1283888", "url": "https://cs.wikipedia.org/wiki?curid=1283888", "title": "Mezinárodní den mateřského jazyka", "text": "Mezinárodní den mateřského jazyka\n\nMezinárodní den mateřského jazyka ( \"International Mother Language Day\") je svátek, který připadá na 21. únor. Zavedla ho UNESCO v roce 1999 jako připomínku toho, že na světě existuje něco mezi šesti a sedmi tisíci jazyky, z nichž více než polovina je ohrožena zánikem, k němuž může dojít do konce 21. století. Mateřský jazyk je důležitou součástí identity každého člověka a diverzita jazyků představuje kulturní dědictví lidstva, o jehož zachování je nutno pečovat. Každoročně se proto 21. února pořádá po celém světě množství kulturních a vzdělávacích akcí, které mají prohlubovat vztah k jazyku. Valné shromáždění OSN vyhlásilo rok 2008 Mezinárodním rokem jazyků a přijalo rezoluci A/RES/61/266, vyzývající vlády k péči o zachování menšinových jazyků.\n\nDatum bylo vybráno na návrh Bangladéše, kde je významným dnem na paměť události z 21. února 1952, kdy se v Dháce konala velká studentská demonstrace požadující, aby byla v Dominiu Pákistán zrovnoprávněna bengálština s urdštinou. Pákistánské ozbrojené síly protesty brutálně potlačily a zabily desítky lidí (přesný počet není znám). Jako reakce vzniklo Bengálské jazykové hnutí, jehož aktivity vedly k vyhlášení nezávislosti země v roce 1971.\n\n"}
{"id": "1283889", "url": "https://cs.wikipedia.org/wiki?curid=1283889", "title": "Grigorij Samuilovič Landsberg", "text": "Grigorij Samuilovič Landsberg\n\nGrigorij Samuilovič Landsberg (; 22. ledna 1890 – 2. února 1957) byl sovětský fyzik.\nGrigorij S. Landsberg je spoluobjevitelem neelastického \"kombinačního rozptylu světla,\" používaného v Ramanově spektroskopii. Jeho hlavní vědecké příspěvky patří do oblastí optiky a spektroskopie.\n\nGrigorij Landsberg vystudoval na Moskevské státní univerzitě v roce 1913, a následně zde i vyučoval v letech 1913–1915, 1923–1945, 1947–1951. Od roku 1923 zastával profesorské místo. V polovině 30. let rovněž získal post ve Fyzikálním ústavu Akademie věd SSSR. V letech 1951–1957 byl profesorem Moskevského fyzikálně-technologického institutu.\n\nLandsberg prováděl průkopnická studia na téma vibračního rozptylu světla v krystalech od roku 1926. V roce 1928 objevili Grigorij S. Landsberg a Leonid. I. Mandelštam fenomén \"kombinačního rozptylu světla\". Tento jev se stal známý jako Ramanův efekt, jelikož jej nezávisle objevili Chandrasekhara V. Raman a Kariamanickam S. Krišnan v kapalinách. Landsberg objevil jemné struktury v Rayleighově rozptylu. V roce 1931 objevil fenomén selektivního rozptylu světla.\n\nPoložil základ k spektroskopii organických molekul a studiu inter a intra-molekulárních interakcí v plynné, kapalné a pevné fázi v SSSR.\n\nZaložil významnou školu atomové a molekulární spektrální analýzy. Vyvinul techniky pro spektrální analýzu kovů a slitin (Vládní cena SSSR 1941), a pro analýzu složitých organických směsí, včetně motorových paliv. Je autorem slavného kurzu Optiky a editorem populární „Základní učebnice fyziky“ (Svazky 1-3, 7; vydání 1971).\n\nByl zakladatelem a předsedou komise pro spektroskopii Sovětské akademie věd, přeměněna později (1968) na Ústavu spektroskopie akademie věd. \n\nGrigorij S. Landsberg byl vyznamenán dvěma Leninovými řády a několika medailemi.\n\nOd roku 1926 zahájili Leonid I. Mandelštam a Grigorij S. Landsberg experimentální studii vibračního rozptylu světla v krystalech na Moskevské státní univerzitě. Jejich záměrem bylo prokázat teoretické predikce provedené Mandelštamem v roce 1918 týkající se jemné struktury rozdělení v Rayleighově rozptylu v důsledku rozptylu světla na tepelných akustických vlnách. Jako výsledek tohoto výzkumu objevili Landsberg a Mandelstam v roce 1928 jev neelastického kombinačního rozptylu světl. Tento zásadní objev poprvé představili na kolokviu v dubnu 1928. Byly zveřejněny krátké zprávy o tomto objevu (experimentální výsledky s teoretickými vysvětleními) v ruštině a v němčině a poté zveřejněn komplexní článek v Zeitschrift für Physik.\n\nVe stejném roce 1928 hledali dva indičtí vědci C. V. Raman a K. S. Krishnan „Comptonovu složku“ rozptýleného světla v kapalinách a parách. Našli stejný kombinační rozptyl světla. Raman uvádí, že \"linku spektra nového zaření poprvé pozoroval v únoru 1928. Kombinační rozptyl světla byl objeven Mandelštamem a Landsbergem zhruba o týden dříve, než Ramanem a Krišhnanem. Nicméně tento jev se stal známým jako Ramanův jev, protože Raman zveřejnil své výsledky dříve než Landsberg a Mandelštam. V ruskojazyčné literatuře se ale jev tradičně nazývá \"\"kombinační rozptyl světla\"\".\n"}
{"id": "1283890", "url": "https://cs.wikipedia.org/wiki?curid=1283890", "title": "Jakov Iljič Frenkel", "text": "Jakov Iljič Frenkel\n\nJakov Iljič Frenkel (10. února 1894 – 23. ledna 1952) byl sovětský fyzik známý pro své práce v oblasti fyziky kondenzovaných látek.\n\nNarodil se v židovské rodině v Rostově na Donu 10. února 1894. Na Petrohradskou univerzity nastoupil v roce 1910. Během tří let dokázal vystudovat a na univerzitě zůstal, aby se připravil na profesuru. V roce 1912 dokončil svou první práci z fyziky týkající se magnetického pole Země a atmosférické elektřiny. Tato práce přitáhla pozornost Abram Ioffeho a později spolu tito dva fyzikové začali spolupracovat.\n\nOd roku 1921 až do konce života pracoval Frenkel pracoval ve Fyzikálně-Technickém institutu. Od roku 1922 vydal Frenkel téměř každý rok jednu knihu. Byl autorem prvního teoretického kurzu v Sovětském svazu. Mnoho studentů, v Sovětském svazu i v zahraničí, se naučilo fyziku z těchto knih. Za své vědecké zásluhy byl zvolen členem korespondentem Akademie věd SSSR v roce 1929.\n\nRoku 1920 se oženil se Sárou Isakovnou Gordinovou. Měli spolu dva syny, Sergeje a Viktora. Působil jako hostující profesor na University of Minnesota ve Spojených státech v krátkém období kolem roku 1930.\n\nPři provádění výzkumu molekulární teorie kondenzovaného stavu zavedl pojem díry. Frenkelův defekt se stal pevně ustaveným v oblasti fyziky pevných látek a kapalin. V roce 1930 se začal zajímat i o plastické deformace. Jeho teorie, nyní známa jako Frenkelův–Kontorovův–Tomlinsonův model, je důležitá ve studiích dislokace.\n\nVýsledky jeho více než dvacetiletého studia teorie kapalného stavu byly zobecněny v klasické monografii \"Kinetická teorie kapalin\". V letech 1930 až 1931 ukázal, že \"neutrální excitace\" krystalového světla je možná, s elektronem excitovaným ze základního stavu, čímž vytváří díru v krystalové mřížce, kterou můžeme definovat jako kvazičástici exciton. Tento princip může být uplatněn v teorii kovů, jaderné fyzice a polovodičích.\n\nPřispěl k fyzice polovodičů a izolantů tím, že v roce 1938 navrhl teorii, která je běžně známa jako Pooleův–Frenkelův efekt. Jméno Poole odkazuje na Horace Hewitta Poolea (1886–1962) z Irska. Poole našel empirický vztah mezi vodivostí a elektrickým polem. Frenkel později vyvinul mikroskopický model, podobný Schottkyho jevu, který vysvětlil Pooleho výsledky přesněji.\n\nFrenkel zemřel v Leningradu v roce 1952. Jeho syn, Viktor Frankel, napsal biografii svého otce, \"Jakov Iljič Frenkel: Jeho dílo, život a dopisy\". Tato kniha, původně napsaná v ruštině, byla také přeložena a zveřejněna v angličtině.\n\n\n\n"}
{"id": "1283891", "url": "https://cs.wikipedia.org/wiki?curid=1283891", "title": "Leonid Isaakovič Mandelštam", "text": "Leonid Isaakovič Mandelštam\n\nLeonid Isaakovič Mandelštam (4. května 1879 Mogilev – 27. listopadu 1944 Moskva) byl sovětský fyzik bělorusko-židovského původu.\n\nLeonid Mandelštam se narodil v Mohylevu v ruské říši (nyní Bělorusko). Studoval na Oděské univerzitě, ale roku 1899 byl vyloučen vzhledem k politické činnosti, a ve studiích pokračoval na univerzitě ve Štrasburku. Ve Štrasburku zůstal až do roku 1914 a vrátil se s počátkem první světové války. V roce 1942 se stal laureátem Stalinovy ceny. Mandelštam zemřel v Moskvě.\n\nHlavní pozornost ve své práci věnoval teorii kmitů, který zahrnoval optiku a kvantovou mechaniku. Spoluobjevil nepružný \"kombinační rozptyl světla,\" používaný v Ramanově spektroskopii. K tomuto významnému objevu došlo na Moskevské státní univerzitě (spoluobjevitel Grigorij Samuilovič Landsberg) jen o týden dříve, než k paralelnímu objevu stejného jevu, uskutečněném Chandrasekharou Ramanem a Kariamanickamem S. Krišnanem. V ruské literatuře se jev nazývá jako \"\"kombinační rozptyl světla\"\" (z kombinace frekvence fotonů a molekulární vibrace), ale v angličtině nese jev jméno po Ramanovi.\n\nV roce 1918 Mandelštam teoreticky předpověděl rozdělení jemné struktury v Rayleighově rozptylu v důsledku rozptylu světla na tepelné akustické vlny. Od roku 1926 zahájili Leonid Mandelštam, a. Grigorij Landsberg experimentální zkoumání vibračního rozptylu světla v krystalech na Moskevské státní univerzitě. Jako výsledek tohoto výzkumu objevili Landsberg a Mandelštam 21. února 1928 jev kombinačního rozptylu světla. Poprvé tento zásadní objev představili na kolokviu 27. dubna 1928. Publikovali dále krátké zprávy o tomto objevu (experimentální výsledky s teoretickými vysvětleními) v ruštině a v němčina a poté zveřejnili komplexní práci v Zeitschrift fur Physik.\n\nVe stejném roce dva indičtí vědci Raman a Krišnan hledali Comptonovu složku rozptýleného světla v kapalinách a parách. Našli stejný kombinační rozptyl světla. Raman uvedl že spektrum nového záření spatřili poprvé 28. února 1928. Kombinační rozptyl světla tak byl objeven Mandelštamem a Landsbergem o týden dříve, než Ramanem a Krišnanem. Nicméně tento jev se stal později známý jako Ramanův jev.\n\nMandelštam založil jednu ze dvou hlavních škol teoretické fyziky v Sovětském svazu (druhou založil Lev Landau). Především byl učitelem Igora Tamma, nositele Nobelovy ceny za fyziku.\n\n\n"}
{"id": "1283892", "url": "https://cs.wikipedia.org/wiki?curid=1283892", "title": "Sergej Konstantinovič Godunov", "text": "Sergej Konstantinovič Godunov\n\nSergej Konstantinovič Godunov (* 17. července 1929) je profesorem na Sobolevově matematickém institutu Ruské akademie věd v Novosibirsku.\n\nGodunovova nejvlivnější práce je v oblasti aplikované a numerické matematiky. Má zásadní dopad na vědu a inženýrství, zejména v rozvoji metodik používaných ve výpočetní dynamice tekutin a dalších výpočetních oblastí.\n\n1-2. května 1997 se na počest Godunova na Michiganské univerzitě konalo sympózium s názvem: \"Godunovův typ numerických metod\". Tyto metody jsou široce používány pro výpočet kontinua procesů dominujících šíření vln. Následující den, 3. května obdržel Godunov čestný titul na Michiganské univerzitě.\n\nGodunovova věta (Godunov, 1959) : \"Lineární numerická schémata pro řešení parciálních diferenciálních rovnic, které nemají vlastnost vytvářet nové extrémy (monotónní schéma), mohou být přesné maximálně v prvním řádu\".\n\nGodunovovo schéma je konzervativní numerické schéma pro řešení parciálních diferenciálních rovnic. V této metodě jsou konzervativní proměnné považovány za konstantní po částech přes pletivo buněk při každém kroku a časový vývoj je určen přesným řešením Riemannova problému v interbuněčných hranicích.\n\n\n\n\n"}
{"id": "1283893", "url": "https://cs.wikipedia.org/wiki?curid=1283893", "title": "JIS X 0201", "text": "JIS X 0201\n\nJIS X 0201 je první kódování znaků pro reprezentaci japonštiny na počítačích, které dosáhlo širšího uplatnění. Bylo přijato v roce 1969 pod označením JIS C 6220. Norma definuje 7-bitové a 8-bitové kódování, ale používání 8-bitové varianty převládlo. Zkratka \"JIS\" je z anglického , japonská průmyslová norma. Úplné jméno normy je \"7-bitové a 8-bitové kódované znakové sady pro výměnu informací\" ( ).\n\nKódy 32-91 a 93-125 jsou ve shodě s ISO/IEC 646 shodné s kódováním ASCII, kódy 161-223 jsou použity pro znaky katakana. Kódování neposkytuje žádný způsob vyjádření znaků hiragana a kandži, proto jej lze použít pouze pro zjednodušený fonetický zápis japonštiny, což bylo do 80. let 20. století přijatelné pro textový výstup počítačových programů, telegramy, doručenky a jiná elektronicky zpracovávaná data.\n\nKódování JIS X 0201 bylo doplněno dalšími kódy, např. Shift-JIS (který kombinuje JIS X 0201 a JIS X 0208) pro plnohodnotný zápis japonštiny. Tato kódování jsou postupně vytlačována Unicode/ISO 10646.\n\nPrvních 96 kódů JIS X 0201 je japonská varianta ISO/IEC 646, která se liší od ASCII nahrazením zpětného lomítka (codice_1) znakem yen (codice_2) a vlnovky (codice_3) znakem nadtržítko (codice_4); dalších 96 kódů jsou především znaky katakana. Řídicí znaky jsou definovány v JIS X 0211.\n\nNáhrada znaku zpětné lomítko symbolem yen způsobuje, že zápis úplných jmen souborů a cest na počítačích s operačním systémem DOS a Microsoft Windows vypadá divně, např. codice_5. Podobný problém je se zápisem escape sekvencí v řetězcích v jazyce C, např. codice_6.\n\n"}
{"id": "1283894", "url": "https://cs.wikipedia.org/wiki?curid=1283894", "title": "JIS X 0211", "text": "JIS X 0211\n\nJIS X 0211 je japonská norma kódování znaků z roku 1994, které doplňuje kódy definované v JIS X 0201 o řídicí znaky a mezeru. Je dovozena od ISO/IEC 6429, ale neobsahuje všechny kódy definované v ISO/IEC 6429.\n\n"}
{"id": "1283898", "url": "https://cs.wikipedia.org/wiki?curid=1283898", "title": "JIS X 0208", "text": "JIS X 0208\n\nJIS X 0208 je japonská průmyslová norma (první část zkratky je z anglického ) pro dvoubytové kódování znaků, která definuje 6879 grafických znaků vhodných pro zápis textu, místních názvů, osobních jmen atd. v japonštině. Oficiální název normy je „7bitové a 8bitové dvoubytové kódování kandži pro výměnu informací“ ( ). První verze normy byla publikována v roce 1978 pod označením JIS C 6226, revize byly vydány v letech 1983, 1990 (již pod označením JIS X 0208) a 1997.\n\nKódy znaků v JIS X 0208 jsou tvořeny dvěma sedmi- nebo osmibitovými hodnotami. Znak mezera a řídicí znaky jsou však reprezentovány jednobytovými kódy. ISO/IEC 646 rozděluje prostor sedmibitového kódu na 33 řídicích znaků, 94 tisknutelných znaků a znak mezera. Pokud vynecháme kódy řídicích znaků a mezery, lze při použití dvou bytů reprezentovat až 8836 (94×94) znaků; u dvoubytových znakových sad se kódový bod každého znaku zadává ve formě zvané \"kuten\" (japonsky: ) (někdy nazývaného \"quwei\" (čínsky: ), zvláště když pracujeme s kódováním GB2312 a příbuznými standardy), který určuje zónu neboli řádek (, japonsky: \"ku\", čínsky: \"qu\") a \"pozici\" (japonsky: \"ten\") (čínsky: \"wei\") tohoto znaku v zóně/řádku.\n\nJIS X 0208 definuje sadu celkem 6879 grafických znaků, nazývanou sada kandži ( ), která však kromě 6355 kandži znaků obsahuje a 524 dalších znaků ( ), včetně znaků jiných abeced – latinky, řecké abecedy, Cyrilice, kana atd. Znakům jsou přiřazeny dvoubytové kódy se sedmi anebo osmi bity v bytu rozdělené do 94 řádků neboli zón po 94 pozicích.\n\n\n\n"}
{"id": "1283900", "url": "https://cs.wikipedia.org/wiki?curid=1283900", "title": "Zdeněk Houštecký", "text": "Zdeněk Houštecký\n\nZdeněk Houštecký (* 17. listopadu 1971) je bývalý český fotbalista, záložník. \n\nAktuálně působí v roli asistenta trenéra v SK Slavia Praha \n\nV české lize hrál za FK Viktoria Žižkov. Nastoupil v 15 ligových utkáních a dal 1 gól. V nižších soutěžích hrál i za SC Xaverov Horní Počernice, SK Chrudim 1887, SK Spolana Neratovice, FK Kolín, SK Sparta Krč a FK Chmel Blšany.\n\n\n"}
{"id": "1283932", "url": "https://cs.wikipedia.org/wiki?curid=1283932", "title": "Max Zweig", "text": "Max Zweig\n\nMax Zweig (22. června 1892 Prostějov – 5. ledna 1992 Jeruzalém) byl rakousko-židovský dramatik. \n\nPoté co vystudoval právo, působil jako spisovatel na volné noze ve Vídni a Berlíně. Když se národní socialisté dostali k moci, musel z Německa emigrovat do Prahy. Tam se usadil roku 1934, než o čtyři roky později nedobrovolně uprchl do Tel Avivu. Hebrejsky se nikdy nenaučil, bál se, že by to mohlo negativně ovlivnit jeho německý písemný projev. \nMax Zweig byl bratrancem Stefana Zweiga. \n\n\n"}
{"id": "1283949", "url": "https://cs.wikipedia.org/wiki?curid=1283949", "title": "Pedálový klavír", "text": "Pedálový klavír\n\nPedálový klavír je typ klavíru rozšířený o pedálovou klávesnici, umožňující hrát basové tóny nohou podobně jako u varhan.\n\nExistují dva typy pedálových klavírů. V prvním případě je pedálová část integrální součástí nástroje a užívá stejné struny a mechanismus jako ruční klaviatura. Takové nástroje vyvinuly firmy Érard nebo Pleyel. V druhém případě se nástroj skládá ze dvou samostatných částí, každá část s vlastní mechanikou a strunami. Takový klavír používal v již 18. století Wolfgang Amadeus Mozart. Obdobnou konstrukci si nechal patentovat Luigi Borgato v roce 2000 a vyrábí jej pod názvem Doppio Borgato. Podobný je i \"Pinchi Pedalpiano System\", který se sestává ze dvou samostatných klavírů, přičemž pedálová klaviatura je mechanicky propojena s basovými strunami druhého klavíru.\n\nMyšlenka pedálového klavíru vychází z pedálového klavichordu či pedálového cembala, které se objevilo již v 15. století. Ve svém spise o hudebních nástrojích jej popisuje český polyhistor Pavel Žídek, známý pod jménem Paulus Paulirinus (1413-1471), již v roce 1460. Varhaníci jej používali ke studiu místo varhan, aby nemuseli cvičit v nevytopených kostelích. Takové cembalo vlastnil i Johann Sebastian Bach a některé z jeho skladeb (např. varhanní triové sonáty BWV 525–530, Passacaglia a Fuga c-mol BWV 582 a další) vznikaly na tomto nástroji.\n\nWolfgang Amadeus Mozart vlastnil klavír s nezávislou pedálovou mechanikou, který pro něj v roce 1785 postavil Anton Walter. Louis Schone vyrobil pedálový klavír pro Roberta Schumanna v roce 1843 za jeho pobytu v Drážďanech. Jeho pedálový mechanismus měl 29 kláves. Schuman napsal řadu skladeb pro pedálový klavír a tak věřil v budoucnost tohoto nástroje, že přesvědčil Felixe Mendelssohna, aby na Lipské konzervatoři otevřel třídu věnovanou hře na pedálový klavír. Významným skladatelem pro tento nástroj byl Charles-Valentin Alkan, který vlastnil nástroj vyrobený v roce 1853 firmou Érard.\n\nVe dvacátém století upadl nástroj téměř do zapomenutí. Byl vnímán jako kuriozita a většinou sloužil, podobně jako dříve pedálové cembalo, k nácviku varhaníků. V roce 2000 vyrobila pedálový klavír italská firma \"Luigi Borgato\". Klavír \"Doppio Borgato\" má 37 basových kláves (A až A) na rozdíl od varhan, které mají obvykle 30 až 32 kláves). Na tomto klavíru uvedl 13. září 2011 italský klavírista Roberto Prosseda novodobou premiéru \"Koncertu pro pedálový klavír a orchestr\" Charlese Gounoda. \n\n\n\n"}
{"id": "1283950", "url": "https://cs.wikipedia.org/wiki?curid=1283950", "title": "Amandine Hesseová", "text": "Amandine Hesseová\n\nAmandine Hesseová, nepřechýleně Amandine Hesse (* 16. ledna 1993 Montauban) je francouzská tenistka, vítězka tří turnajů ve dvouhře a tří ve čtyřhře na ženském okruhu ITF. Nejlepším grandslamovým výsledkem její kariéry bylo druhé kolo French Open 2015. V dubnu 2017 figuruje s 239 body na 214. místě singlového žebříčku WTA jako sedmá nejlepší Francouzka. V roce 2017 byla poprvé nominována do fedcupového týmu Francie. Trénuje ji její otec Yannick Hesse.\n\n\n\n"}
{"id": "1283957", "url": "https://cs.wikipedia.org/wiki?curid=1283957", "title": "ARIMA", "text": "ARIMA\n\nARIMA (zkratka anglického \"AutoRegressive Integrated Moving Average\", „autoregresní integrovaný klouzavý průměr“) je třída modelů časových řad, sloužících k pochopení vlastností časových řad a k předpovědi jejich chování do budoucnosti. Model ARIMA má tři části:\n\nCelkem se model podle svých řádů značí ARIMA(\"p,d,q\"). Pro vystižení sezonality časových řad se základní model může doplnit ještě ARIMA modelem sezónní složky, jehož parametry se značí velkými písmeny a uvádějí v další závorce, celkem tedy ARIMA(\"p, d, q\")(\"P, D, Q\"). Pokud je řád některé složky modelu nula, odpovídající část zkratky se může vypustit a například místo ARIMA(1, 0, 2) psát jenom ARMA(1, 2) nebo místo ARIMA(0, 0, 2) jen MA(2).\n\nModely ARIMA se odhadují takzvanou Boxovou–Jenkinsovou metodou, kterou navrhli George Box a Gwilym Jenkins. Ta má tři kroky:\n"}
{"id": "1283963", "url": "https://cs.wikipedia.org/wiki?curid=1283963", "title": "Choisy", "text": "Choisy\n\nChoisy může být:\n\n\n"}
{"id": "1283966", "url": "https://cs.wikipedia.org/wiki?curid=1283966", "title": "Česko-izraelská smíšená obchodní komora", "text": "Česko-izraelská smíšená obchodní komora\n\nČesko-izraelská smíšená obchodní komora (ČISOK) byla založena v únoru 1996. Jedná se o neziskovou nevládní organizaci, která svou činností napomáhá k všestrannému rozvoji vzájemného obchodu mezi českými a izraelskými subjekty. Při svém založení si ČISOK vytkla za své hlavní poslání podporovat a rozvíjet česko-izraelské obchodní vztahy. Proto se snaží navazovat a rozšiřovat kontakty mezi podnikatelskými subjekty obou zemí, poskytovat informační servis podnikatelům a zajišťovat odbornou pomoc při uzavírání obchodních smluvních vztahů.\n\nČesko-izraelská smíšená obchodní komora velmi úzce spolupracuje s obchodním oddělením české ambasády v Tel Avivu i s izraelskou ambasádou v Praze. ČISOK dále spolupracuje s řadou ministerstev a dalších státních organizací a také se sesterskou Izraelsko-českou obchodní a průmyslovou komorou působící v Tel Avivu.\n\nTradicí Česko-izraelské smíšené obchodní komory se stala setkání se špičkovými představiteli politického a hospodářského života, ale i s významnými umělci obou zemí. Příkladem mohou být diskusní setkání, v jejichž rámci se pravidelně diskutuje s představiteli vlády ČR. Pravidelně se rovněž pořádají odborné semináře zaměřené na oblasti jako je například HiTech, Kybernetická bezpečnost či praktické informace pro podnikání (nejen s izraelskými subjekty).\n\nČISOK je již tradičním partnerem v rámci příprav podnikatelských delegací doprovázejících oficiální návštěvy českých představitelů ve Státě Izrael a již deset let se aktivně podílí rovněž na organizaci odborných misí do Izraele zaměřených na oblasti jako zdravotnictví, zemědělství, vodohospodářství, HiTech, kybernetická bezpečnost, Smart Energy a další. Podporuje a napomáhá rovněž vzniku bilaterálních odborných a obchodních setkání na nejvyšší úrovni.\n\nV lednu 2013 vznikl na půdě Komory Výbor pro vědu, výzkum a inovace. Jeho posláním je napomáhat rozvoji vztahů mezi Českou republikou a Izraelem v této oblasti, stejně jako podporovat přenos know-how a výměnu informací mezi oběma zeměmi.\n\nV roce 2012 založila Česko-izraelská smíšená obchodní komora rovněž prestižní Cenu Arnošta Lustiga, jejímž cílem je celospolečenská podpora hodnot Odvaha a Statečnost, Lidskost a Spravedlnost. Historicky prvním laureátem se stal pan Václav Malý, Cenu za rok 2012 získala paní Kamila Moučková, Cenu za rok 2013 obdržel v dubnu Bedřich Utitz, čtvrtým laureátem Ceny Arnošta Lustiga se v květnu 2015 stal Petr Sýkora a pátým oceněným byl za rok 2016 spisovatel Jiří Stránský. \n\n"}
{"id": "1283970", "url": "https://cs.wikipedia.org/wiki?curid=1283970", "title": "Rethondes", "text": "Rethondes\n\nRethondes je francouzská obec v departementu Oise v regionu Hauts-de-France. V roce 2014 zde žilo 720 obyvatel.\n\nPo jižním okraji obce protéká řeka Aisne. Sousední obce jsou: Berneuil-sur-Aisne, Compiègne, Choisy-au-Bac, Saint-Crépin-aux-Bois a Trosly-Breuil.\n\n\"Počet obyvatel\"\n\n"}
{"id": "1283974", "url": "https://cs.wikipedia.org/wiki?curid=1283974", "title": "Berneuil-sur-Aisne", "text": "Berneuil-sur-Aisne\n\nBerneuil-sur-Aisne je francouzská obec v departementu Oise v regionu Hauts-de-France. V roce 2014 zde žilo 1 019 obyvatel.\n\nPo jižním okraji obce protéká řeka Aisne. Sousední obce jsou: Attichy, Couloisy, Cuise-la-Motte, Rethondes, Saint-Crépin-aux-Bois a Trosly-Breuil.\n\n\"Počet obyvatel\"\n\n"}
{"id": "1283979", "url": "https://cs.wikipedia.org/wiki?curid=1283979", "title": "Panonská provincie", "text": "Panonská provincie\n\nPanonská provincie (někdy též Panonie) je biogeografická jednotka, která se rozkládá v oblasti Panonské pánve obklopená pohořími (Alpami z východu, Dináry z jihu a Karpaty ze severu a východu). Zaujímá celé území Maďarska a částečně zasahuje na území Česka, Slovenska, Rumunska, Srbska a Chorvatska. Panonská provincie byla pojmenována pro účel biogeografického členění Česka, avšak odpovídá Panonské oblasti (\"Pannonian biogeographical region)\", která je užívána EU pro program Natura 2000 a Evropskou ekologickou síť EECONET.\n\nPanonská provincie zasahuje na území Česka svým severozápadním výběžkem do prostoru jižní Moravy, kde je reprezentována svou podřízenou Severopanonskou podprovincií. Pro podrobnější charakteristiku provincie na českém území viz Severopanonská podprovincie. \n\nJedná se o klimaticky teplou oblast rozlehlých rovin a pahorkatin, která je výrazně ovlivňovaná kontinentálními vlivy z východu. Původní rozsáhlé lesy (tvořené především duby) byly postupem času vymýceny a nahrazeny pastvinami nebo poli. V současnosti se vyskytují pouze fragmenty těchto doubrav, jsou ale floristicky velice bohaté. Dominantním a typickým stanovištěm je druhotná step známá jako maďarská pusta (puzsta). Vyšší biodiverzita původních druhů je soustředěna do míst nevhodných pro zemědělství, tedy do písčitých, zasolených nebo naopak zamokřených nebo horských lokalit. V provincii převažuje teplomilná a suchomilná fauna i flóra. Nicméně množství druhů je také vázáno na vodní a mokřadní ekosystémy, které nabízí poměrně bohatá říční síť povodí Dunaje. Charakteristickým a jedinečným druhem panonských stepí je například drop velký. Endemické taxony flóry se vyskytují především na pastvinách a loukách a jsou jimi například rod šeříků nebo laskavcovitých.\n\nV současnosti největšími hrozbami pro biodiverzitu je intenzivní zemědělství, odvodňování a s tím spojené snižování hladiny spodní vody nebo zasolování půd. Dále pak také regulace vodních toků a ploch a jejich eutrofizace a znečištění.\n"}
{"id": "1283981", "url": "https://cs.wikipedia.org/wiki?curid=1283981", "title": "Berneuil", "text": "Berneuil\n\nBerneuil je název nebo součást názvu více obcí ve Francii:\n\n"}
{"id": "1283983", "url": "https://cs.wikipedia.org/wiki?curid=1283983", "title": "Přichází Satan!", "text": "Přichází Satan!\n\nPřichází satan! () je americko-britský filmový horor z roku 1976 režírovaný Richardem Donnerem podle scénáře Davida Seltzera. V kinech se objevil v červnu 1976, získal uznání kritiků a zaznamenal výrazný obchodní úspěch, s tržbami 60 milionů USD se zařadil mezi nejvýnosnější filmy v USA. Film obdržel dvě nominace, Jerry Goldsmith nakonec dostal Oskara za nejlepší původní hudbu.\n\nFilmování začalo v říjnu 1975 a skončilo na konci února 1976, natáčelo se v Bishops Parku ve Fulhamu v Londýně.\n"}
{"id": "1283989", "url": "https://cs.wikipedia.org/wiki?curid=1283989", "title": "Výmoly.cz", "text": "Výmoly.cz\n\nVýmoly.cz je český aktivistický projekt, zaměřený na sledování výmolů a dalších nebezpečných míst na pozemních komunikacích v Česku, sesterské projekty má též na Slovensku a v Maďarsku. Webová stránka a mobilní aplikace projektu umožňují řidičům registrovaným v projektu upozornit na výtluky a další nebezpečné silniční úseky, přičemž projekt tyto informace předává správcům silnic a nahlášená místa eviduje, zobrazuje v mapě a dále sleduje. Projekt má být efektivním komunikačním kanálem pro spolupráci motoristů a silničářů, má pomáhat efektivnější nápravě stavu silnic, upozorňovat na havarijní stav vozovek, pomáhat monitorovat nejkritičtější úseky a rozproudit veřejnou diskuzi o stavu silnic. Svou činnost doplňuje každoročními soutěžemi, v nichž je vyhlašována hitparáda nejhorších výtluků (anketní soutěž Nejhorší díra republiky), každý měsíc jsou oceňováni nejaktivnější „výmoláři“ (nahlašovatelé výmolů) a každoročně i nejaktivnější kraje jako správci silnic. \n\nJako soutěžní galerie výmolů byl spuštěn na webu v úterý 25. ledna 2011, v říjnu 2011 získal významné ocenění IEA 2011, v roce 2012 byl postupně změněn na celoroční projekt a doplněn o mobilní aplikace nejprve pro iOS (v květnu 2012) a pak pro Android, v dubnu 2012 též organizátor projektu pozval ke spolupráci správce silnic a umožnil jim komentovat jednotlivé výmoly. Od roku 2012 je projekt sponzorovaný pojišťovnou Generali a od roku 2016 je je zastřešený zapsaným ústavem Výmoly.cz. Od roku 2016 je v něm možno hlásit kromě výmolů i nebezpečné železniční přejezdy a další nebezpečná místa na silnicích. Od roku 2016 projekt spustil též možnost, že obec si může na své webové stránky pomocí jednoduchého odkazu umístit mapu obce a okolí napojenou na data projektu Výmoly.cz a vytvořit tak obyvatelům i veřejné správě nový komunikační kanál pro monitorování stavu silnic v obci a jejím okolí.\n\nJiž v roce 2011 Petr Čaník psal o své společnosti PLUS DESIGN & MARKETING s.r.o. jako o subjektu, který se snaží projekt Výmoly.cz rozvíjet, jako organizátor byl uváděn Petr Čaník osobně. Od 5. dubna 2016 pro tento účel existuje právnická osoba Výmoly.cz, z.ú., se sídlem v Kopřivnici, zakladatelem tohoto ústavu je PLUS DESIGN & MARKETING s.r.o., jejímž jediným společníkem a jednatelem je od roku 2014 Petr Čaník. Ředitelem ústavu Výmoly.cz je Tomáš Kocián z Kopřivnice, členy správní rady jsou Petr Čaník a Petra Čaníková z Kopřivnice a Jiří Cívka z Českých Budějovic (který je též tiskovým mluvčím pojišťovny Generali). Za projekt se mediálně vyjadřuje zejména Petr Čaník a Jiří Cívka. \n\nV roce 2011 se generálním partnerem projektu Výmoly 2011 stala síť Point S, evropské sdružení nezávislých provozovatelů pneuservisů a dealerů pneumatik. \n\nJiž od května 2012 je jako sponzor projektu uváděna Generali Pojišťovna, resp. Nadace pojišťovny Generali, původně především jako sponzor mobilní aplikace pro iPhone, již v roce 2012 ale byla i sponzorem ceny v hodnotě 100 tisíc korun na opravy výtluků pro nejaktivnější kraj. Později byla uváděna jako generální sponzor a hlavní partner, od roku 2012 poskytuje ceny do pravidelných soutěží a od roku 2016 má svého zástupce ve správní radě ústavu, který se stal organizátorem projektu. \n\nJako svého mediálního partnera projekt uvádí zpravodajství Zelenou vlnu Radiožurnálu Českého rozhlasu, které pro něj využilo svou síť dobrovolných dopravních zpravodajů. Od roku 2016 se soutěž koná též pod záštitou projektu BESIP Ministerstva dopravy ČR, přičemž podporu 6. ročníku soutěže vyslovil ministr dopravy Dan Ťok, „protože správci silnic berou podněty veřejnosti vážně, řeší je a výsledkem jsou bezpečnější a opravené silnice“.\n\nV září 2011 Petr Čaník na webových stránkách své společnosti PLUS DESIGN & MARKETING s.r.o. zveřejnil výzvu studentům, aby s využitím projektu Výmoly.cz psali diplomovou nebo bakalářskou práci z oboru dopravy, ekonomiky dopravy, logistiky nebo spřízněných oborů na téma Individuální a celospolečenské ekonomické dopady stavu českých silnic. Studentům nabídl zprostředkování studijní praxe a pro nejlepší práci vypsal odměnu 5000 Kč.\n\nZa 6 let trvání projektu do dubna 2017 nahlásili motoristé přes 6 tisíc silničních výmolů. K témuž datu byla opravena takřka polovina všech výtluků, které motoristé od spuštění projektu nahlásili. K dubnu 2016 aktuálně evidoval a hlídal 5800 nahlášených úseků (přičemž více hlášení z téhož úseku je v projektu slučováno dohromady).\n\nPodle zprávy z prosince 2019 za rok 2019 motoristé upozornili na více než 500 silničních úseků, které vyžadují opravu, z toho přes 43 procent úseků se ještě téhož roku oprav dočkalo. V roce 2018 byl podíl téhož roku opravených úseků jen 38 procent. Za 9 let trvání projektu nahlásili motoristé 8 100 silničních výmolů. Do projektu je zapojeno přes 5000 lidí v republice.\n\nJiž v roce 2011 získal projekt Výmoly.cz hlavní cenu (Grand Prix) v soutěži Internet Effectiveness Awards, zároveň získal i cenu v oborové kategorii Auto Moto.\n\nNěkolik dní po spuštění projektu v lednu 2011 autor článku na webu Živě.cz konstatoval, že služba zatím není pro řidiče příliš užitečná, protože málokdo si bude před cestou studovat, kde jaký může potkat výmol, ale že pokud by se podařilo udržovat silnou a aktuální databázi, možná by našla cestu do autonavigací či mobilních telefonů. Podle autora článku by se služba mohla uchytit také jako netradiční geolokační hra. Rovněž organizátor projektu jej v roce 2012 označil za „užitečnou sociální hru“.\n\nGoogle si v roce 2015 nechal patentovat systém pro mapování výmolů, který využívá GPS a senzorů vertikálních otřesů, takže by měl být přesnější a rozsáhlejší než jednotlivá hlášení.\n\nPro hlášení závad na komunikacích existují různé lokální projekty, například: \nWebové formuláře pro hlášení závad na komunikacích mají i některé krajské správy silnic.\n\n"}
{"id": "1283993", "url": "https://cs.wikipedia.org/wiki?curid=1283993", "title": "Socha svatého Libora (Určice)", "text": "Socha svatého Libora (Určice)\n\nSocha svatého Libora u obce Určice je kamenná socha zobrazující čtvrtého biskupa francouzské diecéze Le Mans. Pochází z roku 1899, kdy ji nechala postavit rodina Vláčilových. Nachází se u silnice z Určic do Výšovic. Na podstavci je nápis Svatý Libore, oroduj za nás a reliéf sv. Anny s Pannou Marií. Žehnající svatý Libor drží v ruce své atributy, biskupskou berlu a Bibli. Od roku 2001 je netradiční socha chráněnou kulturní památkou České republiky.\n"}
{"id": "1283997", "url": "https://cs.wikipedia.org/wiki?curid=1283997", "title": "Technologický determinismus", "text": "Technologický determinismus\n\nTechnologický determinismus říká, že technologie užívané společností určují vývoj sociálních a kulturních hodnot společnosti. Pojem pochází od amerického sociologa ekonoma Thorsteina Veblena. Následně byl výrazně rozpracován Karlem Marxem či Marshallem McLuhanem.\n\nPrvní velké rozpracování technologického deterministického pohledu na socioekonomický vývoj přišlo od německého filosofa a ekonoma Karla Marxe, který tvrdil, že změny v technologii a konkrétně produktivní technologii jsou primárním vlivem na lidské sociální vztahy a organizační strukturu a že sociální vztahy a kulturní praktiky se nakonec točí kolem technologické a ekonomické základny dané společnosti.\n\nPodle McLuhana technologie rozšiřují člověka o nové smysly a umožňují mu lépe komunikovat. Uživatelé se nejdřív snaží nové médium ovládnout a poté, co ho plně pochopí, tak servisní prostředí média člověka ovládne a nutí mu své vlastní standardy a zákonitosti. Médium tedy není jen pouhým neutrálním nositelem informace, ale kód použitý v médiu přímo určuje, co je a co není možné vyjádřit (například přes kouřové signály nevyjádříte filozofické myšlenky).\n\nTermín spadá pod mediocentrickou teorii, která tvrdí, že médium doby určuje současnou mentalitu osob (též zvaný mediální determinismus). Dle technologického determinismu tedy osoba podle určujícího média mění nejen své chování, ale i své myšlení, cítění a sociální uzpůsobení.\n\nDle McQuaila je opakem mediocentrismu a samotného technologického determinismu hypotéza v sociocentrickém pojetí, která říká, že \"charakteristika těch, kdo jsou odpovědní za mediální výtvory, ovlivňují jejich obsah\". Tedy, že média se přizpůsobují společnosti samotné, nikoli společnost médiím. Pojem můžeme nazvat jako sociální determinismus. Sociální determinismus často bývá spojován s pojmem ekonomický determinismus, který říká, že veškeré společenské změny se dějí na základě potřeb a výsledků ekonomiky.\n"}
{"id": "1284004", "url": "https://cs.wikipedia.org/wiki?curid=1284004", "title": "Thomas Cook", "text": "Thomas Cook\n\nThomas Cook (22. listopadu 1808 Melbourne, Derbyshire – 18. července 1892 Leicester) byl anglický podnikatel a baptistický misionář známý díky založení cestovní kanceláře Thomas Cook & Son. \n\nThomas Cook se narodil jako první dítě do rodiny Johna a Elizabeth Cookových ve vesnici Melbourne v Derbyshiru. Křestní jméno dostal po svém dědečkovi Thomasu Perkinsovi. Cookův otec zemřel, když mu byly tři roky, a matka se znovu provdala. \n\nV deseti letech opustil školu a začal Cook pomáhat v místním obchodě za mzdu šest pencí týdně. O čtyři roky později se přihlásil do učení a poté pět let pracoval jako truhlář. Byl vychován v tradičním baptistickém duchu a v únoru 1826 se stal baptistickým misionářem, distribuoval evangelizační letáky a přivydělával si truhlářskou prací. V roce 1832 se přestěhoval na Adam and Eve Street v Market Harborough. Ovlivněn baptistickým kazatelem Francisem Beardsallem se stal členem protialkoholového hnutí, pořádal různá setkání a procesí odpůrců alkoholu. V březnu 1833 se oženil s Marianne Masonovou a měli spolu jediného syna Johna Mason Cooka. \n\nV roce 1841 získal společnost Midland Counties Railway Company, díky které zahájil provoz speciálního vlaku Leicesteru do Loughborough. Považuje se to za první výletní vlak v Anglii. Během Světové výstavy v Paříži v roce 1855 provozoval výlety z Leicesteru do Calais ve Francii.\n\nZačátkem 60. let 19. století začal provozovat soukromé výlety a tůry, a to jak v Anglii, tak v zahraničí. \n\nThomas Cook na sklonku života trpěl slepotou. Zemřel 18. července 1892.\n\nPůvodně založená společnost Thomas Cook & Son se během desítek let stala (po změnách vlastnické struktury) největší cestovní kanceláří na světě. Podle odhadů z roku 2019 využívalo jejích služeb přibližně 19 milionů klientů ročně.\n\nDne 23. 9. 2019 cestovní kancelář Thomas Cook zkrachovala a vstoupila do nucené likvidace. V okamžiku oznámení krachu bylo s touto cestovní kanceláří v zahraničí téměř 150 000 britských turistů. Jejich návrat má na starosti britský úřad pro civilní letectví (anglicky \"Civil Aviation Authority\"). Tato repatriace se má podle BBC stát největší podobnou operací v mírové historii Velké Británie.\n\n"}
{"id": "1284005", "url": "https://cs.wikipedia.org/wiki?curid=1284005", "title": "Kestrel", "text": "Kestrel\n\nRaketový motor Kestrel je poháněn směsí tekutého kyslíku a RP-1 a byl vyvinut společností SpaceX v roce 2000 pro horní stupeň rakety Falcon 1.\n\nKestrel je postaven na stejné architektuře vstřikovače, jako Merlin, ale nemá turbočerpadla, palivo je vháněno pouze tlakem z nádrží\n\nKomora a hrdlo motoru je chlazeno odpařováním a tryska byla chlazena sáláním tepla. Tryska byla vyrobena z vysokopevnostní slitiny niobu. Niob je vysoce odolný vůči praskání ve srovnání s uhlík-uhlíkovým laminátem. Podle SpaceX, náraz trosek během separace stupňů může vytvořit důlek v kovu, ale to nemá žádný významný dopad na výkon motoru. Efektivita tlakování heliem je podstatně vyšší, než přes titanový výměník tepla na hranici niobu a ablativního materiálu.\n\nŘízení vektoru tahu je provedeno elektro-mechanickým pohonem a řízení polohy je provedeno tryskami se stlačeným heliem.\n\nTEA-TEB pyroforický zapalovací systém zajišťuje restartovatelnost druhého stupně. Toho by bylo využito při vynášení více položek nákladu na dráhy s odlišnými parametry.\n\nByla plánována vylepšená verze motoru s označením Kestrel 2.\n\nMotor byl navrhut, aby byl stejně jako původní Kestrel tlakován z nádrží, ale měl létat na novém druhém stupni, který měl využívat slitiny 2195 hliníku a lithia, nikoliv hliníku 2014 použitého na druhém stupni Falconu 1. Změny motoru měly zahrnovat těsnější tolerance ke zlepšení soudržnosti, vyššího specifického impulsu a nižší hmotnosti. Vývoj motoru byl zastaven, protože se SpaceX zaměřila na větší raketu Falcon 9 v1.0, která na druhém stupni využívala motorMerlin 1C.\n\n"}
{"id": "1284010", "url": "https://cs.wikipedia.org/wiki?curid=1284010", "title": "Torontská škola", "text": "Torontská škola\n\nTorontská škola je označení skupiny pedagogů působících na Torontské univerzitě, kteří se zabývali mediálními teoriemi Harolda Innise a následně Marshala McLuhana. Hlavním bodem této školy byl technologický komunikační determinismus, který připisuje významný, ba přímo dominantní, vliv mediálních nosičů na uzpůsobení sociální a kulturní formace obyvatel. Technologický determinismus tvrdí, že účinky na společnost jsou možné nezávisle na přenášeném mediálním obsahu.\n\nSpolu s Innisem a McLuhanem patří do tzv. torontské školy i antropolog Edmund Snow Carpenter.\n\nMezi stěžejní díla torontské školy patří čtyři publikace. Dvě z nich pochází od autora Harolda Innise a zbylé dvě jsou od Marshalla McLuhana. Do češtiny bylo přeloženo jen jedno dílo.\n\nKniha od Harolda Innise publikovaná v roce 1950 na Torontské univerzitě. Název lze přeložit jako Říše a komunikace. Skládá se z šesti Innisových přednášek vedených na zmíněné univerzitě v roce 1948. V díle se autor zabýval rozsáhlým historickým průzkumem toho, jak média ovlivňují vzestup a pád říší.\n\nKniha od Harolda Innise poprvé publikována v roce 1951. Pro anglické slovo \"bias\" neexistuje český ekvivalent a v kontextu sdělení má vždy (mírně) odlišný význam. Volně přeložený název by mohl znít Zaujatá komunikace.\n\nJedná se o sbírku esejů, které pojednávají o vztazích mezi komunikačními prostředky dané společnosti s obecnou schopností společnosti udržet si kontrolu nad vývojem těchto technologií. Innis hovoří o politické a ekonomické síle, která měnila společnost a poukazuje na významnou roli komunikace, která má vliv na přeměnu společnosti. Innis přišel s pojmem monopol vědění.\n\nKniha od Marshalla McLuhana byla publikována v roce 1962. Český překlad by zněl Gutenbergova galaxie. Tato kniha proslavila svého autora na akademickém poli.\n\nAutor pojednává o vývoji komunikace. Zabývá se ústní a tištěnou oblasti mediálních obsahů, taktéž pojednává o kulturálních studiích a mediální ekologii. Stěžejním bodem publikace je pojednání o tom, jak vývoj technologií změnil nejenom způsob komunikace, ale i způsob, jak nahlížíme a poznáváme svět.\n\nKniha, vydaná v roce 1964, se dočkala i českého překladu v roce 1991 s názvem \"Jak rozumět médiím: extenze člověka.\" Autor média chápe jako extenzi člověka. Média následně působí na člověka, a to nejen svým obsahem, ale i sebou samotným (\"medium is message\"). Autor se též věnuje pojmu globální vesnice, který popisuje současný svět, který se \"smrsknul\" do jedné vesnice kvůli elektrickým moderním technologiím.\n"}
{"id": "1284011", "url": "https://cs.wikipedia.org/wiki?curid=1284011", "title": "Seznam dílů seriálu Kriminálka: Oddělení kybernetiky", "text": "Seznam dílů seriálu Kriminálka: Oddělení kybernetiky\n\nToto je \"'seznam dílů seriálu \"\".\n\n<onlyinclude></onlyinclude>\n\n"}
{"id": "1284012", "url": "https://cs.wikipedia.org/wiki?curid=1284012", "title": "Sedmilhářky", "text": "Sedmilhářky\n\nSedmilhářky (v anglickém originále Big Little Lies) je komediálně-dramatický televizní seriál vysílaný stanicí HBO. První řada měla celkem sedm dílů, přičemž premiéra prvního dílu proběhla v USA 19. února 2017 a premiéra posledního dílu 2. dubna 2017. Celou první řadu režíroval kanadský režisér Jean-Marc Vallée (\"Divočina\", \"Klub poslední naděje\", \"Královna Viktorie\") a scénář vytvářel David E. Kelley (\"Wonder Woman\", \"Mezi životem a smrtí\"). Jednotlivé díly mají délku 52–60 minut.\n\nPrvní řada si získala velice dobré hodnocení kritiků.\n\n"}
{"id": "1284013", "url": "https://cs.wikipedia.org/wiki?curid=1284013", "title": "Zpívaná mše", "text": "Zpívaná mše\n\nZpívaná mše, známá pod latinským názvem Missa cantata je forma římskokatolické tridentské mše. Od slavné mše (\"Missa solemnis\") se liší tím, že při ní není přítomen jáhen nebo podjáhen. Do roku 1960 nesla tato mše označení \"Missa cantata sine ministris\". Úkoly jáhnů při ní přebírá kněz. Při zpívané mši bývá většinou přítomen chór.\n"}
{"id": "1284016", "url": "https://cs.wikipedia.org/wiki?curid=1284016", "title": "Mariánské sousoší (Kácov)", "text": "Mariánské sousoší (Kácov)\n\nMariánské sousoší se sochami Čtrnácti svatých pomocníků, svatého Josefa a svatého Jana Nepomuckého v Kácově je významnou kulturní památkou doby baroka, která je dominantou náměstí a je urbanisticky svázána se zámkem.\n\nPrvní intenzivní období vztyčování mariánských sloupů začíná v Čechách po ukončení moru v roce 1680. Podnětem pro stavbu mariánských sousoší vyjadřujících díkůvzdání byly ale i jiné události. Druhá rozsáhlá etapa výstavby následovala po moru, který vypukl  v letech 1713–1714.  \n\nSkupina svatých známá pod jménem Čtrnácti svatých pomocníků je spojována se zvláštní důvěrou v účinnou pomoc při obtížích a v neštěstí. Ačkoli každý ze Čtrnácti svatých pomocníků měl dříve svůj svátek v kalendáři, byli ještě slaveni společně 8. srpna. Tento svátek však byl vypuštěn z církevního kalendáře (liturgického roku) při reformě v roce 1969. Změny vyšly z dokumentů II. Vatikánského koncilu a nových zásad pro liturgický rok. Podle nich svatí mají být slaveni zejména v místních církvích, ke kterým mají vztah. Celou církví jsou slaveny svátky svatých, kteří mají obecný význam. Tradice uctívání Čtrnácti svatých pomocníků přišla do Čech a na Moravu  přes Německo, původ je dokládán v přímořských státech Orientu. Nejnovější literatura  zdůrazňuje potřebu nového pohledu, jehož cílem je objevit v uctívání Čtrnácti svatých pomocníků lidovou moudrost a plodně ji využít. Jednotliví světci se mají chápat jako ochránci v každodenních trápeních a legendy jako ukazatele na cestě k uzdravení.\n\nSousoší nechala postavit roku 1730 Anna Marie Františka, velkovévodkyně toskánská. V roce 1736 je darovala Kácovu. Kácovská kronika uvádí, že vrcholová socha Neposkvrněného Početí Blahoslavené Panny Marie je vytvořena dle vzoru vztyčeného ve Florencii, další verze je v Zákupech. Kašna u monumentu byla zrušena. Za významné osoby podílející se na tvorbě sousoší jsou označováni sochaři Ondřej (Andreas) Dubke, J. Hofer, polír P. P. Bláha a kameník J. P. Baumgartner. J. P. Baumgartnerovi bylo v l. 1730–1733 vyplaceno za kamenické práce na mariánském sloupu. Umělecký historik O. Blažíček hodnotí plastiky O. Dubkeho jako prosté, hmotné a suše modelované.\n\nZ důvodu netradičního pojetí mariánského sloupu, kdy byl počet soch rozšířen o další dvě postavy svatého Josefa a svatého Jana Nepomuckého, nebyl mariánský sloup v Kácově dlouho vysvěcen.  \n\nSousoší prošlo řadou oprav a úprav. Za významné lze považovat tyto tři:  \nSousoší je významnou kulturní památkou. Je památkově chráněno od roku 1958 a evidováno v památkovém fondu Národního památkového ústavu. \n\nSousoší je vyhotoveno z červenohnědého pískovce (obelisk a podstavec), sochy jsou z šedobílého pískovce. Sousoší obsahuje sochy Čtrnácti svatých pomocníků, sochy Panny Marie, svatého Josefa a svatého Jana Nepomuckého, celkem tedy 17 soch. Na plastice jsou další reliéfy s okřídlenými anděly. Pohlednice monumentu z přelomu 19. a 20. století zobrazují kamenné odstraněné zábradlí.\n\nSochy na obelisku jsou umístěny v šesti úrovních, přičemž jednotlivé sochy se směrem k vrcholu postupně zmenšují. Sochy na nejnižším stupni na podstavci jsou pak v téměř lidské velikosti.\n\nNa vrcholu jako nejvyšší mezi svatými je socha Panny Marie s Ježíškem. Tato socha je otočena směrem ke kostelu a kolem hlavy má korunu dvanácti hvězd. U nohou Panny Marie je půlměsíc, symbol čistoty. Podle předpisu mají růžky půlměsíce směřovat dolů, zde jsou otočeny směrem vzhůru.\n\nNa druhé úrovni je socha svatého Josefa a svatého Jana Nepomuckého. Svatý Jan Nepomucký byl svatořečen v roce 1729, v době vzniku sousoší.\n\nNa třetí úrovni je svatá Barbora (tradiční atributy: dělo, kalich, princezna ve věži nebo s věží se třemi okny, s kalichem a hostií jako náznak podávání svatého přijímání v nebezpečí smrti, žena držící věž nebo peří páva jako symbolu nesmrtelnosti), která je zobrazena s kalichem a věží u nohou a s korunou na hlavě. Vedle je svatá Kateřina Alexandrijská (tradiční atributy: kolo pobité bodci, žena ve při s pohanskými filosofy, prsten), která drží v ruce meč, u nohou má kolo a na hlavě rovněž korunu.  \n\nNa čtvrté úrovni se nachází svatý Akátius (římský setník, tradiční atributy: svazek trnů, brnění, korouhev a štít). Je zde zobrazen s křížem, trnovou korunou a větvičkou s trny v ruce, vedle něj svatý Kryštof (tradiční atributy: obr, dravý proud, strom, muž s malým Ježíškem na zádech s holí) s Ježíškem na ramennou, svatá Markéta (pastýřka, tradiční atribut: žena nesoucí v ruce malý kříž, žena vedoucí spoutaného draka, žena stojící u, na nebo vedle mrtvého draka, věnec z perel, meč)  s drakem u nohou, knihou v levé ruce a ratolestí v pravé ruce, svatý Pantaleon (tradiční atributy: důtky, hřeb, jímž mu byli přibity ruce k hlavě, strom, kůl) s rukama sepjatýma a přibitýma k hlavě.  \n\nNa páté úrovni na patě obelisku na čtverhranných výstupcích podepřenými závitnicemi je socha svatého Blažeje (tradiční atribut: dvě svíce nebo dvě zkřížené svíce případně jedna svíce, poustevník ošetřující divoká zvířata, železný hřeben, muž léčící dusícího se chlapce) se svící, holí a mitrou. Na dalším výstupku je svatý Cyriak (tradiční atribut: drak, jáhen se spoutaným démonem, který mu někdy leží pod nohama, sepnuté ruce) v oděvu jáhna, jak přišlapuje ďábla a drží v ruce palmový list. Následuje svatý Jiří (tradiční atribut: drak, brnění, kopí, štít s křížem) s helmou, drží v ruce kopí a zabíjí draka. Na posledním výstupku je umístěn svatý Jiljí (tradiční atribut: šíp, laň) s kloboukem v ruce a doprovázený laní.  \n\nNa poslední šesté úrovni na podstavci sousoší je svatý Dionýsus (tradiční atribut: biskup nesoucí svou uťatou hlavu, hlava má někdy biskupskou čepici (mitru) a často roste kolem jeho krku réva jako symbol Krista a křesťanské lásky) s uťatou hlavou, svatý Vít (tradiční atribut: kohout jako symbol zmrtvýchvstání a bdělosti) s kohoutem v ruce a svatý Eustach (tradiční atributy: jelen s krucifixem, bronzový býk), který je prostovlasý,  má na tváři vousy, u nohou býka a v ruce knihu a svatý Erasmus (tradiční atributy: rumpál, plachetnice) a s rumpálem v ruce a mitrou na hlavě. \n\nAnna Marie Františka, velkovévodkyně toskánská, prováděla na svých panstvích rozsáhlé přestavby a budovala sousoší se složitým ikonografickým programem. Veškeré stavby osobně vedl Václav Špaček (1689–1751). Dnes je hodnocen jako významný architekt, jehož tvorba jde nad rámec pouhé architektury a přibližuje podstatu barokního vnímání, prožívání a užívání života.  \n"}
{"id": "1284035", "url": "https://cs.wikipedia.org/wiki?curid=1284035", "title": "3-methylpyridin", "text": "3-methylpyridin\n\n3-methylpyridin (také nazývaný 3-pikolin nebo β-pikolin) je organická sloučenina, jeden z pikolinů. Je prekurzorem pyridinových derivátů používaných ve farmaceutickém a zemědělském průmyslu. Stejně jako u ostatních pyridinů se jedná o bezbarvou slabě zásaditou kapalinu se silným zápachem. Jeho oxidací vzniká kyselina nikotinová.\n\n3-methylpyridin se průmyslově vyrábí reakcí akroleinu s amoniakem:\n\nPři reakci také vzniká pyridin jako důsledek dealkylace 3-methylpyridinu oxidovýmn katalyzátorem.\n\nTuto látku lze rovněž získat jako vedlejší produkt výroby pyridinu z acetaldehydu, formaldehydu a amoniaku. Také se dá vyrobit dehydrogenací 3-methylpiperidinu, jenž se získá hydrogenací 2-methylglutaronitrilu.\n\n3-methylpyridin se používá jako prekurzor některých agrochemikálií, jako je například chlorpyrifos. Chlorpyrifos se vyrábí z 3,5,6-trichlor-2-pyridinolu, jenž se tvoří z 3-methylpyridinu, meziproduktem je 3-kyanopyridin:\n\n3-kyanopyridin je také prekurzorem 3-pyridinkarboxamidu, jenž je zase prekurzorem pyridinkarbaldehydů:\n\nPyridinkarbaldehydy se používají k výrobě protijedů vůči organofosfátovým inhibitorům acetylcholinesterázy.\n"}
{"id": "1284044", "url": "https://cs.wikipedia.org/wiki?curid=1284044", "title": "Česko na evropském poháru juniorů ve sportovním lezení", "text": "Česko na evropském poháru juniorů ve sportovním lezení\n\nSeznam českých medailistů na evropském poháru juniorů ve sportovním lezení ukazuje české medailisty jak v celkovém hodnocení, tak i z jednotlivých kol EPJ.\n\n\"(další umístění českých závodníků viz články k jednotlivým ročníkům EPJ)\"\n\nJiž na prvních závodech v roce 1996 v lezení na obtížnost měla Česká republika tři medailisty. Tři medaile získal Daniel Kadlec, bronzovou, zlatou a stříbrnou v kategorii A, celkově skončil druhý. Šárka Obadalová skončila celkově třetí v kategorii B, získala zlato a bronz, v roce 1997 skončila celkově na druhém místě. Druhou českou medailistkou se stala v roce 1996 Veronika Hunková, získala bronz v kategorii juniorů na závodech v Bernu.\n\nV roce 2000 a 2001 se stal Tomáš Mrázek v lezení na obtížnost v juniorské kategorii vítězem Evropského poháru juniorů. V roce 2001 zároveň také vicemistrem světa a juniorským mistrem světa, ve světovém poháru obsadil celkově třetí místo.\n\nV roce 2001 zvítězila Tereza Kysliková v lezení na obtížnost v kategorii B a o rok později skončila na druhém místě.\nV roce 2003 vyhrála Silvie Rajfová celkově v lezení na obtížnost v kategorii B, další dva roky se udržela na druhém místě a později se stala na dalších dvacet let jednou z mála českých lezkyň, které získaly medaile na nejdůležitějších světových závodech v obtížnosti a boulderingu.\n\nV letech 2004-2008 získal Martin Stráník v lezení na obtížnost pětkrát po sobě stříbrnou medaili v celkovém umístění postupně ve všech kategoriích.\n\nV letech 2007 a 2008 zvítězil Adam Ondra suverénně v lezení na obtížnost v kategorii B a od následujícího roku se drží na špičce nejen ve světovém poháru mezi dospělými v obtížnosti i boulderingu.\n\nV roce 2012 zvítězil Jan Kříž celkově v lezení na rychlost v kategorii A, v roce 2011 a 2013 skončil druhý, v roce 2015 na třetím místě.\n\nV roce 2016 zvítězil Jakub Konečný v lezení na obtížnost v kategorii A.\n\n"}
{"id": "1284047", "url": "https://cs.wikipedia.org/wiki?curid=1284047", "title": "Mariánská vinařská stezka Břestek–Buchlovice", "text": "Mariánská vinařská stezka Břestek–Buchlovice\n\nMariánská vinařská stezka Břestek–Buchlovice je cyklostezka spojující obce Břestek a Buchlovice ve Zlínském kraji. Délku má 800 metrů a vede místy, kudy před tím procházela polní cesta. Trasa stezky připomíná někdejší poutní cestu, po níž věřící putovali na Mariánskou pouť na Velehrad.\n\nNa tělese cyklostezky dělníci pracovali během podzimu 2012 a otevřeli ji ten rok v listopadu. Její trasa vede kolem kapličky v břestecké části Hložek a na její trase jsou dále zbudovaná dvě odpočívadla vybavená informačními tabulemi, stojany na kola, lavičkami či odpadkovými koši.\n"}
{"id": "1284055", "url": "https://cs.wikipedia.org/wiki?curid=1284055", "title": "Flatpak", "text": "Flatpak\n\nFlatpak (výslovnost [ˈflætˌpæk]; dříve xdg-app) je utilita pro nasazení softwaru, správu balíčků a virtualizaci aplikací pro operační systém Linux. Flatpak poskytuje sandbox prostředí Bubblewrap, v němž mohou uživatelé spouštět aplikace izolované od zbytku systému. Aplikace využívající Flatpak potřebují povolení od uživatele, aby mohly ovládat hardwarová zařízení nebo přistupovat k souborům uživatele.\n\nPůvodní myšlenka na vytvoření podobné technologie byla poprvé navržena v roce 2013 Lennartem Poetteringem a následně blíže popsána v roce 2014.\n\n\n"}
{"id": "1284056", "url": "https://cs.wikipedia.org/wiki?curid=1284056", "title": "Aspersorium", "text": "Aspersorium\n\nAspersorium (z latinského \"aspergere\", pokropit) je přenosná nádoba na svěcenou vodu, do které se namáčí kropáč (\"aspergil\") při žehnání svěcenou vodou v římskokatolické církvi. V přeneseném významu může jít i o kropenku. Osoba nesoucí aspersorium se nazývá asperferář. \n\n"}
{"id": "1284061", "url": "https://cs.wikipedia.org/wiki?curid=1284061", "title": "Eulogická modlitba", "text": "Eulogická modlitba\n\nEulogická (žehnací) modlitba je modlitba žehnání. V katolické církvi ji může pronášet každý pokřtěný člověk i když některá žehnání jsou tradičně vyhrazena ordinovaným služebníkům. Liturgické žehnání se skládá ze dvou hlavních částí: čtení Božího slova a vlastního obřadu žehnání. Struktura je následující: \n\n\nTexty používané při jednotlivých žehnáních jsou předepsány v benedikcionálu. Např. žehnání snoubencům, žehnání nemocných, žehnání domova a další.\n"}
{"id": "1284062", "url": "https://cs.wikipedia.org/wiki?curid=1284062", "title": "Portland Building", "text": "Portland Building\n\nPortland Building je budova na 5. avenue v centru města Portland v americkém státě Oregon. Vznikla v roce 1982, její stavbu nařídil starosta Frank Ivancie s odůvodněním, že historická Portlandská radnice z roku 1895 nestačí pro potřeby městského úřadu. Město také část prostor pronajímá komerčním subjektům pro obchody nebo kanceláře. Stavba stála 29 milionů dolarů.\n\nBudova má patnáct pater a je vysoká 70,4 metru, celková vnitřní plocha činí 8100 m². Navrhl ji architekt Michael Graves a patřila k průkopnickým stavbám postmoderního stylu. Jako polemika se strohostí moderní architektury obsahuje množství hravých detailů, jako je členění na sokl, dřík a hlavici nebo barevné obklady fasády vytvářející obrazce ve tvaru písmene Y, symbolicky vyjadřující, že radnice je oporou města. Nápadným prvkem jsou malá okna a ornamentální girlandy jako výraz otevřenosti vůči příchozím. Před budovou se nachází 10 m vysoká měděná socha \"Portlandia\" od Raymonda Kaskeye z roku 1985.\n\nV roce 1983 stavba získala cenu American Institute of Architects a roku 2011 byla zapsána do Národního registru historických míst Spojených států amerických. Je však také kritizována jak z estetických, tak i praktických důvodů, místní tisk ji označuje za bílého slona.\n\n"}
{"id": "1284063", "url": "https://cs.wikipedia.org/wiki?curid=1284063", "title": "Infulář", "text": "Infulář\n\nInfulář nebo mitrista je ministrant insignář, který při pontifikální mši drží biskupovi mitru nebo solideo, podle toho, co biskup zrovna nepoužívá. Pokud koncelebruje více biskupů, mohou mít odpovídající počet infulářů. Ministranti při manipulaci s biskupskými insigniemi používají bílý nezdobený pruh látky, podobný žehnacímu velu, aby byla mitra i biskupská berla uchráněna před možnými skvrnami.\n"}
{"id": "1284064", "url": "https://cs.wikipedia.org/wiki?curid=1284064", "title": "Quick, Draw!", "text": "Quick, Draw!\n\nQuick, Draw! (v překladu Rychle, maluj!) je online hra, v níž hráč kreslí obrázek a umělá inteligence hádá, co kreslí. Umělá inteligence se podle kreseb učí, čímž zvyšuje možnost správného uhádnutí v budoucnu. Hra je velice podobná hře Pictionary, v obou má hráč na kreslení dvacet sekund. Věci, které má hráč kreslit, jsou předem určené a mohou být snadné, jako například „noha“, ale i obtížné, jako „migrace zvířat“.\n\n"}
{"id": "1284067", "url": "https://cs.wikipedia.org/wiki?curid=1284067", "title": "Neil Gorsuch", "text": "Neil Gorsuch\n\nNeil Gorsuch (* 29. srpna 1967) je právník ze Spojených států amerických, od 10. dubna 2017 jeden ze soudců Nejvyššího soudu Spojených států amerických.\n\nDo funkce byl nominován prezidentem Donaldem Trumpem 31. ledna 2017 na místo uvolněné od úmrtí Antonina Scalii v únoru 2016, 7. dubna 2017 jeho nominaci schválil Senát Spojených států amerických a Gorsuch se úřadu ujal 10. dubna 2017.\n\nBakalářský titul získal na Kolumbijské univerzitě v roce 1988, pak získal v roce 1991 doktorát z práv na Harvardově univerzitě a v roce 2004 Ph. D. na Oxfordské univerzitě.\n"}
{"id": "1284070", "url": "https://cs.wikipedia.org/wiki?curid=1284070", "title": "Administrativní dělení Kamerunu", "text": "Administrativní dělení Kamerunu\n\nKamerun je rozdělen do deseti regionů:\n"}
{"id": "1284073", "url": "https://cs.wikipedia.org/wiki?curid=1284073", "title": "Mezinárodní letiště Čúbu", "text": "Mezinárodní letiště Čúbu\n\nMezinárodní letiště Čúbu ( [Čúbu kokusai kúkó], IATA kód: NGO, ICAO: RJGG) je mezinárodní letiště v Japonsku ležící u města Tokoname v prefektuře Aiči a sloužící především městu Nagoja a celé oblasti Čúbu, v které se nachází. Bylo vybudováno na umělém ostrově v zálivu Ise přibližně 33 kilometrů jižně od Nagoji. Po svém otevření 17. února 2005 nahradilo v roli nejvýznamnějšího letiště oblasti letiště Nagoja.\n\nV dubnu 2017 bylo toto letiště leteckou základnou pro letecké společnosti All Nippon, Jetstar Japan a AirAsia Japan.\n\n"}
{"id": "1284085", "url": "https://cs.wikipedia.org/wiki?curid=1284085", "title": "Olle Bexell", "text": "Olle Bexell\n\nKarl Olof Alfred \"Olle\" Bexell (14. června 1909 Luleå – 6. ledna 2003 Uppsala) byl švédský atlet, desetibojař, mistr Evropy z roku 1938.\n\nV desetiboji startoval na olympiádě v Berlíně v roce 1936, kde skončil sedmý. O dva roky později v Paříži se stal v této disciplíně mistrem Evropy. Jeho nejlepší výkon v desetiboji 6781 bodů pochází z roku 1937.\n\n"}
{"id": "1284086", "url": "https://cs.wikipedia.org/wiki?curid=1284086", "title": "Hornická kulturní krajina Jáchymov", "text": "Hornická kulturní krajina Jáchymov\n\nHornická kulturní krajina Jáchymov je část krajinného celku, která byla ministerstvem kultury České republiky v souladu se zákonem o státní památkové péči prohlášena dne 17. ledna 2014 za památkovou zónu. Památkově chráněná zóna zaujímá rozlohu 1346 ha na katastrálním území Jáchymov v okrese Karlovy Vary. Hornická kulturní krajina Jáchymov byla součástí česko-německého projektu Montanregion Krušné hory - Erzgebirge, jehož cílem byl zápis krušnohorského montánního regionu na seznam Světového dědictví UNESCO.\n\nPříprava vyhlášení krajinné památkové zóny probíhala ve spolupráci s Národním památkovým ústavem ČR, který zpracoval příslušné podklady, a byla konzultována rovněž na mezinárodní úrovni s ohledem na projekt Montanregion Krušné hory – Erzgebirge.\n\nPředmětem ochrany je krajina s mimořádným množstvím pozůstatků montánní činnosti. Zahrnuje stará důlní díla s technickými a technologickými zařízeními, včetně pinek, sejpů, propadlin, hald a vodních příkopů a rovněž architekturu, vzniklou v souvislosti s montánní činností ve městě a v přilehlém okolí. Součástí krajinné památkové zóny je město Jáchymov, které je samo o sobě městskou památkovou zónou, a okolní stará důlní díla, dále areál dolu Svornost a štola č.1 , Eliášské údolí s Heinzovým rybníkem, vodními příkopy a pozůstatky po těžbě rud, haldy a pinkový tah na žíle Schweizer na Novém Městě, oblast Tureckého vrchu a území pracovních táborů v okolí města Jáchymova.\n\nKromě Hornické kulturní krajiny Jáchymov byly v roce 2014 za krajinné památkové zóny v oblasti Krušných hor ještě prohlášeny Hornická kulturní krajina Abertamy - Horní Blatná - Boží Dar v Karlovarském kraji a v Ústeckém kraji pak Hornická kulturní krajina Háj - Kovářská - Mědník a Hornická kulturní krajina Krupka. Hlavním cílem vyhlášení těchto krajinných památkových zón je uchování obrazu těžby rud v oblasti Krušnohoři od 12. až do 20. století a zároveň také podpora udržitelného turismu a dalšího rozvoje uvedené oblasti.\n\nHornická krajina Jáchymov je jednou z pěti lokalit v Česku, které byly spolu s dalšími 17 oblastmi v Sasku zapsány pod souhrnným názvem Hornický region Erzgebirge/Krušnohoří 6. července 2019 na Seznam světového dědictví UNESCO.\n"}
{"id": "1284101", "url": "https://cs.wikipedia.org/wiki?curid=1284101", "title": "Ladies Open Lugano", "text": "Ladies Open Lugano\n\nLadies Open Lugano, oficiálním sponzorským názvem Samsung Open presented by Cornèr, je profesionální tenisový turnaj žen hraný v jihošvýcarském Luganu, ležícím v ticinském kantonu. Od sezóny 2017, kdy byl založen, se řadí do kategorie WTA International jako druhá švýcarská událost v této úrovni ženského tenisu po gstaadském WTA Swiss Open, hraném v červenci. \n\nPremiérový ročník proběhl pod názvem Ladies Open Biel Bienne na krytých dvorcích s tvrdým povrchem ve Swiss Tennis Arena Švýcarského národního tenisového centra Karla-Heinze Kippa, ležícího v ulici Rogera Federera. Kapacita arény činila přibližně 2 500 diváků. Náklady na výstavbu nové haly, jejímiž zadavateli se staly tenisový svaz Swiss Tennis a Federální úřad pro sport (Bundesamt für Sport), dosáhly částky 8,5 milionu švýcarských franků. Otevření bylo naplánováno na únor 2017. V sezóně 2018 došlo k přesunu dějiště do Lugana, ležícího na jihovýchodě Švýcarska, s upřesnění názvu na Ladies Open Lugano a změnou povrchu z tvrdého v hale na otevřené antukové dvorce klubu TC Lido Lugano. \n\nSkupina InfrontRingier Sports & Entertainment Switzerland AG, se sídlem v Zugu, je držitelem licence a mediálních práv. Živé televizní přenosy zprostředkovává veřejnoprávní společnost SRG SSR.\n\nRozpočet události, hrané v dubnovém termínu, k roku 2018 dosáhl 250 000 amerických dolarů, což turnaji dávalo možnost účasti jedné hráčky z první desítky žebříčku WTA. Do soutěže dvouhry nastupuje třicet dva tenistek a čtyřhry se účastní šestnáct párů.\n\nV premiérovém ročníku, konaném v sezóně 2017, získala svůj první titul na okruhu WTA Tour 17letá Češka Markéta Vondroušová. \n\n"}
{"id": "1284109", "url": "https://cs.wikipedia.org/wiki?curid=1284109", "title": "Godtfred Holmvang", "text": "Godtfred Holmvang\n\nGodtfred Holmvang (7. října 1917 Bærum - 19. února 2006 Vancouver) byl norský atlet, desetibojař, mistr Evropy z roku 1938.\n\nV roce 1948 se stal mistrem Evropy v desetiboji ve svém osobním rekordu 6 566 bodů. O dva roky později v Londýně obsadil v olympijské soutěži desetibojařů desáté místo. Po skončení sportovní kariéry vystudoval práva, působil mj. jako právník v OSN.\n\n"}
{"id": "1284118", "url": "https://cs.wikipedia.org/wiki?curid=1284118", "title": "Mořic Sasko-Altenburský", "text": "Mořic Sasko-Altenburský\n\nMořic Sasko-Altenburský (24. října 1829 - 13. května 1907) byl členem sasko-altenburského vévodského rodu a otcem vévody Arnošta II.\n\nMořic se narodil jako třetí syn, ale druhý přeživší vévody Jiřího Sasko-Altenburského a Marie Luisy Meklenbursko-Zvěřínské (dcera Fridricha Ludvíka Meklenbursko-Zvěřinského a jeho první manželky Jeleny Pavlovny Romanovové).\n\nMořic se v Meiningenu 15. října 1862 oženil s Augustou Sasko-Meiningenskou, dcerou Bernarda II. Měli spolu pět dětíː\n\n"}
{"id": "1284119", "url": "https://cs.wikipedia.org/wiki?curid=1284119", "title": "Ignace Heinrich", "text": "Ignace Heinrich\n\nIgnace Heinrich (31. července 1925 - 9. ledna 2003) byl francouzský atlet, desetibojař, mistr Evropy z roku 1950.\n\nDvakrát startoval v desetiboji na olympiádě – v roce 1948 v Londýně vybojoval stříbrnou medaili, v roce 1952 v Helsinkách závod nedokončil. V roce 1950 se stal mistrem Evropy v desetiboji. Jeho osobní rekord 6 934 bodů pochází z roku 1951.\n\n"}
{"id": "1284121", "url": "https://cs.wikipedia.org/wiki?curid=1284121", "title": "David Parry-Jones", "text": "David Parry-Jones\n\nDavid Parry-Jones (25. září 1933 – 10. dubna 2017) byl velšský sportovní komentátor.\n\nNarodil se v jihovelšské obci Pontypridd a studoval na Merton College na Oxfordské univerzitě. V roce 1959 se stal novinářem se zaměřením na rugby. o tomto sportu také napsal několik knih. V šedesátých a sedmdesátých letech uváděl noční pořad \"Wales Today\". Dlouhodobě byla jeho partnerkou moderátorka Beti George. Od roku 2009 trpěl Alzheimerovou chorobou. Roku 2017 byl o páru a hlavně Parry-Jonesově nemoci natočen dokumentární film \"Beti and David: Lost for Words\". David Parry-Jones zemřel nedlouho po premiéře filmu v hospici v Penarthu ve věku 83 let.\n"}
{"id": "1284122", "url": "https://cs.wikipedia.org/wiki?curid=1284122", "title": "Clare Dimyon", "text": "Clare Dimyon\n\nClare B. Dimyon (* 1965) je britská učitelka a LGBT aktivistka.\n\nV roce 1982 se účastnila akce Embrace the Base, ženského protestního hnutí proti umístění amerických raket s jadernými hlavicemi v Greenham Common v anglickém hrabství Berkshire. V minulosti žila v Summertown, předměstí Oxfordu. V roce 1984 podle vlastního vyjádření zažila „život ohrožující sexuální atak“. V roce 1985 se poprvé zúčastnila festivalu LGBT hrdosti v Londýně. \n\nAngažovala se v organizaci Pride Solidarity. Od poloviny nultých let objížděla středo- a východoevropské země, účastnila se průvodů a festivalů hrdosti a podporovala tamní LGBT hnutí k aktivnímu zasazování se za svá práva. V květnu 2010 se ku příkladu účastnila historicky prvního Duhového Pride v Bratislavě a v červnu téhož roku také Queer Parade v Brně. O rok později, v červenci 2011 zavítala rovněž na první ročník festivalu Prague Pride. Již 12. června 2010 byla za toto své působení oceněna řádem Britského impéria (MBE). V předchozích dvou letech také vyzývala britské ambasády k vyvěšování duhových vlajek na podporu podobných slavností.\n"}
{"id": "1284129", "url": "https://cs.wikipedia.org/wiki?curid=1284129", "title": "Reismonka", "text": "Reismonka\n\nReismonka (\"Reissmanka, Rajsmonka, Worlowka, U Dubu\") je zaniklá usedlost v Praze 3-Žižkově, Stála v místech Sladkovského náměstí při Seifertově ulici. Na místě dvora s kaplí stojí kostel svatého Prokopa (1903).\n\nVinice zde byla založena pravděpodobně již v 15. století, dvorec na ní postaven koncem 16. století. Na západě sousedila s dolní Sklenářkou, na jihu s horní Sklenářkou. Staroměstský měšťan a primátor Jiří Jan Reismann (uváděn také jako Jan Jiří Reissmann nebo Reismon) z Riesenberka držel pozemky a stavby kolem poloviny 17. století. Kromě vinice vlastnil na Žižkově také chmelnici a v Praze na Perštýně dům \"U Boží sukně\" - čp. 347-I. Jiří Jan Reismann byl od roku 1661 staroměstským radním. Dne 20. června 1674 jej povýšili do šlechtického stavu, získal erb a praedikát z Riesenberka. 2. ledna 1685 byl zvolen primátorem staroměstským. Zemřel 31. května roku 1694. Anna Dobšová, rozená Reismannová, odkázala dvůr záduší svatého Jindřicha v Praze. Dne 7. června 1843 koupil usedlost Karel svobodný pán Spens z Boodenu za 16.200 zlatých.\n\nOd usedlosti se táhla kamenná zeď jižně do kopce ke kostelu svatého Kříže. Obklopovala ji zahrada a vinice, zahradu doplňovaly gloriety, altánky se skleněnými zvonečky, jeskyně, rybníčky, vodotrysky a šnekovny. Uvnitř dvora v mišpulové zahradě stála kaple svatého Jana Nepomuckého s cibulovou věží. Roku 1850 byla kaple zrušena a na jejím místě postavena obytná budova, ve které zřídil Spens novou domácí kapli. Narození členové rodiny zde bývali křtěni a zemřelí pohřbeni. V říjnu roku 1869 při rušení kaple byly všechny ostatky přeneseny nejprve na Olšanské hřbitovy a odtud do rodinné hrobky Hemerky ze Stanmíru do Slaného.\n\nOd roku 1854 majitelé odprodávali části pozemků, poslední díl byl prodán 10. října 1871 pražskému měšťanovi Em. Kittlovi. Poté došlo ke zboření usedlosti a výstavbě činžovních domů.\nDochovala se pouze Boží muka přenesená na Smíchov a kalich, používaný při mši svaté v nově postaveném kostelu svatého Prokopa. Na něm je vyryt nápis: \"Na památku drahých rodičů Br. ze Spens-Boodenu. Reismanka 1841-1871. - 1904\".\n\nZa moru dal roku 1686 Jiří Jan Reismann postavit přibližně 5 metrů vysoká Boží muka, neboli \"morový sloup\", na rozcestí olšanské silnice a cesty k mlýnu Fliedermühle, pozdější Bezovce (křižovatka ulic Seifertova a Lipanská).\n\nKulatý sloup ze žehrovického tvrdého pískovce je postaven na čtverhranném podstavci, na němž je vytesán nápis. Čtyřhranná lucerna, která tvoří hlavici sloupu, je kryta stříškou s křížem. Na podstavci kříže umístěného na stříšce je po straně nápis: \"Ode všeho zlého vysvoboď nás Pane!\". Pod lucernou v pásu pak: \"Girzi Jan Raisman z Riesenbercku\". Na čtyřech plochách lucerny jsou figury svatých.\n\nPrvní pole obsahuje modelované tělo Páně na kříži a nápis: \"Smilvg se nad nami.\" Obruba nese vytesané arabské číslice: 2, 4, 5, 6, 7, 8, 9, 10, 11 a 12. Číslo 12 se nachází pod nohama Páně. Druhé pole obsahuje reliéf svatého Šebestiána, nápis: \"Swaty Sebastiane orodvg za nas.\" a číslice 4, 5, 6, 7 a 8. Třetí pole vyplňuje reliéf svaté Rosalie. Čtvrté pole je místem pro svatého Rocha a příslušné invokace a číslice. Svatý Šebestián, svatá Rosalie a svatý Roch bývali vzýváni jako ochránci proti moru a často byli znázorňováni společně.\n\nV boku Páně je kopí, v těle svatého Šebestiána šíp, svatý Roch drží poutnickou hůl. Tyto atributy sloužily k vržení stínu na číslice - Boží muka tak byla také slunečními hodinami. U svaté Rosalie se atribut nedochoval.\n\nRoku 1895 byl sloup přenesen do staročeské vesnice v Národopisné výstavě konané ve Stromovce. Po jejím skončení putoval do zahrady Kinských na Smíchově.\n\n\n\n"}
{"id": "1284130", "url": "https://cs.wikipedia.org/wiki?curid=1284130", "title": "Svatováclavské lázně", "text": "Svatováclavské lázně\n\nSvatováclavské lázně stávaly na Novém Městě v Praze na místě dnešní ulice Dittrichova poblíž ČVUT.\n\nPodle pověstí kníže Václav na jedné ze svých projížděk zdejšími lesy spatřil bílého jelena. Ten svými kopyty rozryl zemi a na místě se objevil pramen vody. Knížeti voda zachutnala a rozhodl se zde vystavět studánku. Po čtyř stech letech na stejném místě při výstavbě Nového Města měl údajně Karel IV. postavit na počest svého předchůdce první lázně.\n\nHistoricky doložená je až empírová budova Svatováclavských lázní z roku 1839. Jednalo se o veřejné lázně s jednoduchým vnitřním zařízením. Voda pramenila vně budovy a musela se tudíž dovnitř ručně donášet a posléze ohřívat. Jednotlivé vany oddělovaly prkenné stěny. V roce 1844 došlo k modernizaci, při které vznikla i shromažďovací síň.\n\nSvoji historickou úlohu sehrála budova během revolučního roku 1848. 11. března svolal český spolek Repeal do Svatováclavských lázní nepovolené protestní shromáždění. Na něm přítomní ustanovili 27 členný Svatováclavský výbor, který císaři Ferdinandovi V. adresoval tzv. první pražskou petici.\n\nBudova byla prodána v exekuční dražbě a zbořena v roce 1908. Na jejich místě dnes částečně stojí domy čp. 337, 338, 349 a nově založená ulice Dittrichova. Původní popisné číslo lázní, 339, obdržela nová budova ČVUT na druhé straně ulice.\n\n\n"}
{"id": "1284131", "url": "https://cs.wikipedia.org/wiki?curid=1284131", "title": "Svatá Valburga", "text": "Svatá Valburga\n\nValburga (\"Valborg\", \"Walburga\", \"Waltpurde\", lat. \"Walpurgis\", \"Walpurga\", fr. \"Vaubourg\", \"Falbourg\", v Normandii \"Gauburge\" (tj. \"pevný hrad\") (kolem 710 Wessex – 25. únor 779, podle jiných zdrojů 780 Heidenheim) byla anglosaská princezna; činná jako misionářka, řeholnice řádu benediktinek a abatyše německého kláštera Heidenheim. Je uctívána katolickou církví jako světice.\n\nNarodila se v anglosaské říši jako šlechtická dcera, pravděpodobně jako jedno z mnoha dětí západosaského křesťanského krále Richarda z Wessexu a jeho ženy Wuny. Její otec se později vydal na pouť, byl svatořečen. Valburga je také považována za neteř svatého Bonifáce. V dětském věku, v 10 nebo v 11 letech, byla přijata na výchovu a vzdělání do kláštera Wimborne v Dorsetu. Tam strávila 26 let. Abatyše Tetta ji připravila na dráhu misionářky pro německojazyčné země.\n\nJejí dva bratři Wunibald a Wilibald z Eichstättu se po vzoru strýce Bonifáce rovněž stali misionáři. Putovali nejdříve do Říma, Willibald odtamtud dále do Jeruzaléma. Na papežovu žádost byli vysláni na jihoněmecká územíː Wunibald do Heidenheimu ve Frankách a Wilibald do Eichstättu, kde založil biskupství a 45 let tam působil jako biskup.\n\nPo bratrech opustila vlast také Valburga, přeplavila se přes kanál a v doprovodu dalších řeholnic došla do Antverp. Provázela ji Hugeburka, která později napsala životopisnou legendu o Valburce a jejích bratrech Wilibaldovi a Wunibaldovi, dále jejich příbuzná Lioba z Tauberbischofsheimu, a další sestry. Prožily na moři bouři, kterou Valburga překonala modlitbou. Proto je uctívána jako patronka cestujících na lodi a patronka proti námořní bouři.\n\nPůsobila v klášteře v Tauberbischofsheimu, kteý vedla Lioba. Po smrti bratra Wunibalda v Heidenheimu roku 761 převzala Valburga jeho mužský klášter a misijní stanici. Rozšířila je o ženský klášter, v té době jeden z nejvýznamnějších v křesťanské střední Evropě.\n\nWalburžin první životopisec Wolfhard z Herriedenu kolem roku 900 ji označil za divotvůrkyni a popsal některé její zázraky. Podle něj zachránila dítě před smrtí hladem a při další cestě za nemocnou dívkou byla napadena psy, před nimiž ji ochránila modlitba. Podle jiných verzí zachránila dítě ze zubů zuřivého psa, uzdravila mnohé nemocné děti a šestinedělky. Proto je jejich patronkou.\n\nDatum úmrtí je 25. únor 779 nebo 780, ke smrti ji zaopatřil bratr Willibald. Oba byli později pohřbeni v Heidenheimu. O sto let později byla jejich těla přenesena do Eichstättu.\n\nSvatořečení se slaví 1. května, respektive již v předvečer 30. dubna, jindy se slaví den úmrtí 25. února nebo svátek translace relikvií 25. dubna. Za svatou ji prohlásil roku 870 papež Hadrián II. u příležitosti přenesení Valburžina těla.. Svátek se slaví vždy v benediktinských klášterech, v 11. století se o jeho šíření zasloužil kolínský arcibiskup Anno II., který Valburžinu lebku a berlu donesl roku 1069 na horu Walberberg. Dalším centrem jejího kultu byl klášter Monheim ve Švábsku. \nPatronka proti hladu, nouzi a nemocem (moru, kašli). Její socha v černé kutně s holí abatyše ovinutou hadem jako symbolem zdraví stávala v lékárnách, někdy držela v ruce klíč od lékárny. Prodával se hojivý olej, který údajně prýštil z kamene, pod kterým byla pohřbena. Bývá uctívána také v Česku, Rakousku, Anglii, Belgii, Nizozemí, v severní Francii a Španělsku (zejména ve městech Chester, Antverpy, Gröningen, Oudenaarde, Weilburg, Veurne), v klášterech v Essenu, Heiligenkreuzu či v Meschede, v katedrálách v Münsteru či Valladolidu). Na venkově, hlavně na horách, se stavěly poutní Valpuržiny kaple, také na Svatojakubské cestě. Je jí zasvěcena zámecká kaple v Hrádku u Sušice.\n\n\n"}
{"id": "1284132", "url": "https://cs.wikipedia.org/wiki?curid=1284132", "title": "Kostel svatého Petra a Pavla (Rančířov)", "text": "Kostel svatého Petra a Pavla (Rančířov)\n\nKostel svatého Petra a Pavla se nachází na severovýchodním okraji obce Rančířov. Je to farní kostel římskokatolické farnosti Rančířov u Jihlavy. Jde o jednolodní gotickou stavbu s románským jádrem a pozdější barokní přestavbou. Kostel stojí uprostřed hřbitovního areálu ohrazeném zdí, součástí zdi jsou dvě barokní brány. Při kostele stojí boží muka z 18. století a pamětní kámen. Kostel je chráněn jako kulturní památka České republiky.\n\nKostel byl postaven snad někdy v druhé polovině 13. století, nicméně se také uvádí datace zhruba třicátých let 13. století, také se uvádí rok 1400, který je zmiňován na letopočtu uvnitř kostela. Mezi lety 1305 a 1530 kostel spadal pod patronát premonstrátů v Gerasu v Rakousku. V roce 1530 přešel kostel pod patronát města Jihlavy. Kolem roku 1400 byl kostel přestavěn, byl goticky zaklenut a mezi lety 1442 a 1443 byl v kostele upraven krov střechy. Ve čtyřicátých letech 15. století byl kostel opět přestavěn, bylo zbořeno původní kněžiště a bylo postaveno nové, v tu dobu také byla přistavěna sakristie na severním okraji kostela a také byla nejspíš přistavěna kaple svatých Tří králů. \n\nV roce 1662 byl kostel silně poničen, nicméně jedna část kostela byla opravena. V tu dobu také byl kostel zasvěcen svatému Havlovi, ale při další kontrole v roce 1670 se již uvádí opět zasvěcení svatým Petru a Pavlovi. V roce 1663 byl kostel opravován, byla v tu dobu opravena kaple svatých Tří králů a také byl přelit původní zvon. Dva zvony byly také pořízeny a pověšeny do zvonice, která pak byla stržena a byla postavena nová hranolová věž. V letech 1784 až 1790 byl kostel opět upravován a byl přestavěn závěr kněžiště a mezi lety 1792 a 1793 byla postavena sakristie na jižním okraji kostela. Mezi lety 1853 a 1854 byl kostel opraven včetně střechy, postupně byly opraveny i krovy a věžní báň. V roce 1900 pak byl interiér kostela přebudován. V roce 2009 byla rekonstruována socha, která byla součástí jednoho z náhrobků přilehlého hřbitova, později byla umístěna do interiéru kostela. V témže roce byl kostel kompletně odvlhčen.\n\n\n"}
{"id": "1284137", "url": "https://cs.wikipedia.org/wiki?curid=1284137", "title": "Podhájský potok (přítok Hadovky)", "text": "Podhájský potok (přítok Hadovky)\n\nPodhájský potok je vodní tok v Tepelské vrchovině na rozhraní okresů Cheb v Karlovarském kraji a Tachov v Plzeňském kraji. Je pravostranným přítokem Hadovky. Délka toku měří 11,2 km. Plocha jeho povodí činí 23 km².\n\nPotok pramení pod Beranovským vrchem (739 m), 1 km JJV od Bezvěrova, 1 km JJZ od Beranovky v nadmořské výšce 710 m. Otevřenou krajinou teče východním směrem. V nivě potoka u jeho levého břehu roste v remízku olšin nejmohutnější památná olše v Česku, pojmenované jako Beranovská olše. Potok pokračuje jižním až jihovýchodním směrem. Neprotéká žádnou vesnicí, míjí místo s pozůstatky šachet a odvalů zaniklého dolu na antimon, kde stávala osada Domaslavičky.\nZde už potok teče po hranici Karlovarského a Plzeňského kraje a přitéká do Přírodního parku Hadovka. Přírodním parkem protéká od západu k východu a přibližně 750 m severně od Domaslavi se vlévá do Hadovky jako její pravostranný přítok.\n"}
{"id": "1284139", "url": "https://cs.wikipedia.org/wiki?curid=1284139", "title": "Lembersko (krajinná památková zóna)", "text": "Lembersko (krajinná památková zóna)\n\nKrajinná památková zóna Lembersko byla prohlášena Ministerstvem kultury České republiky podle vyhlášky č. 208/1996 v roce 1996. Se svojí rozlohou 353 ha je jednou z nejmenších krajinných památkových zón v České republice. Z větší části leží na katastru Lvové, která je místní částí města Jablonné v Podještědí v okrese Liberec ve stejnojmenném kraji. V době vyhlášení bylo toto území součástí okresu Česká Lípa, k územní změně uvedených okresů došlo s platností od 1. 1. 2007.\n\nLembersko leží na území Zákupské pahorkatiny v nadmořské výšce 330 - 412 metrů, zhruba 4 km vzdušnou čarou jižně od hranic Chráněné krajinné oblasti Lužické hory. Představuje zvlněnou podhorskou krajinu, která na severu přechází v Lužický hřbet. Krajinná památková zóna zahrnuje bývalý lemberský zámecký park a přilehlé okolí mezi osadami Lvová, Kunová, Zpěvná, Markvartice a Kněžičky severovýchodně od Jablonného v Podještědí. Přirozenou osu krajinné památkové zóny tvoří Panenský potok, na němž jsou rybníky Dvorní, Pivovarský a Markvartický.\n\nV případě historické kulturní krajiny Lemberska je za prvořadý považován její duchovní význam, který je spojen s místním působením a odkazem svaté Zdislavy. Zdejší krajina, spojená s životem Zdislavy z Lemberka, bývala poutním místem již od druhé poloviny 13. století, tedy po sedm století před jejím svatořečením. Důležitým prvkem zdejší památkové zóny je však i její charakter komponované krajiny, konkrétně v prostoru kolem zámku Lemberka a Bredovského letohrádku.\n\nKromě zámku, který vznikl přestavbou někdejšího středověkého hradu Markvarticů, a Bredovského letohrádku s barokní zahradou, je na tomto území celá řada dalších světských i sakrálních staveb. Některé objekty, jako například hospodářský dvůr nebo pivovar, z něhož zůstaly jen polozřícené sklepy, zanikly v průběhu 20. století, mnohé jiné se však dochovaly, ať už v lepším či horším stavu.\n\nZachovalý je Palmův dvůr a bývalý mlýn u Markvartického rybníka, hrázděné domky v podzámčí Lemberka a některé další objekty, jako například šatlava z roku 1735 nebo bývalá pivovarská hospoda. Udržovaná je i tzv. Zdislavina studánka s empírovým glorietem z roku 1862. Méně zachovalá - na rozdíl od samotného zámečku - je barokní zahrada s třemi poničenými fontánami, pocházejícími z první poloviny 18. století, a vodárenská věž u Bredovského letohrádku.\n\nOd Bredovského zámečku ke studánce vede stará lipová alej, která byla vysazena na místě někdejší křížové cesty. Nedaleko studánky se nachází zanedbaná tzv. Zdislavina kaple (kaple Nejsvětější Trojice), která je podle některých úvah považována za původní místo hrobu Zdislavy z Lemberka, než byly její ostatky přemístěny do chrámu svatého Vavřince v Jablonném. Podle historických údajů se však jednalo o hřbitovní kapli, založenou až koncem 14. století posledním mužským potomkem rodu Markvarticů. Na začátku 19. století byla kaple upravena do podoby poutního místa, souvisejícího s kultem Zdislavy z Lemberka. Dalšími menšími sakrálními památkami v okolí Lemberka jsou Hejtmanská kaple a Kříž mrtvých.\n\n"}
{"id": "1284147", "url": "https://cs.wikipedia.org/wiki?curid=1284147", "title": "Brachychiton", "text": "Brachychiton\n\nBrachychiton (\"Brachychiton\") je rod rostlin z čeledi slézovité. Jsou to převážně opadavé stromy s jednoduchými střídavými listy s dlanitou žilnatinou a pětičetnými bezkorunnými květy, které se nejčastěji rozvíjejí v bezlistém stavu. Některé druhy mají ztlustlé kmeny a připomínají baobab. Plodem je souplodí dřevnatých měchýřků. Rod zahrnuje 31 druhů. Je rozšířen v Austrálii a v malé míře i na Nové Guineji. V Austrálii zasahují některé druhy i do vyprahlého srdce kontinentu.\nBrachychitony se pěstují v tropech a subtropech jako okrasné dřeviny. S brachychitonem topolovitým se lze setkat i ve Středomoří. Jsou také zdrojem vláken a potravy pro domorodé Aboridžince.\n\nBrachychitony jsou opadavé nebo řidčeji stálezelené, jednodomé či dvoudomé stromy dorůstající výšky až 45 metrů, případně keře. Některé druhy ze suchých oblastí (např. brachychiton skalní) mají ztlustlý kmen podobně jako baobab. Brachychiton topolovitý má hlízovitě ztlustlý hlavní kořen. Listy jsou střídavé, jednoduché, celistvé nebo dlanitě laločnaté či členěné, řapíkaté, s opadavými nebo vytrvalými palisty. Žilnatina je dlanitá. Květy jsou funkčně jednopohlavné, uspořádané v latách nebo hlávkách. Kalich je zvonkovitý, většinou pětičetný, zbarvený (nejčastěji červený, bledě zelený nebo bílý) a nahrazující chybějící korunu. Tyčinek je 10 až 30 a jsou nepravidelně nahloučené. Semeník je srostlý z 5 plodolistů a nese 5 čnělek zakončených štítovitými bliznami. Plodem je souplodí dřevnatých měchýřků obsahujících 2 až mnoho semen.\n\nRod brachychiton zahrnuje asi 31 druhů. Je rozšířen v Austrálii a na Nové Guineji. Převážná většina druhů roste v Austrálii, a to zejména v severních a západních oblastech kontinentu. Nejvíce druhů je uváděno z Queenslandu (asi 17), Západní Austrálie (12) a Severního teritoria (9), naopak ve Victorii a Jižní Austrálii roste pouze po jediném druhu. Na Nové Guineji se vyskytují 2 druhy, z toho jeden endemický. Rozsáhlý areál má zejména brachychiton topolovitý (\"B. populneus\") ve východních částech Austrálie, \"B. diversifolius\" na severu a \"B. gregorii\" v západní polovině kontinentu. Některé druhy rostou v oblastech blízko pobřeží (např. brachychiton javorolistý a \"B. discolor\" ve východní Austrálii), jiné zasahují do samotného vyprahlého srdce kontinentu.\nBrachychitony rostou ponejvíce v tropických oblastech s velmi výrazným obdobím sucha. V subtropických oblastech jižní Austrálie roste jen několik druhů.\n\nPřevážná většina druhů jsou opadavé stromy kvetoucí v bezlistém stavu. Některé druhy jsou poloopadavé a pouze brachychiton topolovitý je stálezelený. Listy opadávají povětšině v první polovině suchého období, u některých druhů z vlhčích oblastí (brachychiton javorolistý a \"B. discolor\") až na začátku období vlhkého.\nBrachychitony patří mezi živné rostliny housenek některých motýlů z čeledi babočkovití (\"Polyura sempronius\", \"Phaedyma shepherdi\"), modráskovití (\"Candalides helenita\", \"C. absimilis\", \"Anthene seltuttus\", \"Erysichton lineata\") a soumračníka \"Netrocoryne repanda\".\n\nRod \"Brachychiton\" je v rámci čeledi slézovité řazen do podčeledi \"Sterculioideae\", která byla v minulosti (před systémem APG) vedena jako samostatná čeleď \"Sterculiaceae\" (lejnicovité). Rod je dále členěn do 5 sekcí: \"Brachychiton\" (20 druhů), \"Trichosiphon\" (4), \"Poecilodermis\" (3), \"Oxystele\" (2) a \"Delabechea\" (2 druhy). V minulosti byl rod \"Brachychiton\" spojován s blízce příbuzným a podobným druhem \"Sterculia\" (lejnice). Podle výsledků molekulárních analýz náleží mezi nejblíže příbuzné rody \"Acropogon\" (25 druhů výhradně na Nové Kaledonii), \"Argyrodendron\" (4 druhy v jv. Asii a Austrálii) a monotypický australský rod \"Franciscodendron\".\n\nBrachychitony jsou v tropech a subtropech vysazovány jako okrasné dřeviny. Mezi nejčastěji pěstované náleží zejména brachychiton javorolistý, brachychiton skalní, \"B. discolor\" a kříženec \"B. hybridus\" (\"B. acerifolius\" x \"B. populneus\"). Brachychiton javorolistý je považován z jeden z nejkrásnějších červeně kvetoucích stromů světa. Pochází z pralesů ve východní Austrálii a je i v přírodě velmi nápadný, neboť v dospělosti převyšuje korunní patro pralesa. Ve Středomoří je dosti často pěstován brachychiton topolovitý.\n\nZ kůry brachychitonů získávali domorodí Aboridžinci vlákna používaná zejména ke zhotovování rybářských sítí a provazů. Od tohoto významu je odvozeno i domorodé jméno \"currajong\" (strom poskytující vlákno).\nVařená semena \"B. diversifolius\" a některých dalších druhů jsou jedlá. Aboridžinci také vyhledávají v suchých oblastech severní Austrálie mladé kořeny druhu \"B. multicaulis\" jako osvěžující potravu. Listy stálezeleného brachychitonu topolovitého slouží ve východní Austrálii v období sucha jako krmivo pro dobytek.\n\n"}
{"id": "1284150", "url": "https://cs.wikipedia.org/wiki?curid=1284150", "title": "Čivavská poušť", "text": "Čivavská poušť\n\nČivavská poušť (, ) je poušť, která pokrývá část Mexika a Spojených států amerických, kde se nachází v části západního Texasu, v jižním Novém Mexiku a v jihovýchodní Arizoně. V Mexiku zaujímá severní a střední část Mexické plošiny ohraničené na západě pohořím Sierra Madre Occidental a na východě severní částí pohoří Sierra Madre Oriental. Pokrývá severní oblast státu Chihuahua a většinu státu Coahuila, ale zasahuje také do států Durango, Zacatecas a Nuevo León. S rozlohou asi 362 000 km² je Čivavská poušť třetí největší pouští na západní polokouli a po Velké pánvi druhá největší v Severní Americe.\n\nPoušť leží ve srážkovém stínu pohoří Sierra Madre Occidental a Sierra Madre Oriental, která brání pronikání vlhkosti od Tichého oceánu a Mexického zálivu. Srážky se objevují během jednoho období v létě a na počátku zimy. Většina letních srážek spadne od konce června do začátku října během severoamerického monzunu, který přináší vlhký vzduch z Mexického zálivu. Vzhledem ke vnitrozemské poloze a vyšší nadmořské výšce od 600 do 1675 metrů má Čivavská poušť v létě mírnější podnebí než Sonorská poušť na západě. I přes to červnové denní teploty dosahují 35–40 °C. V zimě se občas objevují mrazy, a v severních oblastech se mohou vyskytovat dokonce sněhové bouře. Roční úhrn srážek se pohybuje v rozmezí 150–400 mm.\n"}
{"id": "1284152", "url": "https://cs.wikipedia.org/wiki?curid=1284152", "title": "Michal Seman", "text": "Michal Seman\n\nMichal Seman (* 8. dubna 1972) je bývalý český fotbalista, útočník.\n\nV české lize hrál za FC Dukla Příbram a FK Jablonec. Nastoupil v 85 ligových utkáních a dal 20 gólů. V nižších soutěžích hrál i za FK Frydrych Teplice, FC MUS Most, FK Mladá Boleslav, FK Spartak MAS Sezimovo Ústí a SK Hradec Králové.\n\n\n"}
{"id": "1284158", "url": "https://cs.wikipedia.org/wiki?curid=1284158", "title": "Nafúd", "text": "Nafúd\n\nNafúd, též Velký Nefúd, An Nafud nebo Al-Nefud, (, ṣahrā' al-nefud) je poušť na Arabském poloostrově v severní oblasti Saúdské Arábie. Je přibližně 290 kilometrů dlouhá, 225 kilometrů široká a její rozloha dosahuje 103 600 km². Jiné zdroje uvádějí rozlohu pouze 56 000 km².\n\nPoušť Nafúd je známá výskytem náhlých silných větrů. Patří mezi ergy, tj. písečné pouště s pohyblivými dunami, v nichž se nevyskytuje prakticky žádná vegetace. Nafúd tvoří duny cihlově červeného písku přesouvaného větrem. Srážky se objevují pouze jednou nebo dvakrát ročně. V některých nížinách, zejména v blízkosti pohoří Hidžáz, se vyskytují oázy, ve kterých se pěstují ječmen, zelenina, ovoce (např. datle). Nafúd je propojen se sousední pouští Dahná a vzdálenější Rub al-Chálí koridorem štěrků a písečných dun asi 1300 kilometrů dlouhým a 24–80 kilometrům širokým.\n"}
{"id": "1284159", "url": "https://cs.wikipedia.org/wiki?curid=1284159", "title": "Dahná", "text": "Dahná\n\nDahná () je poušť ve střední části Arabského poloostrova, na kterém spojuje poušť Nafúd na severu a Rub al-Chálí na jihu. Je dlouhá přes tisíc kilometrů, ale její šířka nepřesahuje 80 kilometrů. Je považována za hranici regionů Nadžd a al-Ahsa. Poušť tvoří vysoké duny načervenalého písku s obsahem oxidů železa.\n\nPod pouštním povrchem se ve vápencovém podloží nachází rozsáhlé a složité krasové podzemní prostory s chodbami dlouhými až několik kilometrů. Beduíni některé z nich používali jako zdroje vody. Poprvé byly systematicky zkoumány v roce 1981.\n"}
{"id": "1284160", "url": "https://cs.wikipedia.org/wiki?curid=1284160", "title": "Kyberon", "text": "Kyberon\n\nKyberon je česká heavy metalová skupina, která vznikla v roce 1999 původně pod názvem \"Maxmilián Dráp\". V roce 2001 skupina podepsala smlouvu s vydavatelstvím BMG Ariola již pod nynějším názvem Kyberon. V témže roce skupina vydala album \"2-0-0-1\", které doprovodil videoklip s názvem \"V atomový peci\". Skupina zaujala svou netradiční image a svými výhradně českými texty podpořené hutným zvukem kytary a kláves. V roce 2002 skupina postupně ukončila svou činnost, ale v roce 2017 došlo k jejímu obnovení v nové sestavě a prací na novém albu s názvem \"2-0-1-7\". Zároveň vyšlo jejich první album \"2 -0-0-1\" v digitální podobě ve vydavatelství Supraphonline.\n\n\n\n"}
{"id": "1284164", "url": "https://cs.wikipedia.org/wiki?curid=1284164", "title": "Sprint (rozcestník)", "text": "Sprint (rozcestník)\n\nSprint je pojem používaný ve více významech. \n\nKonkrétně se může jednat o: \n\n\n"}
{"id": "1284167", "url": "https://cs.wikipedia.org/wiki?curid=1284167", "title": "Termotisk", "text": "Termotisk\n\nTermotisk je technologie tisku, při které se obraz tiskne na speciální papír (termopapír), jenž mění barvu působením tepla. \n\nPrincip termotisku spočívá v tom, že tisková hlava obsahuje řadu polovodičových topných tělísek, které se zahřívají průchodem elektrického proudu a při styku s termo citlivou vrstvou papíru výrazně mění barvu (černá).\nTermotisk se hodí především pro tisk pokladních účtenek nebo potvrzení z platebních terminálů. Proto se tiskový materiál dodává zejména v kotoučcích s dutinkou. \nExistují i kotoučky ECL (Extra core less),které jsou bezdutinkové a umožňují tak vyšší návin materiálu.\nPro reklamní nebo prezentační účely lze kotoučky z termo papíru po obou stranách potisknout technologií ofsetového či flexo tisku. Potisky kotoučků mohou mít také bezpečnostní charakter. Využívají se především proti falšování dokladů např. jízdenky pro autobusovou dopravu, vstupenky apod.\n\nPři skladování produktů termotisku je nutno zachovat určité podmínky. Ideální skladovací podmínky pro všechny druhy papírů jsou při teplotě 20 ºC ±5 ºC a relativní vlhkosti 60 % ±10 %. Pro termocitlivý papír je také nutné dodržovat tyto podmínky skladování pro uchování kvalitního záznamu po garantovanou dobu trvanlivosti:\n\n\nV případě nedodržení skladovacích podmínek může dojít až ke ztrátě definovaných vlastností termopapíru.\n\nPro výrobu termocitlivých papírů se používají problematické chemikálie, například o bisfenol A, který patří mezi látky schopné narušovat hormonální systém. V Evropské unii byl proto zařazen na seznam látek vzbuzujících mimořádné obavy.\n\nhttps://www.stepa.cz/pokladni-kotoucky-termo\n"}
{"id": "1284169", "url": "https://cs.wikipedia.org/wiki?curid=1284169", "title": "Vyšší odborná škola a Střední průmyslová škola strojní, stavební a dopravní, Děčín", "text": "Vyšší odborná škola a Střední průmyslová škola strojní, stavební a dopravní, Děčín\n\nVyšší odborná škola a Střední průmyslová škola strojní, stavební a dopravní, Děčín, příspěvková organizace je státní příspěvková organizace, sídlící ve statutárním městě Děčín, která poskytuje všeobecné středoškolské vzdělání formou čtyřletého studia. Vznikla 1.9. 2012, když se sloučily dvě průmyslové školy.\n\nPůvodně se jednalo o dvě průmyslové školy, jež byly založeny před více než 100 lety. Mladší (1911), zato hlavní škola sídlí v Děčíně I, kdežto druhá (1872) se nachází na opačném břehu Labe v Děčíně VI.\n\nČtyřleté studium připravuje studenty pro činnosti související s navrhováním staveb, jejich přípravu a realizaci. Ti si po dvou roků studia vybírají svá zaměření. Konkrétně z: pozemní stavitelství, dopravní stavitelství a vodohospodářské stavby.\n\nČtyřleté studium připravuje studenty pro práci na železnici, nebo v oblasti firemní logistiky. Ti si po 1.roce studia vybírají svá zaměření. Konkrétně z: logistika v EU a železniční doprava a přeprava.\n\nČtyřleté studium připravuje studenty pro práci ve strojírenských firmách. Seznamují se se strojírenskými technologiemi, stroji a měřením s využitím výpočetní techniky. Ti si po dvou roků studia vybírají svá zaměření. Konkrétně z: počítačové aplikace ve strojírenství a lodě a lodní zařízení.\n\nČtyřleté studium připravuje studenty pro práci s informačními a komunikačními technologiemi a jejich využívání v kontextu informační společnosti. Ti si po dvou roků studia vybírají svá zaměření. Konkrétně z: zažízení silnoproudé elektrotechniky, elektrická trakce v dopravě a počítačové systémy.\n\nPřipravuje studenty pro studování na vysokých školách s technickým zaměřením. Ti si po dvou roků studia volí bloky se zaměřením na studium na technických VŠ.\n\nTento obor se zaměřením na železniční stavitelství má délku 3 roky a je vyučovaný jako jediný v republice.\n\nDélka oboru činí 3 roky. Architektura je zde propojena s pozemním stavitelstvím, dějinami a ochranou životního prostředí.\n\n"}
{"id": "1284173", "url": "https://cs.wikipedia.org/wiki?curid=1284173", "title": "Orarion", "text": "Orarion\n\nOrarion (řecky ὀράριον) je rozlišovací oděv diákona a subdiákona v pravoslavné církvi, orientálních církvích a východních katolických církvích. Jedná se o úzkou štólu různé délky obvykle širokou 127 milimetrů. Bývá vyrobena z brokátu, ozdobena vyšívanými kříži (třemi, pěti nebo sedmi) po celé své délce. Orarion symbolizuje křídla andělů.\n"}
{"id": "1284175", "url": "https://cs.wikipedia.org/wiki?curid=1284175", "title": "USS Nitze (DDG-94)", "text": "USS Nitze (DDG-94)\n\nUSS \"Nitze\" (DDG-94) je americký torpédoborec třídy \"Arleigh Burke\". Jednalo se o 44. jednotku své třídy. Postaven byl ve verzi Flight IIA. Pojmenován byl po Paulu H. Nitzem, tajemníkovi odboru námořnictva při ministerstvu obrany Spojených států v letech 1963 až 1967. Jeho domovským přístavem je Norfolk.\n\nPostaven byl v loděnicích Bath Iron Works v Bathu ve státě Maine. Do služby vstoupil dne 5. března 2005.\n\nDne 23. srpna 2016 byl \"Nitze\" při proplouvání v mezinárodních vodách v Hormuzském průlivu pronásledován 4 loďmi Íránských revolučních gard. Íránské lodě se ve vysoké rychlosti přiblížily na 275 metrů k torpédoborci, nedbaly varovných rádiových výzev a zvukových a světelných signálů. Dne 13. října 2016 ve čtyři hodiny ráno vypustil \"Nitze\" z Rudého moře střely s plochou dráhou letu BGM-109 Tomahawk na tři pobřežní radarová zařízení v Jemenu pod kontrolou povstalých Hútíů bojujících proti jemenské vládě jako odvetu za raketové útoky na americké válečné lodě USS \"Mason\" a USS \"Ponce\" v blízkosti průlivu Bab-al-Mandab vedené z jemenského pobřeží.\n"}
{"id": "1284176", "url": "https://cs.wikipedia.org/wiki?curid=1284176", "title": "Heinz London", "text": "Heinz London\n\nHeinz London (7. listopadu 1907 – 3. srpna 1970) byl německo/britský fyzik. Spolu se svým bratrem Fritzem Londonem byl průkopníkem v oblasti supravodivosti.\n\nLondon se narodil v Bonnu v liberální židovsko-německé rodině. Jeho otec Franz London byl profesorem matematiky na univerzitě v Bonnu a jeho matka Luise Burgerová byla dcerou prosperujícího textilního výrobce. Jeho otec zemřel na selhání srdce, když měl Heinz devět let. Největší vliv na Heinzovo dětství měl jeho starší bratr Fritz. Po celou dobu jejich života udržovali blízký vztah.\n\nHeinz následoval v jeho příkladu svého bratra a rovněž se rozhodl studoval fyziku, ale stal se experimentálním fyzikem a získal doktorát pod slavným fyzikem Francisem Simonem, věnujícím se supravodivosti.\n\nToto spojení také dalo Londonovi možnost opustit nacistické Německo. Frederick Lindemann pozval Francise Simona na Clarendon Laboratory na Oxfordské univerzitě v roce 1933 podpořen finanční podporou získanou od chemické společnosti ICI. \n\nPři práci v Oxfordu sdílel London pronajatý dům s bratrem Fritzem a švagrovou Edith. Bratři spolu vyvinuli v Londonovy rovnice.\n\nRoku 1936 peníze, které financovaly uprchlické vědci došly a Lindemann nemohl najít prostředky na nabídku pozic pro bratry Londonovy i pro mnoho dalších. London byl v juniorské pozici bez jakékoli naděje na změnu v Oxfordu, a tak přijal pozici na univerzitě v Bristolu. Fritz London čekal na nabídku v Oxfordu, která ale nikdy nepřišla a později přijal nabídku na Institutu Henri Poincaré v Paříži, v září 1939 po vypuknutí II. světové války se přestěhoval na Dukeovu univerzity.\n\nV roce 1940 byl Heinz označen jako \"nepřátelský cizinec\" a internován po nějaký čas na ostrově Man, ale později byl propuštěn a podílel se na britském jaderném programu. V roce 1942 získal britské občanství.\n\nHeinz London byl celoživotní silný kuřák a zemřel na rakovinu plic v roce 1970. Byl ateista.\n\nLondon studoval na univerzitě v Bonnu v letech 1926/1927, poté absolvoval šestiměsíční stáž v chemické výrobně pro Heraeus v Hanau.\n\nV roce 1929 strávil rok studia na Technické univerzitě v Berlíně-Charlottenburgu (dnes Technická univerzita v Berlíně) a následně na univerzitě v Mnichově.\n\nV roce 1931 získal doktorát u slavného fyzika Franze Simona, věnujícího se nízkým teplotám, v Breslau.\n\nLondon pracoval spolu se svým bratrem Fritzem Londonem na supravodivosti, přičemž objevili Londonovy rovnice při práci na Oxfordské univerzitě v Clarendon Laboratory.\n\nTyto rovnice podaly první vysvětlení Meissnerova efektu (a díky tomu vlastnosti supravodičů). Dále je znám jako vynálezce ředící chladničky, kryogenního zařízení, které používá kapalné helium.\n\nLondon byl zvolen členem Královské společnosti v roce 1961.\n"}
{"id": "1284179", "url": "https://cs.wikipedia.org/wiki?curid=1284179", "title": "Sugaring Season", "text": "Sugaring Season\n\nSugaring Season je páté studiové album anglické zpěvačky Beth Orton. Vydáno bylo dne 1. října 2012 vydavatelstvím ANTI-. Jde o zpěvaččino první album od roku 2006, kdy vydala desku \"Comfort of Strangers\". Album bylo nahráno v Portlandu ve studiu producenta Tuckera Martina. Na desce se podíleli například Marc Ribot, Eyvind Kang a Brian Blade. Kromě standardní verze vyšlo album také v deluxe edici, které obsahuje tři bonusové písně (coververze).\n\n\n"}
{"id": "1284181", "url": "https://cs.wikipedia.org/wiki?curid=1284181", "title": "John Poynting", "text": "John Poynting\n\nJohn Henry Poynting (9. září 1852 – 30. března 1914) byl anglický fyzik. Byl profesorem fyziky na Mason Science College po dobu dvaceti let v období 1880 až 1900, a poté působil na University of Birmingham, kde setrval až do své smrti.\n\nPoynting byl nejmladším synem Thomase Elforda Poyntinga, unitářského ministra. Narodil se na faře v Monton Unitarian Chapel v Eccles v Lancashire (jeho otec sloužil jako ministr od roku 1846 až do roku 1878). V mládí získal vzdělání v nedaleké školy provozované jeho otcem. V letech 1867 až 1872 absolvoval Owens College, nyní univerzita v Manchesteru, kde mezi jeho učitele fyziky patřili Osborne Reynolds a Balfour Stewart. Od roku 1872 do roku 1876 byl studentem na univerzitě v Cambridgi, kde získal vysoké vyznamenání za matematickou práci. V pozdních 70 letech 19. století pracoval v Cavendishově laboratoři v Cambridge pod Jamese Clerka Maxwella.\n\nObjevil Poyntingův vektor, který popisuje směr a velikost elektromagnetického toku energie a je používán v Poyntingově větě, což je tvrzení o zachování energie pro elektrické a magnetické pole. Tato práce byla poprvé zveřejněna v roce 1884. Provedl měření Newtonovy gravitační konstanty pomocí inovativních prostředků v roce 1893. V roce 1903 byl první kdo si uvědomil, že sluneční záření může být tvořeno malými částicemi. Toto bylo později pojmenováno jako Poyntingův–Robertsonův jev.\n\nObjevil torzní-prodlužovací spojení v konečném napětí pružnosti. To je nyní známé jako pozitivní Poyntingův jev v kruhu.\n\nPoynting a nositel Nobelovy ceny J. J. Thomson byli spoluautory multisvazkové vysokoškolské učebnice fyziky, která byla v tisku asi 50 let a měla široké využití během první třetiny 20. století. Poynting sepsal větší část z nich.\n\nByl mu udělen čestný magisterský titul v roce 1901 na Birmingham University.\n\nPoynting žil v 11 St Augustine Road v Edgbastonu se svou rodinou a zaměstnanci. Předtím bydlel v 66 Beaufort Road v Edgbastonu. Zemřel na diabetické kóma ve věku 61 let v 10 Ampton Road v Edgbastonu v roce 1914.\n\nKrátery na Marsu a na Měsíci jsou pojmenovány na jeho počest, podobně jako hlavní fyzikální budova University of Birmingham a oddělení společnosti, Poyntingovy fyzikální společnosti.\n\n"}
{"id": "1284182", "url": "https://cs.wikipedia.org/wiki?curid=1284182", "title": "Wilhelm Killing", "text": "Wilhelm Killing\n\nWilhelm Karl Joseph Killing (10. května 1847, Burbach (Severní Porýní-Vestfálsko) – 11. února 1923, Münster) byl německý matematik, který podstatně přispěl k teorii Lieových algeber, Lieových grup, a neeuklidovských geometrií.\n\nKilling studoval na univerzitě v Münsteru a napsal svou disertační práci pod vedením Karla Weierstrasse a Ernsta Kummera v Berlíně v roce 1872. V letech 1868 až 1872 vyučoval na gymnáziích. Stal se profesorem v semináři vysoké školy Collegium Astoria v Braunsbergu (dnes Braniewo v Polsku). Následně byl zvolen rektorem vysoké školy a předsedou městské rady. Jako profesor a správce byl Killing všeobecně oblíbený a respektovaný. Nakonec v roce 1892 se stal profesorem na univerzitě v Münsteru. V roce 1886 Killing i jeho manželka vstoupili do Třetího řádu sv. Františka.\n\nV roce 1878 psal v časopise Crelle's journal o prostorových formách a roku 1880 o výpočtech v hyperbolické geometrii. Když referoval o Weierstrassových přednáškách, zavedl hyperboloidní model, popsaný ve \"Weierstrassových souřadnicích'.\n\nKolem roku 1880 Killing vynalezl Lieovy algebry nezávisle na Sophusu Liem. V knihovně Killingovy univerzity nebyl skandinávský časopis, v němž Lie publikoval svůj článek. Lie byl později ve vztahu ke Killingovi nepřátelský a tvrdil, že vše co je platné již bylo prokázáno jím, a vše co je neplatné přidal Killing. Ve skutečnosti byla Killingova práce méně přísně logická. Killing měl vyšší cíle, pokud jde o klasifikaci grup, a učinil řadu neověřených dohadů, které se ale ukázaly být pravdivé. Protože Killingovy cíle byly tak vysoké, byl velmi skromný pokud jde o jeho vlastní zásluhy. \n\nOd roku 1888 do 1890 Killing v podstatě klasifikoval komplexní jednoduché Lieovy algebry s konečným počtem dimenzí a jako nezbytný krok ke klasifikaci Lieových grup vymyslel pojmy Cartanova subalgebra a Cartanova matice. Dospěl tak k závěru, že v podstatě jediné jednoduché Lieovy algebry jsou ty, jež jsou spojeny s lineárními, ortogonálními a symplektickými grupami, kromě několika ojedinělých výjimek. Cartanova disertační práce z roku 1894 byla v podstatě přesným přepisem Killingových objevů. Killing rovněž zavádí pojem kořenový systém. V roce 1887 objevil výjimečnou Lieovu algebru \"g\", jeho kořenový systém klasifikace ukázal všechny mimořádné případy, ale konkrétní konstrukce přišly později.\n\n\n"}
{"id": "1284183", "url": "https://cs.wikipedia.org/wiki?curid=1284183", "title": "Robert Ochsenfeld", "text": "Robert Ochsenfeld\n\nRobert Ochsenfeld (18. května 1901 Hilchenbach-Helberhausen (Severní Porýní-Vestfálsko) – 5. prosince 1993, tamt.) byl německý fyzik. V roce 1933 objevil s Walther Meissnerem Meissnerův-Ochsenfeldův jev. \n\nK dalšímu velkému milníku v pochopení toho, jak se chová hmota při extrémně nízkých teplotách, došlo v roce 1933. Němečtí vědci Walther Meissner a Robert Ochsenfeld zjistili, že supravodivý materiál odpuzuje magnetické pole. Magnet pohybující se v blízkosti vodiče indukuje proudy ve vodiči. To je princip, na kterém pracuje elektrický generátor. Ale v supravodiči indukované proudy přesně zrcadlí pole, které by jinak proniklo do supravodivého materiálu, což způsobí odpuzení magnetu. Tento jev je známý jako silný diamagnetismus a také je často označován jako \"Meissnerův jev\". Meissnerův jev je tak silný, že magnet může skutečně levitovat nad supravodivým materiálem.\n"}
{"id": "1284184", "url": "https://cs.wikipedia.org/wiki?curid=1284184", "title": "Michał Gryziński", "text": "Michał Gryziński\n\nMichał Gryziński (29. září 1930 Varšava – 1. června 2004) byl polský jaderný fyzik, specialista na fyziku plazmatu, který formuloval atomový model volného pádu, což je alternativní teoretický model ke stávajícím modelům atomu.\n\nMichał Gryziński pracoval ve skupině horkého plazmatu polské akademie věd na problematice přístupu k jaderné fúzi, což se později vyvinulu do specializace později známé jako zaměření hustého plazmatu. Jeho experimentální a teoretické úvahy ho v roce 1957 vedly k článku ve Physical Review \"Stopping Power of a Medium for Heavy, Charged Particles\", kde zdůrazňuje význam orbitálního pohybu elektronů média pro zastavení pomalých nabitých částic. Tato práce získala velkou publicitu a vedla ho k sérii článků o problému rozptylu s klasickou aproximací dynamiky elektronů. Jeho článek z roku 1965 má více než 2000 citací.\n\nKlasické aproximace dynamiky elektronů v atomech jej vedla k vytvoření atomového modelu volného pádu, který měl za cíl zlepšit shodu dat s rozptylovými experimenty ve srovnání s populární Bohrovou aproximací jako kruhové dráhy pro elektrony. Tato dominantní radiální dynamika elektronů vytváří pulzující elektrický multipól (dipól, kvadrupól), což mu umožnilo navrhnout vysvětlení pro Ramsauerův jev (1970) a zlepšit souhlas dat s experimenty pro modelování nízkoenergetických rozptylů (1975). Jeho pozdější články se snaží rozšířit tyto klasické aproximace multielektronových atomů a molekul.\n\nV Bohrově modelu jsou elektrony představovány kruhovými oběžnými dráhami, což vede k mnoha neshodám s experimentálními výsledky. Například v pozorované elektronovém zachytu dochází k tomu, že jádro zachytí elektron z orbitalu, což potřebuje tento elektron dostat do vzdálenosti dosahu jaderných sil (femtometry), což je o mnoho řádů méně než v Bohrově modelu. Další zásadní nesouhlas pro obíhající elektron je vytvoření magnetického pole, které nebylo pozorovány u vodíku. V kontrastu k tomu, moment hybnosti elektronu v kvantovém základním stavu vodíku je nulový.\n\nGryzinski představil mnoho dalších argumentů, a to zejména pro shody s různými scénáři rozptylů, zaměřil se na téměř nulový moment hybnosti trajektorií: s elektrony cestujícími přes téměř radiální trajektorie. Tyto volně padají do jádra, pak zvýšují vzdálenost až k nějakému bodu zlom, a tak dále.\n\nAtomový model volného pádu se zaměřuje na oběžné dráhy podobné Keplerově modelu pro velmi nízké hybnosti. Nejde o přesné elipsy vzhledem k přidání magnetického dipólového momentu elektronu (elektronový magnetický moment) do úvahy, což má za následek Lorentzovu sílu úměrnou formula_1 a kolmou na rychlost a spin elektronu. Tato spinorbitální interakce je téměř zanedbatelná pokud elektron prochází velmi blízko jádra (malé formula_2, velké formula_3). Tato síla ohýbá trajektorii elektronu a zabráňuje srážce s jádrem.\n\nPro jednoduchost, většina z těchto úvah zanedbává malé změny orientace rotace osy elektronu, za předpokladu, že jjsou pevně orientované v prostoru.\nMagnetický moment jádra je tisíckrát menší než moment elektronu, takže tyto velmi jemné opravy mohou být opomíjeny v základních modelech.\n\nKonečně základní Lagrangián pro dynamiku elektronu v těchto modelech je:\n\nformula_4\n\nPoslední člen popisuje interakci mezi magnetickým polem cestujícího elektronového magnetického momentu a elektrickým polem jádra (spinorbitální interakce).\n\n\n"}
{"id": "1284185", "url": "https://cs.wikipedia.org/wiki?curid=1284185", "title": "Kavanilesie", "text": "Kavanilesie\n\nKavanilesie (\"Cavanillesia\") je rod rostlin z čeledi slézovité. Jsou to opadavé stromy, často velmi mohutné a se ztlustlým kmenem. Listy jsou jednoduché, střídavé, s dlanitou žilnatinou, květy pětičetné s mnoha tyčinkami. Plodem je rozměrná křídlatá tobolka. Rod zahrnuje 4 druhy a je rozšířen v tropické Střední a Jižní Americe. V některých oblastech tvoří kavanilesie dominanty lesních porostů a náležejí mezi nejvýznačnější stromy Latinské Ameriky. Lehké a měkké dřevo je používáno zejména na kánoe a rafty a slouží jako náhrada balsy.\n\nKavanilesie jsou opadavé stromy, dorůstající výšky až 45 metrů. Často svojí výškou přesahují zapojené korunní patro pralesa. Kmen je beztrnný, s opěrnými pilíři, ve střední části často ztlustlý. Dřeň kmene je měkká, připomínající balsu. Hlavní větve jsou tlusté, je jich málo a bývají soustředěné v horní části kmene. Listy jsou jednoduché, střídavé, s opadavými palisty. Na bázi i na vrcholu řapíku je pulvinus. Čepel listů je srdčitá nebo vejčitá, celistvá nebo dlanitě laločnatá, tenká nebo kožovitá, s dlanitou žilnatinou.\n\nKvěty jsou pravidelné, pětičetné, asi 2 cm velké, uspořádané v okolíkovitých vrcholících. Stromy kvetou v bezlistém stavu. Kalich je zvonkovitý, kožovitý, na vrcholu pětilaločný. Korunní lístky jsou červené nebo okrové, čárkovité až kopinaté, asi 2x delší než kalich. Tyčinek je mnoho a jsou asi do poloviny srostlé v trubičku. Semeník je svrchní, srostlá ze 3 až 5 plodolistů obsahujících po 2 vajíčkách. Plodem je tobolka s 5 podélnými, okrouhlými křídly a středním sloupkem. Plody bývají asi 10 cm dlouhé a většinou obsahují jediné semeno.\n\nRod kavanilesie zahrnuje 4 druhy a je rozšířen výhradně v tropické Americe. Areál rodu sahá od Kostariky po Peru, severozápadní Bolívii a jihovýchodní Brazílii.\nV některých oblastech Latinské Ameriky tvoří kavanilesie dominanty lesních porostů, např. \"C. platanifolia\" ve vlhkých lesích jihovýchodní Panamy a suchých lesích západního Ekvádoru.\nDruh \"C. chicamochae\" je endemit údolí řeky Chicamocha v kolumbijské provincii Santander a byl popsán až v roce 2003. Na rozdíl od ostatních druhů rodu dorůstá výšky jen 6 metrů a má na bázi silně ztlustlý kmen. Roste jako součást tropických suchých lesů.\n\nSemena kavanilesií jsou sice křídlatá, zpravidla však nedoletí daleko a dopadají v blízkosti mateřského stromu. Obsahují velké množství škrobu (až 27 %), který začne ve vlhkém prostředí velmi rychle bobtnat a natahovat vodu. Jedná se pravděpodobně o přizpůsobení prostředí suchých tropických lesů, kdy je třeba aby semeno po příchodu dešťů rychle vyklíčilo a semenáč dostatečně zakořenil, než nastane opět suché období.\n\nRod \"Cavanillesia\" je v rámci čeledi slézovité řazen do podčeledi \"Bombacoideae\". Před nástupem systému APG byl společně s řadou dalších rodů řazen do samostatné čeledi \"Bombacaceae\". Dříve uváděný druh \"C. tuberculata\" byl ztotožněn s druhem \"C. platanifolia\", druh \"C. arborea\" s \"C. umbellata\".\n\nKavanilesie náleží spolu s vlnovcem pětimužným a některými dalšími mohutnými druhy mezi nejvýznačnější stromy tropické Ameriky. Mají měkké a lehké dřevo, které se využívá zejména na rafty a kánoe a slouží jako náhrada balsy.\nKořeny \"C. platanifolia\" slouží v pralesích Latinské Ameriky jako zdroj čisté a pitné tekutiny.\n\n"}
{"id": "1284188", "url": "https://cs.wikipedia.org/wiki?curid=1284188", "title": "James Yorke", "text": "James Yorke\n\nJames A. Yorke (* 3. srpna 1941) je profesor matematiky a fyziky a bývalý předseda matematického oddělení na Marylandské univerzitě v College Parku.\n\nNarodil se v Plainfieldu v New Jersey. Navštěvoval The Pingry School. V červnu 2013 odešel Yorke do penze a odstoupil z místa předsedy matematického oddělení univerzity. Poté přijal pozici emeritního profesora na Institutu pro fyzikální vědy a technologie na univerzitě v Marylandu v College Parku.\n\nV roce 2003 získal společně s Benoitem Mandelbrotem Japonskou cenu v oblasti vědy a techniky. Yorke byl oceněn za práci v oblasti chaotických systémů. V roce 2012 se stal členem Americké matematické společnosti.\n\nYorke s kolegou T. Y. Lim vytvořil matematický pojem \"chaosu\" v práci, kterou publikovali v roce 1975 nazvané Perioda tři implikuje chaos, ve které prokázali, že jakákoli jednorozměrné spojitá mapa\nkterá má periodu oběžné dráhy 3 musí mít dvě vlastnosti:\n\n(1) Pro každé kladné celé číslo \"p\", existuje bod R , který se vrací tam, kde začal po \"p\" aplikacích mapy a ne dříve.\n\nTo znamená, že existuje nekonečně mnoho periodických bodů (které mohou nebo nemusí být stabilní): různé sady bodů pro každé období \"p\". To se ukázalo být zvláštním případem Šarkovského věty.\n\nDruhá vlastnost vyžaduje některé definice. Dvojice bodů \"x\" a \"y\" se nazývá \"míchaná\" v případě, když je v mapě aplikována opakovaně dvojice, dostanou blíže k sobě a později se pohybují od sebe, a pak se dostat blíže k sobě a pohybují od sebe, atd., tak, aby se dostaly libovolně blízko k sobě, aniž by zůstaly blízko u sebe. Analogií je věčné míchání vajíčka nebo typická dvojice atomů, které se tímto způsobem obvykle chovají. Množina \"S\" se nazývá míchaná sada, pokud je každá dvojice různých bodů v \"S\" míchaná. Zakódování je druh míchání.\n\n(2) Je nespočetná množina \"S\", která je míchaná.\n\nMapa splňující vlastnost 2 je někdy nazývána \"chaotická ve smyslu Liho a Yorkea\". Vlastnost 2 je často uvedena stručně jako název jejich článku frází \"Perioda tři implikuje chaos\". Nespočetná sada chaotických bodů však může být nulovým měřením. V takovém případě mapa říká, že má nepozorovatelné neperiodicity nebo nepozorovatelný chaos.\n\nYorke a jeho kolegové (Edward Ott a Celso Grebogi ) ukázali numerický příklad, který může konvertovat chaotický pohyb na pravidelný pomocí časově závislých odchylek. Tento článek je považován za jedno z klasických děl v teorii řízení chaosu a jejich metoda řízení a je známa jako OGY metoda.\n\nSpolu s Kathleen Alligoodovou, Timem Sauerem a Edward Ottem je autorem knihy Úvod do chaosu v dynamických systémech.\n\n"}
{"id": "1284190", "url": "https://cs.wikipedia.org/wiki?curid=1284190", "title": "Jeremy Scahill", "text": "Jeremy Scahill\n\nJeremy Scahill (* 18. října 1974, Chicago) je americký investigativní novinář a spisovatel. Je jedním ze zakladatelů online zpravodajského serveru \"The Intercept\" a autor knihy \"Blackwater: The Rise of the World’s Most Powerful Mercenary Army\", za kterou dostal cenu George Polka. Dne 23. dubna 2013 vydal knihu \"Dirty Wars: The World Is a Battlefield\" s nakladatelstvím Nation Books. V červnu téhož roku byl vydán stejnojmenný dokument. V roce 2013 měl premiéru na filmovém festivalu Sundance. Scahill je členem The Nation Institute a vydává pravidelný podcast zvaný \"Intercepted\".\n\nNarodil se v Chicagu, ale vyrůstal ve Wauwatose. Jeho rodiče Lisa a Michael Scahill byli sociální aktivisté. Maturoval v roce 1992.\n\nV roce 1998 začal pracovat pro \"Democracy Now!\". Se svou kolegyní Amy Goodmanovou dostal cenu George Polka za vydaný dokument \"Drilling and Killing: Chevron and Nigeria’s Oil Dictatorship\", který vyšetřuje roli Chevron Corporation v zabití dvou nigerijských environmentálních aktivistů.\n\nTéhož roku kvůli reportáži pro \"Democracy Now!\" a \"Pacifica rádio\" vycestoval do Iráku. Reportáž byla o dopadu ekonomických sankcí na Irák a o No-Fly Zone. Článek v AlterNet popisuje Jeremy Scahilla, jako progresivního novináře.\n\nV říjnu 2013 se připojil k reportérům Lauře Poitras a Glennu Greenwaldu, aby společně založili on-line investigativní zpravodajskou organizaci \"First Look Media\". Projekt \"The Intercept\", jehož je součástí, byl spuštěn 10. února 2014.\n\nV roce 1999 přinášel živé reportáže z Bělehradu a Kosova o konfliktu v Kosovu. Ve článku pro \"International Socialist Rewie\" obžaloval Scahill Spojené Národy a jejich mise v Kosovu, protože jsou prý spoluviníci albánských zvěrstev proti Srbům.\n\nMezi lety 2001 a 2003 přinášel reportáže pro \"Democracy Now!\" a další informace z Bagdádu.\n\nPracoval jako reportér v Afghánistánu, Iráku, Somálsku a Jemenu. Je pravidelným hostem v pořadu \"The Rachel Maddow Show\" a \"Real Time with Bill Maher\". Také se objevil v televizích \"ABC World News\", \"CBS Evening News\", \"NBC Nightly News\", \"The Daily Show\", \"CNN\", \"The NewsHour\", \"MSNBC\". Psal pro noviny \"The Times\", \"Sunday Telegraph\", \"BBC\", \"The Indypendent\", \"The Los Angeles Times\", \"Socialist Worker\", \"The Guardian\", \"The Progressive\" a \"In These Times\". Dále publikoval na webových stránkách \"Alternet\" a \"CounterPunch\".\n\nByl kritikem soukromých vojenských kontraktorů, známých pod jménem Blackwater.\n\nJeho první kniha \"Blackwater: The Rise of the World’s Most Powerful Mercenary Army\" byla důkladně zpracována a aktualizována, aby zahrnovala i masakr na Nisour Square. Kniha obdržela mnoho cen.\n\nJeho kniha \"Dirty Wars: The World Is a Battlefield\" byla vydána 23. dubna 2013 nakladatelstvím Nation Books. Hlavním motivem knihy je Obamova a Bushova doktrína „\"svět je bitevním polem\"“ a spoléhání se na rakety a útoky dronů. Převážnou část tvoří tajné operace a cílené zabíjení podezřelých teroristů.\n"}
{"id": "1284191", "url": "https://cs.wikipedia.org/wiki?curid=1284191", "title": "Ivan Jarygin", "text": "Ivan Jarygin\n\nIvan Sergejevič Jarygin ( ; 7. listopadu 1948 Ust-Kamzas, Sovětský svaz - 11. října 1997 Neftekumsk, Rusko) byl sovětský zápasník, volnostylař. V roce 1972 na olympijských hrách v Mnichově v kategorii do 100 kg a v roce 1976 na hrách v Montréalu ve stejné kategorii vybojoval zlatou medaili. V roce 1973 vybojoval zlatou medaili na mistrovství světa. V roce 1972, 1975 a 1976 vybojoval zlato, v roce 1970 a 1974 stříbro na mistrovství Evropy. V roce 1973, 1976, 1977, 1979 a 1980 zvítězil na Světovém poháru. V roce 1973 vybojoval zlato na Univerziádě.\n\nPo ukončení sportovní kariéry se věnoval trenérské práci. V letech 1982 až 1992 byl hlavním trenérem sovětské volnostylařské reprezentace. Od roku 1993 až do své předčasné smrti byl prezidentem Ruské federace zápasu. Zemřel 11. října 1997 při automobilové nehodě na dálnici Machačkala-Kislovodsk v regionu Stavropol, nedaleko města Neftekumsk. Byl pohřben na Trojekurovském hřbitově v Moskvě. V roce 2010 byl uveden do mezinárodní síně slávy FILA.\n\n Profil na sports-reference.com\n"}
{"id": "1284192", "url": "https://cs.wikipedia.org/wiki?curid=1284192", "title": "Kostel Nejsvětějšího Srdce Ježíšova (Vejprty)", "text": "Kostel Nejsvětějšího Srdce Ježíšova (Vejprty)\n\nKostel Nejsvětějšího Srdce Ježíšova je římskokatolický kostel ve Vejprtech v okrese Chomutov. Postaven byl na konci devatenáctého století v jižní části města zvané Nové Zvolání.\n\nV roce 1870 byl založen několika občany Nového Zvolání \"Spolek na výstavbu kostela\". Díky činnosti tohoto spolku byl 28. července 1895 položen základní kámen a stavba byla dokončena o čtyři roky později. Kámen potřebný na stavbu se se svolením hraběte Buquoye lámal na vrchu Strážce (dříve ) jihovýchodně od osady. Kostelní zvony byly zhotoveny ve Vídni. Hlavní oltář v novogotickém stylu byl vyroben v Jižním Tyrolsku firmou Rifesser. Varhany se 14 rejstříky dodala firma Neusser z Nového Jičína. V roce 1900 byl pak interiér doplněn mariánským oltářem, roku 1901 kazatelnou a v roce 1910 druhým bočním „křížovým“ oltářem. Původní okenní vitráže pocházely z roku 1896. Tyto vitráže však byly poškozeny v období komunistické totality a musely být v letech 1991-1997 znovu zhotoveny podle originálních předloh. Na oknech se tak objevila jména nejen původních dárců, ale i dárců z období jejich rekonstrukce. Vitráže jsou chráněny bezpečnostním sklem proti házení kamenů, což způsobilo původní poškození. 14 zastavení křížové cesty nechal vídeňský farář Johann Grill zhotovit a vyřezat v Jižním Tyrolsku a to na žádost místního rodáka Theodora kardinála Innitzera, který byl vídeňským arcibiskupem. Tento soubor nebyl v období totalit 20. století poničen, pouze štítky se jmény sponzorů chybí. Během rekonstrukce byly plastiky křížové cesty sejmuty a doplněny kopiemi štítků podle obrazové dokumentace. Sbírka započatá roku 1990 německými rodáky umožnila opravu kostela dokončenou v roce 1997.\n\nNovogotický kostel má loď 25 metrů dlouhou a deset metrů vysokou. Věž v ose severního průčelí měří 47 metrů.\n\n"}
{"id": "1284193", "url": "https://cs.wikipedia.org/wiki?curid=1284193", "title": "Vsevolod Michajlovič Garšin", "text": "Vsevolod Michajlovič Garšin\n\nVsevolod Michajlovič Garšin (; Prijatnaja Dolina, Jekatěrinoslavská gubernie – Petrohrad) byl ruský spisovatel, básník a umělecký kritik.\nVsevolod Michajlovič Garšin se narodil ve vsi Prijatnaja Dolina, v tehdejší Jekatěrinoslavské gubernii, Bachmutském újezdu. Dnes se obec ukrajinsky nazývá Prijemna Dolina (Приємна Долина) a leží v Bachmutském rajónu Doněcké oblasti ve východní části Ukrajiny.\n\nRod Garšinů byl podle tradice poruštělého tatarského původu, otec Michail Jegorovič Garšin (1817—1870) byl důstojníkem. Na výchovu Vsevoloda Garšina měla vliv matka, která se zajímala o literaturu i politiku a ovládala němčinu a francouzštinu. V letech 1864–1874 se Garšin vzdělával v petrohradském gymnáziu (později reálné gymnázium), vysokoškolské vzdělání na Důlním institutu nedokončil. Jako dobrovolník se zapojil do rusko-turecké války (1877–1878). Po válce se stal záložním důstojníkem.\n\nI když byl literárně úspěšný, Garšin trpěl periodickými záchvaty duševní choroby. Ve věku 33 let se pokusil o sebevraždu skokem do schodištní šachty v obytném domě, kde žil. O několik dnů později podlehnul v nemocnici zraněním.\n\nDle soudobého českého nekrologu byl Garšin ženat, ruské a anglické zdroje se o rodině nezmiňují.\n\nBratr Jevgenij Michajlovič Garšin (1860–1931) byl významný pedagog, literát, kritik a vydavatel.\n\nPři příležitosti 100. výroční narození byla v roce 1955 vydána v SSSR poštovní známka s Garšinovým portrétem.\n\nGaršin se ve svém díle často věnuje smrti, jako meznímu okamžiku, ve kterém člověk zjišťuje skutečnou hodnotu života. Smrt je pro něj měřítko této hodnoty.\n\n\nČasopisecky bylo dílo Vsevoloda Garšina v Česku publikováno a komentováno již za jeho života, např. v časopisech \"Ruch\" a \"Květy\".\n\nKnižně česky vyšlo:\nDále byla povídka V. M. Garšina zahrnuta do antologie ruských fantastických povídek \"Červený smích\" (Naše vojsko, 1970)\n\n"}
{"id": "1284200", "url": "https://cs.wikipedia.org/wiki?curid=1284200", "title": "Ryszard Skowronek", "text": "Ryszard Skowronek\n\nRyszard Skowronek (* 1. května 1949, Jelenia Góra) je bývalý polský atlet, mistr Evropy v desetiboji z roku 1974.\n\nStartoval v desetiboji dvakrát na olympiádě – v Mnichově v roce 1972 a v Montrealu o čtyři roky později – zde obsadil páté místo. Jeho největším úspěchem se stal titul mistra Evropy v desetiboji v roce 1974 v Římě výkonem 8113 bodů.\n\n"}
{"id": "1284201", "url": "https://cs.wikipedia.org/wiki?curid=1284201", "title": "Vladimir Iosifovič Veksler", "text": "Vladimir Iosifovič Veksler\n\nVladimir Iosifovič Veksler (4. března 1907 - 22. září 1966) byl prominentní sovětský experimentální fyzik.\n\nVekslerova rodina se přestěhovala z Žytomyru do Moskvy v roce 1915. Roku 1931 absolvoval moskevský energetický institut. Následně v roce 1936 začal pracovat na Lebeděvově fyzikálním ústavu, kde se zapojil do vývoje částicových detektorů a studia kosmického záření. Účastnil se několika expedic do Pamíru a na horu Elbrus, které byly věnovány studiu složení kosmického záření. V roce 1944 začal pracovat v oblasti fyziky urychlovačů, kde se stal známým pro vynález mikrotronu, a rozvoj synchrotronu nezávisle na Edwinu McMillanovi\n\nV roce 1956 založil a stal se prvním ředitelem laboratoře vysokých energií ve Spojeném ústavu jaderných výzkumů v Dubně, kde byly pod jeho vedením postaveny ve své době největší protonové urychlovače částic na světě.\n\nV letech 1946-1957 byl korespondenčním členem sovětské akademie věd. Řádným členem akademie se stal roku 1958. V roce 1963 byl jmenován vedoucím oddělení jaderné fyziky akademie věd. V roce 1965 založil časopis \"Jaderná fyziky\" (\"Jadernaja fizika\") a stal se jeho prvním šéfredaktorem.\n\nDostalo se mu mnoha poct, včetně Stalinovy ceny v roce 1951, Americké ceny Atomy pro mír v roce 1963 a Leninovy ceny v roce 1959. \n\nUlice v Dubně, Oděse, Žitomiru a CERNu jsou pojmenovány na jeho počest.\n"}
{"id": "1284213", "url": "https://cs.wikipedia.org/wiki?curid=1284213", "title": "Sollefteå", "text": "Sollefteå\n\nSollefteå je město ve středním Švédsku ležící ve vnitrozemí v kraji Västernorrland. V roce 2010 v něm žilo 8562 obyvatel.\n\nPrvní zmínky o městě pocházejí z roku 1270. V roce 1902 získalo status tržního města a v roce 1917 plný městský status.\n"}
{"id": "1284219", "url": "https://cs.wikipedia.org/wiki?curid=1284219", "title": "Igor Gallo", "text": "Igor Gallo\n\nIgor Gallo (13. duben 1936 Ondrej nad Hronom (Brusno) – 23. června 2019) byl slovenský spisovatel, básník, publicista a prozaik, který vystupoval pod pseudonymy I. Sergej a I. Brezňan.\n\nAbsolvoval gymnázium v Brezně (maturoval roku 1954), poté v roce 1954–1959 studoval slovenštinu a ruštinu na Filozofické fakultě Univerzity Komenského. Po studiích působil v letech 1959–1962 jako literární redaktor Československého rozhlasu v Bratislavě, v letech 1962–1963 byl redaktorem v České knize a v letech 1963–1967 pracoval v týdeníku \"Kulturní život\", po jeho zastavení 1968–1995 byl redaktorem v denících \"Lid\", později \"Čas\" a \"Nový čas\". Od 1995 byl v invalidním důchodu. Věnuje se básnické a prozaické tvorbě, kritické a recenzního publicistice. V periodikách publikoval mnoho novinářských glos, recenzí a úvah o literatuře, divadle i o výtvarném umění, věnoval se i překládání ruské, ukrajinské, polské i německé poezie.\n\n"}
{"id": "1284220", "url": "https://cs.wikipedia.org/wiki?curid=1284220", "title": "Rok Tičar", "text": "Rok Tičar\n\nRok Tičar (* 3. května 1989 Jesenice) je slovinský hokejista, který hraje Svenske hockeyligan za klub IK Oskarshamn. Je synem bývalého reprezentačního brankáře Klemena Tičara.\n\nZačínal v HK Kranjska Gora, s klubem HK Acroni Jesenice získal v letech 2010 a 2011 slovinský titul. Od roku 2011 působil v Německu v klubech Krefeld Pinguine a Kölner Haie, od roku 2014 hraje KHL, napřed za HC Slovan Bratislava, roku 2016 přestoupil do Jekatěrinburgu. Za slovinskou reprezentaci nastoupil na mistrovství světa v ledním hokeji elitní skupiny v letech 2011, 2013 a 2015 a na mistrovství světa v ledním hokeji - divize I 2009, 2010 (tehdy byl se sedmi brankami nejlepším střelcem turnaje), 2012, 2014 a 2016. Hrál také na olympiádě 2014, kde Slovinci dosáhli sedmým místem historického úspěchu, a v kvalifikaci na olympiádu 2018, kde v zápase o postup proti Bělorusku vstřelil oba góly svého týmu v normální hrací době a proměnil rozhodující nájezd.\n\n\n"}
{"id": "1284221", "url": "https://cs.wikipedia.org/wiki?curid=1284221", "title": "Husum (rozcestník)", "text": "Husum (rozcestník)\n\nHusum může znamenat:\n\n"}
{"id": "1284222", "url": "https://cs.wikipedia.org/wiki?curid=1284222", "title": "Husum (Švédsko)", "text": "Husum (Švédsko)\n\nHusum je sídlo ve středním Švédsku ležící na pobřeží Botnického zálivu nedaleko severního vstupu do Höga kusten. Administrativně náleží k obci Örnsköldsvik v kraji Västernorrland. V roce 2010 v něm žilo 1647 obyvatel.\n"}
{"id": "1284231", "url": "https://cs.wikipedia.org/wiki?curid=1284231", "title": "Ladies Open Biel Bienne 2017", "text": "Ladies Open Biel Bienne 2017\n\nLadies Open Biel Bienne 2017 byl tenisový turnaj pořádaný jako součást ženského okruhu WTA Tour, který se odehrával na krytých dvorcích s tvrdým povrchem Rebound Ace ve Swiss Tennis Arena Švýcarského národního tenisového centra, ležícího v ulici Rogera Federera. Probíhal mezi 10. až 16. dubnem 2017 ve švýcarském městě Biel/Bienne jako premiérový ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala světová osmnáctka Barbora Strýcová z České republiky. Jako poslední přímá účastnice do dvouhry nastoupila 107. estonská hráčka žebříčku Anett Kontaveitová.\n\nPremiérový titul na okruhu WTA Tour vybojovala 17letá Češka Markéta Vondroušová, která prošla kvalifikací a odehrála teprve druhý turnaj v této úrovni ženského tenisu. První společnou trofej si ze čtyřhry odvezly členky tchajwansko-rumunského páru, Sie Su-wej a Monica Niculescuová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1284233", "url": "https://cs.wikipedia.org/wiki?curid=1284233", "title": "Džiičiró Date", "text": "Džiičiró Date\n\nDžiičiró Date ( ; * 6. ledna 1952 Saiki, Japonsko – 20. února 2018 Čófu) byl japonský zápasník. Na mezinárodní úrovni se věnoval oběma stylům. V roce 1972 na olympijských hrách v Mnichově zápasil v řecko-římském stylu a v kategorii do 74 kg vypadl ve třetím kole. V roce 1976 na hrách v Montréalu nastoupil ve volném stylu a ve stejné váhové kategorii vybojoval zlatou medaili. V roce 1975 vybojoval ve volném stylu bronzovou medaili na mistrovství světa a v roce 1973 ovládl Světový pohár.\n\n"}
{"id": "1284251", "url": "https://cs.wikipedia.org/wiki?curid=1284251", "title": "Copa Colsanitas 2017", "text": "Copa Colsanitas 2017\n\nCopa Colsanitas 2017, oficiálním názvem Claro Open Colsanitas 2017, byl tenisový turnaj pořádaný jako součást ženského okruhu WTA Tour, který se odehrával v Clubu Los Lagartos na otevřených antukových dvorcích. Probíhal mezi 8. až 15. dubnem 2017 v kolumbijském hlavním městě Bogotá jako dvacátý pátý ročník turnaje.\n\nTurnaj s rozpočtem 250 000 dolarů patil do kategorie WTA International Tournaments. Nejvýše nasazenou hráčkou ve dvouhře se stala dvacátá první hráčka žebříčku Kiki Bertensová z Nizozemska. Jako poslední přímá účastnice do dvouhry nastoupila 144. slovinská hráčka žebříčku Dalila Jakupovićová, která v úvodním kole vyřadila obhájkyni trofeje Irinu Falconiovou.\n\nVe své poslední profesionální sezóně vybojovala osmou kariérní trofej 36letá Italka Francesca Schiavoneová z druhé světové stovky, která finálovou výhrou dosáhla jubilejního 600. vítězného zápas na okruhu WTA Tour. Premiérový společný deblový titul si odvezl brazilsko-argentinský pár Beatriz Haddad Maiová a Nadia Podoroská. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1284253", "url": "https://cs.wikipedia.org/wiki?curid=1284253", "title": "Copa Colsanitas 2017 – ženská dvouhra", "text": "Copa Colsanitas 2017 – ženská dvouhra\n\nŽenská dvouhra Copa Colsanitas 2017 probíhala v první polovině dubna 2017. Do singlové soutěže bogotského tenisového turnaje nastoupilo třicet dva hráček. Obhájkyní titulu byla americká tenistka Irina Falconiová, kterou v úvodním kole vyřadila Slovinka z poloviny druhé světové stovky Dalila Jakupovićová.\n\nVítězkou se stala 36letá nenasazená Italka Francesca Schiavoneová, startující na divokou kartu, jež ve finále zdolala španělskou turnajovou čtyřku a šampionku z roku 2012 Laru Arruabarrenovou po dvousetovém průběhu 6–4 a 7–5. V probíhající sezóně, pro Italku poslední v kariéře, si připsala premiérové turnajové vítězství, které představovalo osmý singlový titul na okruhu WTA Tour. Schiavoneová figurující na 168. příčce žebříčku tak finálovou výhrou dosáhla na 600. vítězný zápas dvouhry na okruhu. \n"}
{"id": "1284258", "url": "https://cs.wikipedia.org/wiki?curid=1284258", "title": "Ladies Open Biel Bienne 2017 – ženská dvouhra", "text": "Ladies Open Biel Bienne 2017 – ženská dvouhra\n\nŽenská dvouhra Ladies Open Biel Bienne 2017 probíhala v první polovině dubna 2017. Do singlové soutěže bielského tenisového turnaje nastoupilo třicet dva hráček, z toho pět postoupilo z kvalifikace. Jednalo se o premiérový ročník události hrané na krytých dvorcích s tvrdým povrchem ve Swiss Tennis Arena Švýcarského národního tenisového centra.\n\nDo premiérového semifinále kariéry na okruhu WTA Tour se probojovala 17letá česká kvalifikantka Markéta Vondroušová, když jako 233. hráčka žebříčku vyřadila 58. ženu klasifikace Kristýnu Plíškovou. V úvodním setu využila sedmý setbol a duel ukončila ve druhé sadě prvním využitým mečbolem. Zajistila si tak debutový průnik do první dvoustovky. Při své druhé účasti na turnajích WTA Tour pak Vondroušová vyřadila i světovou osmnáctku a nejvýše nasazenou Barboru Strýcovou. Favoritka přitom v prvním setu vedla 5–2 na gamy a promarnila setbol. Vondroušová průběh otočila a zvítězila ve dvou sadách. Premiérově tak zdolala hráčku z elitní dvacítky a proti členkám Top 100 srovnala bilanci na 3–3. \n\nTaké 21letá Estonka Anett Kontaveitová se poprvé v kariéře probojovala do finále události WTA Tour. \nVítězkou se stala česká kvalifikantka Markéta Vondroušová, jež ve finále za 1.43 hodin zdolala 99. hráčku žebříčku Anett Kontaveitovou po dvousetovém průběhu 6–4 a 7–6. V 17 letech si tak v debutovém finále na okruhu WTA Tour připsala premiérové turnajové vítězství. K trofeji dodala: „\"V kvalifikaci jsem málem prohrála hned první zápas, ale pak jsem se zlepšovala a poslední zápasy odehrála skvěle. Jsem nadšená … Je to největší výhra v mé kariéře, protože jsem dosud hrála převážně menší turnaje.\"“ V následném vydání žebříčku WTA postoupila z 233. na 117. příčku. Kontaveitové patřilo 74. místo. \n\n\n"}
{"id": "1284259", "url": "https://cs.wikipedia.org/wiki?curid=1284259", "title": "Dimo Kostov", "text": "Dimo Kostov\n\nDimo Kostov Stratiev ( ; 17. března 1947 Rogozinovo, Bulharsko) je bývalý bulharský zápasník, volnostylař. V roce 1976 vybojoval bronz na olympijských hrách. V roce 1976 vybojoval stříbro, v roce 1973 a 1975 bronz na mistrovství Evropy. Na mistrovství světa vybojoval v roce 1973 čtvrté, v roce 1974 a 1975 páté místo.\n\n Profil na sports-reference.com\n"}
{"id": "1284266", "url": "https://cs.wikipedia.org/wiki?curid=1284266", "title": "MTV Movie &amp; TV Awards 2017", "text": "MTV Movie &amp; TV Awards 2017\n\nVyhlášení amerických cen MTV Movie Awards 2017 se konalo 7. května 2017 ve Shrine Auditorium v Los Angeles v Kalifornii. Poprvé se ceny udělovali za práci na filmu, i za práci v televizi. Ceremoniál uváděl Adam DeVine.\n\n\n\n\nVítězové jsou označeni tučně.\n"}
{"id": "1284267", "url": "https://cs.wikipedia.org/wiki?curid=1284267", "title": "The English Historical Review", "text": "The English Historical Review\n\nThe English Historical Review je recenzovaný akademický časopis založený v roce 1886 a vydávaný Oxford University Press. Publikuje články o britských, evropských a světových dějinách od klasického období. Jedná se o nejstarší stále vydávaný anglickojazyčný vědecký časopis v oboru historie. Jednotlivá vydání zahrnují články, poznámky a debaty o středověkých a moderních tématech, stejně jako širokou škálu recenzí knih o historii publikovaných po celém světě. Souhrn mezinárodní periodické literatury publikované v předcházejících dvanácti měsících je také k dispozici.\n\nČasopis byl založen v roce 1886 Johnem Dalberg-Actonem, profesorem moderních dějin v Cambridge. První editorem byl Mandell Creighton.\n"}
{"id": "1284269", "url": "https://cs.wikipedia.org/wiki?curid=1284269", "title": "ČMS", "text": "ČMS\n\nČMS je zkratka používaná v následujících významech:\n\n\n"}
{"id": "1284274", "url": "https://cs.wikipedia.org/wiki?curid=1284274", "title": "Vojenská duchovní služba", "text": "Vojenská duchovní služba\n\nVojenská duchovní služba je jeden ze dvou svazů církví a náboženských společností registrovaných v České republice. Registrována byla 4. února 2005. Jejími členy jsou Církev římskokatolická, Církev československá husitská, Českobratrská církev evangelická, Církev bratrská, Církev adventistů sedmého dne, Pravoslavná církev v českých zemích, Jednota bratrská, Slezská církev evangelická augsburského vyznání, Starokatolická církev a Evangelická církev augsburského vyznání.\n\nSídlí v budově římskokatolické fary na adrese Luleč čp. 21 v okrese Vyškov. Jejími statutárními orgány jsou předseda a místopředseda svazu. Předsedou je od 7. prosince 2005 Jakub Holík, místopředsedou je od 4. února 2005 Jaromír Dus. \n\nPředmětem její činnosti podle registrace jsou: \n\nPrvní vojenský kaplan v Armádě České republiky začal působit v české jednotce IFOR/SFOR v Bosně a Hercegovině v roce 1996. Byl jím Tomáš Holub, pozdější generální sekretář České biskupské konference a poté plzeňský biskup. \n\nDuchovní služba byla v Armádě České republiky zavedena ke dni 22. června 1998 rozkazem ministra obrany České republiky Michala Lobkowicze č. 19. ze dne 3. června 1998. V roce 1998 byla uzavřena Dohoda o spolupráci mezi Ministerstvem obrany, Ekumenickou radou církví a Českou biskupskou konferencí a byl ustanoven hlavní kaplan Armády České republiky, který zahájil naplňování této dohody. Ve čtvrtek 26. ledna 2012 podepsali ministr obrany Alexandr Vondra a kardinál Dominik Duka dodatek k dohodě, který byl spíše technického rázu, upřesňuje početní podíl kaplanů jednotlivých církví a kritéria, podle kterých jsou duchovní pro tuto službu vybírání. V maximálním celkovém počtu 40 vojenských kaplanů v činné službě má být zastoupení jednotlivých církví podle možností následující: Církev římskokatolická 20, Církev československá husitská 7, Českobratrská církev evangelická 5, Církev bratrská 2, po jednom zástupci Církev adventistů sedmého dne, Pravoslavná církev v českých zemích, Jednota bratrská, Slezská církev evangelická augsburského vyznání, Starokatolická církev, Evangelická církev augsburského vyznání.\n\nPodle nedatovaného článku na webu ministerstva obrany (stav v dubnu 2017) prošlo Duchovní službou Armády České republiky od roku 1998 přes 30 vojenských kaplanů ze 7 křesťanských církví a více než 30 vojenských kaplanů prošlo od roku 1996 zahraničními misemi. V „současné době“ podle tohoto textu působí v resortu obrany 27 vojenských kaplanů ze 7 křesťanských církví.\n\nVztah mezi Duchovní službou Armády České republiky, organizační složkou AČR, a svazem církví Vojenská duchovní služba není na webech příslušných organizací vysvětlen. Zatímco svaz Vojenská duchovní služba má oficiálně sídlo v pastoračním centru na faře v Lulči, Duchovní služba Armády České republiky uvádí své sídlo v budove Generálního štábu AČR v Praze-Dejvicích, Vítězné nám. 1500/5.\n\nÚkolem Duchovní služby AČR má být zejména:\n\nDuchovní služba je budována na ekumenickém základě. Nabídka pomoci je určena všem, každý jako jednotlivec má právo pomoc duchovního pro sebe vyžádat, přijmout nebo odmítnout. Chápání služby vojenského duchovního, který působí v duchovní službě, není primárně evangelizační, služba vojenského duchovního nemá být motivována snahou o získání nových členů pro svou víru či církev. Vojenské kaplany do jejich služby vysílají společně všechny křesťanské církve sdružené v Ekumenické radě církví a v České biskupské konferenci.\n\n\n"}
{"id": "1284275", "url": "https://cs.wikipedia.org/wiki?curid=1284275", "title": "Emo Bohúň", "text": "Emo Bohúň\n\nEmo Bohúň (13. duben 1899 Ružomberok - 15. červenec 1959 Bratislava) byl slovenský spisovatel, novinář, redaktor, zakladatel humoristických časopisů \"Dereš\", \"Bubon\" a \"Veselé noviny\". Je také autorem memoárových a humoristických próz a lidových románů, přičemž některé z nich byly i zfilmovány.\nStudoval na gymnáziu v Ružomberku, v maďarském Makově a na obchodní akademii v Dolném Kubíně. Po roce 1918 působil jako referent, bankovní úředník a redaktor v Prešově. Následně působil jako úředník, nebo redaktor ve městech Košice, Ružomberok a Bratislava. V Bratislavě působil od roku 1925 jako redaktor několika časopisů, později jako redaktor v jistém období i ředitel Slovenské tiskové kanceláře. Po nástupu komunismu byl perzekvován, měl dočasně zákaz publikační činnosti a byl vystěhován z Prahy. Teprve v roce 1955 mu komunistický režim umožnil publikovat v okresních novinách Cíl v Žilině. Po pádu stalinismu publikoval jako redaktor závodního časopisu \"Úderník\". V tomto období přispíval do \"Roháče\", \"Nové literatury\", \"Technických novin\", \"Večerníku\", \"Života\" a zejména do \"Kulturního života\". Do Bratislavy se směl vrátit díky přímluvě Juraje Špitzera. Je také autorem libreta operety \"Ženské rozmary\" (1922) a překládal z maďarské literatury (Kálmán Mikszáth). V Žilině v ulici J. M. Hurbana má od roku 1999 umístěnou pamětní desku.\n\n\n \n"}
{"id": "1284277", "url": "https://cs.wikipedia.org/wiki?curid=1284277", "title": "Gary Hart", "text": "Gary Hart\n\nGary Hart, původním jménem Gary Warren Hartpence (* 28. listopadu 1936 Ottawa (Kansas)) je americký politik, právník a spisovatel, bývalý kandidát na prezidenta.\n\nV mládí pracoval jako železniční dělník, původně se chtěl stát knězem, pod vlivem Johna Fitzgeralda Kennedyho se však rozhodl pro veřejnou činnost a v roce 1964 vystudoval práva na Yaleově univerzitě. Pracoval pro Ministerstvo vnitra Spojených států amerických a později byl advokátem ve firmě Davis Graham & Stubbs v Denveru. V letech 1970–1972 vedl prezidentskou kampaň George McGoverna, v letech 1975–1987 byl demokratickým senátorem za stát Colorado. Působil v armádním výboru, vedl také komisi vyšetřující příčiny havárie elektrárny Three Mile Island. Prosazoval zákony na podporu počítačového průmyslu, byl proto řazen k vedoucím představitelům proudu zvaného Atari Democrats. Barry Goldwater prohlásil, že ačkoli nesouhlasí s Hartovými politickými názory, pokládá ho za nejčestnějšího člověka, kterého kdy poznal. \n\nKandidoval na nominaci demokratů pro volby prezidenta USA 1984. Byl považován za centristického kandidáta, který ve svých projevech kladl důraz na potřebu rozsáhlé modernizace ekonomiky, což mohlo ohrozit tradiční průmyslová odvětví. Nezískal proto podporu odborů a nakonec skončil v primárkách druhý za bývalým viceprezidentem Walterem Mondalem. Znovu kandidoval v prezidentských volbách 1988. Byl považován za hlavního favorita na demokratickou nominaci, jeho kampaň však zhatila zpráva listu \"Miami Herald\" z května 1987, přinášející důkazy, že Hart byl své manželce nevěrný s modelkou Donnou Rice. Hartova obliba mezi voliči poté poklesla natolik, že se rozhodl svou kandidaturu stáhnout.\n\nPo odchodu z politiky působil v Národní bezpečnostní komisi a Radě pro mezinárodní vztahy, přednášel na univerzitách a publikoval politologické knihy. Pod pseudonymem John Blackthorn také vydal romány \"I, Che Guevara\" a \"Sins of the Fathers\". Týden před útoky 11. září 2001 vystoupil s varováním, aby vláda nepodceňovala hrozbu terorismu v USA. V roce 2014 byl jmenován zvláštním zmocněncem ministra Johna Kerryho pro mírová vyjednávání v Severním Irsku. Před volbami prezidenta USA 2016 kritizoval příliš vysoký rozpočet kampaně Hillary Clintonové: „Pokud ke zvolení prezidentem potřebujete miliardu dolarů, kdo si to může dovolit? Jenom Clintonovi, Bushovi a pár dalších.“\n\n"}
{"id": "1284278", "url": "https://cs.wikipedia.org/wiki?curid=1284278", "title": "Euro Hockey Challenge 2017", "text": "Euro Hockey Challenge 2017\n\nEuro Hockey Challenge 2017 byla sedmým ročníkem této hokejové soutěže, který začal 12. února 2017 zápasem mezi Českem a Ruskem a skončil 1. května 2017 utkáním mezi Francií a Běloruskem a mezi Německem a Lotyšskem. Účastnilo se dvanáct evropských týmů vybraných podle žebříčku IIHF. Soutěž měla čtyři soutěžní kola, přičemž týmy elitní evropské čtyřky (Česko, Finsko, Švédsko a Rusko) sehrály poslední dvě kola současně jako finále soutěže Euro Hockey Tour. Zápasy sloužily pro národní týmy jako příprava na Mistrovství světa v ledním hokeji 2017. Zvítězilo Švýcarsko, na druhém místě skončilo Finsko, které obhajovalo prvenství na tomto turnaji, a třetí skončila reprezentace Česka.\n\nEuro Hockey Challenge 2017 se účastnilo dvanáct nejlepších evropských mužstev, vybraných dle žebříčku IIHF.\n\n \n\nČeské hokejové hry 2017\n\n"}
{"id": "1284281", "url": "https://cs.wikipedia.org/wiki?curid=1284281", "title": "Maendeleo", "text": "Maendeleo\n\nMaendeleo je český spolek založený roku 2011, jehož cílem je \"pomáhat ke svépomoci\" ve východoafrické Tanzanii. Maendeleo je jediná nezisková organizace z Česka, která jako jeden z nástrojů pomoci lidem v rozvojových zemích dlouhodobě a systematicky používá tzv. mikropůjčky. Organizace deklaruje, že jejím cílem je odstraňovat především příčiny chudoby, nikoliv jen její důsledky. Podle zástupců Maendelea nepotřebují lidé ze zemí třetího světa formu pomoci ve formě darů: co potřebují, jsou příležitosti využít svůj potenciál a získat vše, co potřebují ke kvalitnímu životu, vlastním úsilím. Prostřednictvím svého webu umožňuje Maendeleo českým dárcům podpořit mikropůjčkou konkrétní jednotlivce nebo skupiny lidí.\nSpolek je iniciativou studentů a absolventů oboru Mezinárodních rozvojových studií na Univerzitě Palackého v Olomouci. Iniciátorem a vůdčí postavou spolku je Martin Schlossarek. Ten se zajímal o fungování neziskových organizací, z nichž se mu líbily ty, jejichž způsob pomoci byl inspirovaný fungováním podnikatelského sektoru. Během studií se vydal zkoumat příčiny a důsledky chudoby v tanzanské oblasti Utengule/Usangu, kde v průběhu tříměsíčního pobytu udělal rozhovory s více než třiceti rodinami. Z nich vybral šest, které mohl díky finanční podpory od organizace International Humanity podpořit mikropůjčkou. Po návratu do Česka se rozhodl založit organizaci, která od té doby pomáhá řešit chudobu v regionu.\n\nStatutárním orgánem spolku je předseda. Předsedou je Martin Schlossarek z Olomouce. Nejvyšším orgánem spolku je členská schůze. Jako členové týmu jsou na webu spolku kromě Martina Schlossarka uvedeni také Gabriela Freislerová (místopředsedkyně a spoluzakladatelka), Zuzana Břehová (členka výkonného výboru), Barbara Hudcová (přesedkyně dozorčí rady) a Kateřina Mejsnarová (místopředsedkyně dozorčí rady), Barbora Žáčková (členka dozorčí rady), Adéla Hemelíková, Renáta Matová, Petra Oravcová, Michal Přecechtěl a tanzanští dobrovolníci Michael Simwaba a Geofrey Mlawa.\nMaendeleo působí ve venkovském okrsku Utengule/Usangu, který se nachází na jihozápadě země, nedaleko města Mbeya. Jedná se o oblast, která je dostupná pouze po nezpevněné cestě, a která je považovaná za relativně chudou i v porovnání s jinými regiony Tanzanie. Ve spolupráci s tamní partnerskou neziskovou organizací realizuje Maendeleo v tomto místě celkem čtyři projekty: Podpora farmaření, Knihovnička v Mahangu, Mikropůjčky pro podnikatele a Grantovou soutěž.\n\nHlavním projektem Maendelea je projekt Podpora farmaření, který kombinuje vzdělávání zaměřené především na zemědělství a poskytování mikropůjček. Jeho cílem je rozšířit mezi drobnými pěstiteli rýže z Utengule/Usangu metody šetrného a efektivního hospodaření na poli a zlepšit postavení farmářů při prodeji úrody na trhu. Tím projekt napomáhá udržitelnému rozvoji regionu a přispívá ke zvýšení potravinové bezpečnosti v oblasti. Během pěti let se do vzdělávacího programu Maendelea zapojilo přes 160 lidí, poskytnut byl přibližně stejný počet mikropůjček. Podle zástupců organizace nebyla za celou dobu trvání projektu úspěšně splacena jen jediná mikropůjčka.\n\nDoplňkový projekt Mikropůjčky pro podnikatele umožňuje svépomocným skupinám získat kapitál na podnikání mimo zemědělský sektor. Grantová soutěž umožňuje skupinám nebo jednotlivcům čerpat malou finanční podporu pro projekty, které jsou prospěšné celé komunitě. V roce 2016 byla díky grantu vyhloubena záložní studna ve vesnici Mahango-Mswiswi. Na témže místě byla otevřena Knihovnička v Mahangu, která sídlí v domě jednoho z farmářů z projektu Podpora farmaření.\n\n"}
{"id": "1284282", "url": "https://cs.wikipedia.org/wiki?curid=1284282", "title": "Zahrádecko (krajinná památková zóna)", "text": "Zahrádecko (krajinná památková zóna)\n\nKrajinná památková zóna Zahrádecko byla prohlášena Ministerstvem kultury České republiky podle vyhlášky č. 208/1996 Sb. dne 1. července 1996. Památková zóna leží na katastrálním území obcí Zahrádky, Jestřebí, Stvolínky a Holany v okrese Česká Lípa v Libereckém kraji. Na ústředním seznamu kulturních památek je tato krajinná památková zóna o celkové rozloze 2 650 ha zapsána pod číslem 2386.\n\nZ geomorfologického hlediska Zahrádecko přináleží do okrsku Provodínská pahorkatina, který je součástí podcelku Dokeská pahorkatina v rámci Ralské pahorkatiny.\n\nKrajinná památková zóna zahrnuje území od vsi Stvolínky na západě až po Jestřebí na východě. Nejsevernějším bodem oblasti je hospodářství Nový Dvůr v místě někdejší tvrze Dvorec na horní východní hraně národní přírodní památky Peklo. Nejjižnější hranici tvoří spojnice mezi usedlostí Kozí Roh a vesnicí Šváby jižně od zámku Vítkovec a obory Vřísek. Přirozenou osu území v prostoru od Jestřebí až po Zahrádky tvoří Robečský potok s přilehlými přítoky, Novozámeckým rybníkem, mokřady, historickými vodohospodářskými a dopravními stavbami, pískovcovými skalními útvary a skalními byty a s kaňonovitým údolím Pekla.\n\nKrajinná památková zóna Zahrádecko je pozoruhodným příkladem kulturní krajiny, která je kombinací přírodních hodnot a stop, zanechaných člověkem.\n\nNa území krajinné památkové zóny Zahrádecko se nachází několik významných maloplošných chráněních území. Jsou to národní přírodní rezervace Novozámecký rybník, národní přírodní památka Peklo, přírodní rezervace Jílovka a přírodní památka Zahrádky u České Lípy. Důležitým prvkem krajiny jsou též aleje, jako je například lipová alej, která vede od zahrádeckého zámku k Vřísku a jejíž první polovina je chráněna jako přírodní památka.\n\nÚstředním památkově chráněným objektem v oblasti Zahrádecka je empírový zámek v Zahrádkách s přilehlým parkem, zahrnujícím zahradní pavilón, fontánu, brány, bazén, sochu sv. Jana Nepomuckého a ohradní zeď. Objekt z roku 1547, který ve 20. století sloužil jako studijní středisko Univerzity Karlovy pro zahraniční studenty, v lednu 2003 vyhořel. Další významnou stavbou v regionu je renesanční zámek Vřísek u roku 1570 (označovaný též jako Vítkovec) na Žižkově vrchu v katastru Švábů, který je však nepřístupný a zpustlý. I tento zámek obklopuje stejnojmenná obora, která je však uzavřená pro veřejnost.\n\nZ dalších historických sídel se na území krajinné památkové zóny nacházejí zříceniny hradu Jestřebí, romantická zřícenina Jiljov, zříceniny hradů u Hostíkovic a Milčany u Milčanského rybníka, pozůstatky hradu Rybnov v Holanech a tzv. Zahrádeckého letohrádku v bývalé bažantnici u Borku a zbytky kvítkovského hrádku (tzv. Frýdlant) v údolí Pekla. Na katastru všech dotčených obcí je mnoho památkově chráněných domů, roubených i zděných.\n\nV oblasti se nachází řada sakrálních památek. Jsou to kostely sv. Maří Magdalény v Holanech, kostel sv. Barbory se zvonicí v místě zaniklé středověké vsi Mnichov a kostel sv. Ondřeje v Jestřebí, dále barokní sochy světců, například socha svaté Starosty, sochy sv. Jana Nepomuckého v Borku, Jestřebí a Zahrádkách či socha archanděla Michaela u cesty před Valdštejnskou alejí.\n\nNa území krajinné památkové zóny se nacházejí také pozoruhodné historické technické památky. Nejstaršími z nich jsou takzvané \"průrvy\" - středověké kanály, vytesané v pískovcových skalách u Novozámeckého rybníka. Mnichovská průrva, skrze níž byl napájen Novozámecký rybník z Bobřího potoka, byla vytesána v době Karla IV. a v 18. století překlenuta kamenným mostem, který je dodnes součástí silnice I/9. Ze 14. století pochází i Novozámecká průrva, 175 metrů dlouhý a 14 metrů hluboký kanál, kterým se zajišťuje odtok Robečského potoka z Novozámeckého rybníka. Památkovou ochranu požívají též mosty přes výše uvedené průrvy. Na území památkové zóny se nacházejí i další výpustě, vytesané ve skalách, například u Dolanského a Hrázského rybníka.\n\nVe Valdštejnské aleji je památkově chráněný kamenný mostek přes Bobří potok z první poloviny 19. století, který byl původně doplněn sochami. Také impozantní, 209 metrů dlouhý a 24 metrů vysoký příhradový železniční most z roku 1898 v osadě Karba (místní část obce Zahrádky) byl navržen k zařazení mezi technické památky.\n\n"}
{"id": "1284291", "url": "https://cs.wikipedia.org/wiki?curid=1284291", "title": "Introduzioni Antonia Vivaldiho", "text": "Introduzioni Antonia Vivaldiho\n\nIntroduzioni italského barokního skladatele Antonia Vivaldiho je osm dochovaných vokálně-instrumentálních skladeb, každá o třech nebo čtyřech částech. Texty \"introduzioni\" jsou neliturgické, někdy jsou však parafrázemi liturgického textu. V Ryomově seznamu (Ryom Verzeichnis, RV) Vivaldiho skladeb jsou \"introduzioni\" číslovány jako RV 635–642.\n\nV italštině \"introduzione\" (česky \"úvod\") v hudbě představuje druh moteta pro sólový hlas, který se obvykle zpívá před určitou sborovou částí liturgického textu.\n\nVivaldiho \"introduzioni\" jsou napsány pro sólový hlas, alt nebo soprán s doprovodem nástrojů. Hudební struktura zřejmě vychází z textu: čtyři z osmi (RV 635, 636, 637 a 642) se skládají ze dvou dacapových árií a ústředního recitativu. Jeden z nich s názvem \"Filiæ mestæ Jerusalem (Miserere)\" / RV 638 má ústřední árii mezi dvojicí recitativů, druhý (RV 640) má pouze dvě části – recitativ a árii – a třetí (RV 641) má čtyři části (dva recitativy, árii, recitativ). Zbývající (RV 639) mají strukturu 'árie-recitativ-árie', Vivaldi však zde druhou árii organicky prokomponoval do první části liturgického díla, které následuje – Gloria (RV 588).\n\nNásledující seznam Vivaldiho \"introduzioni\" je řazen podle číselného označení Ryomova seznamu (RV).\n\n\"Ascende Læta\", pro sólový soprán je zamýšlen jako soubor skladeb předcházející skladbě Dixit Dominus v tónině D dur pro orchestr a pětihlasý sbor (RV 595). \"Ascende Læta\" bylo dokončeno kolem roku 1715, a tudíž bylo komponován pro Pio Ospedale della Pietà. Skládá se ze dvou árií s ústředním recitativem. Text RV 635 naznačuje, že by mohl být napsán pro svátek Nanebevzetí Panny Marie (15. srpna). Text popisuje přijetí Panny Marie na Nebesa a hudební obrazy venkovských oslav s použitím dřevěných nástrojů a varhan.\n\n\"Canta in Prato, Ride in Fonte\" pro soprán má předcházet skladbě Dixit Dominus pro dva orchestry a dva sbory (RV 594). Sestává ze dvou árií okolo ústředního recitativu. Má podobný text jako starší moteto, \"Canta in Prato, Ride in Monte\" (RV 623). Skladba popisuje Filomélu coby slavíka a nádheru jejího zpěvu.\n\nSkladba, která měla následovat po \"Cur Sagittas\" je ztracená. Vivaldiovský badatel Michael Talbot se domnívá, že snad mohla předcházet Kyrie RV 587 nebo ztracenému souboru Gloria. Forma je opět dvě árie obklopující ústřední recitativ. První árie popisuje souboj mytických bytostí se zbožným mužem. Druhá árie pak popisuje silnou víru v Boha.\n\n\"Filiæ Mæstæ Jerusalem\" je první ze dvou \"introduzioni\" předcházejících souboru žalmů \"Miserere\" (druhá je RV 641). Samotné Miserere je považováno za ztracené. RV 638 sestává ze dvou recitativů a jedné árie. Text popisuje truchlící dcery jeruzalémské a vše živé po smrti Ježíše Krista.\n\n\"Jubilate\" je jediné \"introduzione\", které předchází Gloria (RV 588), ve formě \"árie-recitativ-árie.\" Popisuje sbory oslavující Krista.\nPoslední část tohoto moteta se prolíná se první větou předcházející skladby (RV 588). Vivaldi obratně kombinuje oba texty v jeden, kdy sólista z \"introduzione\" zpívá text z moteta. Toto moteto je v podstatě vyzývání ostatních k potěšení z hry na hudební nástroje.\n\n\"Longe Mala\" je první ze dvou \"introduzioni\" RV 589. Je založeno na podobném textu s motetem RV 623, zkomponovaném při Vivaldiho návštěvě Říma o několik let později. Je zvolena neobvyklá forma \"árie-recitativ.\" Moteto popisuje zkázu světa a prosí Spasitele o zjevení ve své slávě.\n\n\"Non in Pratis\" je druhé ze dvou \"introduzioni\", které přechází ztracenému Miserere. Sestává ze dvou recitativů, árie, a závěrečný recitativ. Text, na rozdíl od obvyklejšího sdělení v RV 638, zmiňuje osobní prožitek bolesti a lítost nad smrtí Ježíše.\n\n\"Ostro Picta\" bylo zkomponováno jako předehra ke Gloria (RV 589). Jeho forma je: árie-recitativ-árie. Text připomíná pomíjivost světské slávy ve srovnání s věčnou slávou Panny Marie.\n"}
{"id": "1284311", "url": "https://cs.wikipedia.org/wiki?curid=1284311", "title": "Lukáš Paleček", "text": "Lukáš Paleček\n\nLukáš Paleček (* 15. prosince 1980 Ostrava) je český profesionální fotbalový brankář, který od jara 2014 působí v Třinci.\n\nOstravský rodák a odchovanec Baníku chytal v I. lize ČR za Marilu Příbram. Debutoval v neděli 7. března 2004 v domácím utkání proti Opavě (nerozhodně 2:2), kdy vystřídal zraněného Oldřicha Pařízka. V prvních dvou utkáních, která absolvoval celá, zůstal nepřekonán – v sobotu 13. března 2004 v Českých Budějovicích (nerozhodně 0:0) a v neděli 21. března téhož roku doma se Slováckem (výhra 1:0). Naposled se v nejvyšší soutěži objevil v neděli 3. prosince 2006 v Plzni (prohra 0:2).\nProšel několika druholigovými kluby. Poprvé si ve druhé nejvyšší soutěži zachytal v dresu Třince, dále hrál za Žižkov, Vítkovice, Most, Karvinou a od jara 2014 opět hájí branku Třince.\nV Moravskoslezské fotbalové lize působil v B-mužstvu Baníku Ostrava a Dolním Benešově. V České fotbalové lize hrál za příbramské B-mužstvo a Prachatice.\n\n"}
{"id": "1284318", "url": "https://cs.wikipedia.org/wiki?curid=1284318", "title": "Millie Bobby Brown", "text": "Millie Bobby Brown\n\nMillie Bobby Brown (* 19. února 2004 Marbella) je britská herečka, zpěvačka a modelka. \n\nZnámou se stala rolí Eleven v seriálu \"Stranger Things\", za níž obdržela několik nominací a cen. Ve třinácti letech se tak stala jedním z nejmladších nominovaných umělců v historii Cen Emmy. Na filmovém plátně debutovala v roce 2019 postavou Madison v sequelu \"Godzilla II Král monster\".\n\nČasopis \"Time\" ji v dubnu 2018 zařadil jako nejmladší osobu v historii na seznam 100 nejvlivnějších lidí světa. V listopadu téhož roku, se pak jako čtrnáctiletá, stala nejmladší velvyslankyní Dobré vůle UNICEF.\n\nNarodila v Marbelle ve Španělsku britským rodičům Kelly a Robertovi Brownovým. Již od narození trpěla částečnou nedoslýchavostí v jednom uchu. V průběhu několika let se sluch stále zhoršoval, až na toto ucho zcela ohluchla. Má staršího bratra Charlieho a sestru Paige, rovněž tak mladší sourozenkyni Avu. V jejich čtyřech letech se rodina Brownových přestěhovala do Spojených států amerických, kde později začala její herecká kariéra. Nejprve rodina bydlela v Bournemouthu, v Dorsetu. O čtyři roky později se přestěhovali do Orlanda na Floridě. Žije střídavě v Londýně a Atlantě v Georgii. \n\nV roce 2013 si poprvé zahrála hostující roli malé Alenky ve fantasy seriálu stanice ABC \"Once Upon a Time in Wonderland\", spin-offu seriálu \"Bylo, nebylo\". V roce 2014 si zahrála roli Madison O'Donnell, v paranormálním dramatickém seriálu stanice BBC America \"Intruders\". Hostující roli si zahrála v dramatu \"Námořní vyšetřovací služba\", v sitcomu \"Taková moderní rodinka\" a v dramatu \"Chirurgové\". V roce 2016 byla obsazena do dramatického sci-fi seriálu \"Stranger Things\" streamovací sítě Netflix, kde ztvárnila postavu Eleven. Zahrála si tak po boku Winony Ryder, či Davida Harboura. Za výkon byla nominována na cenu Screen Actors Guild Award v kategorii nejlepší ženský herecký výkon v dramatickém seriálu a cenu získala v kategorii nejlepší obsazení dramatického seriálu. V listopadu 2016 si zahrála v hudebním videu Sigmy a Birdy k písničce „Find Me“ a v tomtéž měsíci se ještě objevila v reklamách pro Citigroup. V lednu 2017 se stala tváří kampaně By Appointment značky Calvin Klein. Následující měsíc podepsala smlouvu s modelingovou agenturou IMG Models. V roce 2019 si zahrála ve filmu \"Godzilla II Král monster\".\n\nKromě herectví a modelingu se angažuje v humanitárních organizacích. Ve svých 14 letech se stala historicky nejmladší ambasadorkou dobré vůle UNICEF. V roce 2019 byla taktéž zařazena jako vůbec nejmladší zástupce mezi sto nejvlivnějších osob světa časopisu \"Time\". \n\n"}
{"id": "1284322", "url": "https://cs.wikipedia.org/wiki?curid=1284322", "title": "Mansour Barzegar", "text": "Mansour Barzegar\n\nMansour Barzegar ( ; 28. února 1948 Teherán, Írán) je bývalý íránský zápasník, volnostylař. V roce 1976 vybojoval stříbro na olympijských hrách. V roce 1973 vybojoval zlato, v roce 1975 a 1977 stříbro na mistrovství světa. V roce 1974 zvítězil na Asijských hrách.\n\n Profil na sports-reference.com\n"}
{"id": "1284323", "url": "https://cs.wikipedia.org/wiki?curid=1284323", "title": "Kopaninský potok (přítok Plesné)", "text": "Kopaninský potok (přítok Plesné)\n\nKopaninský potok je drobný vodní tok v Krušných horách a Chebské pánvi v okrese Cheb v Karlovarském kraji. Je levostranným přítokem Plesné. Délka toku měří 2,8 km.\n\nPotok pramení v Krušných horách v přírodním parku Leopoldovy Hamry nad vesnicí Kopanina, částí obce Nový Kostel, v nadmořské výšce 580 m. U severního okraje Kopaniny, vysoko nad pravým břehem potoka, rostou dva památné stromy pojmenované jako Buky v Kopanině. Jižním směrem pokračuje potok k okraji přírodní parku. V Kopanině, v údolí pod kostelem svatého Jiří a svatého Jiljí, podtéká silnici, opouští území přírodního parku i Krušné hory a vtéká do Chebské pánve. Nedaleko ranče \"Golden River Ranch\" v Mlýnku, části obce Nový Kostel, se vlévá zleva do Plesné.\n"}
{"id": "1284324", "url": "https://cs.wikipedia.org/wiki?curid=1284324", "title": "Giovanni Battista Gaulli", "text": "Giovanni Battista Gaulli\n\nGiovanni Battista Gaulli (8. května 1639, Janov – 2. dubna 1709), také známý jako Baciccio nebo Baciccia (janovská přezdívka Giovanniho Battisty), byl italský malíř, který tvořil v době vrcholného baroka a raného období rokoka.\n\nGiovanni Battista Gaulli se narodil v Janově, kde jeho rodiče zemřeli roku 1654 na mor. V 17. století byl Janov otevřeným kosmopolitním uměleckým centrem. Uplatnily se zde všechny umělecké směry, jak komerční tak umělecké. Pobývali zde i umělci ze severních evropských zemí, jako jsou Anglie či nizozemské provincie. Malíři, jako například Peter Paul Rubens a Anthony van Dyck žili v Janově po dobu několika let. V polovině 17. století pobýval v Janově i Gaulli. Zde byl jeho učitelem Luciano Borzone. Gaulliho tvorbu proto ovlivňovali jednak malíři zahraniční tak i místní umělci například Valerio Castello, Giovanni Benedetto Castiglione či Bernardo Strozzi. Někdy mezi roky 1653 či 1656 odcestoval Gaulli do Říma, kde studoval malby Raffaela a zejména díla Pietra da Cortonyho. Brzy po jeho příjezdu do Říma si jeho talentu všiml janovský obchodník s uměleckými díly Pellegrino Peri, žijící v Římě. Peri představil Gaulliho sochaři a architektu Gianlorenzu Berninimu (1598–1680), jenž se stal Gaulliho ochráncem a podporovatelem. V roce 1662 byl Gaulli přijat do cechu římských umělců, do \"Accademia di San Luca\" (Akademie svatého Lukáše) a v roce 1674 převzal i vedení této akademie. Už v příštím roce, tedy v roce 1663 získal svou první veřejnou zakázku, a to na oltářní obraz v kostele San Rocco v Římě. Získal také mnoho soukromých zakázek, hlavně díla s mytologickými či náboženskými tématy. Gaullí se stal jedním z nejváženějších portrétních malířů v Římě. K jeho významným dílům patří obraz: \"Papež Kliment IX.\" vytvořený kolem roku 1668, jinak je Gaullí Baciccio známý hlavně díky svým freskám a portrétům. Teplým koloritem, hrou se světlem a extrémními perspektivními zkratkami se Gaulli dopracoval k osobnímu dynamickému stylu, kterým ovlivnil nejen freskovou malbu římského baroka, ale i následující generace malířů.\n\nTento hlavní kostel jezuitů, Il Gesù (česky \"kostel Jména Ježíšova\") v Římě byl postaven v letech 1568-1580 podle plánů Jacopa Barozziho da Vignola a pod vedením Giacoma della Porta. Na výzdobu kostela byli navrženi významní umělci například Maratt, Ferri nebo Giacinto Brandi. Podpora Berniniho a jeho vliv pomohl získat Gaullimu tuto prestižní zakázku, ač mu bylo teprve 22 let. V tomto kostele vymaloval kupoli a vytvořil stropní fresku, představující „triumf jména Ježíš“, která patří k jeho nejznámějším dílům.\n\nPortrét kardinála de'Medici je olej na plátně, 73 x 60 cm, Galleria degli Uffizi, Florencie. Leopold de'Medici (1617 -1675) byl synem Cosima II. de'Medici a Marie Magdaleny Rakouské. Byl vzdělaným znalcem umění a vášnivým sběratelem. Kardinálem se stal v padesáti letech.\n"}
{"id": "1284325", "url": "https://cs.wikipedia.org/wiki?curid=1284325", "title": "Svažecký potok", "text": "Svažecký potok\n\nSvažecký potok je drobný vodní tok v Krušných horách a Chebské pánvi v okrese Cheb v Karlovarském kraji. Je levostranným přítokem Plesné. Délka toku činí 4,8 km. Plocha jeho povodí měří 4,4 km².\n\nPotok pramení v Krušných horách v přírodním parku Leopoldovy Hamry nad Čižebnou, částí obce Nový Kostel. Jižním směrem teče k okraji přírodní parku kde v nivě při levém břehu potoka vyvěrá téměř neznámý, avšak upravený minerální pramen, ke kterému vede povalový chodníček. Vývěr slabě mineralizované kyselky je vázán na zlomové pásmo, které odděluje Krušné hory od Chebské pánve. Jímání minerální vody zachycuje menší kameninová skruž uložená ve větší betonové skruži. Bezprostřední okolí potoka je zde silně zamokřené s dalšími divokými vývěry minerálky. V bažinatém terénu probublává oxid uhličitý.\n\nAsi po 30 metrech podtéká potok silnici z Nového Kostela do Kopaniny. Zde opouští území přírodního parku i Krušné hory a vtéká do Chebské pánve.\nNedaleko ranče \"Golden River Ranch\" v Mlýnku, části obce Nový Kostel, se vlévá zleva do Plesné.\n"}
{"id": "1284327", "url": "https://cs.wikipedia.org/wiki?curid=1284327", "title": "Chocholatka páskovaná", "text": "Chocholatka páskovaná\n\nChocholatka páskovaná (\"Cephalophus zebra\") je druh antilopy, obývající pralesy západní Afriky (Libérie, Sierra Leone, Guinea, Pobřeží slonoviny).\n\nPatří k nejmenším chocholatkám, dosahuje délky okolo 90 cm, výšky v kohoutku 45 cm a váhy 15–20 kg. Mají rezavě hnědé zbarvení s dvanácti až šestnácti černými svislými pruhy na zádech a bocích. Tato nápadná podobnost se zebrami se odráží v jejich vědeckém jméně. Kresba pruhů je u každého jedince unikátní. Nohy a hlava jsou tmavší než zbytek těla, břicho je bílé. Na hlavě má chocholatka páskovaná pruh delší srsti a krátké růžky (u samců měří okolo 5 cm, u samic 3 cm).\n\nBřezost trvá 221 až 229 dní, samice rodí jediné mládě. To dosahuje pohlavní dospělosti ve dvou letech, zvířata se dožívají až třinácti let.\n\nChocholatka páskovaná obývá nížinné tropické deštné lesy. Je aktivní převážně v noci, v její potravě převládá rostlinná složka (listy, kořínky, ovoce), živí se však příležitostně také hlodavci a ptáky. Na čenichu má zesílené kosti, které používá k drcení pevných skořápek. Žije samotářsky, teritorium si značkuje výměšky předočních žláz.\n\nHlavními predátory jsou levhart skvrnitý a kočka zlatá, chocholatky jsou loveny také lidmi jako potrava (tzv. bushmeat), což spolu s odlesňováním vede k tomu, že byly klasifikovány jako zranitelný druh; počet volně žijících kusů se odhaduje na maximálně patnáct tisíc a stále se snižuje. Největší populace žije v národním parku Sapo v liberijské provincii Sinoe, komplikovaná politická situace v zemi neumožňuje systematickou ochranu před pytláky.\n\n\n"}
{"id": "1284333", "url": "https://cs.wikipedia.org/wiki?curid=1284333", "title": "Pavel Pinigin", "text": "Pavel Pinigin\n\nPavel Pavlovič Pinigin ( ; * 12. března 1953 Diring, Jakutská SSR) je bývalý sovětský zápasník, volnostylař. V roce 1976 vybojoval zlatou medaili v kategorii do 68 kg na olympijských hrách v Montréalu. O čtyři roky později na hrách v Moskvě vybojoval čtvrté místo v kategorii do 74 kg. V roce 1975, 1977 a 1978 vybojoval zlato na mistrovství světa a v roce 1975 na mistrovství Evropy.\n\nCivilním povoláním byl policista, dosáhl hodnosti plukovníka. Věnoval se také trenérské práci a zastával post prezidenta klubu Dynamo Jakutsk. Stal se předsedou regionální pobočky ruské politické strany Jednotné Rusko, byl poradcem prezidenta republiky Sacha a od roku 2010 místopředsedou Státního výboru republiky Sacha.\n\nJeho manželka je bývalá sovětská atletka Maria Piniginová, rozená Kuľčunova.\n\n"}
{"id": "1284339", "url": "https://cs.wikipedia.org/wiki?curid=1284339", "title": "Ferdinand Menčík", "text": "Ferdinand Menčík\n\nFerdinand Menčík (29. května 1853 Vitiněves – 10. červenec 1916 Vídeň) byl český literární a divadelní historik a knihovník.\n\nFerdinand Menčík pocházel z rolnické rodiny. Vystudoval gymnázium v Jičíně v roce 1872, filozofii v Praze a Vídni. V roce 1876 se stal správcem vídeňské Dvorské knihovny, v roce 1884 lektorem řeči a literatury české na Vídeňské univerzitě, od roku 1898 byl archivářem hraběte Jana Harracha. Díky vlivu Ferdinanda Menčíka se 15. září 1895 v Jičíně ustavil Muzejní spolek. Uveřejňoval v Českém časopise muzejním, v letech 1884–1891 byl dopisujícím členem Královské české společnosti nauk, v letech 1891–1893 členem České akademie. Byl jmenován rytířem řádu Františka Josefa a rytířem ruského řádu sv. Anny III. třídy.\n\nJeho syn Alexander Menčík (1883–1973) byl okresním hejtmanem v Prostějově, dcera Marie Menčíková (1892–1954) se v roce 1912 provdala za podnikatele Tomáše Baťu.\n\n\nPřispíval do Ottova slovníku naučného pod značkou \"Mík.\" Je autorem hesel:\n\n"}
{"id": "1284345", "url": "https://cs.wikipedia.org/wiki?curid=1284345", "title": "SJC Custom Drums", "text": "SJC Custom Drums\n\nSJC Custom Drums (či jen SJC) je výrobce bicích nástrojů sídlící v USA. Firma byla založena bratry Mikem a Scottem Ciprariovými v roce 2000 ve městě Dudley v americkém státě Massachusetts. Mezi jejich uživatele patří mimo jiné Tré Cool (Green Day), Jay Weinberg (Slipknot) nebo Josh Dun (Twenty One Pilots). \n"}
{"id": "1284347", "url": "https://cs.wikipedia.org/wiki?curid=1284347", "title": "Metropolitní oblast Madridu", "text": "Metropolitní oblast Madridu\n\nMetropolitní oblast Madridu zahrnuje město Madrid a 20 okolních obcí. Oblast má 6 321 398 obyvatel a má rozlohu 5335,97 kilometrů čtverečních.\n\nJe to největší metropolitní oblast ve Španělsku, 4. největší v Evropské unii a 54. největší na světě.\n\nStejně jako u mnoha metropolitních oblastí podobné velikosti, zde lze odlišit dvě zóny urbanizace:\nNejvětší předměstí jsou na jihu, a převážně podél hlavních cest vedoucích z Madridu.\n\nHDP metropolitní oblasti Madridu se odhadovalo na 189 miliard eur v roce 2009 a představuje více než 90 % HDP regionu Madrid. HDP na obyvatele bylo 37 758 eur v metropolitní oblasti, zatímco v regionu Madrid dosáhlo 30 453 eur.\n\n\n"}
{"id": "1284348", "url": "https://cs.wikipedia.org/wiki?curid=1284348", "title": "Beatrix Falkenburská", "text": "Beatrix Falkenburská\n\nBeatrix Falkenburská ( \"Beatrix von Falkenburg\", 1253 – 17. října 1277) byla hraběnka z Cornwallu a královna Svaté říše římské.\n\nNarodila se jako dcera Dětřicha II. z Falkenburgu a Berty, dcery Walrama III. z Monschau. 16. června 1269 se v Kaiserslauternu stala třetí manželkou římskoněmeckého krále Richarda z Cornwallu. Beatrix, svými současníky považovaná za \"perlu žen\", bylo tehdy okolo patnácti, ženichovi bylo šedesát. Její otec padl v marné snaze o osvobození svého bratra, kolínského arcibiskupa Engelberta z Falkenburgu a Richard se do mladičké dívky zřejmě zamiloval. Krátce po svatbě se manželé vrátili do Anglie. V dubnu 1272 Richard zemřel, jeho tělo bylo pohřbeno po boku druhé choti v Hailes a srdce nechala Beatrix uložit u minoritů v Oxfordu, kde o pět let později našla poslední odpočinek i ona sama. Od minoritů také pochází vitráž s Beatrix jako donátorkou.\n\n"}
{"id": "1284352", "url": "https://cs.wikipedia.org/wiki?curid=1284352", "title": "Třída Sa'ar 4.5", "text": "Třída Sa'ar 4.5\n\nTřída Sa'ar 4.5 (: סער‎, tj. bouře) jsou raketové čluny Izraelského vojenského námořnictva. Jedná se o vylepšenou zvětšenou verzi raketových člunů třídy \"Sa’ar 4\". Celkem bylo ve dvou podtřídách postaveno 10 jednotek této třídy (4+6). První skupina (\"Aliya\") byla vybavena palubním vrtulníkem, který byl důležitý pro navádění protilodních střel na dlouhou vzdálenost. Druhá skupina (\"Hetz\") nesla namísto vrtulníku silnější výzbroj. Druhá skupina je snadno rozpoznatelná podle mohutného hlavního stožáru, na němž je neseno množství elektroniky. Jediným zahraničním uživatelem třídy je Mexiko, které v lednu 2004 koupilo první dvě jednotky.\n\nNa základě třídy \"Sa'ar 4.5\" byly rovněž vyvinuta rodina hlídkových lodí. Podle délky trup se dělí na typy OPV 58 a OPV 62. Jejich uživateli jsou Ázerbájdžán, Kypr, Rovníková Guinea a Řecko.\n\nIzraelská loděnice Israel Shipyards v Haifě postavila celkem 10 jednotek této třídy. První čtyři kusy byly postaveny jako vůdčí lodě raketových člunů, a proto nesly lepší elektroniku a na zádi byly vybaveny hangárem a přistávací plochou pro vrtulník. Do služby vstoupily v letech 1980–1982. V letech 1991–2003 bylo postaveno dalších šest člunů, které místo vrtulníku nesly silnější výzbroj. Na některá plavidla bylo instalováno vybavení sejmuté z vyřazovaných člunů třídy \"Sa’ar 4\".\n\nJednotky třídy \"Sa’ar 4.5\":\n\nRaketové čluny tohoto typu nesly slabší výzbroj, proto jejich zadní polovina byla vyhrazena palubnímu vrtulníku. Nesly vyhledávací radar Thomson-CSF TH-D 1040 Neptune, střelecký radar Selenia Orion RTN-1 OX, systém elektronického boje Elta MN-53, vrhače klamných cílů a sonar ELAC. Původní výzbroj tvořil jeden 40mm kanón, dva 20mm kanóny, čtyři 12,7mm kulomety a čtyři protilodní střely Gabriel Mk.II s dosahem 36 km. Na zádi byla instalována přistávací plocha a hangár pro vrtulník. Zpočátku byly neseny lehké typy Bell 206, MD 500 Defender, nebo AS565 Panther.\n\nPohonný systém tvořily čtyři diesely MTU 538, každý o výkonu 3380 hp, pohánějící čtyři lodní šrouby. Nejvyšší rychlost dosahovala 33 uzlů. Dosah byl 4800 námořních mil při 19 uzlech, nebo 2200 námořních mil při 30 uzlech.\n\nV 80. letech byl 40mm kanón člunu \"Geoula\" zkušebně nahrazen dvojitým 30mm kanónem izraelského typu PCM-30. Roku 1986 nahradil 40mm kanón jeden obranný 20mm kanónový komplet Mk.15 Phalanx. Výzbroj člunů \"Aliya\" a \"Geoula\" byla navíc posílena o čtyři protilodní střely RGM-84C Harpoon s dosahem 130 km. Z raketových člunů \"Romat\" a \"Keshet\" byl zcela odstraněn hangár a přistávací plocha, přičemž získané místo bylo využito pro další výzbroj. Ta byla posílena o 76mm kanón OTO Melara, 20mm systém bodové obrany Phalanx, dvě střely Gabriel Mk.II a osm střel Harpoon.\n\nTrup je zhotoven z oceli a nástavby z hliníkových slitin. Pro plavidla je typický mohutný uzavřený klimatizovaný hlavní stožár, který má stealth tvarování a obsahuje řadu elektronických systémů. Elektroniku tvoří dva střelecké radary Elta EL/M-2221 a jeden přehledový Elta EL/M-2228S. Obranu posiluje systém elektronického boje Rafael Shark a dva 72hlavňové vrhače klamných cílů Elbit Deseaver.\n\nPlavidla jsou vyzbrojena jedním 76mm kanónem OTO Melara Compact, jedním 20mm kanónem Mk.15 Phalanx a čtyřmi 12,7mm kulomety. Údernou výzbroj tvoří osm protilodních střel Harpoon a až šest protilodních střel Gabriel Mk.II. Protivzdušnou obranu zajišťují čtyři osminásobná vertikální vypouštěcí sila protiletadlových řízených střel Barak 1 s dosahem 10 km.\n\nPohonný systém tvoří čtyři diesely MTU 16V538 TB93 o celkovém výkonu 16 375 bhp. Ty pohánějí čtyři lodní šrouby. Nejvyšší rychlost dosahuje 33 uzlů. Dosah je 3000 námořních mil při rychlosti 17 uzlů.\n\nV lednu 2004 Mexiko koupilo první dvě vrtulníkové jednotky \"Aliya\" a \"Geoula\". Mexické námořnictvo je převzalo v srpnu 2004. Čluny dostaly nová jména \"Huracán\" a \"Tormenta\". Plavidla byla dodána bez střel Harpoon, naopak střely Gabriel byly ponechány.\n\nČtyři raketové čluny třídy \"Aliya\" se v noci ze 15. na 16. dubna 1988 podílely na likvidaci palestinského teroristy Abú Džiháda, který se ukrýval v Tunisu. Likvidaci Abú Džiháda provedly izralské speciální jednotky Sajeret Matkal. Raketové čluny \"Aliya\" a \"Geoula\" měly v případě potíží poskytnout vojákům vzdušnou podporu. Nesly dva bitevní vrtulníky AH-1S Cobra a jeden vrtulník Bell 206 pro evakuaci raněných. Byla to nejdelší bojová mise, které se izraelské námořnictvo účastnilo.\n\nPlavidla tříd \"Sa'ar 4 / 4.5\" se stala základem pro rodinu hlídkových lodí, které se podařilo exportovat několika zahraničním uživatelům.\n\n\n\n\n\n\n"}
{"id": "1284353", "url": "https://cs.wikipedia.org/wiki?curid=1284353", "title": "Mistrovství světa v dráhové cyklistice", "text": "Mistrovství světa v dráhové cyklistice\n\nMistrovství světa v dráhové cyklistice je vrcholná akce v dráhové cyklistice organizovaná Mezinárodní cyklistickou unií (Union Cycliste Internationale) (UCI). Vítězové v jednotlivých disciplínách se stávají mistrem světa a mají právo/povinnost (dle podmínek stanovených pravidly) oblékat během následujícího roku mistrovský, tzv. duhový trikot - bílý dres s vodorovnými pruhy barvy modré, červené, černé, žluté a zelené.\n\nMistrovství zahrnuje disciplíny: sprint, keirin, pevný kilometr, týmový sprint, stíhací závod jednotlivců, stíhací závod družstev, bodovací závod jednotlivců, hladký závod (scratch), bodovací závod dvojic (madison) a omnium. Soutěže jsou rozděleny na mužské a ženské, závody žen ve většině disciplin mají kratší délku.\n\nPrvní mistrovství světa se uskutečnilo v roce 1893 v Chicagu. Koná se každý rok, výjimkou byly roky válečné. Je pořádáno v jednom místě a čase společně pro muže a ženy.\n"}
{"id": "1284355", "url": "https://cs.wikipedia.org/wiki?curid=1284355", "title": "Death Song", "text": "Death Song\n\nDeath Song je páté studiové album americké skupiny The Black Angels. Vydáno bylo 21. dubna roku 2017. Kapela se pojmenovala podle písně „The Black Angel's Death Song“ od skupiny The Velvet Underground, přičemž podle stejné písně dostalo svůj název také toto album. Producentem alba byl Phil Ek.\n\n"}
{"id": "1284356", "url": "https://cs.wikipedia.org/wiki?curid=1284356", "title": "Mistrovství České republiky v orientačním běhu na klasické trati", "text": "Mistrovství České republiky v orientačním běhu na klasické trati\n\nMistrovství České republiky v orientačním běhu na klasické trati je pořádáno každoročně od roku 1993 a navazuje na předcházející Mistrovství Československa. Jedná se o nejstarší disciplínu, která je považována za nejryzejší formu orientačního běhu. Od roku 2001 jde o dvoudenní závod, přičemž první den je kvalifikace do finále, které se běží den druhý. Kvalifikace je z důvodu velkého počtu startujících (v dospělých má právo startu prvních 200 závodníků aktuálního Rankingu) a také z důvodu stejného modelu (kvalifikace a finále) na mistrovství světa.\n\nKromě hlavní ženské a mužské byly mistrovskými kategoriemi junioři/rky, starší a mladší dorostenci/ky. Součástí závodu byla také Veteraniáda ČR a veřejný závod.\n\nPořadí závodníků podle získaných medailí (tzv. olympijského hodnocení) v hlavní mužské a ženské kategorii (H21 a D21) na Mistrovství ČR na klasické trati v letech 1993 až 2018.\n\n\n"}
{"id": "1284360", "url": "https://cs.wikipedia.org/wiki?curid=1284360", "title": "Trade Centre Praha", "text": "Trade Centre Praha\n\nTRADE CENTRE PRAHA a.s. (TCP), IČ 00409316, je akciová společnost ve vlastnictví hlavního města Prahy, zřízená ke správě a obchodnímu využití vybraného městského nemovitého majetku a inženýrským činnostem. Do obchodního rejstříku byla zapsána 19. února 1990. Původně sídlila na adrese Dlouhá 727/39 na Starém Městě v Praze 1, od srpna 1991 sídlí na adrese Blanická 1008/28 na Vinohradech v Praze 2. \n\nOd založení společnosti v roce 1990 do roku 1995 vlastnilo 71 % akcií hlavní město Praha (původně NVP), 19 % společnost FINOP a 10 % RALT Wien. Dne 30. září 2013, kdy Praze patřilo již 90 % akcií, valná hromada rozhodla, že všechny akcie, které nejsou ve vlastnictví hlavního akcionáře, tj. akcie společnosti RALT Raiffeisen – Leasing Gesellschaft m.b.H., přecházejí na hlavního akcionáře, hlavní město Prahu za finanční protiplnění podle znaleckého posudku. V souvislostí s touto akcí za primátora Tomáše Hudečka odkupovalo město též podíl v Pražské plynárenské od EON a jevilo zájem o minoritní podíl v Pražských službách od Northward Holding Limited. \n\nV listopadu 2016 na MHMP vznikal plán vytvořit pro stoprocentně městské společnosti (Dopravní podnik hl. m. Prahy, Pražská plynárenská, Obecní dům či Trade Centre Praha) řídící holding. V budoucnu by se do něj nějakým způsobem mohly začlenit i firmy, v nichž Praha není jediným vlastníkem. V rámci dceřiných firem by do holdingu mohly zapadnout Operátor ICT, Pražská vodohospodářská společnost, Rozvojové projekty Praha a po transformaci na akciovou společnost i Technická správa komunikací. Radní pro majetek Karel Grabein Procházka (ANO) chtěl tuto vizi do konce volebního období dotáhnout do konkrétních návrhů tak, aby s nimi příští rada mohla pracovat a holding zřídit. Cílem spojení má být zjednodušení řízení a kontroly ze strany města a možnost křížového financování zejména Dopravního podniku hl. m. Prahy ještě před zdaněním a úspory centrálním nákupem zboží a služeb. Jeden z koaličních zastupitelů anonymně zmínil i možnost omezení počtu míst v dozorčích radách a představenstvech společností zařazených do holdingu. Vzorem má být Brno, kde však místo původně plánovaného holdingu nakonec 9 městských společností sloučili do koncernu.\n\nV polovině února 2017 seznámil novináře radní pro majetek Karel Grabein Procházka (ANO) s výsledkem auditu městských společností od společnosti Ernst & Young. Výsledkem bylo, že firmy nejsou dobře řízeny, problémem je neefektivita i nedostatečná kontrola. Jako jedno z možných řešení uvedl zřízení holdingu, který by měl usnadnit výkon akcionářských práv. V první fázi by ještě v roce 2017 měly být do holdingu začleněny Pražská plynárenská, Pražské služby, Pražská vodohospodářská společnost a Kolektory. Trade Centre Praha by bylo až v další fázi. Jako zastřešující společnost chce Praha využít nepotřebný holding Pražská plynárenská, který přejmenuje a upraví obsazení jeho orgánů, přičemž v první fázi by měla být dozorčí radou holdingu městská rada. Město si objednalo též audit majetku, jehož výsledkem by mělo být i přesunutí některých agend z odboru majetku MHMP pod Trade Centre Praha, která v době svého vzniku měla fungovat jako servisní společnost města.\n\nObdobný název i účel měla společnost TCP - Vidoule a.s., zapsaná do obchodního rejstříku 2. března 1998, která vznikla kvůli projektu rezidenční čtvrti Botanica Vidoule v Praze 5. Ta byla v červenci 2011 přejmenována na nový název Rozvojové projekty Praha, a.s. Nejméně od října 2012 je jejím jediným a přímým akcionářem hlavní město Praha. V roce 2011, kdy město Praha měnilo model správy svých společností posilováním role dozorčích rad, mělo město v této společnosti podíl 98,09 %. V roce 2013 čelila skandálu, na její funcionáře, mezi nimiž byli městští politici Milan Jančík, Miroslav Škaloud, David Vodrážka (všichni ODS) či František Hoffman (KSČM), podalo město trestní oznámení kvůli prodeji pozemků pod cenou.\n\nDceřiná společnost TCP - Vinohrady a.s., původně založená v roce 1998 za účelem vybudování polyfunkčního a bytového komplexu Flora, který nakonec postaven nebyl, byla na přelomu let 2017 a 2018 koupena do přímého vlastnictví hlavním městem Prahou a dostala nový název Technologie Hlavního města Prahy a.s.\n\nStatutárním orgánem je představenstvo. Od července 2014 společnost zastupuje vždy předseda představenstva nebo místopředseda představenstva a jeden člen představenstva. Ve funkci předsedy představenstva se vystřídali Jiří Klíma (1990–1991), Jiří Valda (1991–1996), Filip Dvořák (1996–2004), Pavel Klega (2004–2011), Petr Volf (2011–2012), Michaela Švarcová (2012), Pavel Borovička (2012–2013), Pavel Machovský (2013–2014), Robert Plavec (od r. 2014).\n\nVe funkci generálního ředitele se vystřídali Antonín Horák (1990–1999), Bohumil Mach (1999–2008), později již nebyl generální ředitel v obchodním rejstříku uváděn. V roce 2017 je jako generální ředitel uváděn předseda představenstva Robert Plavec, zástupcem generálního ředitele a právníkem společnosti je JUDr. Michaela Švarcová.\n\nV dubnu 2017 je na webu společnosti uvedeno rozdělení do čtyř oddělení: ekonomického, obchodního, investičního a provozního, v jejichž čele stojí vedoucí. V přímém řízení vedení společnosti jsou specialista projektu pro Aquacentrum Šutka, marketingový specialista, technický specialista kontrolor pro veřejné zakázky a sekretariát.\n\n11. března 2019 rada města ve funkci valné hromady odvolala 8 členů dozorčí rady a jmenovala místo nich 6 nových, přičemž z odvolaných byl do funkce zvolen pouze Vladimír Šraier za Pirátskou stranu. Podle radního Jana Chabra má být výměna dozorčí rady prvním krokem k celkové přeměně společnosti. Má se z ní stát hlavní společnost pro správu majetku hlavního města. Dosavadních 12 smluv na správu majetku s různými subjekty má kvůli větší přehlednosti a schopnosti hodnotit efektivitu správy přejít pod TCP. Počet členů představenstva daný stanovami se podle zprávy ČTK měl zvýšit z pěti na šest, podle zveřejněného usnesení RHMP se má naopak snížit z 5 na 3.\n\nVe studii o střetu zájmů ve veřejných zakázkách, na kterou Nadační fond proti korupci v roce 2011 přispěl organizacím Naši politici o.s. a Centrum aplikované ekonomie o.s., bylo při bližším zkoumání vazeb společnosti TRADE CENTRE PRAHA a.s. zjištěno, že předseda představenstva Petr Volf (ODS), zastupitel městské části Praha 11, zároveň podniká ve společnostech GLADE s.r.o., KEIP, s.r.o. a UP Energy, s.r.o., příčem poslední dvě jmenované vlastní napůl s Ing. Jiřím Kocánkem, který je také jediným vlastníkem společnosti Promaco Consulting, s. r. o., založené v roce 2006 s cílem poskytovat poradenské a konzultační služby v oblasti Evropských fondů. Na stejné adrese jako Promaco sídlí i společnosti UP Energy, s.r.o. a KEIP, s.r.o. Ve sledovaném období let 2008–2011 realizovalo Promaco Consulting s.r.o. veřejné zakázky v řádu desítek milionů korun a od Prahy 11 získalo nejméně dvě veřejné zakázky v celkové hodnotě přesahující 10 milionů korun.\n\nSpolečnost na svém webu rozděluje svoji činnost do tří oblastí: \n\nMezi spravované nemovitostí patří: \n\nTrade Centre Praha je uvedeno jako správce areálu a generální provozovatel také na webu Bazénu Strahov, \n\nKromě rekonstrukcí a dostaveb některých objektů (Palác Adria, TeTa, Sovovy mlýny, palác Platýz) TCP zřizovala plynové osvětlení na Královské cestě v centru Prahy. TCP rovněž zajistila výstavbu technické infrastruktury Špitálka pro plánovaný soubor rodinných domů na Hanspaulce v Praze 6 a správní rozhodnutí pro realizaci výstavby rezidenční čtvrti Botanica Vidoule v Praze 5.\n\nOd července 2017 měla společnost zajišťovat správu pražského veřejného osvětlení.\n\nRozhodnutím hlavního města Prahy byla společnost od 1. ledna 2017 pověřena zajišťováním nepřetržitého provozu dispečinku a odstraňováním poruch a havárií veřejného osvětlení a dále poskytováním mapových podkladů sítí a vyjadřováním k projektové dokumentaci ve vztahu k sítím a zařízením veřejného osvětlení ve vlastnictví hl. m. Prahy. Smlouva byla uzavřena za kontroverzních okolností po zrušení tři roky se vlekoucího výběrového řízení, její platnost byla předmětem správních řízení u ÚOHS. Činností dispečinku VO a odstraňování poruch a havárií byla jako subdodavatel pověřena společnost PREdistribuce a.s., jejíž sdružení bylo neúspěšným uchazečem v předchozím zrušeném výběrovém řízení. \n\nTCP a.s. rovněž zajišťuje činnosti účetních poradců a vedení účetnictví, komplexní poradenství v oblasti realit, stavební pasportizaci objektů a developerskou činnost, poradenství v oblasti zakládání a fungování obchodních společností zabývajících se správou nemovitostí apod. Zpracovává studie a posudky možného využití území či vytipovaných objektů, právní a ekonomické analýzy týkající se nakládání s nemovitostmi.\n\n"}
{"id": "1284361", "url": "https://cs.wikipedia.org/wiki?curid=1284361", "title": "Jozef Ulehla", "text": "Jozef Ulehla\n\nJozef Ulehla (5. března 1922 – 12. února 1975) byl slovenský fotbalový útočník, který nastupoval i jako obránce.\n\nV dorosteneckém věku nastupoval za Seredský ŠK, odkud přestoupil do Trnavy. Za války se stal s OAP Bratislava mistrem Slovenska (1942/43).\n\nV československé lize hrál za Trnavský športový spolok, vstřelil pět prvoligových branek.\n\n\n"}
{"id": "1284362", "url": "https://cs.wikipedia.org/wiki?curid=1284362", "title": "Postmoderní filosofie", "text": "Postmoderní filosofie\n\nPostmoderní filosofie je filosofický směr, který zastává kritický postoj k určitým fundamentálním předpokladům západní filosofie, především pak k osvícenství. Poukazuje na to, jakou důležitost v \"konstruování\" pravd a světonázorů hrají mocenské vztahy, personalizace a diskurz . Postmoderní filosofové odmítají existenci objektivní reality i existenci objektivních morálních hodnot.\n\nPostmoderní filosofie je často skeptická k jednoduchým binárním opozicím, jež jsou charakteristické pro strukturalismus. Poukazuje na problém čistého a zjednodušeného odlišování různých protikladů: vědění od neznalosti, sociálního pokroku od úpadku, dominance od poslušnosti, dobrého od špatného, přítomného od nepřítomného. Postmoderní filosofie má také velmi blízký vztah ke kritické teorii.\n\nDle Briana Duignana z encyklopedie Britannica jsou mnohá postmoderní tvrzení úmyslným odmítnutím určitých hodnot, jež mají své kořeny v osvícenství 18. století. Postmodernisté mohou zastávat názor, že zde není žádná přirozená objektivní realita, a že logika a rozum jsou pouhými konceptuálními konstrukty, jež nejsou univerzálně platné. Dalšími dvěma charakteristickými proti-osvícenskými postmoderními postoji jsou odmítnutí existence lidské přirozenosti a skepticismus ohledně toho, že věda a technologie změní společnost k lepšímu. Postmodernisté také věří, že neexistují žádné objektivní morální hodnoty. Postmoderní spisy se často zaměřují na dekonstrukci role, kterou při tvarování diskurzu hrají moc a ideologie. Postmoderní filosofie sdílí ontologické podobnosti s klasickými skeptickými a relativistickými systémy víry. Také sdílí politické podobnosti s politikou identity.\n\nFilosof John Deely tvrdí, že označení myslitelů jako je Derrida apod. za postmodernisty je předčasné. Pokud tito \"postmodernisté\" důkladně následují \"moderní\" trend idealismu, pak se zde jedná spíše o \"ultra\"modernismus, než o \"post\"modernismus, či cokoliv jiného. Aby postmodernismus dostál svého jména, nesmí se už nadále omezovat na premoderní předpojast s \"věcmi\" či s moderním ohraničením \"myšlenek\", ale musí dospět k termínům způsobem, kterým jsou znaky vtělené v semotických doktrínách takových myslitelů jako jsou portugalský filosof João de Santo Tomás a americký filosof Charles Sanders Peirce. Delly píše,\n\nEpocha řecké a latinské filosofie byla založena na \"bytí\" v docela přesném smyslu: existence vykonávaná věcmi nezávisle na lidském chápání a jeho postojích. Mnoho kratších epoch moderní filosofie se zakládalo na nástrojích lidského vědění, avšak takovým způsobem, který zbytečně kompromitoval bytí. S tím, jak končí dvacáté století, je zde důvod věřit, že nová filosofická epocha je na úsvitu spolu s novým stoletím, slibujíce, že v lidském porozumění bude nejbohatší epochou vůbec. Postmoderní éra je stavěna do pozice syntetizování vyšší úrovně - úrovně zkušenosti, kde se bytí věcí a aktivita konečného vědoucího pronikají a poskytují materiály, z kterých může být derivována znalost povahy a znalost kultury v jejich plné symbióze. Postmoderní éra si za svůj výrazný filosofický úkol klade objevení nové cesty, nikoliv už antické cesty věcí ani moderní cesty ideí, ale cesty znaků, přičemž kopce a údolí antiky a moderny mohou být prozkoumány a kultivovány generací, která má ještě další vrcholy k pokoření a údolí k nalezení.\n\nZatímco o postmoderně se mluví již od čtyřicátých let, postmoderní filosofie vznikla až o něco později, během druhé poloviny 20. století. Nicméně, mnoho témat bylo dáno postmoderní filosofii již jejími předchůdci.\n\nByla velmi ovlivněna jednak spisy Sorena Kierkegaarda a Friedricha Nietzscheho z 19. století, jednak filosofy z první poloviny 20. století, včetně fenomenologů Edmunda Husserla a Martina Heideggera, psychoanalytika Jacquese Lacana, strukturalisty Rolanda Barthese, a z pozdějších prací Ludwiga Wittgensteina. Postmoderní filosofie také čerpala ze světa umění a architektury. Jedná se především o Marcela Duchampa, Johna Cage a architekturu Las Vegas a Pompidouova centra.\n\nNejvlivnějšími postmoderními filosofy byli Jean Baudrillard, Jean-François Lyotard, a Jacques Derrida. Často k nim bývá přiřazován i Michel Foucault, ačkoli on sám toto označení odmítal. Tvrdil, že vědění je produkováno na základě \"moci\" a fundamentálně se mění v různých historických obdobích. \n\nLyotard se převážně zabýval rolí narace v lidské kultuře, částečně i tím, jak se tato role změnila, když jsme přešli z moderny do \"postindustriálního\" či postmoderního stavu. Tvrdil, že moderní filosofické směry legitimizovaly svá tvrzení nikoliv na logických či empirických základech, nýbrž spíše na základech přijatých příběhů či tzv. metanarací. Dále tvrdil, že v postmoderním stavu již tyto metanarace nemohou tvrzení nadále legitimizovat. Ostatně, Lyotard definoval postmodernismus jako nedůvěřivost vůči metanaracím. Naznačil, že v důsledku kolapsu moderních metanarací lidé vytvářejí novou \"jazykovou hru\", která se nesnaží vytvářet absolutní pravdy, nýbrž spíše oslavuje svět stále se měnících vztahů (jak mezi lidmi navzájem, tak i lidí k světu).\n\nDerrida, otec dekonstrukce, praktikoval filosofii jakožto formu textové kritiky. Kritizoval to, že západní filosofie upřednostňuje koncept přítomnosti a mluveného slova (logos) před nepřítomností a psaným slovem.\n\n"}
{"id": "1284363", "url": "https://cs.wikipedia.org/wiki?curid=1284363", "title": "Hornická kulturní krajina Krupka", "text": "Hornická kulturní krajina Krupka\n\nHornická kulturní krajina Krupka je část krajinného celku v Krušných horách, která byla ministerstvem kultury České republiky v souladu se zákonem o státní památkové péči prohlášena za památkovou zónu opatřením ze dne 21. ledna 2014, které nabylo účinnosti 7. února 2014. Památkově chráněná zóna zaujímá rozlohu 790 ha na katastrálním území města Krupka v okrese Teplice v Ústeckém kraji. Hornická kulturní krajina Krupka byla součástí česko-německého projektu Montanregion Krušné hory – Erzgebirge, jehož cílem byl zápis krušnohorského montánního regionu na seznam Světového dědictví UNESCO.\n\nZ geomorfologického hlediska leží Hornická kulturní krajina Krupka v geomorfologickém okrsku Cínovecká hornatina ve východní části Krušných hor. Památková zóna zahrnuje území města Krupky na sever od železniční trati Děčín – Oldřichov u Duchcova v nadmořské výšce od 284 metrů až po 807 metrů (Komáří hůrka).\n\nNa západě dosahuje k vrcholu Loupežník, pod nímž se nachází bývalá štola č. 4 v revíru Günther. Na severu v prostoru hlavního hřebene Krušných horu u Komáří hůrky chráněné území vybíhá směrem k Fojtovicím na Fojtovickou pláň, na východě pak dosahuje k Unčínskému potoku pod hradem Kyšperk. Nejrozsáhlejším důlním revírem krupské oblasti byl revír Knötel v oblasti severně od Krupky.\n\nHornická kulturní krajina Krupka představuje významný soubor montánních památek evropského významu. Jedná se o jeden z nejstarších rudných revírů v Českých zemích, jehož počátky sahají do 13. století. Již v době bronzové se z naplavenin na území dnešního města Krupky získával cín. Od 19. století se zde kromě cínu a mědi dobýval i wolfram, molybden, vismut, draselný živec a fluorit.\n\nPředmětem ochrany je krajina se starými důlními díly včetně štol, pinek, sejpů, hald a propadlin. Velká pinka na Komáří hůrce dosahuje hloubky až 75 metrů. Ochrana se vztahuje rovněž na architekturu, vzniklou v souvislosti s montánní činností ve městě a v přilehlém okolí. Historické jádro horního města Krupky si uchovalo středověkou urbanistickou strukturu s umělecky hodnotnými sakrálními stavbami a měšťanskými domy středověkého či renesančního původu. Lze jmenovat například gotický kostel Nanebevzetí Panny Marie se zvonicí a barokní farou, gotický špitální kostel sv. Ducha, renesanční hřbitovní kostel sv. Anny, pozůstatky hradu ze 14. století, který byl později využíván jako sídlo báňského úřadu, měšťanské domy, bývalou mýtnici a kovárnu.\n\nNa území Horní Krupky poblíž vrcholu Komáří hůrky stojí hornická kaple sv. Wolfganga z konce 17. století. Na území se nachází částečně zpřístupněná štola Starý Martin s nejdelší žílou cínové rudy ve střední Evropě a stará hornická stezka, která vedla z Krupky do Horní Krupky.\n\nKromě Hornické kulturní krajiny Krupka byly v roce 2014 za krajinné památkové zóny v oblasti Krušných hor ještě prohlášeny Hornická kulturní krajina Jáchymov a Hornická kulturní krajina Abertamy - Horní Blatná - Boží Dar v Karlovarském kraji a rovněž Hornická kulturní krajina Háj - Kovářská - Mědník v Ústeckém kraji. Hlavním cílem vyhlášení těchto krajinných památkových zón je uchování obrazu těžby rud v oblasti Krušnohoří od 12. až do 20. století a zároveň také podpora udržitelného turismu a dalšího rozvoje uvedené oblasti.\n\nHornická krajina Krupka je jednou z pěti lokalit v Česku, které byly spolu s dalšími 17 oblastmi v Sasku zapsány pod souhrnným názvem Hornický region Erzgebirge/Krušnohoří 6. července 2019 na Seznam světového dědictví UNESCO.\n\n"}
{"id": "1284364", "url": "https://cs.wikipedia.org/wiki?curid=1284364", "title": "Flanelovník", "text": "Flanelovník\n\nFlanelovník (\"Fremontodendron\") je rod rostlin z čeledi slézovité. Jsou to hustě chlupaté keře a stromy s jednoduchými střídavými listy s dlanitou žilnatinou. Květy jsou velké, žluté až oranžovočervené, bezkorunné. Plodem je tobolka. Rod zahrnuje 3 druhy a je rozšířen v jihozápadních oblastech USA a severozápadním Mexiku.\nFlanelovníky se vyznačují velkými a velmi nápadnými květy a jsou v teplejších oblastech světa včetně Středomoří občas pěstovány jako okrasné keře.\n\nFlanelovníky jsou stálezelené nebo poloopadavé, přímé nebo poléhavé keře nebo přímé stromy dorůstající výšky do 10 metrů. Rostliny jsou pokryty hvězdovitými chlupy. Listy jsou jednoduché, střídavé, s dlanitě laločnatou nebo celistvou, na bázi klínovitou až srdčitou čepelí s dlanitou žilnatinou. Palisty jsou opadavé. Květy jsou jednotlivé, velké, bezkorunné, žluté, oranžové až oranžovočervené a vyrůstají naproti bázi listového řapíku. Kalich je miskovitý, složený z 5 kýlnatých, na bázi vakovitých kališních lístků. Kalíšek je opadavý. Tyčinek je 5 a jsou asi do poloviny srostlé v trubičku. Semeník je přisedlý a obsahuje 5 komůrek s mnoha vajíčky. Nese jednoduchou čnělku zakončenou sbíhavou a téměř celistvou bliznou. Plodem je tobolka pukající 4 nebo 5 chlopněmi. V každé komůrce jsou 2 až 3 semena. Plody bývají na povrchu hustě chlupaté.\n\nRod flanelovník zahrnuje pouze 3 druhy. Je rozšířen v jihozápadních oblastech USA (Kalifornie, Arizona) a severozápadním Mexiku (severní Baja California). Nejrozšířenějším druhem je \"Fremontodendron californicum\". Běžně se vyskytuje zejména v Kalifornii, kde v některých oblastech tvoří dominantní složku suché keřové vegetace známé jako chaparral. Přesahuje též na Baja California a do Arizony. Zbývající 2 druhy jsou vzácné. Druh \"F. mexicanum\" je znám pouze ze 2 lokalit, jedna leží v Otay mountains v okrese San Diego v jižní Kalifornii, druhá v kaňonu San Antonio na severu Baja California. Druh \"F. decumbens\" je endemit okresu El Dorado v Kalifornii, kde roste v chaparralu na gabrových výchozech.\n\nKvěty flanelovníků opylují zejména včely.\nSemena mají masíčko a jsou rozšiřována mravenci. Druh \"F. decumbens\" je šířen výhradně mravencem \"Messor andrei\".\n\nRod \"Fremontodendron\" je v rámci slézovitých řazen do podčeledi \"Malvoideae\" a tribu \"Chiranthodendreae\". Sesterskou větví je podle výsledků molekulárních studií monotypický rod \"Chiranthodendron\", pocházející z Mexika a Guatemaly. Rod \"Fremontodendron\" popsal již v roce 1851 John Torrey pod názvem \"Fremontia\", název však byl publikován neplatně, neboť již byl předtím publikován tím samým autorem pro zcela jiný rod z čeledi \"Chenopodiaceae\". Pro daný rod však bylo již předtím publikováno jméno \"Sarcobatis\" a název \"Fremontia\" proto dnes není používán. Až do roku 1917 byl znám jediný druh rodu, \"Fremontodendron californicum\".\n\nFlanelovníky mají velké a nápadné květy a jsou v klimaticky příhodných oblastech světa včetně Středomoří pěstovány jako okrasné dřeviny. Pro okrasné účely byly vypěstovány též různé kulturní hybridy a kultivary. Mezi známější patří např. 'California Glory' a 'Pacific Sunset'. V podmínkách střední Evropy nejsou dostatečně mrazuvzdorné.\nDruh \"F. californicum\" je uváděn ze sbírek Pražské botanické zahrady v Tróji.\n\n"}
{"id": "1284367", "url": "https://cs.wikipedia.org/wiki?curid=1284367", "title": "Víska u Brocné", "text": "Víska u Brocné\n\nVíska u Brocné je jednou ze dvou od sebe oddělených částí vesnice Brocná, části obce Skuhrov nad Bělou v okrese Rychnov nad Kněžnou. Nachází se asi 2,5 km západně od Skuhrova nad Bělou a 0,2 km severozápadně od Brocné. V roce 2017 se zde nacházelo 17 domů.\n\nVíska u Brocné leží v katastrálním území Brocná o výměře 3,88 km.\n"}
{"id": "1284369", "url": "https://cs.wikipedia.org/wiki?curid=1284369", "title": "Polanka (Liberk)", "text": "Polanka (Liberk)\n\nPolanka je malá osada, součást obce Liberk v okrese Rychnov nad Kněžnou. Nachází se asi 4 km severně od Liberku pod křižovatkou žluté a zelené turistické trasy. V roce 2017 se zde nacházely 4 domy využívané pro rekreaci. U domu s evidenčním číslem 55 roste památný strom – tis červený.\n\nPolanka leží v katastrálním území Liberk o výměře 5,70 km. \n"}
{"id": "1284373", "url": "https://cs.wikipedia.org/wiki?curid=1284373", "title": "Kunčina Ves (Zdobnice)", "text": "Kunčina Ves (Zdobnice)\n\nKunčina Ves je malá vesnice, základní sídelní jednotka obce Zdobnice v okrese Rychnov nad Kněžnou. Nachází se asi 2,5 km jihozápadně od vlastní Zdobnice. V roce 2017 zde bylo 32 domů a v roce 2011 zde trvale žilo 65 obyvatel.\n\nKunčina Ves leží v katastrálním území Kunčina Ves u Zdobnice o výměře 0,44 km. \n\nSamotná obec byla založena ve 13. století. Nachází se tu zachovalé roubené chalupy.\n\nDominantu Kunčiny Vsi tvoří horská alpská kaple Sv. Anny postavená v neogotickém stylu v roce 1866 místním sedlákem Antonem Vanietschkem. Kaple je poměrně velká, velikostně připomíná spíše kostel. Je založena na křížovém půdoryse. Má pětiboký presbytář. Dominantou kaple je štíhlá hranolovitá věž při její západní straně. V roce 2010 byla provedena celková rekonstrukce kaple.\n\nObcí prochází žlutá turistická značka z Dobrošova, Uhřínova a Kačerova do Souvlastní, Nebeské Rybné a dále do Rokytnice v Orlických Horách.\n"}
{"id": "1284376", "url": "https://cs.wikipedia.org/wiki?curid=1284376", "title": "Mezinárodní letiště Krále Chálida", "text": "Mezinárodní letiště Krále Chálida\n\nMezinárodní letiště Krále Chálida (, ICAO: OERK, IATA: RUH) je mezinárodní letiště u Rijádu, hlavního města Saúdské Arábie. Leží přibližně třicet kilometrů severně od města a je pojmenováno po čtvrtém saúdskoarabském králi, Chálidu bin Abd al-Azízovi.\n\nLetiště bylo otevřeno v roce 1983 a nahradilo starší \"letiště Rijád\", které leží blíže centru města a po otevření nového letiště zůstalo v provozu jako vojenská letecká základna Rijád Saúdského královského letectva.\n\nToto letiště je leteckou základnou pro leteckou společnost Saudia a nízkonákladovou aerolinii Flynas.\n\n"}
{"id": "1284378", "url": "https://cs.wikipedia.org/wiki?curid=1284378", "title": "Letiště Rijád", "text": "Letiště Rijád\n\nLetiště Rijád může být:\n"}
{"id": "1284381", "url": "https://cs.wikipedia.org/wiki?curid=1284381", "title": "Čihadlo u Javornice", "text": "Čihadlo u Javornice\n\nČihadlo je malá osada, součást obce Javornice v okrese Rychnov nad Kněžnou. Nachází se asi 1 km jihozápadně od Javornice na křižovatce žluté a zelené turistické značky. V roce 2017 se zde nacházelo 5 domů.\n\nČihadlo leží v katastrálním území Javornice o výměře 18,41 km².\n"}
{"id": "1284383", "url": "https://cs.wikipedia.org/wiki?curid=1284383", "title": "Socha Martina Schongauera", "text": "Socha Martina Schongauera\n\nSocha Martina Schongauera je památník ve městě Colmar, ve francouzském departementu Haut-Rhin. Byla vytvořena v roce 1863 Bartholdim. Stojí v rue Unterlinden v Colmaru, před muzeem Unterlinden .\n\n4. října 1857 Schongauerova společnost zadala zakázku na sochu na památku Martina Schongauera (Colmar 1450 - Breisach 1491), malíře a rytce. Původně se projekt sestával z podstavce ve tvaru fontány doprovázeného čtyřmi alegorickými postavami: zlatotepectví, leptání, malířství a studie. Socha, z růžového pískovce, stála sama na vrcholku.\nTento set byl demontován v roce 1958 a alegorické postavy dány do Bartholdiho muzea. Socha byla přemístěna v roce 1991 před kapli Unterlinden.\n"}
{"id": "1284389", "url": "https://cs.wikipedia.org/wiki?curid=1284389", "title": "Jindřichovice (zámek)", "text": "Jindřichovice (zámek)\n\nJindřichovice jsou zámek na severovýchodním okraji stejnojmenné obce v okrese Sokolov. Postaven byl v roce 1672 na místě starší tvrze a dochovaná podoba je výsledkem novogotických úprav ve druhé polovině devatenáctého století. Zámek je chráněn jako kulturní památka ČR.\n\nPředchůdcem zámku byla tvrz, kterou si po roce 1522 postavil Viktorin Šlik. Příslušníkům jeho rodu patřila až do roku 1627, kdy ji Jáchym Šlik prodal Ottovi Nosticovi, po kterém ji o tři roky později zdědil hrabě Jan Hartvík z Nostic. Za něj byla v roce 1672 stará tvrz přestavěna na raně barokní zámek. Nosticům zámek patřil až do roku 1945. Z nich Ervín Nostic nechal zámek upravit v novogotickém stylu a poslední majitel, Bedřich Nostic, se oženil s Žofií z Hohenbergu, dcerou Františka Ferdinanda d'Este. Po druhé světové válce byl do zámku umístěn sokolovský okresní archiv.\n\nDvoupatrová zámecká budova má obdélný půdorys s okrouhlými věžemi v rozích. Fasádu zdobí novogotické prvky jako jsou římsy nebo čtvercová profilovaná ostění oken. Východní a západní průčelí zakončují novogotické ústupkové štíty. Na severní straně s hlavním vstupem jsou v obou patrech dlouhé balkóny. Z barokních prvků se dochovaly pouze zbytky arkád obrácených do dvora. Z nejstarší renesanční tvrze pochází reliéf v načervenalém mramoru zasazený do zdi vpravo od vchodu z nádvoří. Na hlavní budovu navazují dvě mladší jednopatrová postranní křídla. Východní a jižní stranu dvora obklopují přízemní hospodářská křídla. Na severní straně zámku se nachází udržovaný park.\n\n\n"}
{"id": "1284392", "url": "https://cs.wikipedia.org/wiki?curid=1284392", "title": "O Moon, Queen of Night on Earth", "text": "O Moon, Queen of Night on Earth\n\nO Moon, Queen of Night on Earth je studiové album amerického hudebníka Jonathana Richmana. Vydáno bylo 9. listopadu roku 2010 společností Vapor Records. Kromě kompaktního disku vyšlo album také na dlouhohrající gramofonové desce. Zvukovým inženýrem při nahrávání alba byl JJ Wiesler, který následně album také mixoval a masteroval.\n\nAutorem všech textů je Jonathan Richman, výjimkou je píseň „Winter Afternoon by B.U. in Boston“ (Tommy Larkins).\n\n"}
{"id": "1284394", "url": "https://cs.wikipedia.org/wiki?curid=1284394", "title": "WarFriends", "text": "WarFriends\n\nWarFriends je česká mobilní hra z roku 2017. Jedná se o \"cover-based\" střílečku z třetí osoby. Hra původně vyšla v early access.\n\nHráč se ujímá vojáka, který se může pohybovat mezi jednotlivými úkryty na mapě, přičemž jeho cílem je zabít nepřátelského vojáka, pokud hraje multplayer. Ve hře pro jednoho hráče musí zabít určitý počet nepřátel. K tomu mže využít poměrně rozsáhlý arzenál zbraní, který zahrnuje pušky, sniperky, brokovnice či raketomety. Zbitím nepřítele získá energii, kterou lze využít ke koupi posil či lepšího vybavení.\n\nHra získala ocenění Česká hra roku 2016 v kategorii Největší naděje, která je určena pro Early access tituly.\n"}
{"id": "1284396", "url": "https://cs.wikipedia.org/wiki?curid=1284396", "title": "Because Her Beauty Is Raw and Wild", "text": "Because Her Beauty Is Raw and Wild\n\nBecause Her Beauty Is Raw and Wild je studiové album amerického hudebníka Jonathana Richmana. Vydáno bylo 8. dubna roku 2008 společností Vapor Records. Autory fotografií na obalu alba jsou Miles Montalbano a Rory Earnshaw. Album obsahuje celkem čtrnáct písní, přičemž autorem naprosté většiny je sám Richman. Výjimkou je coververze písně „Here It Is“ od Leonarda Cohena.\n\n\n"}
{"id": "1284401", "url": "https://cs.wikipedia.org/wiki?curid=1284401", "title": "Not So Much to Be Loved as to Love", "text": "Not So Much to Be Loved as to Love\n\nNot So Much to Be Loved as to Love je studiové album amerického hudebníka Jonathana Richmana. Vydáno bylo 22. června roku 2004 společnostmi Vapor Records a Sanctuary Records. Autory fotografií na obalu alba jsou Marty Crosley a Rory Earnshaw. Autorem jeho designu je Miles Montalbano.\n\nAutorem všech skladeb je Jonathan Richman.\n\n"}
{"id": "1284406", "url": "https://cs.wikipedia.org/wiki?curid=1284406", "title": "Her Mystery Not of High Heels and Eye Shadow", "text": "Her Mystery Not of High Heels and Eye Shadow\n\nHer Mystery Not of High Heels and Eye Shadow je studiové album amerického hudebníka Jonathana Richmana. Vydáno bylo 9. října roku 2001 společností Vapor Records, a to jak na kompaktním disku, tak i na dlouhohrající gramofonové desce. Producentem alba byl spolu s Richmanem Niko Bolas. Kromě anglicky zpívaných písní obsahuje deska také čtyři písně ve španělštině. Nachází se zde také instrumentální písně.\n\n\n"}
{"id": "1284411", "url": "https://cs.wikipedia.org/wiki?curid=1284411", "title": "Kalvárie v Colmaru", "text": "Kalvárie v Colmaru\n\nKalvárie je historická památka, která se nachází ve městě Colmar, ve francouzském departementu Haut-Rhin. Stojí na 135 rue du Ladhof. Původně byla před kaplí starého městského hřbitova, v těsné blízkosti kolegiátního kostela svatého Martina. V návaznosti na stavbu strážnice, byla přenesena do nového hřbitova svaté Anny roku 1576. Na současném místě je od roku 1805. Zobrazuje tři biblické postavy: Krista na kříži, Pannu Marii a svatého Jana. Autora tohoto díla nebylo možné s jistotou určit: Hans Bongartz nebo Jörg Müglich.\n\nMezi historické památky patří od 16. října 1930.\n"}
{"id": "1284416", "url": "https://cs.wikipedia.org/wiki?curid=1284416", "title": "Abergwyngregyn", "text": "Abergwyngregyn\n\nAbergwyngregyn (zkracováno jako Aber; historicky Aber Garth Celyn) je vesnice na severu Walesu. Leží u cesty A55, osm kilometrů východně od Bangoru a třináct kilometrů západně od Conwy. V roce 2011 zde žilo 240 obyvatel. Šlo o sídlo Llywelyna ap Gruffydda, posledního prince nezávislého Walesu. V roce 1282 se zde narodila jeho dcera Gwenllian ferch Llywelyn.\n"}
{"id": "1284420", "url": "https://cs.wikipedia.org/wiki?curid=1284420", "title": "Cradle to the Grave", "text": "Cradle to the Grave\n\nCradle to the Grave je čtrnácté studiové album anglické skupiny Squeeze. Vydáno bylo 2. října roku 2015 společnostmi Virgin EMI Records a Love Records. Spolu se zpěvákem kapely Glennem Tilbrookem jej produkoval Laurie Latham. Jde o první studiové album kapely s novými písněmi od roku 1998, kdy vyšla deska \"Domino\" (kapela vydala roku 2010 album \"Spot the Difference\", které však obsahuje nové verze starších písní). Album vyšlo také ve speciální verzi, která obsahuje navíc čtyři coververze. Jde o jediné album kapely, na němž hrála baskytaristka Lucy Shaw.\n\nAutory všech skladeb jsou Chris Difford a Glenn Tilbrook, pokud není uvedeno jinak.\n\n"}
{"id": "1284421", "url": "https://cs.wikipedia.org/wiki?curid=1284421", "title": "Kráska a zvíře (film, 2017)", "text": "Kráska a zvíře (film, 2017)\n\nKráska a zvíře (v anglickém originále Beauty and the Beast) je americký romantický muzikálový fantasy film z roku 2017. Režie se ujal Bill Condon a scénáře Stephen Chbosky a Evan Spiliotopoulos. Snímek je remakem stejnojmenného filmu z roku 1991. Hlavní role hrají Emma Watsonová a Dan Stevens a vedlejší role hrají Luke Evans, Kevin Kline, Josh Gad, Ewan McGregor, Stanley Tucci, Audra McDonald, Gugu Mbatha-Raw, Ian McKellen a Emma Thompsonová.\n\nNatáčení probíhalo ve Sheppertonových studiích v Surrey v Anglii od 18. května 2015 do 21. srpna. Premiéra proběhla 23. února 2017 v Londýně. V České republice měl premiéru o den dříve. Film získal pozitivní recenze od kritiků a vydělal přes 1 miliardu dolarů, stal se tak nejvýdělečnějším snímkem roku 2017 a 29. nejvýdělečnějším snímkem všech dob.\n\nKe 14. dubnu 2017 film vydělal 438 milionů dolarů v Severní Americe a 564 milionů dolarů v ostatních oblastech, celkově tak vydělal přes 1 miliardu dolarů po celém světě. Rozpočet filmu činil 160 milionů dolarů. Za čtvrteční premiérový večer snímek vydělal 16,3 milionů dolarů. Za premiérový den poté získal 63,8 milionů dolarů a stal se tak třetím nejvýdělečnějším v měsíci březnu po \"\" (81,5 milionů dolarů) a \"Hunger Games\" (67 milionů dolarů).Za první promítací víkend snímek získal 174,8 milionů dolarů. Stal se 43. filmem, který získal přes 100 milionů dolarů za 15 dní promítání a patnáctým filmem, který získal přes 150 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 265 započtených recenzí 71 procent s průměrným ratingem 6,6 bodů z deseti. Na serveru Metacritic snímek získal z 47 recenzí 65 bodů ze sta. Na Česko-Slovenské filmové databázi snímek získal 81 %.\n"}
{"id": "1284423", "url": "https://cs.wikipedia.org/wiki?curid=1284423", "title": "U.S. Men's Clay Court Championships 2017", "text": "U.S. Men's Clay Court Championships 2017\n\nU.S. Men's Clay Court Championships 2017, oficiálním názvem se jménem sponzora Fayez Sarofim & Co. U.S. Men's Clay Court Championships, byl tenisový turnaj pořádaný jako součást mužského okruhu ATP World Tour, který se odehrával v areálu River Oaks Country Club na otevřených antukových dvorcích. Konal se mezi 8. až 16. dubnem 2017 v texaském Houstonu jako čtyřicátý devátý ročník turnaje.\n\nTurnaj s rozpočtem 600 345 dolarů patřil do kategorie ATP World Tour 250. Nejvýše nasazeným hráčem ve dvouhře se stal patnáctý hráč světa Jack Sock ze Spojených států. Jako poslední přímý účastník do hlavní singlové soutěže nastoupil 100. argentinský hráč žebříčku Nicolás Kicker.\n\nDruhý singlový titul na okruhu ATP Tour vybojoval Američan Steve Johnson. Čtvrtou společnou trofej ze čtyřhry okruhu si odvezl chilsko-argentinský pár Julio Peralta a Horacio Zeballos.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n"}
{"id": "1284426", "url": "https://cs.wikipedia.org/wiki?curid=1284426", "title": "Trnovec Kristův", "text": "Trnovec Kristův\n\nTrnovec Kristův (\"Paliurus spina-christi\") je opadavý, na vláhu a živiny nenáročný keř nebo nízký strom s větvemi porostlými trny a s nápadnými, kruhovitě plochými plody. O trnovci Kristově se traduje, že z jeho větví byla spletena trnová koruna a vsazena na hlavu Ježíše Krista před ukřižováním.\n\nMísto původu této dřeviny je poměrně rozlehlé a považují se za něj teplé a suché oblastí podél Středozemního a Černého moře (jih Balkánského poloostrova, Krym, Kypr, Itálie, Francie, Španělsko, Turecko) a dále území na Kavkaze (Arménie, Ázerbájdžán, Gruzie), ve Střední Asii (Afghánistán, Uzbekistán, Tádžikistán, Turkmenistán), na Blízkém východě (Irák Írán, Izrael, Libanon, Sýrie) a také Himáčalpradéš na severu Indie. Druhotně se rozšířil do severní Afriky (Alžírsko, Libye, Tunisko), Asie (severozápad Číny a Nepálu) i do Spojených státech amerických (Texas).\n\nJe typickým druhem rostoucím v makchii, garrigui, na suchých osluněných stráních a v písečných dunách, vystupuje až do nadmořské výšky 3000 m. Vyžaduje sucho, plné slunce a půdu zásaditou, hlinitou až písčitou. Kvete od května do července, semena dozrávají v září a říjnu. Ve střední Evropě se nepěstuje, při mrazech pod -15 °C namrzá.\n\nJe to opadavý, bohatě větvený, široký, trnitý keř vysoký 1 až 3 m, ojediněle i strom dorůstající do 5 až 7 m. Kůra je šedá nebo červenohnědá, letorosty skořicově hnědé a chlupaté, později olysávají. Tenké větve jsou porostlé střídavými, téměř dvouřadými listy s krátkými řapíky, jejichž palisty jsou přeměněné ve dva červenohnědé trny, jeden z nich je delší (8 mm), rovný a šikmo odstávající, druhý je kratší a dozadu zahnutý. Čepele kožovitých listů jsou 2 až 4 cm dlouhé a 1,5 až 3 cm široké, oválné nebo vejčitě okrouhlé, na bázi zaoblené nebo lehce srdčité, celokrajné nebo pilovitě zoubkované, na horní straně lesklé a sytě zelené, na spodní matné a světlejší, mají tři hlavní žilky a tři až šest párů sekundárních.\n\nPětičetné, žlutozelené až zlatožluté květy velké asi 4 mm jsou uspořádané po pěti až jedenácti v krátce stopkatých úžlabních vrcholících. Oboupohlavné květy na krátkých stopkách mají pět do kruhu rozprostřených kališních lístků a pět obvykle stočených lístků korunních. Pět tyčinek je kratších než okvětí, disk produkuje nektar, polospodní semeník srostlý s češulí je dvou- nebo třídílný a nese dvě nebo tři čnělky. Ploidie druhu je 2n = 24.\n\nPlod je plochá, čočkovitá nažka o průměru 2 až 3 cm, která má vnější kožovitou slupku. Na bázi u stopky je přirostlá suchá češule a kolem je blanité, asi 1 cm široké, po okraji celistvé, zvlněné křídlo hnědočervené barvy. Uprostřed je nahnědlé semeno vejčitého tvaru.\n\nTrnovec Kristův je v příznivých klimatických podmínkách (světlo, teplo, sucho) hezká okrasná dřevina, která se využívá na nestříhané živé ploty a časem dokáže vytvořit neprostupné trnité stěny. V minulosti se v lidovém léčitelství používaly listy i kůra obsahující tanin jako adstringens pro hojení kůže i sliznic a plody jako diuretikum pro zvýšení vylučování moči. Semena jsou poživatelná, ať již čerstvá nebo sušená.\n\n"}
{"id": "1284429", "url": "https://cs.wikipedia.org/wiki?curid=1284429", "title": "Real Animal", "text": "Real Animal\n\nAutory všech skladeb jsou Alejandro Escovedo a Chuck Phophet.\n"}
{"id": "1284435", "url": "https://cs.wikipedia.org/wiki?curid=1284435", "title": "Grand Prix Hassan II 2017", "text": "Grand Prix Hassan II 2017\n\nGrand Prix Hassan II 2017 byl tenisový turnaj pořádaný jako součást mužského okruhu ATP World Tour, který se odehrával v areálu Royal Tennis Club de Marrakech na otevřených antukových dvorcích. Probíhal mezi 4. až 10. dubnem 2017 v marocké Marrákéši jako třicátý třetí ročník turnaje. Představuje jedinou událost ATP Tour pořádanou na africkém kontinentu.\n\nTurnaj s rozpočtem 540 310 eur patřil do kategorie ATP World Tour 250. Nejvýše nasazeným hráčem ve dvouhře se stal dvanáctý tenista světa Grigor Dimitrov z Bulharska, kterého ve druhém kole vyřadil Tommy Robredo. Jako poslední přímý účastník do hlavní singlové soutěže nastoupil 99. francouzský hráč žebříčku Paul-Henri Mathieu.\n\nPremiérový titul na okruhu ATP Tour získal 20letý Chorvat Borna Ćorić, který ve finále odvrátil pět mečbolů. První společnou deblovou trofej vybojoval britsko-chorvatský pár Dominic Inglot a Mate Pavić.\n\nNásledující hráči obdrželi divokou kartu do hlavní soutěže:\n\nNásledující hráč využil žebříčkové ochrany:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1284436", "url": "https://cs.wikipedia.org/wiki?curid=1284436", "title": "Comfort of Strangers", "text": "Comfort of Strangers\n\nComfort of Strangers je čtvrté studiové album anglické zpěvačky Beth Orton. Vydáno bylo 7. února roku 2006 společnostmi Astralwerks a EMI Records. Nahráno bylo v newyorském studiu Sear Sound a jeho producentem byl Jim O'Rourke. Ten na nahrávce rovněž obsluhoval několik nástrojů. Dále se na desce podílela například jihokorejská violoncellistka Okkyung Lee.\n\n"}
{"id": "1284437", "url": "https://cs.wikipedia.org/wiki?curid=1284437", "title": "Římskokatolická farnost Křelov", "text": "Římskokatolická farnost Křelov\n\nŘímskokatolická farnost Křelov je územní společenství římských katolíků s farním kostelem svatého Jiljí v děkanátu Olomouc.\n\nPrvní písemné zmínky o křelovském kostele pocházejí z roku 1279. Stál zřejmě na návrší na místě nynější kapličky Panny Marie. V letech 1719-1721 byl od základů vystavěn nový barokní chrám, zasvěcený svatému Jiljí. Část kostela však byla postavena na skále, část na pohyblivých jílech a píscích. Zdivo chrámu začalo pod vlivem nejistého podloží krátce po dokončení stavby praskat. I přes opakované zpevňování se trhliny objevovaly neustále. V roce 1961 byl staticky narušený kostel z bezpečnostních důvodů uzavřen a o dva roky později byla nařízena jeho demolice. Mobiliář chrámu byl rozmístěn do sousedních farností. Po roce 1989 byly oživeny snahy o výstavbu nového kostela. Jeho stavba probíhala v letech 1991-1993 podle návrhu polského architekta Jerzyho Pekaly.\n\nFarnost spravují karmelitáni z Olomouce-Hejčína. Od září 2016 byl administrátorem excurrendo P. ThLic. Norbert Jaroslav Žuška O.Carm. Toho s platností od července 2018 vystřídal P. Pavel Gorazd Cetkovský OCarm.\n\nKaždoročně se ve farnosti koná tříkrálová sbírka, v roce 2017 se při ní vybralo 30 176 korun.\n\nDvakrát měsíčně probíhají ve farnosti modlitby matek a modlitby otců. Funguje farní ekonomická rada.\n\n"}
{"id": "1284438", "url": "https://cs.wikipedia.org/wiki?curid=1284438", "title": "Ethan Johns", "text": "Ethan Johns\n\nEthan Johns (* 1969) je anglický hudební producent a multiinstrumentalista, syn producenta Glyna Johnse. Je vlastníkem nezávislého hudebního vydavatelství Three Crows Music. Jako producent pracoval s mnoha hudebníky, mezi něž patří například Paul McCartney, Tom Jones a Priscilla Ahn. Své první sólové album s názvem \"If Not Now Then When?\" vydal roku 2012. Druhé \"The Reckoning\" následovalo v roce 2014 a jeho producentem byl Ryan Adams (Johns dříve produkoval Adamsova alba).\n\n\n"}
{"id": "1284439", "url": "https://cs.wikipedia.org/wiki?curid=1284439", "title": "Grand Prix Hassan II 2017 – mužská dvouhra", "text": "Grand Prix Hassan II 2017 – mužská dvouhra\n\nMužská dvouhra Grand Prix Hassan II 2017 probíhala v první polovině dubna 2017. Do singlové soutěže marrákešského tenisového turnaje nastoupilo dvacet osm hráčů. Obhájcem titulu byl argentinský tenista Federico Delbonis, který v úvodu druhé sady prvního kola skrečoval po 66 minutách hry Maročanu Redovi El Amraniovi pro poranění levé dolní končetiny.\n\nVítězem se stal 20letý nenasazený Chorvat Borna Ćorić, jenž ve finále zdolal německou turnajovou trojku Philippa Kohlschreibera po třísetovém dramatu 5–7, 7–6 a 7–5. V probíhající sezóně si tak připsal premiérové turnajové vítězství, které představovalo první singlový titul na okruhu ATP Tour. \n\nDuel se pro Ćoriće nevyvíjel dobře, když prohrával 5–7 a 0–3 na gamy. Za stavu 5–7 a 5–6 dokonce odvrátil pět mečbolů a ve třetím dějství dohnal ztrátu prolomeného podání. Po operaci kolena v září 2016 klesl na 79. místo, odkud se po marrákešském triumfu vrátil do elitní světové padesátky. Poměr vzájemných zápasů s Kohlschreiberem snížil na 1–2.\n\nČtyři nejvýše nasazení hráči obdrželi volný los do druhého kola.\n"}
{"id": "1284440", "url": "https://cs.wikipedia.org/wiki?curid=1284440", "title": "Nižné Ružbachy", "text": "Nižné Ružbachy\n\nNižné Ružbachy jsou obec na Slovensku v okrese Stará Ľubovňa v Prešovském kraji na úpatí Spišské Magury nad řekou Poprad.\n\nPrvní písemná zmínka o obci je z roku 1286. Nižné Ružbachy byly starší slovenskou osadou, která přebrala německé právo. Osada byla majetkem podolínskeho šoltyse Henrika, který ji roku 1303 se šoltýskymi výsadami daroval své sestře Hildegunde. O existenci osady se dozvídáme též z listiny krále Zikmunda Lucemburského z roku 1408, který ji jako majetek hradu Ľubovňa daroval Imrichovi z Perína. Od roku 1412 do roku 1772 byla v polské zástavě. Od roku 1755 do poloviny 19. století zde stála papírna, která vyráběla kvalitní papír.\n\nV obci stojí gotický římskokatolický kostel svaté Kateřiny Alexandrijské z 12. století. Po roce 1615 byl renesančně zaklenut a v 18. století rozšířen bočními kaplemi. V obci je také klasicistní kaštel.\n\n"}
{"id": "1284444", "url": "https://cs.wikipedia.org/wiki?curid=1284444", "title": "U.S. Men's Clay Court Championships 2017 – mužská dvouhra", "text": "U.S. Men's Clay Court Championships 2017 – mužská dvouhra\n\nMužská dvouhra U.S. Men's Clay Court Championships 2017 probíhala v první polovině dubna 2017. Do singlové soutěže houstonského tenisového turnaje nastoupilo dvacet osm hráčů. Obhájcem titulu byl argentinský tenista Juan Mónaco, kterého v úvodním kole vyřadil Němec Dustin Brown.\n\n39letý německý veterán a bývalá světová dvojka Tommy Haas dosáhl na první vítězný zápas od sezóny 2015, když na úvod vyřadil Reillyho Opelku. Poté skončil na raketě turnajové jedničky Jacka Socka.\n\nVítězem se stal čtvrtý nasazený Američan Steve Johnson, jenž ve finále zdolal brazilskou turnajovou osmičku Thomaze Bellucciho po třísetovém průběhu 6–4, 4–6 a 7–6. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour.\nČtyři nejvýše nasazení hráči obdrželi volný los do druhého kola.\n"}
{"id": "1284446", "url": "https://cs.wikipedia.org/wiki?curid=1284446", "title": "John Hicks (hudebník)", "text": "John Hicks (hudebník)\n\nJohn Hicks (21. prosince 1941 – 10. května 2006) byl americký klavírista, hudební skladatel a aranžér.\n\nNarodil se v Atlantě jako nejstarší z pěti sourozenců. S rodinou se často stěhoval. Na klavír začal hrát v šesti nebo sedmi letech v Los Angeles – jeho prvním učitelem byla jeho matka. Rovněž dostával lekce hry na varhany a zpíval v kostelním sboru. Později studoval hudbu na Lincolnově univerzitě v Pensylvánii (zde sdílel pokoj s bubeníkem Ronaldem Shannonem Jacksonem) a krátce také na Berklee College of Music. V roce 1963 se usadil v New Yorku. Zde zpočátku doprovázel zpěvačku Dellu Reese. Během své kariéry spolupracoval s desítkami dalších hudebníků, mezi něž patří například Art Blakey, Bobby Hutcherson, Cecil McBee, Pharoah Sanders, Chico Freeman a Idris Muhammad. Zemřel v New Yorku na následky vnitřního krvácení ve věku 64 let.\n"}
{"id": "1284448", "url": "https://cs.wikipedia.org/wiki?curid=1284448", "title": "John Hicks (rozcestník)", "text": "John Hicks (rozcestník)\n\nJohn Hicks může být:\n\n"}
{"id": "1284449", "url": "https://cs.wikipedia.org/wiki?curid=1284449", "title": "Římskokatolická farnost Tršice", "text": "Římskokatolická farnost Tršice\n\nŘímskokatolická farnost Tršice je územní společenství římských katolíků v obci Tršice s farním kostelem Narození Panny Marie v děkanátu Olomouc. Její součástí jsou také vesnice Lazníčky a Svrčov.\n\nPůvodní kostel byl postaven ve 14. století, připomínán je roku 1347. V tomto roce záznamy výslovně jmenují faráře Racka, čímž je doložena i existence farního kostela. Od roku 1634 až do roku 1672 byla tršická farnost přidělena do Penčic. Roku 1642 byl tršický kostel vypálen Švédy a částečně pobořen. Roku 1758 vypálili a zpustošili kostel i s věží Prusové. Kostel byl následně obnoven, nevyhovoval však potřebám tršické farnosti. Proto metropolitní kapitula v Olomouci dala roku 1904 souhlas ke zbourání a v letech 1905-1906 byl postaven kostel stávající.\n\nOd července 2013 je administrátorem excurrendo R. D. Mgr. František Foltýn.\n\nVe farnosti se koná každoročně farní den. Od roku 2000 se farnost zapojila do akce tříkrálová sbírka, v roce 2017 se při ní vybralo 33 997 korun.\n\n"}
{"id": "1284450", "url": "https://cs.wikipedia.org/wiki?curid=1284450", "title": "Birminghamská škola", "text": "Birminghamská škola\n\nBirminghamská škola je označení pro britský směr kulturálních studií v Centru pro současná kulturální studia na univerzitě v Birminghamu. Zabývala se hlavně masovou kulturou, komunikací, znaky, publikem, subkulturami a dalšími. Hlavním představitelem byl Stuart Hall, zakladatelem pak Richard Hoggart. Vznikla v roce 1964. Počátky tohoto směru jsou v sedmdesátých letech 20. stol. Hlavní myšlenkou je posun od otázky ideologie v mediálním obsahu k otázce, jak zvládne publikum ideologii v mediálním obsahu vnímat. Birminghamská škola byla nuceně ukončena v roce 2002.\nMezi významné představitele mediálních studií birminghamské školy patřil například britský mediální vědec John Fiske, australský profesor kulturních studií Graeme Turner, britský sociolog Herbert Richard Hoggart, britský kulturolog Raymond Williams či akademici Paul Willis a Dick Hebdige. Nejznámějším představitelem byl jamajský sociolog Stuart Hall.\n\nÚstředním tématem analýz birminghamské školy bylo zkoumání proměn společnosti v návaznosti na dominující sociální a politické vztahy. Směřování formuloval zakladatel Richard Hoggart ve spise \"Uses of Literacy\" a vzniklý obor se nazývá kulturální studia.\n\nProjekt je interdisciplinární a zabýval se poznatky z sociologie, antropologie, historie, etngorafie, sémiotiky a dalších. Nejde zde o kulturní kritiku, ale o posuzování estetických kritérií, které mají vliv na kvalitu kulturních produktů a následný vkus konzumentů. Podle kulturální teorie je rozdílnost mezi kulturním a nekulturním prvkem pouze součást ideologické reprezentace. Předpokládá se, že kultura je neustálým bojištěm o její hegemonní ovládnutí.\n\nKulturální teorie byla ovlivněna mnoha mysliteli a myšlenkovými proudy. Například se jednalo o neomarxismus (zkoumání ideologií, kulturního průmyslu – vliv frankfurtské školy) nebo o prací Antonia Gramsciho (zkoumání hegemonie) nebo zkoumání prací strukturalisty Louise Althussera (ideologie státních aparátů) či textů Rolanda Barthese (denotace, konotace a mýtus). Ojevily se i feminististické vlivy.\n\nBirminghamská škola se kromě zkoumání kultur a subkultur zaměřila na analýzu jak komunikátora tak adresáta masmediálního obsahu. Zkoumala proces konstrukce mediálních obsahů (strana komunikátora) tak i chování masového publika, respektive recepce jednotlivých obsahů tzv. populární kultury. S tímto zkoumáním v osmdesátých letech 20. století výrazně souvisí Hallova teorie kódování a dekódování. Ta tvrdí, že ideologie zakódovaná do mediálního obsahu není totožná s ideologií dekódovanou příjemcem. Ideologie zde znamená i samotný záměr autora i jde o význam sdělení. Ergo význam odesílatele není ve výsledku totožný s významy adresáta.\n\n"}
{"id": "1284451", "url": "https://cs.wikipedia.org/wiki?curid=1284451", "title": "Bitva u Karbalá (2003)", "text": "Bitva u Karbalá (2003)\n\nBitva u Karbalá probíhající od 31. března do 6. dubna 2003 byla součástí války v Iráku. Americká vojska se zaměřila na vyčištění města od zbývajících iráckých jednotek.\n\nČelní jednotky 3. pěší divize k městu dorazily 31. března a jihovýchodně od města se setkaly s iráckou republikánskou gardou. Po zdolání iráckých jednotek využily americké jednotky průchod u Karbalá a postupovaly dále na Bagdád. Úkolem dobýt samotné město Karbalá byla pověřena 101. výsadková divize podporována 2. praporem 70. obrněného pluku 1. obrněné divize. 2. dubna, ještě před samotným útokem na město, se iráckým jednotkám podařilo sestřelit 1 vrtulník UH-60 Black Hawk. Sedm členů posádky zahynulo a čtyři byli zraněni.\n\nPodle plánu měly nejprve tři prapory 502. pěšího pluku přistát na třech přistávacích zónách: Sparrow, Finch a Robin. Následně se měly do boje zapojit obrněné jednotky vyzbrojené tanky M1 Abrams a bojovými vozidly pěchoty M2 Bradley a propojit jednotlivé přistávací zóny.\n\n5. dubna v 11:00 zaútočilo letectvo na cíle ve městě. Krátce na to 23 vrtulníků UH-60 Black Hawk a 5 strojů typu CH-47 Chinook vysadilo tři prapory 502. pěšího pluku 101. výsadkové divize.\n\n3. prapor se dostal krátce po přistání v zóně Sparrow do těžkých bojů, ale odpor iráckých jednotek nebyl organizovaný. 2. prapor přistál na jihu v zóně Robin. Také se musel vypořádat se silným odporem, přičemž při svém postupu do města vojáci našli ve školách několik skladů zbraní a komplex, o němž předpokládali, že sloužil k výcviku teroristů. Před setměním se 2. praporu podařilo obsadit 13 z 30 přidělených sektorů. 1. prapor postupující z jihovýchodu přistál v zóně Finch. Bylo objeveno několik skladů zbraní, ale vojáci postupovali vpřed jen díky silné palebné podpoře ze strany bojových vrtulníků a dělostřelectva. Na maskování pohybu pěchoty bylo vypáleno přes sto zadymovacích střel. Následně se do boje zapojil 2. prapor 70. obrněného pluku, který ztratil jednoho muže, když jeho vozidlo Bradley zasáhla raketa. Za působení ve městě Karbalá bylo 3. praporu 502. pěšího pluku uděleno vyznamenání \"Valorous Unit Award\".\n\n"}
{"id": "1284457", "url": "https://cs.wikipedia.org/wiki?curid=1284457", "title": "U.S. Men's Clay Court Championships 2017 – mužská čtyřhra", "text": "U.S. Men's Clay Court Championships 2017 – mužská čtyřhra\n\nMužská čtyřhra U.S. Men's Clay Court Championships 2017 probíhala v první polovině dubna 2017. Do deblové soutěže houstonského tenisového turnaje nastoupilo šestnáct dvojic. Obhájcem titulu byl americký bratrský pár Bob a Mike Bryanovi, jehož členové skončili v semifinále na raketách Julia Peralty a Horacia Zeballose.\n\nVítězem se stal čtvrtý nasazený chilsko-argentinský pár Julio Peralta a Horacio Zeballos, který ve finále za 1.36 hodin zdolal německo-americkou dvojici Dustin Brown a Frances Tiafoe výsledkem 4–6, 7–5 a [10–6]. Oba šampioni si do žebříčku ATP připsali 250 bodů a získali čtvrtou společnou trofej. Peralta vybojoval čtvrtý deblový titul na okruhu ATP Tour a pro Zeballose to bylo sedmé takové turnajové vítězství.\n\n"}
{"id": "1284471", "url": "https://cs.wikipedia.org/wiki?curid=1284471", "title": "Seznam dílů pořadu Válka skladů", "text": "Seznam dílů pořadu Válka skladů\n\nToto je seznam dílů pořadu \"Válka skladů\". Jednotlivé díly se odehrávají v Kalifornii, pokud není uvedeno jinak.\n\n<onlyinclude></onlyinclude>\n\n"}
{"id": "1284485", "url": "https://cs.wikipedia.org/wiki?curid=1284485", "title": "Dvoubajtové kódování", "text": "Dvoubajtové kódování\n\nDvoubajtové kódování znaků nebo dvoubajtová znaková sada, zkratkou DBCS (z anglického ) je kódování znaků, která dvěma bajty kóduje buď celou znakovou sadu (včetně řídicích znaků) nebo její část, přičemž zbytek je reprezentován doprovodným jednobajtovým kódováním (SBCS). DBCS se používá pro jazyky, které používají velké množství znaků nebo symbolů (jednobajtovým kódem lze reprezentovat maximálně 256 znaků, dvoubajtovým až 65536 znaků) jako je čínština nebo japonština; korejské písmo hangul sice nemá tolik znaků, ale kódování KS X 1001 obsahuje písmo hangul i hanča a používá také dvoubajtové kódování.\n\nOznačení DBCS se původně používala pouze pro taková kódování znaků, která kódují každý tisknutelný znak dvěma bajty. Nejvýznamnější bit prvního bajtu měl vždy hodnotu jedna, aby nekolidoval s žádným sedmibitovým kódem z doprovodné jednobatové znakové sady, SBCS. Aby starší programy (které předpokládaly, že jeden bajt = jeden znak = jedna pozice na displeji) neměly potíže s počítáním pozice na obrazovce, odpovídaly jednobajtové kódy znakům poloviční šířky a dvoubajtové kódy znakům plné šířky.\n\nOznačení DBCS může také naznačovat, že se používají podkladové struktury neodpovídající ISO/IEC 2022, konkrétně, že se nejedná o kódování Extended Unix Code (EUC).\n\nTento původní význam se liší od toho, jak je někdy chápáno DBCS dnes. Podle některých lidé by tato kódování znaků by měla patřit mezi vícebajtová kódování (MBCS) s proměnnou šířkou kódu, protože EUC-JP, EUC-KR, EUC-TW, GB18030 a UTF-8 používají pro některé znaky více než dva bajty a pro jiné jeden bajt.\n\nNěkteří lidé používají DBCS pro kódování UTF-16 a UTF-8, jiní pouze pro starší znakové kódy, které používají více než jeden bajt na znak. Označovat Shift-JIS, GB2312 a Big5 za DBCS není správné, protože se ve skutečnosti jedná o kódy s proměnné šířkou kódování. Některé sálové počítače firmy IBM používají kódové stránky, které obsahují pouze dvoubajtové kódy vícebajtového kódování.\n\n„Podpora dvoubajtových kódování“ při internacionalizaci softwaru může znamenat jak jeho přizpůsobení pro východoasijský trhy s vyžitím starších technologií kódových stránek, tak podporu Unicode. Tento termín může také znamenat překlad do východoasijských jazyků. Obvykle „podpora Unicode“ znamená internacionalizaci softwaru pomocí Unicode, zatímco „podpora dvoubajtových kódování“ naznačuje použití kódování nekompatibilních s Unicode, které se používají ve východoasijských zemích pro internacionalizaci softwaru. Protože Unicode na rozdíl od mnoha jiných kódování podporuje všechny hlavní jazyky východní Asie, je obecně vhodnější vytvářet a udržovat software, který používá Unicode. Podprora DBCS je požadována pouze tehdy, když starší operační systémy anebo aplikace Unicode nepodporují.\n\nTříbajtové kódování (tříbytová znaková sada, TBCS) je kódování znaků, ve kterém jsou znaky (včetně řídicích) zakódovány třemi bajty.\n\n\n"}
{"id": "1284491", "url": "https://cs.wikipedia.org/wiki?curid=1284491", "title": "Ovčírna", "text": "Ovčírna\n\nOvčírna je osada obce Oslavička v okrese Žďár nad Sázavou. Nachází se čtyři kilometry jihozápadně od Velkého Meziříčí.\n\nOvčírna se nachází v povodí řeky Oslavičky v Křižanovské vrchovině v jižní části Českomoravské vrchoviny. Na sever od osady leží údolí řeky Balinky a přírodní rezervace Balinské údolí. Přes území osady vede železniční trať z Náměště nad Oslavou do Velkého Meziříčí. Obec Oslavička se nachází na území přírodního parku Třebíčsko. Východně od osady leží Benetínský rybník.\n\nObec sousední na severu s osadou Amerika, na severovýchodě s obcí Oslavice, na východě s obcí Osové, na jihovýchodě s obcí Rohy, na jihu s obcí Oslavička, na jihozápadě s obcí Nový Telečkov, na západě s obcemi Horní Heřmanice a Baliny a na severozápadě s obcí Uhřínov.\n\nPrvní písemná zmínka o osadě pochází z roku 1376, kdy byl majitelem osady vladyka Matějek z Benedína, rodina vladyky Matějka v obci sídlila. Majetky Matějka později zdědil jeho bratr Zdich. Obec byla v době husitských válek pravděpodobně rozbořena. V roce 1481 byla osada koupena Mikulášem Oslavickým z Jemničky.\n\nV 16. století byl u Benedínského rybníka založen klášter, který byl v době třicetileté války zničen. Dle legendy z něj měla zůstat jediná ovce, z čehož vznikl název osady.\n\nPo změnách správního dělení v roce 1850 se osada Ovčírna přidružila pod Oslavičku, která spadala pod okres Velké Meziříčí. V roce 1961 se stala součástí Nového Telečkova a od roku 1990 je Ovčírna součástí obce Oslavička.\n\n"}
{"id": "1284498", "url": "https://cs.wikipedia.org/wiki?curid=1284498", "title": "Grand Prix Hassan II 2017 – mužská čtyřhra", "text": "Grand Prix Hassan II 2017 – mužská čtyřhra\n\nMužská čtyřhra Grand Prix Hassan II 2017 probíhala v první polovině dubna 2017. Do deblové soutěže marrákéšského tenisového turnaje nastoupilo šestnáct dvojic. Obhájcem titulu byl argentinský pár Guillermo Durán a Máximo González, jehož členové nestartovali společně. González se rozhodl zúčastnit paralelně hrané houstonské akce. Spoluhráčem Durána se stal Andrés Molteni, s nímž skončil ve čtvrtfinále na raketách nejvýše nasazených Ravena Klaasena s Rajeevem Ramem.\n\nVítězem se stal nenasazený britsko-chorvatský pár Dominic Inglot a Mate Pavić, který ve finále zdolal španělské turnajové dvojky Marcela Granollerse s Marcem Lópezem po vyrovnaném průběhu 6–4, 2–6 a [11–9], když o vítězích rozhodl až dvoubodový rozdíl v supertiebreaku. Zápas byl ukončen napomenutím Španělů ve formě ztráty míče poté, co v supertiebreaku Granollers zlomil raketu po ztracené výměně na 9–10.\n\nOba šampioni si do žebříčku ATP připsali 250 bodů a získali premiérovou společnou trofej. Inglot vybojoval sedmý deblový titul na okruhu ATP Tour a pro Paviće to bylo šesté takové turnajové vítězství.\n\n"}
{"id": "1284534", "url": "https://cs.wikipedia.org/wiki?curid=1284534", "title": "Ladies Open Biel Bienne 2017 – ženská čtyřhra", "text": "Ladies Open Biel Bienne 2017 – ženská čtyřhra\n\nŽenská čtyřhra Ladies Open Biel Bienne 2017 probíhala v první polovině dubna 2017. Do deblové soutěže bielského tenisového turnaje nastoupilo šestnáct dvojic. Jednalo se o premiérový ročník události hrané na krytých dvorcích s tvrdým povrchem ve Swiss Tennis Arena Švýcarského národního tenisového centra.\n\nVítězem se stal druhý nasazený tchajwansko-rumunský pár Sie Su-wej a Monica Niculescuová, který ve finále zdolal švýcarskou dvojici Timea Bacsinszká a Martina Hingisová výsledkem 5–7, 6–3 a [10–7]. Obě šampionky si do žebříčku WTA připsaly 280 bodů a získaly premiérovou společnou trofej. Sie vybojovala devatenáctý deblový titul na okruhu WTA Tour a pro Niculescuovou to bylo osmé takové turnajové vítězství.\n\n"}
{"id": "1284546", "url": "https://cs.wikipedia.org/wiki?curid=1284546", "title": "Ďáblova věž", "text": "Ďáblova věž\n\nĎáblova věž, francouzsky tour du Diable, je věž ze 13. století, původně část biskupského sídla ve francouzském městě Mylhúzy. Později se stala součástí opevnění. Jméno získala v 15. století, kdy sloužila jako vězení pro oběti čarodějnických procesů. Byla restaurována v roce 1906, poté, co ji poničil požár, ale původní podoba nebyla zachována.\n\nVěž je historickou památkou od roku 1929. Z biskupského paláce se dochovala i druhá věž - tour Nessel - ta však památkově chráněná není. \n"}
{"id": "1284547", "url": "https://cs.wikipedia.org/wiki?curid=1284547", "title": "Zelenitka", "text": "Zelenitka\n\nZelenitka (lat. Chlorociboria) je rod hub z podkmenu Pezizomycotina. Rod zahrnuje 17 druhů.\n\nDva běžné druhy mírného pásma, \"Chlorociboria aeruginascens\" a \"Chlorociboria aeruginosa\", mohou být spolehlivě odlišeny pouze mikroskopicky. \"Chlorociboria aeruginosa\" má větší výtrusy (9–15 µm × 1.5–2.5 µm) a protáhlé buňky, vnější povrch je hrubý, na rozdíl od prosté \"C. aeruginascens\", jejichž spóry jsou 6–10 µm x 1,5–2 µm.\n\nHyfy a plodnice všech druhů produkují xylindein, sekundární metabolit, který barví podkladové dřevo do modro-zelena, přičemž toto zelené dřevo je cennou komoditou v truhlářství.\n\nModro-zelené zabarvení je zřejmé po celý rok, plodnice se vyskytují od léta do podzimu.\n\n"}
{"id": "1284557", "url": "https://cs.wikipedia.org/wiki?curid=1284557", "title": "Irish Albums Chart", "text": "Irish Albums Chart\n\nIrish Albums Chart je standard, podle kterého se v irském hudebním průmyslu hodnotí žebříček popularity oficiálně vydaných hudebních alb. V současnosti se při tomto žebříčku využívá britská metodologie průzkumu trhu, která pod názvem \"Chart-Track\" vznikla v roce 1996. Alba jsou irskou asociací hudebního průmyslu (IRMA) hodnoceny na týdenní bázi. Čísla z prodeje jsou sestavena z každý den elektronicky nasnímaných maloobchodních dat, které jsou propojeny v systémech jejich elektronických pokladen, jakož i z některých oficiálních digitálních zdrojů na stahování alb. Žebříčky jejich obchodních výsledků poskytují všichni hlavní a více než čtyřicet nezávislí hudební prodejci, čímž je dosaženo více než 80% pokrytí hudebního trhu. Výsledky prodeje Irish Albums Chart jsou pravidelně zveřejňovány v pátek večer. Logicky jde tedy o uzávěrky prodeje od pátku rána předchozího týdne do posledního čtvrtečního večera.\n\n"}
{"id": "1284564", "url": "https://cs.wikipedia.org/wiki?curid=1284564", "title": "Copa Colsanitas 2017 – ženská čtyřhra", "text": "Copa Colsanitas 2017 – ženská čtyřhra\n\nŽenská čtyřhra Copa Colsanitas 2017 probíhala v první polovině dubna 2017. Do deblové soutěže bogotského tenisového turnaje nastoupilo šestnáct dvojic. Obhájcem titulu byl španělsko-německý pár Lara Arruabarrenová a Tatjana Mariová, jehož členky nestartovaly společně. Arruabarrenová nastoupila s Marianou Duqueovou Mariñovou, aby ve čtvrtfinále podlehly dvojici Verónica Cepedeová Roygová a Magda Linetteová. Spoluhráčkou Mariové se stala Natela Dzalamidzeová, s níž skončila také ve čtvrtfinálové fázi na raketách Iriny Chromačevové s Ninou Stojanovićovou.\n\nVítězem se stal nenasazený brazilsko-argentinský pár Beatriz Haddad Maiová a Nadia Podoroská, který ve finále za 80 minut zdolal paraguaysko-polskou dvojici Verónica Cepedeová Roygová a Magda Linetteová po dvousetovém průběhu 6–3 a 7–6. Obě šampionky si do žebříčku WTA připsaly 280 bodů a získaly premiérovou společnou trofej. Haddad Maiová vybojovala druhý deblový titul na okruhu WTA Tour a pro 20letou Podoroskou to bylo první takové turnajové vítězství, když v této úrovni tenisu odehrála debutové finále.\n\n"}
{"id": "1284589", "url": "https://cs.wikipedia.org/wiki?curid=1284589", "title": "Čkalovsk", "text": "Čkalovsk\n\nČkalovsk může být:\n"}
{"id": "1284600", "url": "https://cs.wikipedia.org/wiki?curid=1284600", "title": "Irish Singles Chart", "text": "Irish Singles Chart\n\nIrish Singles Chart () je standard, podle kterého se v irském hudebním průmyslu hodnotí žebříček popularity oficiálně vydaných hudebních singlů. Poprvé byl tento žebříček zveřejněn 1. října 1962. V současnosti se u tohoto žebříčku využívá britská metodologie průzkumu trhu, která pod názvem \"Chart-Track\" vznikla v roce 1996. Singly jsou irskou asociací hudebního průmyslu (IRMA) hodnoceny na týdenní bázi. Umístění v žebříčku je založeno na počtu prodaných nosičů. Čísla z prodeje jsou sestavena z každý den elektronicky nasnímaných maloobchodních dat, která jsou propojena v systémech jejich elektronických pokladen. Žebříčky jejich obchodních výsledků poskytují všichni hlavní a více než čtyřicet nezávislí hudební prodejci, čímž je dosaženo více než 80% pokrytí hudebního trhu. Výsledky prodeje, Irish Singles Chart, jsou pravidelně zveřejňovány v pátek večer. Logicky tedy jde o uzávěrky prodeje od pátku rána předchozího týdne do posledního čtvrtečního večera.\n"}
{"id": "1284602", "url": "https://cs.wikipedia.org/wiki?curid=1284602", "title": "Třída Vulcan", "text": "Třída Vulcan\n\nTřída Vulcan byly opravárenské lodě námořnictva Spojených států amerických. Mezi jejich hlavní úkoly patřily operace v blízkosti válečných zón, kde prováděly opravy poškozených válečných lodí, jejich údržbu a poskytovaly jim logistickou podporu. Celkem byly postaveny čtyři jednotky této třídy. Ve službě byly v letech 1941–1995. Všechny byly již vyřazeny. Jediným zahraničním uživatelem třídy byl Pákistán.\n\nUSS \"Vulcan\" se roku 1978 stal první válečnou lodí amerického námořnictva, v jejíž posádce byly ženy (předtím sloužily pouze na nemocničních lodích).\n\nCelkem byly postaveny čtyři jednotky této třídy. První postavila loděnice New York Shipbuilding Corporation v Camdenu v New Jersey a zbylé tři loděnice Los Angeles Shipbuilding and Drydock v San Pedru. \n\nJednotky třídy \"Vulcan\":\nPlavidla byla vyzbrojena čtyřmi 127mm kanóny a osmi 40mm kanóny Bofors. Později nesla pouze čtyři 20mm kanóny a dva 12,7mm kulomety. Pohonný systém tvořily čtyři kotle Babcock & Wilcox a dvě parní turbíny o výkonu 11 000 shp, pohánějící dva lodní šrouby. Nejvyšší rychlost dosahovala 19 uzlů.\n\nCelá čtveřice se zapojila do bojů druhé světové války. \"Vulcan\" se roku 1944 účastnil invaze do jižní Francie. \"Ajax\", \"Hector\" a \"Jason\" se později účastnily také korejské a vietnamské války.\n"}
{"id": "1284603", "url": "https://cs.wikipedia.org/wiki?curid=1284603", "title": "Třída Una", "text": "Třída Una\n\nTřída Una byly diverzní miniponorky jugoslávského námořnictva. Postaveno bylo šest jednotek této třídy. Po rozpadu země pět miniponorek získalo námořnictvo zbytkové Svazové republiky Srbska a Černé Hory a jednu ukořistilo chorvatské námořnictvo, které ji pojmenovalo \"Velebit\" (ex \"Soča\"). Všechny již byly vyřazeny. Část se jich zachovala jako muzejní exponáty.\n\nMiniponorky byly domácí jugoslávskou konstrukcí. V 80. letech 20. století bylo loděnicí Brodogradilište specijalnih objekata ve Splitu postaveno šest jednotek této třídy, pojmenovaných \"Tisa\" (P-911), \"Una\" (P-912), \"Zeta\" (P-913), \"Soča\" (P-914), \"Kupa\" (P-915) a \"Vardar\" (P-916).\n\nPlavidla sloužila k přepravě až šesti diverzních specialistů (potápěčů). Na jejich trup bylo možné umístit šest min, nebo čtyři podmořské skútry R1 pro potápěče. Byla vybavena aktivním sonarem Krupp Atlas PP-10 a pasivním Krupp Atlas PSU-12. Pohonný systém tvořily dva elektromotory  výkonu 36 shp, pohánějící jeden lodní šroub. Nejvyšší rychlost dosahovala 8 uzlů na hladině a 11 uzlů pod hladinou. Maximální hloubka ponoru byla 105 metrů (nouzově 120 metrů).\n\n"}
{"id": "1284612", "url": "https://cs.wikipedia.org/wiki?curid=1284612", "title": "Flo Morrissey", "text": "Flo Morrissey\n\nFlo Morrissey (* 25. prosince 1994 Londýn) je anglická zpěvačka a kytaristka. Je jednou z devíti dětí Heleny a Richarda Morrisseyových. Dva roky studovala hudbu na The BRIT School for Performing Arts and Technology. Své první album nazvané \"Tomorrow Will Be Beautiful\" vydala v červnu roku 2015 (vydavatelství Glassnote Records). Jeho producenty byli Noah Georgeson a Philippe Zdar. V lednu 2017 vydala album \"Gentlewoman, Ruby Man\" ve spolupráci s americkým hudebníkem Matthewem E. Whitem. Album obsahuje coververze písní od různých autorů, mezi něž patří například Leonard Cohen nebo skupina The Velvet Underground.\n"}
{"id": "1284615", "url": "https://cs.wikipedia.org/wiki?curid=1284615", "title": "Matthew E. White", "text": "Matthew E. White\n\nMatthew E. White (* 14. srpna 1982) je americký zpěvák a kytarista. V roce 2011 založil hudební vydavatelství Spacebomb Records. Své první album nazvané \"Big Inner\" vydal v srpnu roku 2012. Kromě sólové kariéry se věnoval vystupování v improvizačním uskupení Fight the Big Bull a byl členem kapely The Great White Jenkins. V lednu 2017 vydal album \"Gentlewoman, Ruby Man\" ve spolupráci s anglickou zpěvačkou Flo Morrissey. Album obsahuje coververze písní od různých autorů, mezi něž patří například Leonard Cohen nebo skupina The Velvet Underground.\n"}
{"id": "1284617", "url": "https://cs.wikipedia.org/wiki?curid=1284617", "title": "Yulimar Rojasová", "text": "Yulimar Rojasová\n\nYulimar Rojasová (* 21. října 1995 Caracas) je venezuelská atletka, jejíž specializací je trojskok a skok daleký. V současnosti je halovou světovou rekordmankou v trojskoku výkonem 15,43 metru.\n\nV mezinárodních soutěžích debutovala v roce 2011 na juniorském mistrovství Jižní Ameriky. Při svém prvním startu mezi dospělými na tomto šampionátu v roce 2015 zvítězila v soutěži trojskokanek. Jejím dalším velkým úspěchem se stal titul halové místryně světa v trojskoku v Portlandu v roce 2016. V létě téhož roku vybojovala v Rio de Janeiru stříbrnou olympijskou medaili v této disciplíně. \n\nNa mistrovství světa v Londýně v roce 2017 zvítězila v trojskoku, když obhájkyni titulu Kolumbijku Ibargüenovou překonala o pouhé 2 cm. Stala se tím také prvním venezuelským atletem, který získal titul z mistrovství světa v atletice.\n\nV 21.února roku 2020 překonala světový rekord, když v halovém závodě v trojskoku doletěla na 15,43 metru.\n\n"}
{"id": "1284620", "url": "https://cs.wikipedia.org/wiki?curid=1284620", "title": "Yamilé Aldamaová", "text": "Yamilé Aldamaová\n\nYamilé Aldamaová ( * 14. srpna 1972) je atletka, jejíž specializací je trojskok a skok daleký.\n\nPochází z Kuby, pro tuto zemi vybojovala stříbrnou medaili v trojskoku na světovém šampionátu v Seville v roce 1999. V roce 2004 získala súdánské občanství a stala se halovou vicemistryní světa v této disciplíně. O dva roky později vybojovala na halovém mistrovství světa bronzovou medaili v trojskoku. Od roku 2011 startuje za Velkou Británii. V březnu 2012 získala v Istanbulu titul halové mistryně světa v trojskoku.\nPři svých olympijských startech medaili v trojskoku nezískala – v Sydney v roce 2000 skončila čtvrtá, v Athénách v roce 2004 pátá, také v Londýně v roce 2012 postoupila do finále. Její osobní rekord 15,29 m pochází z roku 2003.\n"}
{"id": "1284621", "url": "https://cs.wikipedia.org/wiki?curid=1284621", "title": "Úrvalsdeild 2016", "text": "Úrvalsdeild 2016\n\nÚrvalsdeild 2016 nebo také Pepsideild 2016 byl 105. ročníkem islandské nejvyšší fotbalové ligy. Poosmé se z titulu radoval tým Fimleikafélag Hafnarfjarðar. Z ligy sestoupily Fylkir a Þróttur a v následujícím ročníku je nahradily KA Akureyri a Grindavík.\n\nDo předkola Ligy mistrů se probojoval pouze tým FH.\n\nDo předkol Evropské ligy se probojovaly 3 týmy – Stjarnan a KR díky umístění v lize a Valur po vítězství v poháru.\n"}
{"id": "1284624", "url": "https://cs.wikipedia.org/wiki?curid=1284624", "title": "Memory Rings", "text": "Memory Rings\n\nMemory Rings je devadesátiminutová loutková hra z roku 2015. Jejími autory jsou Erik Sanko a jeho manželka Jessica Grindstaff. Grindstaff rovněž režírovala její představení a je autorkou celkového designu. Erik Sanko je autorem hudby a designu loutek. Hra byla inspirována stromem Methuselah, který byl považován za nejstarší živý organismus světa. Po hře \"69°S\" (2011) jde o druhou část plánované environmentální trilogie. Třetí a závěrečná část \"Falling Out\" byla uvedena roku 2018.\n\nHra měla premiéru v červnu 2015 v Oz Arts Nashville. V dubnu 2016 bylo představení uvedeno na Kalifornské univerzitě v Los Angeles. Divadelní kritik Charles McNulty o představení napsal, že při představení „Všechno na jevišti bylo dílo lidské tvořivosti.“ V listopadu 2016 byla hra uvedena v newyorské Brooklyn Academy of Music.\n"}
{"id": "1284631", "url": "https://cs.wikipedia.org/wiki?curid=1284631", "title": "69°S", "text": "69°S\n\n69°S (nebo též 69°S: The Shackleton Project) je loutková hra z roku 2011. Její délka dosahuje 75 minut. Autorem designu loutek je Erik Sanko, který rovněž k představení složil hudbu. Autorkou celkového designu je jeho manželka Jessica Grindstaff. Část hudby pro představení nahrálo uskupení Kronos Quartet. Režisérkou původního představení byla Sophie Hunter. Dílo bylo inspirováno antarktickou expedicí Ernesta Shackletona (1914–1916). Loutkoherci při představení ovládali jednotlivé loutky na chůdách. Loutky, kterých je celkem šest, na sobě mají silné oblečení. Jde o první část plánované environmentální trilogie, jejíž další část \"Memory Rings\" byla uvedena roku 2015. Třetí a závěrečná část \"Falling Out\" byla uvedena roku 2018.\n"}
{"id": "1284634", "url": "https://cs.wikipedia.org/wiki?curid=1284634", "title": "Byung-Chul Han", "text": "Byung-Chul Han\n\nByung-Chul Han (* 1959, Soul) je korejsko-německý filosof a kulturní teoretik. Je profesorem na Universität der Künste v Berlíně (zkráceně UdK).\n\nZpočátku studoval metalurgii, pak se přestěhoval do Německa a od roku 1980 se věnoval studiu filozofie, němčiny, literatury a katolické teologie. Doktorát získal na studiích ve Freiburgu disertační prací o Martinu Heideggerovi (1994). V roce 2000 nastoupil na katedru filozofie University v Basileji, kde se v roce 2010 habilitoval. Jeho oblastí zájmu je filozofie 18., 19. a 20. století, etika, sociální filozofie, fenomenologie, kulturologie, estetika, náboženství, teorie médií a mezikulturní filozofie. Od roku 2012 vyučuje filozofii a teorii kultury na Universität der Künste v Berlíně (UdK).\n\nHan je autorem šestnácti knih, z nichž poslední pojednávají o podmínkách tzv. \"společnosti únavy\" (\"Müdigkeitsgesellschaft\"), \"společnosti transparence\" (\"Transparenzgesellschaft\"), a o neolgismu \"shanzai\", který interpretuje jako dekonstrukci aplikovanou současnou praxí čínského kapitalismu.\nHanova současná práce se zaměřuje na transparentnost jako kulturní normu neoliberální tržní společnosti, která vede až k dobrovolnému sebeodhalování a k diktátu, který se běžně vymáhá v totalitních systémech a připomíná pornografii. Otevřenost se upřednostňuje na úkor jiných společenských hodnot jako jsou stud, tajemství a důvěra. V nedávné době přestal poskytovat médiím rozhovory a zřídka uvádí jakékoli životopisné údaje.\nVe svých knihách popisuje dnešní společnost jako společnost únavy (původní německý název: \"Müdigkeitsgesellschaft\"), kterou charakterizuje patologická porucha vedoucí k depresi, rozptýlení pozornosti, hyperaktivita a s častým syndromem vyhoření. Tvrdí, že to nejsou \"infekce\", ale \"infarkty\", které jsou způsobeny negativní imunologickou reakcí na prostředí, kde převládá móda pozitivity.\nV Agonii Eróta přináší Byung-Chul Han myšlenky, které již uvedl ve svých dřívějších knihách o společnosti únavy a o společnosti transparence (německy: \"Transparenzgesellschaft\"). Zaměřuje pozornost na vzájemný vztah lidí označovaný za lásku na příkladu rozboru znaků ve filmu Larse von Triera \"Melancholia\". Zde Han spatřuje depresi protagonistů a problematizuje její překonávání. Vidí v tom obraz dnešní společnosti, v níž výrazně převládá narcismus a sebestřednost. Han ve své analýze konstatuje skutečnost, že se vytrácí touha a mizí schopnosti věnovat se druhému. Točíme se kolem sebe samých a v této křeči nelze vztahy vytvářet. Dokonce i láska a sexualita jsou prostoupeny těmito sociálními změnami: sex, pornografie a vystavování se na veřejný odiv zastupují lásku a erotiku. Ve spojení s diktátem pozitivity vede sebestřednost ke zatemnění myšlení a fantazie. Jak Han uvádí, tato společenská nemoc není dosud diagnostikována, natož aby byla léčena. Agónie Eróta je také agónii myšlení. Nejdříve musí být ctěn řád, a až poté nám může sloužit jeho případné přestoupení.\nHan píše o tématech, jako je pozornost, hyperaktivita, porucha osobnosti, syndrom vyhoření, deprese, vyčerpání, internet, láska, pop kultura, výkon, racionalita, náboženství, sociální média, subjektivita, únava, transparentnost a násilí.\nKniha \"Müdigkeitsgesellschaft\" vyšla 11 jazycích. Podle několika jihokorejských novin je to nejdůležitější kniha roku 2012.\n"}
{"id": "1284635", "url": "https://cs.wikipedia.org/wiki?curid=1284635", "title": "Dan Stevens", "text": "Dan Stevens\n\nDaniel Jonathan „Dan“ Stevens (* 10. října 1982, Croydon, Londýn, Anglie, Spojené království) je britský herec. Nejvíce se proslavil rolí v seriálu \"Panství Downton\", rolí v thrillerovém filmu \"The Guest\", rolí Lancelota ve filmu \"\" a rolí zvířete ve filmu \"Kráska a zvíře\".\n\nStevens se narodil v Croydonu v Londýně. Byl adoptovaný hned po narození, jeho rodiče jsou oba učitelé. Vyrostl ve Walesu a v jihovýchodní Anglii. Má mladšího bratra, který byl také adoptován. Na škole v Kentu se začal zajímat o drama. Od 15 let trénoval a vystupoval v divadle pro mladistvé National Youth Theatre v Londýně.\n\nStudoval anglickou literaturou na Emmanuel College v Cambridge, kde byl členem divadelního spolku Footlights.\n\nV roce 2004 zahájil svojí profesionální hereckou kariérou a to rolí Orlanda v divadelní produkci Shakespearovo \"As You Like It\". Za práci byl nominován na ocenění Iana Charlesona.\n\nV roce 2006 se objevil v roli Nicka Guesta v BBC adaptace novely \"The Line of Beauty\". Později v roce 2006 si zahrál Simona Blisse ve hře \"Hay Fever\". Za rok 2006 byl jmenován jednou z Hvězd zítřka při Londýnském festivalu.Připojil se k obsazení hry \"The Vortex\". V lednu 2009 si zahrál v britském seriálu \"Slečna Marplová\". V červnu 2009 se vrátil do divadla West End a zahrál si Septimuse Hodge ve hře \"Arcardia\".\n\nV roce 2010 nastal zlom v kariéře a to díky roli Matthewa Crawleyho v seriálu \"Panství Downton,\" jehož tvůrkyní je oscarem oceněné scenáristka Julian Fellowes. Seriál se stal mezinárodně úspěšným a získal nominace na ceny jako Emmy, BAFTA, Zlatý glóbus a Screen Actors Guild Awards. Stevens seriál opustil po třetí sérii v roce 2012. V březnu 2012 dokončil natáčení filmu \"Upírky\" a \"Léto v únoru\". V roce 2012 se s rodinou přestěhoval do New Yorku a získal roli na Broadwayii po boku Jessicy Chastain ve hře \"The Heiress\".\n\nV roce 2014 si zahrál v nezávislém filmu \"The Guest,\" za který získal velký ohlas u kritiků. Za roli získal nominaci na Cenu Saturn. V roce 2014 si také zahrál v komedii \"Švec,\" dramatu \"Mezi náhrobními kameny\" a v pokračování filmů \"Noc v muzeu\" \".\" V březnu 2015 bylo oznámeno, že si s Emmou Watsonovou zahraje ve filmu \"Kráska a zvíře\" roli prince/zvířete. Film měl premiéru v březnu roku 2017. V únoru 2016 byl obsazen do hlavní role Davida Charlese Hallera v seriálu \"Legion\". Seriál se začala vysílat v únoru 2017 a v polovině března byla potvrzena druhá série.\n\nStevens namluvil přes 30 audio knih, včetně \"Casino Royale\", \"Wolf Hall\" a \"Válečný kůň\". V roce 2014 byl nominován ve dvou kategoriích Audie Awards za práci na audio knize \"Frankenstein\". Kromě herectví se zabývá psaním a literaturou, je editorem pro \"The Junket\", online magazín, který pomohl založit v roce 2011 s přáteli. Byl členem poroty při předávání Man Bookerovy ceny v roce 2012.\n\nV roce 2009 si vzal jazzovou zpěvačku a učitelku zpěvu Susie Hariet. Dvojice se potkala v roce 2004, když hráli v různých divadlech ve městě Sheffield. Jejich dcera Willow se narodila v roce 2009, syn Aubrey v roce 2012 a třetí dítě Eden v roce 2016. Herečka Rebecca Hallová je kmotrou jejich dcery Willow.\n"}
{"id": "1284654", "url": "https://cs.wikipedia.org/wiki?curid=1284654", "title": "Dear Mme.", "text": "Dear Mme.\n\nDear Mme. je loutková hra z roku 2007. Její délka dosahuje 20 minut. Jejími autory a režiséry byli Erik Sanko a Jessica Grindstaff. Sanko dále složil hudbu a designoval loutky, zatímco Grindstaff vytvořila design samotného představení. Sankovu hudbu při představení hry hrálo uskupení Kronos Quartet. Původně vznikla pro zahájení 25. ročníku festivalu Next Wave na Brooklyn Academy of Music. Sanko dostal na vytvoření grant ve výši 8000 dolarů od Jerome Foundation. V představení hraje loutka vysoká 15 stop, sestavená ze dřeva ze staré stodoly.\n"}
{"id": "1284655", "url": "https://cs.wikipedia.org/wiki?curid=1284655", "title": "Jaroslav Spirhanzl-Duriš", "text": "Jaroslav Spirhanzl-Duriš\n\nJaroslav Spirhanzl-Duriš (27. dubna 1889, Sedlec - 21. července 1960, Mariánské Lázně) byl český Inženýr-agronom, „básník Českého Meránu“, pedolog, spisovatel a zdatný kreslíř.\n\nNarodil se v Sedlci u Tábora v č. p. 16, jeho otec Jindřich byl stavitelem, matka Emílie pocházela z mlynářského rodu Kotašků v Jetřichovicích. Vychodil obecnou školu v Sedlci, maturoval na vyšší reálce v Písku a poté absolvoval zemědělský odbor na ČVUT v Praze.\n\nBojoval v 1. světové válce na haličské frontě a zde byl zajat. Byl deportován na Sibiř a zde si pobyl až do roku 1920, kdy se přes Singapur a Suez vrátil do vlasti. Své bohaté zkušenosti nejen ze zajetí v Rusku, ale i ze svých cest po Itálii, Holandsku a Asii uveřejnil v řadě fejetonů a článků v časopisech \"Širým světem\", \"Brázda\", \"Československá demokracie\", \"Československý zemědělec\" a dalších. Své vzpomínky pak vložil i do knih \"Tulákova knížka\" (1922) a \"Přes hory a moře\" (1926).\n\nNapsal velké množství romantických básní, v nichž opěvuje krásu svého rodného kraje a vyznává se z nehynoucí lásky k němu. Kromě toho byl také autorem mnoha povídek a novel z venkovského života. Napsal román \"Na panském mlýně\" a roku 1926 pak vyšly další dva jeho romány \"Jediná mezi nimi\" a \"Román Emiliana Rolfa\". Stal se také významným překladatelem ruské a německé literatury.\n\nByl velice nadaným malířem. Jeho kresby lidových staveb rodného Českého Meránu, které vyšly pod názvem \"Staré jihočeské chalupy\" (1941), jsou vyznáním tomuto kraji, jeho lidové architektuře a rázovitému lidu.\n\nPublikoval také v odborných časopisech domácích i zahraničních články zemědělské. Přispíval také do rozhlasu. Vydal i řadu odborných knih. Jako vynikající půdoznalec položil základy agropedologické kartografie, při tvorbě map se opíral o svůj dokonalý přehled o genetické typologii půd. Již ve 40. letech navrhoval komplexní zmapování půd v Československu. Sestavil Klíč k určování hlavních typů našich půd a aktivně se podílel na úpravě pedologického názvosloví. Od r. 1920 pracoval v Výzkumném ústavu agropedologickém a bioklimatologickém v Praze, r. 1925 byl jmenován jeho přednostou a pak ředitelem. Podílel se také na práci České akademie zemědělské, Masarykovy akademie práce, Českého geobotanického komitétu a byl tajemníkem Mezinárodní společnosti půdoznalecké.\n\nZemřel 21. července 1960 v Mariánských Lázních.\n\n\n"}
{"id": "1284656", "url": "https://cs.wikipedia.org/wiki?curid=1284656", "title": "2-methylpyridin", "text": "2-methylpyridin\n\n2-methylpyridin (také nazývaný 2-pikolin nebo α-pikolin) je organická sloučenina, jeden z pikolinů. Je to bezbarvá kapalina nepříjemného zápachu podobného pyridinu. Používá se hlavně na výrobu 2-vinylpyridinu a nitrapyrinu.\n\n2-pikolin byl první pyridinovou sloučeninou izolovanou v čisté formě, z černouhelného dehtu jej v roce1846 získal T. Anderson.\n\nV současnosti se vyrábí dvěma hlavními způsoby; kondenzací acetaldehydu, formaldehydu a amoniaku; a cyklizací nitrilů a ethynu:\n\nVětšina reakcí 2-pikolinu probíhá na methylové skupině, například při výrobě 2-vinylpyridinu, přičemž dojde ke kondenzaci s formaldehydem:\nKopolymer 2-vinylpyridinu, buta-1,3-dienu a styrenu se používá jako lepidlo. 2-pikolin je rovněž prekurzorem nitrapyrinu, který snižuje únik amoniaku z hnojiv.\n\noxidací 2-methylpyridinu manganistanem draselným vzniká kyselina pikolinová:\n2-methylpyridin je rozložitelný některými bakteriemi jako jsou Arthrobacter a aktinobakterie.\n"}
{"id": "1284657", "url": "https://cs.wikipedia.org/wiki?curid=1284657", "title": "Silk Road (online market)", "text": "Silk Road (online market)\n\nSilk Road (anglicky: \"Hedvábná stezka\") je online černý trh a jeden z prvních moderních darknet marketů. Je známý hlavně prodejem ilegálních látek (drog a léčiv). Jelikož byl \"Silk Road\" součástí dark webu, potřebujete k přístupu na stránku anonymizační nástroj webový prohlížeč Tor. Stránka byla spuštěna v únoru 2011, a její vývoj začal už o šest měsíců dříve. Zpočátku byl počet účtů pro prodejce omezený, a tak si museli nový prodejci účet koupit v aukci. Později byl stanovený pevně daný poplatek za nový účet.\n\nV říjnu 2013 byla stránka uzavřena FBI a Ross William Ulbrich byl obviněn ze založení a administrace stránky pod pseudonymem „Dread Pirate Roberts“. Ještě téhož roku v listopadu vznikla stránka \"Silk Road 2.0\", které byla vedena jedním z administrátorů původního \"Silk Road\". \"Silk Road 2.0\" byla také zavřena dne 6. listopadu 2014 při operaci „Operation Onymous“. Poté vznikla \"Silk Road 3.0\" která funguje doteď (červen 2017).\n\nRoss William Ulbricht byl usvědčený ve všech bodech obžaloby a byl odsouzen na doživotí bez možnosti propuštění.\n\nJedna z prvních inicializací Silk Road se objevila na LinkedIn profilu Rosse Ulbrichta:„Nyní se mé cíle změnily. Chci použít ekonomickou teorii, jako nástroj ke zničení nátlaku a agrese proti lidským bytostem.“„A proto vytvořím ekonomickou simulaci, aby lidé měli osobní zkušenost s tím, jak by vypadal život ve světě bez systematického používání síly.“Toto tržiště, stejně jako mnoho jiných, funguje na principu escrow. Tímto se však stává nejslabším článkem celé stránky sám administrátor, který může podniknout tzv. exit scam (= ukradne peníze všem uživatelů a stránku zruší).\n\nFungování darknet marketů oslabilo funkci mafie. Nedochází k drogovému násilí, protože nakupující nakoupí anonymně a nemusí do kontaktu s dealerem.„Válka proti drogám je symptomem většího problému a tímto problémem je stát.“\n\nSilk Road byl založen v únoru 2011. Jméno „Silk Road“ bylo vytvořeno podle historické obchodní cesty mezi Evropou, Indií, Čínou a dalšími zeměmi. Silk Road byla vedena člověkem pod pseudonymem „Dread Pirate Roberts“ (pseudonym podle fiktivní postavy z románu The Princess Bride). DPR byl známý svými libertariánskými názory a kritikou všech regulací. Další dva administrátoři byli známí pod pseudonymy Variety Jones a Smedley.\n\nV červnu 2011 byl publikovaný článek o této stránce, která vedl ke zvýšení návštěvnosti stránky. Poté, co se stránka dostala do povědomí, senátor Charles Schumer požádal federální orgány (FBI, DEA a Ministerstvo spravedlnosti USA), aby stránku zavřely.\n\nV únoru 2013 byl zatčen australský dealer kokainu a MDMA, který se tak stal první osobou, usvědčenou ze zločinu, spojenou se Silk Road, když mu byl zabaven počítač se všemi daty. V prosinci 2013 byl odsouzen do vězení na dva roky a čtyři měsíce muž z Nového Zélandu, který si ze Silk Road objednal 15 gramů metamfetaminu.\n\nV květnu 2013 byl na Silk Road proveden krátkodobý DDoS útok. Dne 23. června 2013 uvedla DEA, že zabavila 11.02 bitcoinu, pravděpodobně za použitím honeypotu.\n\nRoss Ulbricht byl obviněn FBI, že je zakladatelem a majitelem Silk Road a je to osoba ukrytá pod pseudonymem „Dread Pirate Roberts“ (DPR). Byl zatčen 2. října 2013 v sanfranciské knihovně.\n\nByl obžalován z praní špinavých peněz, počítačového hackerství, spiknutí za účelem prodeje narkotik a z pokusu o zabití šesti lidí. Prokurátoři tvrdili, že Ross zaplatil za všechny vraždy 730 000$, ačkoliv k žádné z vražd ve skutečnosti nedošlo. V konečném důsledku nebyl stíhán z žádného pokusu o vraždu.\n\nFBI zabavila z účtů na \"Silk Road\" přibližně 26 000 bitcoinů v hodnotě přibližně 3,6 milinou $, podle tehdejšího kurzu bitcoinu. Mluvčí FBI uvedl, že agentura bude bitcoiny držet, dokud proces s Rossem Ulbrichtem neskončí, a poté budou bitcoiny zlikvidovány. V říjnu 2013 FBI uvedla, že zabavila 144 000 bitcoinů, které údajně náležely Rossovi.\n\nUlbrichtův soudní proces začal 13. ledna 2015. Na začátku soudního procesu se přiznal, že je zakladatelem \"Silk Road\", avšak chvíli poté předal kontrolu nad stránkou jiným lidem.\n\nVe druhém týdnu soudního procesu prokurátoři prezentovali dokumenty a chatové záznamy z počítače Rosse, ve kterém ukázali, že Ross stránku administroval po mnoho měsíců, než se administrace vzdal, a tvrzení obhajoby si tak protiřečí. Právník Rosse Ulbrichta řekl, že doklady a protokoly chatu byly do počítače vloženy pomocí BitTorrentu, který byl na počítači spuštěný v době, kdy byl zatčen.\n\nV březnu 2013 obsahoval stránka 10 000 produktů, z nichž 70 % byly ilegální látky. V říjnu 2014 se počet rozrostl na 13 756 ilegálních látek, jako psychedelické látky, stimulanty, předpisy, opiáty, extáze a steroidy. Mezi další věci na prodej patří falešné řidičské průkazy. Podle pravidel stránky bylo zakázáno prodávat dětskou pornografii, kradené kreditní karty, vraždy na objednávku a zbraně jakéhokoliv typu. Kvůli těmto pravidlům se hodně uživatelů přesunulo na další ze známých darknet marketů \"Black Market Reloaded\". Na prodej však byly i legální druhy zboží, jako například oblečení, umění, knihy, cigarety, erotika a šperky. Sesterská stránka s názvem „\"Armory\"“ prodávala zbraně až do roku 2012, ale kvůli nedostatku poptávky byla vypnuta.\n\nStránka měla dobře rozvinutý systém proti podvodům. Nakupující mohli po každém nákupu ohodnotit prodejce (kvalitu zboží atd.), čímž se vyhnuli podvodům. Dalším následkem tohoto systému hodnocení byl zvýšení kvality produktů.\n\nDne 6. listopadu 2013 bývalí administrátoři \"Silk Road\" znovu spustili stránku pod názvem \"Silk Road 2.0\" vedenou člověkem pod pseudonymem „Dread Pirate Roberts“. Stránka byla stejná, avšak bezpečnost byla údajně navýšena.\n\nStránka byla založena ihned po pádu \"Silk Road 2.0\" a stále je v provozu.\n\n"}
{"id": "1284658", "url": "https://cs.wikipedia.org/wiki?curid=1284658", "title": "Sophie Hunter", "text": "Sophie Hunter\n\nSophie Hunter (* 16. března 1978) je anglická divadelní režisérka. Je zakladatelkou společnosti Lacuna Theatre Company. Rovněž spolupracovala s americkou loutkařskou společností Phantom Limb Company – režírovala hru \"69°S: The Shackleton Project\" (2011). Režírovala několik dalších, často experimentálních, divadelních her. V roce 2005 nahrála hudební album \"The Isis Project\" ve spolupráci s hudebníkem Guyem Chambersem. Rovněž hrála v několika televizních seriálech a filmech.\n\n"}
{"id": "1284660", "url": "https://cs.wikipedia.org/wiki?curid=1284660", "title": "La Rinconada (Peru)", "text": "La Rinconada (Peru)\n\nLa Rinconada je město v jihovýchodní části Peru. Nachází se v Andách ve výšce 5100 m n. m. a je tak nejvýše položeným trvale osídleným městem na světě. U města se nachází zlatý důl, což mělo za následek vrůstající populaci. Původně šlo o malé zlatokopecké sídlo, v letech 2001 až 2009 však díky stoupající ceně zlata vzrostla populace na 30 000.\n\n"}
{"id": "1284662", "url": "https://cs.wikipedia.org/wiki?curid=1284662", "title": "Kasane", "text": "Kasane\n\nKasane je město v Botswaně, v blízkosti afrického \"čtyřmezí\", místa, kde se skoro potkávají čtyři státy: Botswana, Namibie, Zambie a Zimbabwe. Nachází se na severo-východním koridoru Botswany, kde slouží jako administrativní centrum okresu Chobe. V roce 2001 žilo v Kasane 7,638 obyvatel.\n\nKasane krátce získalo mezinárodní ohlas jako místo nového sňatku Elizabeth Taylorové s Richardem Burtonem v roce 1975.\n\nMěsto leží na jižním břehu řeky Kwando, která tvoří hranici Botswany s namibijským Capriviho pruhem. Namibijský ostrov Impalila leží naproti městu na everním břehu řeky, kde se nachází hraniční přechod do Namibie. 8 km daleko na východ od Kasane se nachází vesnice Kazungula, která se nachází na ústí řeky Kwando do řeky Zambezi.\n\nKasane se nachází na severním konci asfaltové dálnice od Francistown do Gaborone, která je regionální silnice mezi jižní a střední Afrikou, zejména pro nákladní automobily, které jsou příliš těžké na to, aby jely po mostě nad Viktoriinými vodopády. K dispozici je také asfaltová silnice na Namibijské hranici dlouhé 51 km západně v městě Ngoma.\n\nKasane se nachází na severovýchodní hranici národního parku Chobe a jeho silničního spojení, které je populární přístupový bod pro turisty do parku, včetně těch, kteří chtějí vidět deltu Okavanga, Capriviho pruh či Viktoriiny vodopády.\n\nNedaleko města se nachází letiště Kasane.\n\nKasane má řadu kempů a chat (ubytování orientované k podnikání se safari). Tyto chaty nabízejí jednodenní výlety do národního parku Chobe a výlety lodí na řece Kwando.\n\nKrokodýlí farma Chobe je turistická atrakce nacházející se 8 km na východ od Kasane ve vesnici Kazungula.\n"}
{"id": "1284663", "url": "https://cs.wikipedia.org/wiki?curid=1284663", "title": "Post Pop Depression", "text": "Post Pop Depression\n\nPost Pop Depression je sedmnácté sólové studiové album amerického zpěváka Iggyho Popa. Vydáno bylo 18. března roku 2016 společností Loma Vista Recordings a jeho producentem byl Josh Homme. Jeho nahrávání probíhalo v roce 2015 ve studiu Rancho De La Luna v kalifornské obci Joshua Tree. Hudebníci jej nahrávali v tajnosti. Album bylo nominováno na cenu Grammy. V hitparádě Billboard 200 se umístilo na sedmnácté příčce.\n\n"}
{"id": "1284665", "url": "https://cs.wikipedia.org/wiki?curid=1284665", "title": "Antje Jackelénová", "text": "Antje Jackelénová\n\nAntje Jackelén (4. června 1955 Herdecke, Německo) je duchovní švédské církve, 70. arcibiskupka Uppsaly a primaska švédská.\n\nKněžské svěcení přijala v roce 1980 a získala doktorát teologie na Lundské univerzitě. V letech 2007 až 2014 zastávala post lundské biskupky. Do své současné funkce byla zvolena 15. října 2013. Stala se první v zahraničí narozeným arcibiskupkupem Švédska od 12. století a první ženou arcibiskupkou.\n\nJackelénová publikovala několik prací na téma role náboženství v moderní společnosti a téma vztahu přírodních věd a víry. Souhlasí s evoluční teorií a nevidí v ní žádný rozpor s vírou v Boha. Pro švédské křesťanské noviny \"Dagen\" uvedla, že biblické tvrzení, že se Ježíš narodil z Panny, je \"\"mytologickým vysvětlením jedinečnosti. Ti, kteří toto narození interpretují na biologické rovině vůbec nevědí o co jde.\".\" Jackelénová podporuje církevní sňatek osob stejného pohlaví a vyzývá stát, aby více podporoval manželství jako takové.\n\nVyslovila se i proti zákazu maturitních ceremonií v kostelích. Tvrdí, že úplný zákaz náboženských vlivů na veřejných školách je škodlivý pro duchovní rozvoj dětí. Společně s biskupskou konferencí se zabývala klimatickými změnami a v biskupském dopise vyzvala švédskou vládu, aby snížila emise skleníkových plynů a uzavřela závazné mezinárodní dohody.\n\nDisertační práce Antje Jackelénové \"Zeit und Ewigkeit: die Frage der Zeit in Kirche, Naturwissenschaft und Theologie\" z roku 1999 byla později znovu pod stejným názvem publikována nakladatelstvím Neukirchener Verlag. Švédský překlad vznikl v roce 2000 a anglický o pět let později.\n\nManžel Antje Jackelénové, Heinz Jackelén je penzionovaný kněz, také původem z Německa. Potkali se při studiu teologie v Uppsale. Mají dvě dcery a vnoučata. Žijí společně v arcibiskupské rezidenci \"(Ärkebiskopsgården)\" v Uppsale.\n"}
{"id": "1284669", "url": "https://cs.wikipedia.org/wiki?curid=1284669", "title": "Kasane (rozcestník)", "text": "Kasane (rozcestník)\n\nKasane může být:\n"}
{"id": "1284670", "url": "https://cs.wikipedia.org/wiki?curid=1284670", "title": "Kino Čas", "text": "Kino Čas\n\nKino Čas je název pro vícero český a slovenských kin:\n\n"}
{"id": "1284674", "url": "https://cs.wikipedia.org/wiki?curid=1284674", "title": "Asmir Kolašinac", "text": "Asmir Kolašinac\n\nAsmir Kolašinac (* 15. října 1984, Skopje) je srbský atlet, jehož specializací je vrh koulí.\n\nV roce 2010 obsadil na mistrovství Evropy deváté místo ve vrhu koulí. O dva roky později v Helsinkách získal v této disciplíně bronzovou medaili. Na jaře 2013 se v Göteborgu stal halovým mistrem Evropy ve vrhu koulí. Na pražském evropském halovém šampionátu v roce 2015 vybojoval v soutěži koulařů stříbrnou medaili. Ze stejné sezóny pochází jeho osobní rekord 21,58 m.\n\n"}
{"id": "1284675", "url": "https://cs.wikipedia.org/wiki?curid=1284675", "title": "František Matoušek (výtvarník)", "text": "František Matoušek (výtvarník)\n\nFrantišek Matoušek (* 26. října 1967 Boskovice) je český malíř. Jeho tvorba patří k nejoriginálnějším projevům domácí výtvarné scény.\n\nFrantišek Matoušek se nejprve vyučil písmomalířem a pracoval jako lakýrník. V letech 1986 - 88 absolvoval povinnou základní vojenskou službu. Po roce 1989 se několikrát neúspěšně hlásil na Akademii výtvarných umění v Praze a byl přijat až roku 1993. Studoval u prof. Jiřího Lindovského a v ateliéru Jiřího Davida, kde od roku 1996 začal používat džínovinu. Takto vytvořené obrazy vystavil poprvé na skupinové výstavě Mrtvé duše v galerii Nová síň v Praze v roce 1997. Je zakládajícím členem umělecké skupiny \"Luxsus (1995-1998)\", sdružující umělce z Davidova ateliéru. Matoušek se od začátku profiloval jako autor s vyhraněnou vnitřní citlivostí vůči komerčnímu a ideologickému dobovému braku. \n\nAbsolvoval roku 1999, samostatně vystavuje od roku 1998. V roce 2000 byl na stipendijním pobytu v USF, Kulturhuset, Bergen, Norsko, 2001 na stipendijním pobytu v VSC, Vermont, USA. Matoušek rád spolupracuje s jinými umělci. Na AVU maloval obrazy spolu s Jakubem Špaňhelem. V posledních letech společně s módní návrhářkou Monikou Drápalovou vytvořili kolekci šatů, triček a kabelek s názvem \"Spirit, are you there...?\"\nTvorba Františka Matouška je okamžitě rozpoznatelná díky originální technice malby na denim. Od roku 2017 podepisuje svoje obrazy novým jménem Francis de Nîm. Podle autora je džínovina nesmrtelná.\n\nFrantišek Matoušek zprvu experimentoval s výtvarnými technikami a v 90. letech vytvořil několik objektů z korálků (\"Tutu\", 1997). Od roku 1996 pracuje výhradně s džínovinou a to technikou, kterou sám vyvinul a která spočívá ve vytahování bílých nití z osnovy látky. Je to velmi pracný, zdlouhavý a komplikovaný tvůrčí postup. Zprvu používal k malbě novou tkaninu, která je tmavší a rovnoměrně zbarvená. Později se rozhodl do plochy obrazu včlenit i stopy obnošení, díry a viditelné opravy na lícové straně džínsů. Tento postup tak uchovává část osobního příběhu člověka, který oděv užíval a v kombinaci s malbou propůjčuje obrazům jejich jedinečnost. \n\nRůzné názvy džínsů souvisejí se zeměpisným původem pracovních kalhot námořníků (Janov/Genoa – jeans), značkou dodavatele prvních jeansů do obchodů Tuzexu v Československu v 60. letech (Rifle Jeans - rifle) nebo s romantikou kovbojek a divokého Západu (texasky). Název látky pochází od sídla francouzského výrobce textilu (serge de Nîmes – denim).\n\nV Matouškově tvorbě je látka důležitá, ale to materiálně neuchopitelné, co skrze ni prostupuje a jeho ojedinělá schopnost zpracovat používaný materiál do absolutně soustředěné a umělcem kontrolované syntézy, je ještě důležitější. Přestože se džínsy staly univerzálním symbolem globální civilizace, nejedná se o nějaké jednoduché gesto, kterým by se přihlásil ke globalizované popkultuře svou vlastní verzí pop-artu. \n\nVolba džínoviny je aktem ozvláštnění, který vyjímá předmět z jeho obvyklého kontextu. Její užití má kromě praktické funkce – barevnost a struktura podkladu, také význam symbolický. Od 60. let až do doby autorova dospívání na sklonku komunistického režimu byly džínsy symbolem svobody, vzdoru a odporu a staly se nositelem kolektivní paměti několika generací mladých lidí. Matoušek ve svých obrazech slučuje několik časových dimenzí – na materiálu se kterým bylo spojeno jeho dospívání, zobrazuje tváře rodičů z fotografií 50. let, svých přátel a členů rodiny nebo hudebních idolů (\"Jimi Hendrix\", 2006) a oblečením jim dává podobu současníků (\"Jana\", 2004). Řada obrazů je částečným nebo introspektivním autoportrétem, v němž výslednou podobu skládají různé vrstvy paměti. \n\nV cyklu \"„Co mám na světě rád“\" z prostředí malířova půdního bytu jsou hlavními aktéry umělcovy děti a s nimi spojené rodičovské starosti a úzkosti. Potemnělý interiér je osvětlen lampou nebo malým oknem, intimitu domova dokresluje i křesťanský motiv křížku (\"V noci\", 2009). \n\nDalším námětem Matouškových obrazů jsou krajiny. Od své první návštěvy New Yorku v roce 2000 maluje jeho městský exteriér viděný z nadhledu nebo z dálky. Ze sedmého patra tovární budovy v Brooklynu, kde tehdy bydlel, se panoráma rozprostírá od industriálních budov v popředí až k East River a Manhattanu na obzoru. Osnova látky souzní s vertikalitou mrakodrapů i pravoúhlou uliční sítí.\nV monochromatických modrých přímořských krajinách z let 2015-2016 autor využívá přirozené barvy obnošené džínoviny. Tmavou čáru obzoru, na které plují sotva viditelné plachetnice, tvoří šev dvou sešitých kusů nohavic a jejich odřená část dodává obrazu magické světlo (\"Benirrás\", 2015-2016, \"Ibiza\", 2016). Protějškem jsou expresivní barevné krajiny, kde výrazně reliéfní podklad vypárané látky, z níž místy zůstal zachován pouze útek, je zcela překryt kontrastními akrylovými barvami (\"Rybník\", 2016, \"Řeka\", 2016). To, co je v těchto obrazech důležité, odehrává se ve štěrbinách po vytrhaných nitích a ve způsobu, jakým je malíř propojuje s barevnou kompozicí a tématem díla.\n\n\n\n"}
{"id": "1284676", "url": "https://cs.wikipedia.org/wiki?curid=1284676", "title": "Obručné", "text": "Obručné\n\nObručné je obec na Slovensku v okrese Stará Ľubovňa v Prešovském kraji v severozápadní části v pohoří Čergov přímo na polských hranicích.\n\nPrvní písemná zmínka o obci je z roku 1656. V obci stojí neoklasicistní řeckokatolický chrám svatého Demetra, velkomučedníka z roku 1892. Chrám je jednolodní s polokruhovým uzávěrem. Hlavní oltář je stanového typu, ikonostas je z roku 1925 od řezbáře D. Ozoróczyho z Kurimy.\n"}
{"id": "1284678", "url": "https://cs.wikipedia.org/wiki?curid=1284678", "title": "Balzovník jihoamerický", "text": "Balzovník jihoamerický\n\nBalzovník jihoamerický (\"Ochroma pyramidale\") je druh rostliny z čeledi slézovité a jediný druh rodu balzovník. Je to rychle rostoucí, až 30 metrů vysoký strom s rozměrnými srdčitými listy a velkými bílými květy neobvyklé stavby, které jsou opylovány netopýry. Plodem je dřevnatá tobolka. Je rozšířen v tropické Americe, kde roste na narušených místech v tropických deštných lesích. Strom je zdrojem velmi lehkého a měkkého dřeva, známého pod názvem balsa. Je používáno zejména v modelářství a k výrobě raftů. Z plodů se získává kapok, sloužící zejména jako vycpávkový materiál. Rostlina má význam i v domorodé medicíně.\n\nBalzovník je opadavý až stálezelený beztrnný strom dorůstající výšky asi 12 až 30 metrů. Kmen dosahuje tloušťky až 180 cm a někdy má u paty opěrné pilíře. Listy jsou rozměrné, jednoduché, střídavé, s celistvou nebo mělce laločnatou, srdčitou čepelí a dlanitou žilnatinou. Čepel je až 40 cm dlouhá. Palisty jsou poměrně dlouho vytrvalé. Na vrcholu i na bázi řapíku je pulvinus. Květy jsou velké (asi 15 cm dlouhé), pravidelné, úžlabní, jednotlivé, nahloučené na koncích větví. Kalich je nálevkovitý, kožovitý, zakončený 5 laloky, na vnější straně hustě hvězdovitě chlupatý, opadavý. Koruna je složena z 5 bílých nebo smetanových, lopatkovitých, dužnatých korunních lístků, které jsou na bázi srostlé s trubičkou tyčinek. Tyčinek je mnoho a jsou po celé délce srostlé v trubičku. Trubička je na konci výrazně rozšířená, zakončená 5 laloky nesoucími přisedlé prašníky. Semeník je svrchní, obsahuje 5 komůrek s mnoha vajíčky a nese kyjovitou čnělku přecházející ve spirálně zkroucenou, širokou bliznu. Plodem je dřevnatá pouzdrosečná tobolka pukající 5 chlopněmi a odhalující vytrvalý střední sloupek. Plody jsou dlouhé asi 16 až 25 cm. Semena jsou obalena hojnými vlákny (kapok).\n\nBalzovník je rozšířen výhradně v tropické Americe od jižního Mexika po Bolívii a Brazílii a na Karibských ostrovech. Vyskytuje se na narušených místech na výživnějších půdách zejména v blízkosti vodních toků. Roste spíše v nižších nadmořských výškách.\n\nBalzovník je velmi rychle rostoucí a poměrně krátkověká dřevina, specializovaná na obsazování světlin a narušených míst v pralese a přežívající pak po nějaký čas v sekundárním pralese. V nedotčeném primárním pralese je velmi vzácná.\nDrobná semena mají nepropustné osemení a dlouhou dormanci, která bývá přerušena působením požáru nebo zvýšeným střídáním teplot, které se objevuje na otevřených místech v pralese.\nKvěty se otevírají na noc a jsou specializovány na opylování netopýry, kteří se živí hojným nektarem (jeden květ jej obsahuje asi 10 až 15 ml). Netopýři na květech při sbírání nektaru přistávají, což je v rámci tohoto způsobu opylování spíše ojedinělý jev. Navštěvují je také někteří nelétající savci, např. nosál bělohubý. Nektar v nich hledají i někteří ptáci, kteří zpravidla naklovávají květ ze strany a nepodílejí se tak na opylování. Na listech mladých rostlin jsou nektária, na kterých sbírají nektar mravenci. Ti se následně starají o ochranu rostliny před býložravci. Semena mají přirostlá dlouhá vlákna, šíří se větrem a pravděpodobně i vodou.\n\nRod \"Ochroma\" je v rámci čeledi slézovité řazen do podčeledi \"Bombacoideae\", která byla před nástupem systému APG vedena jako samostatná čeleď \"Bombacaceae\". V monografii rodu z roku 1919 bylo rozlišováno celkem 9 druhů, v současné taxonomii je uznáván jediný, morfologicky různorodý druh \"Ochroma pyramidale\". Nejblíže příbuzným rodem je podle výsledků molekulárních studií rod \"Patinoa\". Ten zahrnuje celkem 4 druhy rozšířené rovněž v tropické Americe.\n\nBalzovník je vyhledáván jako zdroj velmi lehkého a měkkého dřeva, které je všeobecně známo jako balsa. Používá se zejména v modelářství a k výrobě raftů, záchranných kruhů, uměleckých předmětů ap. a jako zvuková izolace. Balzovník je pěstován pro dřevo zejména v Ekvádoru.\nDomorodci od nepaměti používali balzové kmeny ke splavování a překonávání vodních toků. Kapok z plodů je používán zejména jako vycpávkový materiál na polštáře, matrace ap. Pevná láková vlákna slouží k výrobě šňůr.\nBalzovník je také občas v tropech pěstován jako okrasná nebo stínící dřevina a vysazuje se k zabránění erozi.\n\nOdvar z kůry je v tropické Americe používán při kolice, proti průjmu a horečkách. Šťáva z plodů slouží při bronchitidě, suchém kašli, infekcích dýchacích cest a chřipce.\n\n"}
{"id": "1284681", "url": "https://cs.wikipedia.org/wiki?curid=1284681", "title": "Kino Lípa", "text": "Kino Lípa\n\nKino Lípa je název pro vícero český a slovenských kin:\n\n"}
{"id": "1284682", "url": "https://cs.wikipedia.org/wiki?curid=1284682", "title": "Alexandr Sergejevič Nevěrov", "text": "Alexandr Sergejevič Nevěrov\n\nAlexandr Sergejevič Nevěrov (česky též psáno \"Něvěrov\" nebo \"Neverov\"), rusky Алекса́ндр Серге́евич Неверов, vlastním jménem Skobelev, rusky Ско́белев ( Novikovka, Samarská gubernie — 24. prosince 1923 Moskva) byl ruský spisovatel.\n\nNevěrovův otec byl zemědělec, bývalý poddůstojník. Později byl ve městě domovníkem. Matka byla negramotná selka. Nevěrov pracoval nejprve v zemědělství, poté byl v Samaře typografem a vystudoval učitelský seminář. Po jeho ukončení byl deset let učitelem. V letech 1906—1908 počal vydávat svoje díla tiskem v místních časopisech.\n\nV roce 1915 byl mobilizován, ale vojenských akcí se ze zdravotních důvodů nezúčastnil. Aktivně se zúčastnil sovětské revoluce. Od roku 1915 se sblížil se Stranou socialistů-revolucionářů (esery), v roce 1919 přestoupil k bolševikům a byl samarského vojenského sovětu. V roce 1921 pobýval v Taškentu a v Samarkandu. Od roku 1922 žil v Moskvě. Zemřel náhle na srdeční záchvat, byl pohřben v Moskvě.\n\nKe stému výročí narození vydala v roce 1986 sovětská pošta dopisnici se spisovatelovým portrétem.\n\n\nNevěrov byl autorem nejen povídek a románů, ale i pěti divadelních her. Divadelní prvotina \"Baby\" (Бабы), kterou napsal v roce 1919 pro divadlo v Samaře, získala první místo v soutěži v Moskvě. Hra \"Hlad\" (Голод) vypráví o hladu v Rusku v porevolučních letech.\n\n\nNejznámějším, do češtiny dvakrát přeloženým dílem je vyprávění \"Taškent, chlebové město\". V něm se dvanáctiletý Miška z vyhladovělého Povolží doslechnul, že v Taškentu je dostatek levného obilí, opustil rodinu a vydal se s kamarádem na cestu, aniž by tušil, jak daleká a náročná je tato cesta. Příznivý posudek právě vycházející knize uveřejnil její překladatel Bohumil Mathesius v Rozpravách Aventina, současně jako spisovatelův nekrolog.\n\nNěmecký překlad knihy \"Taškent, chlebové město\" (\"Taschkent, die brotreiche Stadt\") figuruje na seznamu knih spálených nacisty v roce 1933.\n\n\n"}
{"id": "1284683", "url": "https://cs.wikipedia.org/wiki?curid=1284683", "title": "Součkův dům", "text": "Součkův dům\n\nSoučkův dům je památkově chráněný městský dům č.p. 2992 v Prostějově na rohu ulice Hanačka a Rejskova. Byl postaven v centru města roku 1902. Jeho architektem je Vladimír Fišer a autorem fresek na fasádě Jano Köhler.\n"}
{"id": "1284684", "url": "https://cs.wikipedia.org/wiki?curid=1284684", "title": "Wolfgang Petersen", "text": "Wolfgang Petersen\n\nWolfgang Petersen (* 14. března 1941, Emden, Německo) je německý filmový režisér a scenárista.\n\n\n"}
{"id": "1284686", "url": "https://cs.wikipedia.org/wiki?curid=1284686", "title": "Anežka Hohenlohe-Langenburská", "text": "Anežka Hohenlohe-Langenburská\n\nAnežka Hohenlohe-Langenburská (5. prosince 1804 – 9. září 1835) se narodila na zámku v Langenburgu v Bádensku-Württembersku jako princezna v rodu Hohenlohe-Langenburg. Sňatkem s Konstantinem, dědičným knížetem z Löwenstein-Wertheim-Rosenberg, se stala také členkou rodu Löwenstein-Wertheim a dědičnou kněžnou. Přes dceru Adelaidu byla Anežka předkem členů mnoha královských rodin.\n\nAnežka se narodila jako desáté dítě Ludvíka Hohenlohe-Langenburského a jeho manželky Amálie Henriety ze Solms-Baruth.\n\nAnežka se 31. května 1829 v krušnohorském zámku Wildeck nad městem Zschopau v Sasku provdala za dědičného knížete Konstantina z Löwenstein-Wertheim-Rosenbergu, jediného přeživšího syna knížete Karla Tomáše a kněžny Žofie, rozené Windischgrätzové. Manželé žili převážně v Čechách, na svém bezdružickém panství, na zámku v Boru u Tachova, (kde Anežka zemřela) a v Praze bydleli ve Šternberském paláci čp. 7/III na Malostranském náměstí 19 s tchánovou rodinou. Anežka měla s Konstantinem dvě děti.\n\nAnežka zemřela ve věku třiceti let na zámku v Boru u Tachova a je pohřbena ve františkánském klášteře Engelberg v Großheubachu v Bavorsku.\n\n (zčásti)\n"}
{"id": "1284688", "url": "https://cs.wikipedia.org/wiki?curid=1284688", "title": "Masters Tournament 2017", "text": "Masters Tournament 2017\n\nMasters Tournament 2017 byl golfový turnaj mužů ve hře na rány, hraný jako součást PGA Tour ve dnech 6.-9. dubna 2017. Masters se tradičně hrálo na hřišti Augusta National. Vítězem se stal španělský golfista Sergio García, který na první jamce play-off porazil Angličana Justina Rose.\n\nNa startu turnaje bylo 93 hráčů. Chyběl mezi nimi Dustin Johnson, toho času světová jednička, který před turnajem utrpěl zranění zad. Po prvním kole, ovlivněném silným větrem, se ujal vedení Charley Hoffman, když dosáhl skóre 65, tj. sedm ran pod par. García a Rose figurovali shodně na děleném čtvrtém místě se skóre 71 (jedna rána pod par).\n\nDruhé kolo zahrál nejlépe Ricky Fowler, který dosáhl skóre 67 ran. Charley Hoffman po skvělém prvním kole zahrál v pátek 75 ran, a tak se druhém kole o vedení dělili čtyři hráči se skóre 140 - Hoffman, Fowler, García a Pieters. Cutem, stanoveným na skóre 150, prošlo 53 hráčů. O jedinou ránu se mezi ně nevešel obhájce titulu z roku 2016 Danny Willett.\n\nVe třetím kole se do vedení propracovali Justin Rose a Sergio García, když oba dosáhli celkového skóre 210 (šest ran pod par). O jednu ránu zpět se držel Ricky Fowler, o další ránu, na děleném čtvrtém místě, vítěz z roku 2015 Jordan Spieth, Ryan Moore a Charley Hoffman.\n\nNedělní finálové kolo se postupně zúžilo na souboj García - Rose. Lépe začal García, který po svých birdie na jamkách 1 a 3 a Roseově bogey na jamce č. 5 vedl už o tři rány. Následně ale Rose srovnal třemi birdie z jamek 6, 7 a 8, a na desáté jamce začala Garcíova krize. García zahrál bogey na jamkách 10 i 11. Na tříparové dvanáctce sice zahrál par, ale po odpalu na jamce č. 13 skončil jeho míč pod stromy vlevo od fairwaye, těsně vedle potoka. García dokázal z této pozice zachránit par, a následně se pomocí birdie na jamce č. 14 a eaglu na patnáctce opět na Rose dotáhl. Rose se dostal krátce do vedení po birdie na jamce č. 16, ale opět je ztratil vinou bogey na sedmnáctce. Na osmnáctém greenu si pak oba hráči vypracovali šanci na birdie, ale své putty oba minuli a turnaj tak šel do play-off. V něm zahrál Rose odpal pod stromy, a nabídnutou šanci už García využil. Zahrál birdie, oproti Roseovu bogey, a získal tak první major titul v kariéře.\n"}
{"id": "1284689", "url": "https://cs.wikipedia.org/wiki?curid=1284689", "title": "Čkalovsk (Nižněnovgorodská oblast)", "text": "Čkalovsk (Nižněnovgorodská oblast)\n\nČkalovsk () je město v Nižněnovgorodské oblasti v Ruské federaci. Při sčítání lidu v roce 2010 měl přes dvanáct tisíc obyvatel.\n\nČkalovsk leží na pravém, západním břehu Volhy, přibližně sto kilometrů severozápadně od Nižného Novgorodu, správního střediska celé oblasti.\n\nSvé původní jméno Vasiljova Sloboda () získal Čkalovsk podle Vasilije Jurjeviče, syna Jurije Dolgorukého, který zde osídlení založil v 12. století jako záložní pevnůstku k hraniční pevnosti Gorodec. První písemná zmínka je ovšem až z roku 1450. Jméno se později zkrátilo na Vasiljovo.\n\nOd 14. do 17. století spadala Vasiljova Sloboda do panství Šujských, od roku 1764 byla majetkem ženského kláštera.\n\nDlouhou dobu živily zdejší obyvatelstvo sezónní práce: V létě pracovali jako burlaci na Volze, v zimě jako hrnčíři.\n\nV roce 1904 se zde narodil pozdější pilot a Hrdina Sovětského svazu Valerij Pavlovič Čkalov, po jehož rekordních letech v letech 1936 a 1937 se Vasiljovo přejmenovalo na jeho počest na \"Čkalovsk\".\n\nV roce 1955 byl Čkalovsk povýšen na město.\n\n"}
{"id": "1284690", "url": "https://cs.wikipedia.org/wiki?curid=1284690", "title": "Jaroslav Hybš-Javornický", "text": "Jaroslav Hybš-Javornický\n\nJaroslav Hybš-Javornický (1904 – 28. února 1985) byl český fotbalový útočník.\n\nLigu hrál za Slavii Praha a AFK/Bohemians AFK Vršovice. Ve Slavii působil v letech 1922–1925, dále byl v Bohemians (1926–1931). Kariéru ukončil na Moravě v klubu Baťa Zlín (1931–1938), kterému pomohl k postupu do nejvyšší soutěže.\n\n"}
{"id": "1284691", "url": "https://cs.wikipedia.org/wiki?curid=1284691", "title": "Arcibiskupský palác v Uppsale", "text": "Arcibiskupský palác v Uppsale\n\nArcibiskupský palác (švédsky: \"Ärkebiskopsgården\") v Uppsale je oficiálním sídlem arcibiskupa švédské luterské církve. Byl dokončen v roce 1744 podle plánů Carla Hårlemana. Palác se nachází v centru starého města naproti Univerzitnímu parku poblíž uppsalské katedrály. Po oficiální odluce církve od státu v roce 2000 se stal majetkem švédské církve a je v jejím užívání.\n"}
{"id": "1284692", "url": "https://cs.wikipedia.org/wiki?curid=1284692", "title": "Kostel Navštívení Panny Marie (Pitárné)", "text": "Kostel Navštívení Panny Marie (Pitárné)\n\nKostel Navštívení Panny Marie v obci Pitárné (okres Bruntál) je farní kostel, který byl postaven v roce 1773 a je kulturní památka České republiky.\n\nPrvní písemná zmínka o obci Pitárné je z roku 1267. Kostel byl postaven v roce 1773. Zdroj uvádí 1766–1767.\n\nV roce 2012 Státní zemědělský intervenční fond schválil na základě alokací stanovených Ministerstvem zemědělství ČR v rámci opatření Ochrana a rozvoj kulturního dědictví venkova na obnovu kostela 3 371 250 Kč.\n\nNa obnovu kostela byla z programu \"Poskytnutí účelových neinvestičních dotací z rozpočtu kraje nahradníkům v Programu obnovy kulturních památek a památkově chráněných nemovitostí v Moravskoslezském kraji- schválené projekty\" uvolněná částka 200 000 Kč.\n\nKostel Navštívení Panny Marie patří Římskokatolické farnosti Pitárné, Děkanát Krnov. \n\nJednolodní podélná zděná barokní stavba. Osově přistavěna k průčelí hranolová věž.\n\nObraz Navštívení Panny Marie od Rudolpha Templera (1837–1905) z roku 1856.\n\nZvon Václav z roku 1499 váží 450 kg, průměr zvonu 88 cm, druhý zvon z roku 1573 váží 150 kg a má průměr 60 cm.\n\n"}
{"id": "1284698", "url": "https://cs.wikipedia.org/wiki?curid=1284698", "title": "Ladislav Linhart", "text": "Ladislav Linhart\n\nLadislav Linhart (1902–1973) byl český fotbalový brankář, který nastupoval i jako útočník.\n\nLigu hrál za SK Libeň a Viktorii Žižkov. V Libni hájil branku v letech 1922–1925 a 1926–1928, na Žižkově 1925–1926. Jeden ligový zápas za Viktorii Žižkov odehrál v poli, ale gól vstřelil již o sezonu dříve za Libeň, kdy nastoupil jako útočník. Jako brankář odchytal 9 utkání, sedmkrát nastoupil jako útočník.\n\n"}
{"id": "1284702", "url": "https://cs.wikipedia.org/wiki?curid=1284702", "title": "Alžběta Hesselbladová", "text": "Alžběta Hesselbladová\n\nSvatá Marie Alžběta Hesselbladová (4. června 1870 Faglavik – 24. dubna 1957 Řím), švédsky Maria Elisabeth Hesselblad, byla švédská zdravotní sestra, která konvertovala ke katolicismu a obnovila řád brigitinek.\n\nPocházela z tradiční protestantské rodiny. Kvůli špatné ekonomické situaci se její rodina musela často stěhovat. Alžběta v 18 letech emigrovala do Ameriky. Začala pracovat v New Yorku a posílat rodině finanční podporu. Studovala zdravotnictví na Manhattanu a do roku 1888 pracovala jako zdravotní sestra. Chodila ošetřovat nemocné a staré lidi do jejich domovů a setkávala se i s obyvateli katolického vyznání. Začala se více zajímat o katolickou církev a Krista. V roce 1902 konvertovala, přijala první svaté přijímání a byla biřmována v Římě. V Římě bydlela v karmelitánském Domě sv. Brigity Švédské a požádala papeže Pia X. o povolení k obnovení řádu Brigitinek. Dostala povolení k trvalému užívání římského Domu a kostela sv. Brigity. Založila nadaci brigitinek v Indii. Během II. světové války ukrývala pronásledované židy. Za tuto činnost jí společnost Yad Vashem udělalila vyznamenání „Spravedlivý mezi národy“. Blahořečena byla 9. dubna 2000 papežem Janem Pavlem II. a svatořečena 5. června 2016 papežem Františkem.\n"}
{"id": "1284706", "url": "https://cs.wikipedia.org/wiki?curid=1284706", "title": "Diecéze stockholmská", "text": "Diecéze stockholmská\n\nDiecéze stockholmská (latinsky \"Dioecesis Holmiensis\", švédsky \"Stockholms katolska stift\") je jediná římskokatolická diecéze ve Švédsku od dob reformace. Ve Stockholmu se nachází katolická katedrála svatého Erika. Bývalé katedrály v Linköping, Lundu, Skara, Strängnäs, Uppsale, Västerås a Växjö jsou nyní majetkem protestantské švédské církve. Diecéze má celkem 42 farností.\n"}
{"id": "1284707", "url": "https://cs.wikipedia.org/wiki?curid=1284707", "title": "Čečenská válka", "text": "Čečenská válka\n\nČečenská válka je označení pro dva konflikty mezi Čečenskem a Ruskem:\n\n"}
{"id": "1284714", "url": "https://cs.wikipedia.org/wiki?curid=1284714", "title": "František Biskup", "text": "František Biskup\n\nFrantišek Biskup (29. června 1897 – ?) byl český fotbalový útočník (pravé křídlo).\n\nLigu hrál jednu sezonu za SK Kladno, vstřelil jeden prvoligový gól. Byl pevně spjat se Slovanem Dubí, za který bojoval v letech 1916–1925 a 1926–1928.\n\n"}
{"id": "1284715", "url": "https://cs.wikipedia.org/wiki?curid=1284715", "title": "Encefalitický pláč", "text": "Encefalitický pláč\n\nEncefalitický pláč je charakteristický dětský pláč spojený s encefalitickým onemocněním.\n\nTermín \"encefalitický pláč\" bývá také nepřesně používán pro pláč dítěte v době po očkování (považuje se za projev otoku a zánětu mozku).\nPravděpodobnost výskytu zánětu mozku (encefalitidy) a tedy encefalitického pláče po očkování je přitom extrémně malá (menší než 1 ku 10 milionům).\n\nV medicíně se tento termín nevyužívá.\n"}
{"id": "1284716", "url": "https://cs.wikipedia.org/wiki?curid=1284716", "title": "Kostel svatého Urbana (Vysoká)", "text": "Kostel svatého Urbana (Vysoká)\n\nKostel svatého Urbana v obci Vysoká (okres Bruntál) je farní kostel, který byl postaven v letech 1766–1767 a je kulturní památka České republiky.\n\nPrvní písemná zmínka o obci Vysoká je z roku 1267. Hřbitovní kostel sv. Urbana byl postaven vletech 1766–1767. Kolem kostela je obvodní kamenná zeď z 19. století.\n\nZ Programu obnovy kulturních památek a památkově chráněných nemovitostí Moravskoslezského kraje na rok 2008 bylo uvolněno na opravu střechy kostela sv. Urbana 220 000 Kč. \n\nStátní zemědělský intervenční fond schválil na základě alokací stanovených Ministerstvem zemědělství ČR v rámci opatření Ochrana a rozvoj kulturního dědictví venkova na obnovu kostela 2 880 000 Kč.\n\nKostel sv. Urbana patří Římskokatolické farnosti Vysoká u Krnova, Děkanát Krnov. \n\nJednolodní podélná zděná barokní stavba. Osově přistavěna k průčelí hranolová věž.\n\nZvon z roku 1674 byl ulitý zvonařem Mathiasem Munzem z Nisy, váha zvonu 500 kg, průměr 75 cm. Nese nápis: DVM. ESSET. ANNO 1674 EGO. RVPTA. IN.WEISSAG. REFVSA. FVI. IN. HONOREM. S. URBANI / PAROCHVS. IONNES. IGNATIVS. SPILLER. HENNERSDORFERNSIS. MATHIIS. MVNSE.GUS. MICH. IN. NEIS.\n\n"}
{"id": "1284717", "url": "https://cs.wikipedia.org/wiki?curid=1284717", "title": "Kostel svatého Jana Křtitele (Urbanov)", "text": "Kostel svatého Jana Křtitele (Urbanov)\n\nKostel svatého Jana Křtitele je farní kostel římskokatolické farnosti Urbanov. Stojí na návrší na severním okraji obce Urbanov asi 5 km severovýchodně od Telče. Jde o jednolodní slohově bohatou stavbu se středověkým jádrem s polygonálním závěrem a hranolovou věží. Kostel stojí uprostřed zrušeného hřbitovního areálu ohrazeného zdí s kapličkou svaté Barbory u vstupu na východní straně. Součásti hrazení je napojená budova fary na jižní straně. Kostel je chráněn jako kulturní památka České republiky.\n\nKostel byl postaven snad někdy v první třetině 13. století zřejmě jako tribunový kostel panského sídla. Ke gotické přestavbě došlo v polovině 15. století, donátory stavby byli pánové z Hradce a během této přestavby byla postavena klenba tzv. \"Černé kaple\". V roce 1527 byl kostel opět přestavěn, byl zrušen původní strop a postaven nový s dřevěnou konstrukcí. Další přestavba proběhla kolem první poloviny 17. století, kdy byla také přistavěna manýristická kaple. V roce 1704 postihl kostel požár, kdy shořela původní věž a byla postavena současná věž. \n\nMezi lety 1780 a 1788 došlo k přestavění kostela do současné barokní podoby, tehdy byla zaklenuta kostelní loď. V roce 1788 byl do kostela rovněž instalován dřevěný oltář, který navrhl Tobiáš Süssmayer, také k němu byl pořízen oltářní obraz od A. Steindla. V roce 1908 byl obraz odstraněn a nahrazen novým plátnem, to pak bylo znovu nahrazeno v roce 1968. Kolem roku 1788 byla vyrobena rokoková kazatelna od T. Süssmayera a také dva boční oltáře, autorem oltářních obrazů je Johann Pistauer, boční oltáře jsou zasvěceny svatému Prokopovi a svatému Mikuláši. Mezi lety 1972 a 1974 bylo upraveno okolí kostela, kdy před ním byl vytvořen park. V roce 2006 byla rekonstruována budova fary a v roce 2012 byly upraveny krovy a střecha kostela, byla opravena fasáda kostela a také byl kostel odvodněn.\n\nV roce 1835 byl původní hřbitov zrušen a přesunut za obec.\n\nV Urbanově se nachází údajně druhý nejstarší zvon na Moravě, pochází z 13. století.\n\n\n"}
{"id": "1284718", "url": "https://cs.wikipedia.org/wiki?curid=1284718", "title": "Vojtech Lukovič", "text": "Vojtech Lukovič\n\nVojtech Lukovič [vojtěch lukovič] (30. května 1916 – 13. dubna 2000) byl slovenský fotbalový brankář.\n\nV československé lize chytal za TŠS Trnava (dobový název Spartaku). Za války hájil branku Trnavy ve slovenské lize.\n\n"}
{"id": "1284724", "url": "https://cs.wikipedia.org/wiki?curid=1284724", "title": "Batagajka", "text": "Batagajka\n\nBatagajka je jeden kilometr dlouhá a téměř sto metrů hluboká sníženina, která vznikla propadáním povrchu v důsledku tání permafrostu. Útvar je často označován jako kráter, nemá však pravidelný kruhový tvar. Nachází se 10 km jihovýchodně od města Batagaj v ruské republice Sacha (Jakutsko). \n\nTakzvaný kráter se začal tvořit v roce 1960 poté, co byl v oblasti vykácen les. Tím byl přímému slunečnímu záření vystaven permafrost a trvale zmrzlá půda se začala rozmrazovat. Povrch se od té doby propadá a dochází k odkrývání vrstev půdy starých až 200 000 let. Proces propadání urychlily záplavy v roce 2008, kdy se velikost trhliny dvojnásobně zvětšila. Od té doby půda poklesne každý rok asi o 15 metrů.\n\nOdkrytí podzemních vrstev v propadlině umožnilo výzkum klimatických změn v oblasti. Odkryté vrstvy půdy dosahují stáří až 200 000 let. Díky permafrostu se také výborně uchoval organický materiál. Z odebraných vzorků tak lze například zjistit, jaký druh lesů a rostlin v této oblasti dříve rostl i jaký druh půdy tady převládal. Byly tu také nalezeny kosterní pozůstatky bizona, mamutů, koní, losů a sobů. \n\nKráter budí v místních lidech strach. Jakutci Batagajku považují za \"bránu do podsvětí.\" Vedou je k tomu dunivé zvuky, které z propasti vycházejí. Pravděpodobně jsou to však jen údery hroutící se půdy. \n"}
{"id": "1284730", "url": "https://cs.wikipedia.org/wiki?curid=1284730", "title": "Štěpán Dvořák", "text": "Štěpán Dvořák\n\nŠtěpán Dvořák (* 25. listopadu 1985 Třebíč) je český hasič a ultramaratonec. Za rok 2016 získal ocenění Zvláštní cena – za extrémně dlouhé běhy v anketě Sportovec Třebíče za rok 2016.\n\nŠtěpán Dvořák se specializuje na dlouhé běhy a jiné vytrvalostní výkony. Sportovat začal v 19 letech, kdy poprvé uběhl 50 kilometrů o tři roky později. První dlouhý běh probíhal z Českých Budějovic do Třebíče, tj. Dvořák uběhl cca 160 kilometrů. Posléze uběhl trasu z pražského Václavského náměstí do Třebíče, dále doběhl trasu dlouhou 264 kilometrů z Plzně do Třebíče a trasu dlouhou 232 kilometrů ze Sněžky do Třebíče. \n\nV roce 2016 proběhl do té doby nejdelší běh, kdy Dvořák uběhl 300 kilometrů z Lysé hory do Třebíče. V roce 2016 přeplaval Vranovskou přehradu v délce 25 kilometrů. V roce 2014 přejel s dalším cyklistou Českou republiku na horských kolech, trasa měla 620 km. \n\nV březnu 2017 se umístil 6. na \"Mistrovství České republiky v běhu na 100 km\" a v roce 2016 zvítězil na závodě \"Saar Challenge\" (65 km běh), v témže roce skončil také 3. na \"Jizerském ultratrailu\" (75 km). \n\nV dubnu 2017 přeběhl Českou republiku z nejjižnějšího bodu v Jihočeském kraji na nejsevernější bod v Ústeckém kraji, trvalo mu to necelých 70 hodin. V plánu také má přeběh republiky z východu na západ. Mezi 26. a 27. srpnem 2017 přejel na silničním resp. horském kole Českou republiku od západu na východ, trasa započala na hranicích s Německem v Ašském výběžku, následně pak trasa byla zakončena na hranicích s Polskem nedaleko Jablunkova, celková délka byla více než 600 km.\n\nV březnu roku 2018 měl v plánu přeběhnout Českou republiku ze západu na východ, celková délka trasy měla být přibližně 640 km. Běh měl trval přibližně 100–120 hodin. Pokus o přeběh byl ukončen kvůli technickým problémům v Praze po uběhnutí 225 kilometrů. Pokus o přeběh republiky zopakoval v květnu téhož roku, běh probíhal mezi 3. a 8. květnem tohoto roku, trasa vedla přes Karlovy Vary, Prahu, Kolín, Pardubice, Olomouc a Třinec. Trasa byla dlouhá 666 km, běh trval celkem 124 hodin, trasu dokončil 8. května v 10 hodin ráno. \n\nV dubnu roku 2019 vyběhl na trasu z nejvýchodnějšího bodu Slovenska na nejzápadnější bod Česka. Trasa by měla měřit přibližně 1050 km. Vyběhl dne 19. dubna 2019 a trasu plánoval uběhnout za 8 dní do 26. dubna. Trasu nakonec uběhl za 238 hodin, dokončil ji 29. dubna 2019. Následně se chystá na přejezd Česka a Slovenska na kole za 48 hodin, sólové plavání přes přehradu Orlík a závod Sparthatlon v Řecku.\n\n"}
{"id": "1284734", "url": "https://cs.wikipedia.org/wiki?curid=1284734", "title": "Guazuma", "text": "Guazuma\n\nGuazuma (\"Guazuma\") je rod rostlin z čeledi slézovité. Jsou to keře a stromy s jednoduchými dvouřadými listy a nenápadnými květy. Plodem je drobná, dřevnatá, bradavčitá nebo dlouze chlupatá tobolka. Rod zahrnuje 3 druhy a je rozšířen v tropické a subtropické Americe. Guazumy rostou nejčastěji v sušších sekundárních tropických lesích na narušených místech, lze je však nalézt i v primárním pralese. Jsou nepříliš významným zdrojem dřeva používaného zejména jako palivo, slouží v domorodé medicíně a vysazují se jako stínící dřeviny. Nejběžnějším a nejznámějším druhem je \"Guazuma ulmifolia\".\n\nGuazumy jsou opadavé beztrnné keře a stromy dorůstající výšky až přes 30 metrů (zpravidla nižší). Starší stromy mohou mít vysoké kořenové náběhy. Listy jsou jednoduché, střídavé, dvouřadě uspořádané, řapíkaté, tenké nebo poněkud kožovité, s vejčitou až oválně kopinatou, na bázi obvykle asymetrickou, na okraji zubatou čepelí. Žilnatina je od báze vícežilná. Odění je převážně složeno z hvězdovitých chlupů. Palisty jsou drobné, šídlovité a opadavé. Květy jsou drobné, pravidelné, oboupohlavné, stopkaté, uspořádané v úžlabních nebo vrcholových, stěsnaných nebo rozvolněných vrcholících. Kalich je složen ze 2 až 5 nazpět otočených, žlutozelených laloků. Koruna je pětičetná, žlutá nebo růžová, korunní lístky jsou kápovité, na bázi nehetnaté, nesoucí na vrcholu úzký, rozeklaný, jazykovitý přívěsek. Tyčinek je 15 a jsou srostlé do 5 skupin, na bázi srostlých v trubičku zvonkovitého tvaru. Mimo to je přítomno 5 trojúhelníkovitých staminodií střídajících se s korunními lístky. Semeník je přisedlý nebo krátce stopkatý, srostlý z 5 plodolistů a se stejným počtem komůrek. Nese jednu čnělku větvenou na 5 nitkovitých bliznových ramen. Plodem je drobná, kulovitá, mnohasemenná, dřevnatá tobolka. Plody pukají 5 štěrbinami nebo jsou nepukavé. Na povrchu jsou buď bradavčité nebo u druhu \"G. crinita\" pokryté dlouhými štětinami.\n\nRod guazuma zahrnuje 3 druhy a je rozšířen v tropické a subtropické Americe. Nejrozšířenějším druhem je \"Guazuma ulmifolia\", rozšířená od Mexika až po severovýchodní Argentinu a na Karibských ostrovech. Jen o něco méně rozsáhlý areál má druh \"Guazuma invira\". Poslední druh \"Guazuma crinita\" se vyskytuje v Brazílii, Peru a Bolívii.\nGuazumy jsou obecně rozšířené dřeviny sekundárního tropického lesa, a to zejména v oblastech s periodickým obdobím sucha. Na výživnějších půdách rostou i jako složka primárního tropického deštného lesa.\n\nPlody \"G. crinita\" mají na povrchu dlouhé štětinovité chlupy a jsou šířeny větrem, ostatní druhy mají plody bradavčité a rozšiřované zejména savci, kteří je konzumují. \"G. ulmifolia\" je hostitelem poloparazitické rostliny \"Phoradendron quadrangulare\" z čeledi santálovité (\"Santalaceae\").\n\nRod \"Guazuma\" je v rámci čeledi slézovité řazen do podčeledi \"Byttnerioideae\". Před nástupem systému APG byl řazen do čeledi \"Sterculiaceae\" (lejnicovité).\n\nListy i plody \"Guazuma ulmifolia\" slouží místně jako krmivo pro dobytek. Plody obsahují malé množství sladké a vonné dužniny a v tropické Americe je vyhledávají zejména děti jako drobný pamlsek. Dřevo je bílé, pevné, snadno opacovatelné, není však trvanlivé. Používá se zejména jako palivo, někdy i k výrobě beden či bednění, na překližky, jako stavební dříví, ap. Z dřevěného uhlí se vyrábí černý střelný prach. Pevná vlákna z kůry se v některých oblastech používají ke zhotovování provazů. Strom je v Jižní Americe i jiných částech tropů (např. v Indii) vysazován jako stínící dřevina a do živých plotů.\n\nDruh \"G. ulmifolia\" má dosti široké využití v domorodé medicíně Jižní Ameriky a své místo si našel i v indické medicíně. Byly prokázány cytotoxické a antibakteriální účinky. Odvar z kůry je používán při elefantiáze, jako adstringens průjmech a také při různých kožních chorobách. Šamani používají šťávu z plodů k usnadnění porodu.\n\n"}
{"id": "1284736", "url": "https://cs.wikipedia.org/wiki?curid=1284736", "title": "Attichy", "text": "Attichy\n\nAttichy je francouzská obec v departementu Oise v regionu Hauts-de-France. V roce 2014 zde žilo 1 859 obyvatel.\n\nPo jižním okraji obce protéká řeka Aisne. Sousední obce jsou: Berneuil-sur-Aisne, Couloisy, Bitry, Jaulzy, Moulin-sous-Touvent, Saint-Crépin-aux-Bois a Tracy-le-Mont.\n\n\"Počet obyvatel\"\n\n"}
{"id": "1284737", "url": "https://cs.wikipedia.org/wiki?curid=1284737", "title": "Bitva o Násiríji", "text": "Bitva o Násiríji\n\nBitva o Násiríji byla bitva v iráckém městě Násiríja mezi americkou námořní pěchotou a iráckými vojsky, která se odehrála mezi 23. - 29. březnem 2003. Z pohledu spojeneckých vojsk šlo o jednu z nejkrvavějších bitev války v Iráku. Cílem bitvy bylo obsazení důležitých mostů přes řeku Eufrat a Saddámův kanál nacházejících se ve městě.\n\nTragické následky měla chyba v navigaci jednoho zásobovacího konvoje, který zabloudil a dostal se pod silnou nepřátelskou palbu. Padlo jedenáct vojáků a dalších šest padlo do zajetí (mezi nimi byla i svobodník Jessica Lynchová, specialista Shoshana Johnson a svobodník Lori Piestewa). Části vojáků z přepadeného konvoje se podařilo uniknout z oblasti bojů a zachránili je příslušníci speciálního uskupení Tarawa. Následovaly těžké boje na severu města, které si vyžádaly životy osmnácti vojáků, přičemž přinejmenším jeden padl v důsledku útoku vlastního letectva. Už v noci z 24. na 25. března se námořní pěchotě podařilo projít přes město a otevřít cestu na Bagdád, ale boje v městě pokračovaly až do 1. dubna.\n\nUskupení Tarawa se k Násiríji dostalo jen několik dní od začátku invaze, přičemž na levém křídle mělo 3. pěší divizi a na pravém 1. divizi námořní pěchoty. Cílem bylo dobýt tři mosty v oblasti Násiríje, ovšem most, který byl součástí dálnice č. 1 se podařilo dobýt ještě před samotným útokem na město.\nZbývající dva mosty se nacházely přímo ve městě. Tarawa měla oba mosty zajistit a vytvořit ve městě koridor přes který by prošel 1. pluk námořní pěchoty a pokračoval dále na sever. Město Násiríja bylo sídlem iráckého 3. sboru. Ten se skládal z 11. pěší, 51. mechanizované a 6. obrněné divize, přičemž jejich početní stavy byly zhruba na padesáti procentech.\n\nZásobovací konvoj sestával z osmnácti vozidel a jejich posádku tvořilo 31 vojáků 507. roty a tři členové z 3. praporu předsunuté podpory. O šesté hodině ráno konvoj omylem špatně zabočil na dálnici č. 7, čímž se dostal do města. Velitelem jednotky byl kapitán Troj King, který neměl dostatečný výcvik na velení v boji. Irácké jednotky v městě si konvoje ihned všimly a začaly se připravovat na přepad. Kapitán King si uvědomil omyl a rozhodl se vrátit, ale bylo už pozdě.\n\nZhruba o sedmé hodině se konvoj dostal pod těžkou palbu z lehkých zbraní, pancéřovek, minometů, ale i tanků. Jednotka ztratila jedenáct vojáků a dalších šest padlo do zajetí. 15 z 18 vozidel bylo zničeno. Muži schopni boje vytvořili kolem raněných obranný perimetr a odrážely výpady iráckých vojáků. O 7:30 se zbylým třem vozům podařilo navázat rádiový kontakt s rotou A 8. tankového praporu pod velením majora Billa Peeplese. Zakrátko posádka jednoho z jeho tanků navázala vizuální kontakt s vozidly. Peeples okamžitě vydal rozkaz svým posádkám, aby zachránili tolik lidí, kolik bude možné. V těžkých bojích tanky M1 Abrams, dělostřelectvo a bojové helikoptéry Cobra zničily několik iráckých jednotek o velikosti čety a několik nepřátelských vozidel i dělostřeleckých postavení.\n\nAlej přepadů (v anglické terminologii \"Ambush Alley\") se stala místem vůbec nejkrvavějších bojů. 23. března rota C 1. praporu 2. pluku námořní pěchoty přišla v boji o Saddámův kanál celkem o osmnáct vojáků. Kromě nepřátelských útoků situaci zkomplikoval i útok letadla A-10 leteckých sil Národní gardy státu Pensylvánie na vozidla roty C, přičemž zahynul přinejmenším jeden voják. Důvodem bylo selhání komunikace, protože útok nařídil operátor z roty B, který nebyl v kontaktu s rotou C. Další ztráty zaznamenal 6. prapor ženijní podpory, jehož dva vojáci se utopili v Saddámově kanále.\n\nPostup 1. pluku byl zpomalen kvůli nepřátelskému odporu. Průnik se podařil až večer 24. března 2. lehkému obrněnému průzkumnému praporu s rotou A na čele. Ta narazila na těžký odpor nepřítele, který byl umlčen až po těžkých bojích. Praporu se nakonec podařilo stanovit své pozice 15 km severně od města. Další problémy přinesla velká písečná bouře, která poskytla Iráčanům možnost přesunout část svých vojsk z města Kút. Ty následně zaútočily na námořní pěchotu ze všech směrů. Útok se podařilo odrazit jen díky silné palebné podpoře, ať už ze země nebo ze vzduchu. Po boji zůstalo na bojišti 200 - 300 těl iráckých vojáků, přičemž námořní pěchota neztratila žádného vojáka.\n\nPo 27. březnu již irácká vojska nekladla žádný organizovaný odpor. Ve městě se nacházelo jen několik skupin polovojenských jednotek které byly snadno zlikvidovány. Ve stejný den se podařilo nalézt ztracený tank M1 Abrams, který spadl do řeky.\n"}
{"id": "1284738", "url": "https://cs.wikipedia.org/wiki?curid=1284738", "title": "Anders Arborelius", "text": "Anders Arborelius\n\nAnders kardinál Arborelius, OCD (24. září 1949, Sorengo) je od roku 1998 biskup římskokatolické církve ve Švédsku, od roku 2017 kardinál.\nArborelius se narodil do švédské rodiny ve švýcarském Sorengo. Vyrůstal v Lundu, ve svých dvaceti letech konvertoval ke katolicismu a vstoupil do řádu bosých karmelitánů. Studoval v Římě a Bruggách a roku 1979 byl vysvěcen na kněze.\nBiskupem stockholmským jej 17. listopadu 1998 jmenoval papež Jan Pavel II. a biskupské svěcení proběhlo 29. prosince 1998.\nJeho jmenování kardinálem oznámil papež František 21. května 2017, odznaky své hodnosti převzal během veřejné konzistoře 28. června téhož roku.\n\n\n"}
{"id": "1284740", "url": "https://cs.wikipedia.org/wiki?curid=1284740", "title": "Kanton Kingersheim", "text": "Kanton Kingersheim\n\nKanton Kingersheim (fr. \"Canton de Kingersheim\") je francouzský kanton v departementu Haut-Rhin v regionu Grand Est. Tvoří ho osm obcí. Zřízen byl v roce 2015.\n\n"}
{"id": "1284743", "url": "https://cs.wikipedia.org/wiki?curid=1284743", "title": "Kaple svatého Jana Křtitele (Dambach-la-Ville)", "text": "Kaple svatého Jana Křtitele (Dambach-la-Ville)\n\nKaple svatého Jana Křtitele je stavba na území obce Dambach-la-Ville v departementu Bas-Rhin. Je pozůstatkem farního kostela, který byl postaven v dnes již zaniklé obci Altenweiller – byla jeho chórem. K inventáři kaple patří 4,6 metrů vysoká kalvárie z roku 1795 s nápisem DIESES KREUZ HAT DER VERSTORBENE JOHAN JACOB FRITSCH SOHN DES MICHEL FRITSCH UND DER OTTILIA RUHLMANN VERBURGERTE EHELEUTE ZU DAMBACH ERRICHTEN LASSEN 1795. Autorem byl pravděpodobně anonymní mistr z Dambachu, který vytvořil i další kříže v blízkém okolí. Je z bílého a růžového pískovce.\n\nV roce 1965 byla zapsána mezi francouzské historické památky. Je v soukromých rukou.\n"}
{"id": "1284747", "url": "https://cs.wikipedia.org/wiki?curid=1284747", "title": "Sauerland", "text": "Sauerland\n\nSauerland je region v západní části Německa, okolo měst Iserlohn a Arnsberg. Má rozlohu 4462 km², žije v něm přes osm set tisíc obyvatel. Náleží k německým spolkovým zemím Severní Porýní-Vestfálsko (zemský okres Hochsauerlandkreis, zemský okres Märkischer Kreis, zemský okres Olpe, zemský okres Soest) a Hesensko (zemský okres Waldeck-Frankenberg). Je to kopcovitá a lesnatá krajina, ostře kontrastující s průmyslovým a hustě zalidněným Porúřím, které je severozápadním sousedem Sauerlandu. Nejvyšším vrcholem je Langenberg (843  m n. m.).\n\nVětšinu území Sauerlandu zaujímá vrchovina Rothaargebirge, které bylo devonským mořem a vzniklo během hercynského vrásnění. Je tvořeno převážně břidlicemi a drobou, nacházejí se zde i krasové oblasti s jeskyněmi Dechenhöhle, Atta-Höhle a Balver Höhle. V okolí Nehdenu bylo nalezeno množství pozůstatků dinosaurů. V oblasti se do 20. století těžily kovové rudy (železo, olovo, stříbro), zpracovávané v nedalekém Porúří. V krajině převládají bukové, borové a smrkové lesy. Podnebí je drsné, objevují se zde i horské druhy rostlin, jako je mléčivec alpský a violka dvoukvětá. V Sauerlandu pramení řeka Rúr, dalšími významnými toky jsou Lenne, Sieg a Diemel, byly zde zbudovány údolní přehrady Sorpesee, Biggesee a Möhnesee.\n\nNázev nemá nic společného s německým výrazem „sauer“ (kyselý) – vyvinul se z názvu \"Suderland\" (jižní země), jehož použití je doloženo roku 1266. Oblast byla osídlena již v paleolitu, jak o tom svědčí bohaté archeologické nálezy u Rüthenu. Od 12. století byl region součástí Vestfálska, po napoleonských válkách připadl Prusku. Část Sauerlandu patřila Kolínskému kurfiřství a převládá v ní římskokatolické vyznání. V roce 1849 vypuklo v Iserlohnu povstání, jinak však byla oblast díky převažujícímu venkovskému charakteru politicky spíše konzervativní. Významnou postavou místní kultury byla básnířka Christine Kochová, tvořící v dialektu Sauerländer Platt.\n\nVýznamným odvětvím je cestovní ruch, zdravotní a poznávací výlety do sauerlandských kopců propagovala již Annette von Droste-Hülshoffová. Oblíbenými cíli výletníků jsou vodopád Plästerlegge, kamenné moře Felsenmeer a hora Kahler Asten s rozhlednou. Chráněnými oblastmi jsou přírodní park Arnsberský les a přírodní park Homert. Nachází se zde množství stezek pro pěší i cyklistickou turistiku, Winterberg a Willingen jsou vyhledávanými středisky zimních sportů, nedaleko města Kirchhundem se nachází zábavní Panorama-Park. Vesnici Elspe proslavil každoroční festival Karla Maye. Lokální historii a kulturu přibližuje regionální muzeum v Arnsbergu. Významnými stavebními památkami jsou hrad Altena, zámek Herdringen, benediktinský klášter v Meschede a Stertschultenhof, ukázka původní hrázděné architektury. Tradiční způsoby obživy představují těžba dřeva a kamene, největšími průmyslovými podniky jsou pivovar ve Warsteinu, výroba punčoch v Schmallenbergu, automobilových ráfků v Hesbornu a drátů v Alteně.\n\n\n"}
{"id": "1284749", "url": "https://cs.wikipedia.org/wiki?curid=1284749", "title": "Ludvík Štěpán", "text": "Ludvík Štěpán\n\nLudvík Štěpán (* 2. února 1943, Dačice – 29. prosince 2009 Brno) byl český spisovatel, novinář, profesor slavistiky na Masarykově univerzitě v Brně.\nNarodil se v Dačicích na Moravě, jeho život a tvorba byly však spojeny s Brnem. Zde vystudoval střední průmyslovou školu strojnickou. Pracoval jako kontrolor a později projektant v brněnské Královopolské strojírně. Byl rovněž zaměstnán v divadle, potom působil jako novinář v brněnských redakcích Lidové demokracie a Mladé fronty. Od roku 1975 byl spisovatelem a překladatelem z povolání. V letech 1985–1991 studoval polonistiku a bohemistiku na FF MU v Brně (diplomová práce \"Tradice a současnost polské epigramatiky\"). Po roce 1989 se vrátil k žurnalistice (mj. působil jako vedoucí pracovník deníků Zemědělské noviny a Demokrat), byl ředitelem umělecké a reklamní agentury (LUSK). Od roku 1995 přednášel externě na Ústavu slavistiky FF MU a od roku 1996 tam působil interně jako odborný asistent, později jako docent (2001 se habilitoval spisem \"Vývoj žánrového systému polské literatury – od renesance k postmodernismu\") a od roku 2007 jako profesor slovanských literatur. Jako člen redakční rady se podílel na časopisech Slavica Litteraria – Literárněvědná slavistika a Opera Slavica – Slavistické rozhledy či Litteraria Humanitas.\n\nJeho prvotinou byly verše přírodní, cestopisné a milostné lyriky. Štěpánovy povídky a novely byly zpočátku většinou situovány na moravský venkov a jejich dějový rámec byl spjat se snahou postav (obvykle mladých) najít smysl vlastního života a jeho pravou hodnotu. Už od povídkových souborů Květiny jsou tu zbytečné a Znamení břízy se charakteristickým rysem autorových próz stala kompozice členící příběh častými retrospektivami, značná míra lyrizace, zkratkovitosti a metaforický styl. Obdobně je stavěna také novela Vichřice, jejíž hrdina analyzuje svůj podíl viny na tragické smrti dívky. Protipólem k příběhům o dozrávajícím mládí je sbírka povídek Vysoko letí ptáci, v níž přibylo téma samoty a opuštěnosti starších lidí.\nV osmdesátých ltech se odhodlal k rozsáhlejším epickým žánrům. V románu o pohraničním moravském městě se pokusil vyrovnat s tematikou okupace (A jinak se pluje po moři), napsal též román z lékařského prostředí s prvky sci-fi (Transplantace). Byl rovněž autorem několika moderních pohádek a prózy pro děti, vyprávějící o prázdninovém dobrodružství klukovské party (Kovbojové z papíru). Vydal také řadu vědeckých publikací z oboru literárněvědné polonistiky, ve kterých se věnoval především genologické problematice (např. Vývoj žánrového systému polské literatury).\n\n\nV dubnu 2008 obdržel stříbrnou medaili Masarykovy univerzity zejména za pedagogickou a organizační činností při budování nové brněnské a české literárněvědné polonistiky. Posmrtným uznáním se stalo pojmenování jedné z tramvají Dopravního podnika města Brna jméněm Ludvíka Štěpána na návrh městské části Brno-jih, kde žil převážnou část života. .\n\n"}
{"id": "1284751", "url": "https://cs.wikipedia.org/wiki?curid=1284751", "title": "Scratch Wars", "text": "Scratch Wars\n\nScratch Wars je netradiční sběratelská karetní hra vydaná v únoru 2017 českou firmou Notre Game. Hrací karty jsou unikátní nejen tím, že jsou stírací a nikdo tak netuší, co se skrývá pod krycí vrstvou, ale také svými QR kódy, pro které existují statisíce kombinací jmen a statistik. U karet se pak posuzuje jejich rarita, a to jak kladná, tak záporná. Ve hře se můžete utkat i přes internet pomocí stejnojmenné mobilní aplikace pro Android a iOS. Hra je patentována a prozatím existuje v české, slovenské,německé a rakouské verzi.\n\nDěj hry se odehrává na vzdálené planetě Overcorner. Na této planetě se nachází obrovské množství kamenných soch, které místní obyvatelé využívají zejména ke zkrášlování svých zahrad. Říkají jim Gardiani (od ang. slova garden). Avšak sochy představují dávné hrdiny, kterým se říkalo Guardiani (od angl. slova guard). Původní Guardieni - alias strážci - pomáhali udržovat na Overcorneru klid a pořádek. Bránili jej proti všem nepřátelům. Těm z vesmíru i těm, kteří se na Overcorneru narodili. Jednoho dne se však objevil strašlivý nepřítel, kterého nikdo nikdy předtím nespatřil. Vesmírný tvor Pelicamort si vybral Overcorner jako cíl svých destruktivních choutek. Ničí vše, co mu přijde pod zobák. Je posedlý hledáním magických krystalů, které umožňují průchod mezi dimenzemi. S Overcornerem to nevypadalo vůbec dobře. Guardieni, kteří ho dosud bránili, v hrůze propadli panice a z bitvy zbaběle utekli. Školy mocných kouzelníků Overgamerů po celém Overcorneru se tak musely spojit v boji proti Pelicamortovi a jeho armádě. Po urputném boji se mladému Overgamerovi zázračně podařilo zasáhnout jediné slabé místo Pelicamorta a ten se musel dát na ústup. Pelicamort byl zraněn a zmizel ve vesmíru s příslibem brzké odvety. Overcorner byl prozatím ubráněn. Obyvatelé se radovali, ale Overgamerům do slavení nebylo...za zachránu planety utrpěly velkými ztrátami. Přeživší Overgameři se velmi hněvali na Guardiany, kteří v boji nepomohli a z boje zbaběle utekli! Plni hněvu, seslali na zbabělé guardieny nejhorší a nejabsurdnější kletbu, která je právě napadla: \"Za svou zbabělost se proměníte v kámen! Pouze bytosti z jiné dimenze vás mohou probudit. Když s vámi budou hrát a trénovat vaši odvahu, kletbu zlomíte a kamenem se nikdy více nestanete.\" Pokud někdy dostanou Guardiani šanci a budou osvobozeni, nesmí ale ukázat svou zbabělost. Strašné prokletí je totiž může znovu zastihnout a znovu zkamení. Díky určitým tajemným událostem vznikla hra Scratch Wars a podmínky pro zlomení kletby jsou tak téměř ideální. Chceš-li zkamenělé hrdiny osvobodit, musíš setřít vrstvu na kartě hrdiny Scratch Wars. A hrdina na Overcorneru obživne, kámen se rozpadne a kletba nad ním ztratí moc! Tím, že budeš s hrdinou hrát, budeš trénovat jeho odvahu v soubojích a jeho kletba bude slabší a slabší, až se rozplyne navždy. Když to udělá dostatečný počet hráčů, na Overcorneru se osvobodí mnoho zakletých hrdinů, ze kterých je možné sestavit armádu statečných, kteří již před Pelicamortem neutečou. Pelicamort však touží po pomstě a jeho armáda bude mocnější než kdykoliv předtím. Podle všeho se čas jeho příchodu blíží! Stihne se Overcorner připravit!?\n\nHra sklidila nadšené ohlasy v ČR i v zahraničí. Evropští a američtí distributoři kartiček Pokémon hru ocenili slovy, že je to jedna z prvních vlaštovek s potenciálem sesadit 20 let starou hru Pokémon z trůnu. \n\n„\"Jeden z nejinovativnějších produktů co jsem za dlouhou dobu viděl. Bylo zábavné vidět jak se z ničeho nic postavy z kartiček přesouvají přímo do telefonu\",“ prohlásil o hře Sean Lashgari, Senior Director v UltraPro Entertainment, který je evropským distributorem známých Pokémon Cards.\n\n„\"Chtěl jsem dělat podobnou hru, ale dříve bohužel nebyly takové technologické možnosti. Hra si vskutku zaslouží pozornost a příležitost chytit se na trhu,“\" nechal se slyšet Peter Adkinson, vynálezce karetní hry Magic: The Gathering\n\nHře se věnovaly nejznámější české časopisy pro mládež a s herní tematikou, jako například ABC, LEVEL,JUNIOR, SCORE a PEVNOST.\n"}
{"id": "1284752", "url": "https://cs.wikipedia.org/wiki?curid=1284752", "title": "Meraviglia", "text": "Meraviglia\n\nMeraviglia je vlastní jméno itaského původu, italsky znamená Zázrak; jeho nositeli byli nebo jsouː\n\nšlechtická rodina severoitalského původuː\n\n\n"}
{"id": "1284759", "url": "https://cs.wikipedia.org/wiki?curid=1284759", "title": "Skladby století", "text": "Skladby století\n\nSeznam skladeb století je částí vzdělávacího projektu, který vznikl v USA ve spolupráci organizací Recording Industry Association of America (RIAA- \"Americká asociace hudebního průmyslu\"), National Endowment for the Arts (NEA- \"Národní nadace pro umění\") a Scholastic Corporation (SC- \"Školní vydavatelství pro publikaci vzdělávacích materiálů\"). Záměrem tohoto projektu bylo zpřehlednit pro studenty amerických škol kulturní odkaz hudebního vývoje populární hudby 20. století.\n\nK výběru 365 skladeb, které se svou jedinečností zapsaly do povědomí populární hudby 20. století, byli v roce 2001 osloveni voliči, kteří byli vybráni z řad významných představitelů hudebního průmyslu, médií, učitelů, studentů. Voliče vybrala 200 členná skupina lidí, které z prostředku 1 300 vytypovaných respondentů vybrala asociace RIAA.\n\nSeznam skladeb v pořadí, které dosáhly. Při každé písni je jméno interpreta, který ji nahrál.\n\n"}
{"id": "1284760", "url": "https://cs.wikipedia.org/wiki?curid=1284760", "title": "Vozová", "text": "Vozová\n\nVozová (\"Saracinka\") je bývalá usedlost v Praze 2-Vinohradech, jejíž zahrada se rozkládala v severozápadní části Riegrových sadů mezi ulicemi Vozová a Italská. Původní vjezd do zahrady v ulici Vozová a bývalý gloriet s vyhlídkou (\"Mlíkárna\") jsou chráněny společně s Riegrovými sady jako kulturní památka České republiky. Ve značně přestavěné vile je umístěna mateřská škola.\n\nV místech pozdějších vinic a usedlostí Pštrosska, Sakrabonka a Vozová se kolem roku 1405 rozkládala rozlehlá vinice Křížovka, nazývaná po svém majiteli Vackovi Křížovi. Jeho otec konšel Jan Kříž, připomínaný k roku 1364, držel pivovar, na Starém Městě pražském několik domů a ves s tvrzí Chvaly. Také věnoval pozemek na stavbu Betlémské kaple a v kapli finančně podpořil dva oltáře a druhého kazatele.\n\nVinici Křížovku zdědila vnučka Anna provdaná za Oldřicha Medka z Valdeka. Mezi dalšími vlastníky se vystřídali například bankéř a speditér Karel Antonín Ballaben (viz Balabenka) nebo počátkem 19. století advokát Likarwitz.\n\nRoku 1843 je uváděna Vozová jako „zahrada s obytným stavením“. Majitele změnila roku 1854, kdy ji koupil Karel Gustav hrabě Reichenbach Lessoni. Starou usedlost přestavěl na moderní jednopatrovou vilu, na místě vinice založil zahradu, vybudoval oranžerii a postavil ovčinec a stáje. Po jeho smrti zdědila Vozovou jeho žena Klementina, později provdaná za hraběte Václava Saracina Belforta. Belfort byl hofmistr císaře Ferdinanda V., který Saracinku často navštěvoval.\n\nRoku 1896 prodala hraběnka Belfortová usedlost firmě Carl Breiding a syn. Od ní ji roku 1902 získala vinohradská obec, která Vozovou včlenila do nově založených Riegrových sadů. Obec dala zahradu parkově upravit, na místě oranžerie nechala postavit skleník a stáje s ovčincem dala zbořit. Vila a gloriet zůstaly v původním stavu. Vjezdová brána z lomového kamene ohraničená sloupky s vrcholovou koulí měla i po zrušení usedlosti železnou kovanou bránu. Tato brána se nedochovala.\n\nPozdně klasicistní stavba na čtvercovém půdorysu má vnější schodiště, které vede na střešní plošinu s výhledem. Plošina je chráněna kovaným železným zábradlím.\n\nNázev „Mlíkárna“ pochází z doby, kdy zde byla provozována malá cukrárna, do které návštěvníci chodili na sklenici mléka, mléčné nebo jogurtové nápoje. Cukrárna byla napojena na síť prodejen Vysočanské mlékárny barona Freye. Po druhé světové válce stavba chátrala a uvažovalo se o jejím zboření. Roku 1999 ji od Magistrátu převzala MČ Praha 2, která ji roku 2002 pronajala soukromému investorovi. Ten ji zrekonstruoval a roku 2009 otevřel jako restauraci s „vyhlídkovým pavilonem“.\n\n\n\n"}
{"id": "1284761", "url": "https://cs.wikipedia.org/wiki?curid=1284761", "title": "Meraviglia-Crivelli", "text": "Meraviglia-Crivelli\n\nMeraviglia-Crivelli je šlechtická rodina severoitalského původu z Lombardie, působící v Itálii, v Čechách, na Moravě a v Rakousku.\n\nRod Meraviglia pochází z Milána, rodová větev Meraviglia-Crivelli byla roku 1761 v osobě Jana Štěpána Meraviglia-Crivelli povýšena do hraběcího stavu a téhož roku nadaná také českým inkolátem.\n\n\n\n"}
{"id": "1284763", "url": "https://cs.wikipedia.org/wiki?curid=1284763", "title": "Karlin Studios", "text": "Karlin Studios\n\nKarlin Studios (KS) jsou pražským spolkem zaměřeným na výtvarné umění. Mezi roky 2005–2016 sídlil v tovární hale ČKD v Praze 8-Karlíně, od května 2017 najdou nový domov v kulturně-společenském projektu v Karlínských kasárnách.\n\nSpolek Karlin Studios byl vytvořen roku 2005 italským architektem Albertem Di Stefanem ve spolupráci s Jiřím Davidem. Vznikl v Karlíně, čtvrti, která byla o tři roky dříve zasažena katastrofální povodní a postupně probíhal její přerod do dnešní podoby. Jednalo se ve své době o první industriální prostor v Praze, který v sobě po skončení průmyslové produkce spojoval výstavní prostory s ateliéry umělců a místem pro rezidenční pobyty. \n\nV období, kdy končil provoz Karlin Studios v ČKD, se o program galerie staral produkční tým galerie FUTURA – Michal Novotný a Caroline Krzyszton. Vedle samotných KS sídlily v budově další výstavní prostory – galerie k.art.on a K4. Byl zde prostor pro čtrnáct ateliérů a studio pro zahraničního rezidenta.\n\nV roce 2015 oznámil majitel budovy – developerská firma M2 – ukončení pronájmu. KS dosáhli po dvouletém vyjednávání dohodu s pražským magistrátem, který jim nabídl k zápůjčce halu č. 40 v Holešovické tržnici. Ta dvacet let byla prázdná a město pro ní nemělo žádné uplatnění. Bezplatná půjčka budovy na dobu pěti let pak byla schválena 26. ledna 2016 Radou hlavního města Prahy a na jaře už byla k podpisu připravená i nájemní smlouva. Majetková komise hlavního města Prahy však 21. června 2016 na poslední chvíli přiklepla pronájem holešovické haly někomu jinému – společnosti OSE Czech Republic a festival Signal. Radní pro majetek Karel Grabein Procházka odmítl se spolkem o záležitosti jakkoli diskutovat.\n\nKarlin Studios po půlročním bezdomovectví získaly nové prostory v Karlínských kasárnách v rámci projektu \"kulturního developera\" Matěje Velka. Tříletý pronájem prostor bývalých kasáren vznikl na základě spolupráce ministra spravedlnosti Roberta Pelikána a zástupce starosty městské části Praha 8 Petra Vilguse.\n\n"}
{"id": "1284764", "url": "https://cs.wikipedia.org/wiki?curid=1284764", "title": "Mistrovství světa v karate", "text": "Mistrovství světa v karate\n\nMistrovství světa v karate je turnaj v karate, organizovaný Světovou federací karate (World Karate Federation) (WKF). První turnaj se uskutečnil v roce 1970 a koná se každý sudý rok. Od roku 1984 je umožněno soutěžit i ženám.\n"}
{"id": "1284766", "url": "https://cs.wikipedia.org/wiki?curid=1284766", "title": "Kia Optima", "text": "Kia Optima\n\nKia Optima je automobil střední třídy vyráběný společností Kia Motors. Začal se vyrábět v roce 2010 jako nástupce modelu Magentis. Je postaven na platformě, kterou sdílí s vozem Hyundai Sonata. \nDesign první (v některých částech světa již třetí) generace modelu Optima vytvořil nový designér značky Kia Peter Schreyer, a oproti předchůdci má sportovnější a elegantnější vzhled. Poprvé se celosvětově používá název Optima. \n\nStandardní výbava vozu již obsahuje elektronickou kontrolu stability (ESC), brzdový systém ABS, možnost připojení iPodu nebo provoz handsfree na platformě Bluetooth. \n\nS touto generací se začala prodávat i Optima Turbo na hybridní pohon, která byla uvedena na americký trh v roce 2011. Optima Hybrid využívá pohon Hyundai Sonata, který kombinuje 2,4-litrový motor s šestistupňovou automatickou převodovkou, 30kW elektromotor a polymerové baterie z lehkého lithia.\n\nPo pěti letech se Optima dočkala dalšího faceliftu, který přinesl ještě sportovnější vzhled, nové technologie a prostornější interiér. Stejně jako u předchozí generace je model postaven na platformě Hyundai Sonata a design navrhoval Peter Schreyer. \n\nNový model získal plný počet hvězdiček v bezpečnostních zkouškách Euro NCAP.\n\nMotory\n"}
{"id": "1284768", "url": "https://cs.wikipedia.org/wiki?curid=1284768", "title": "Meseta", "text": "Meseta\n\nMeseta () je rozsáhlá náhorní plošina v centrální části Iberského poloostrova ve Španělsku. Rozkládá se na ploše 211 000 km, průměrná nadmořská výška plošiny je 660 metrů.\nNa severu je plošina ohraničena Kantaberským pohořím, na východě Iberským pohořím, na jihu Betickou kordillerou. Středem Mesety prochází Kastilské pohoří. Meseta leží na území španělských regionů Kastilie a León, Kastilie – La Mancha a regionu hlavního města Madridu. Mesetou protékají řeky Duero, Tajo a Guadiana. Na Mesetě leží španělská města Madrid, Toledo, Valladolid a další.\n\nKastilské pohoří rozděluje Mesetu na severní a jižní část.\n\nSeverní Meseta leží v oblasti regionu Kastilie a León, v povodí horního a středního toku řeky Duero. Průměrná nadmořská výška Severní Mesety je 850 metrů. Střední část Severní Mesety je mírně zvlněná plošina s nadmořskou výškou okolo 700 až 900 m. Okraje Severní Mesety tvoří stolové hory s nadmořskou výškou 900 až 1 000 m. Říční údolí jsou zahloubena a leží v nadmořských výškách 50 až 200 m.\n\nJižní Meseta leží především na území regionu Kastilie – La Mancha (západní část zasahuje do Extremadury a Portugalska). Střed Jižní Mesety tvoří pánev horního toku řeky Tajo. Plošina směrem na západ klesá. Východní okraj má nadmořskou výšku 1 000 m, na západě, na portugalském území, dosahuje méně než 200 m.\n\nPovrch Mesety tvoří třetihorní sedimenty. Nachází se zde především vrstvy jílovců, sádrovců, slínovců a vápenců.\n"}
{"id": "1284771", "url": "https://cs.wikipedia.org/wiki?curid=1284771", "title": "Kanton Mulhouse-1", "text": "Kanton Mulhouse-1\n\nKanton Mulhouse-1 (fr. \"Canton de Mulhouse-1\") je francouzský kanton v departementu Haut-Rhin v regionu Grand Est. Tvoří ho poze část města Mylhúzy. Zřízen byl v roce 2015.\n"}
{"id": "1284772", "url": "https://cs.wikipedia.org/wiki?curid=1284772", "title": "Zemský okres Karlsruhe", "text": "Zemský okres Karlsruhe\n\nKarlsruhe () je zemský okres na severozápadě spolkové země Bádensko-Württembersko v Německu. Tento okres sousedí (ze severu ve směru hodinových ručiček) s okresy Rhein-Neckar, Heilbronn, Enz, Calw, Rastatt, Germersheim (Porýní-Falc), Rhein-Pfalz (Porýní-Falc) a nezávislým městským okresem městem Speyer. Uprostřed okresu leží nezávislý městský okres město Karlsruhe a rozděluje ho na severní a jižní část.\n\nZápadní část okresu se nachází v údolí povodí řeky Rýn. Do okresu zasahuje nížina \"Oberrheinischen Tiefebene\" a také výběžek pohoří Schwarzwald (\"Černý les\").\n\nVývoj počtu obyvatelstva okresu Karlsruhe od roku 1973:\n\n"}
{"id": "1284775", "url": "https://cs.wikipedia.org/wiki?curid=1284775", "title": "Úrvalsdeild 2015", "text": "Úrvalsdeild 2015\n\nÚrvalsdeild 2015 nebo také Pepsideild 2015 byl 104. ročníkem islandské nejvyšší fotbalové ligy. Posedmé se z titulu radoval tým Fimleikafélag Hafnarfjarðar. Z ligy sestoupily týmy Leiknir a Keflavík a v následujícím ročníku je nahradily Throttur a Olafsvik.\n\nDo předkola Ligy mistrů se probojoval pouze tým FH.\n\nDo předkol Evropské ligy se probojovaly 3 týmy – Breiðablik a KR díky umístění v lize a Valur po vítězství v poháru.\n"}
{"id": "1284778", "url": "https://cs.wikipedia.org/wiki?curid=1284778", "title": "Bitry (Oise)", "text": "Bitry (Oise)\n\nBitry je francouzská obec v departementu Oise v regionu Hauts-de-France. V roce 2014 zde žilo 312 obyvatel.\n\nPo jižním okraji území obce protéká řeka Aisne. Obec leží u hranic departementu Oise s departementem Aisne. Sousední obce jsou: Attichy, Courtieux, Jaulzy, Montigny-Lengrain (Aisne), Moulin-sous-Touvent, Saint-Pierre-lès-Bitry a Vic-sur-Aisne (Aisne).\n\n\"Počet obyvatel\"\n"}
{"id": "1284779", "url": "https://cs.wikipedia.org/wiki?curid=1284779", "title": "Bitry", "text": "Bitry\n\nBitry je název dvou obcí ve Francii:\n\n"}
{"id": "1284785", "url": "https://cs.wikipedia.org/wiki?curid=1284785", "title": "Estrebay", "text": "Estrebay\n\nEstrebay je francouzská obec v departementu Ardensko v regionu Grand Est. V roce 2014 zde žilo 69 obyvatel.\n\nSousední obce jsou: Aouste, Flaignes-Havys, Girondelle, Champlin a Prez.\n\n\"Počet obyvatel\"\n"}
{"id": "1284794", "url": "https://cs.wikipedia.org/wiki?curid=1284794", "title": "Letiště Hévíz–Balaton", "text": "Letiště Hévíz–Balaton\n\nMezinárodní letiště Hévíz–Balaton, , IATA: SOB, ICAO: LHSM, je třetí nejvýznamnější mezinárodní veřejné letiště v Maďarsku. Leží na západ od jezera Balatonu, přibližně 16 kilometrů jižně od města Keszthely, mezi obcemi Sármellék a Zalavár. V letech 2005 až 2012 neslo název FlyBalaton. V roce 2017 je letiště destinací sezonního víkendového letu ČSA Praha – Hévíz-Balaton.\n\n\"Stav v roce 2017\"\n\nLetiště vzniklo již ve 40. letech minulého století pro účely maďarského letectva. V 50. letech byla vybudována 2000 metrů dlouhá přistávací dráha. Roku 1961 se zde sídlící maďarský 47. letecký pluk přestěhoval na základnu u města Pápa, a na letiště se přemístila 515. stíhací jednotka sovětského letectva se stroji MiG-17. V roce 1965 došlo k prodloužení a rozšíření vzletové dráhy na rozměry 2500 x 60 metrů. Díky tomu měly na tomto letišti svou základnu první stíhací letouny MiG-21 v Maďarské lidové republice. V okolí letiště bylo na rozloze 400 hektarů vybudováno malé panelákové město pro potřeby sovětské posádky a jejich rodin, které bylo zcela uzavřeno od obce Sármellék.\n\nPo odchodu sovětské armády z Maďarska roku 1991 začalo letiště sloužit jako civilní letiště. V roce 2008 společnost DHL uzavřela své zdejší logistické centrum. Následkem toho letecká společnost Ryanair, tehdy nejvýznamnější dopravce, zrušila veškeré své lety. Nahradit ji se pokusila společnost AirBaltic se sezonními lety do Rigy, avšak zakrátko své lety i ona zrušila.\n\nKe zlepšení situace došlo v březnu 2012, kdy se majitelem letiště stala samospráva lázeňského města Hévíz, která založila společnost Hévíz-Balaton Airport Kft. Od roku 2014 je vlastníkem letiště, respektive společnosti Hévíz-Balaton Airport Kft., město Hévíz (49%), podnikatel Gábor Széles (49%) a obec Zalavár (2%).\n\n\n"}
{"id": "1284799", "url": "https://cs.wikipedia.org/wiki?curid=1284799", "title": "Renaldo Nehemiah", "text": "Renaldo Nehemiah\n\nRenaldo Nehemiah (* 24. března 1959 Newark) je bývalý americký sportovec, který se věnoval lehké atletice (hlavně překážkovým sprintům) a americkému fotbalu. Je znám pod přezdívkou \"Skeets\".\n\nV roce 1977 se stal juniorským mistrem USA v běhu na 110 metrů překážek, poté šel studovat na Marylandskou univerzitu, s jejímž týmem vyhrál štafetu 4×200 m a 4×400 m na Penn Relays a stal se trojnásobným mistrem National Collegiate Athletic Association, byl vyhlášen sportovcem roku 1979 Atlantic Coast Conference. Čtyřikrát po sobě byl nejlepším světovým závodníkem na 110 m překážek (1978 až 1981), vytvořil tři světové rekordy: v dubnu 1979 13,16 s, v květnu téhož roku rovných 13 sekund a na Weltklasse Zürich 1981 jako první v historii překonal třináctisekundovou hranici časem 12,93 s, který je ještě v roce 2017 devátým nejlepším výkonem všech dob. Byl také světovým rekordmanem na 50 m překážek (6,36 s) a 50 yardů překážek (5,92 s). Vyhrál překážkový sprint na Panamerických hrách 1979 a Kontinentálním poháru 1979, olympiády 1980 se kvůli americkému bojkotu nezúčastnil, místo toho vyhrál náhradní hry Liberty Bell Classic.\n\nV roce 1982 se rozhodl opustit amatérský sport a uzavřel smlouvu na milion dolarů s klubem National Football League San Francisco 49ers jako \"wide receiver\". Během kariéry dosáhl čtyř touchdownů a v roce 1984 vyhrál Super Bowl, jeho výkony však zůstaly za očekáváním a v roce 1986 se vrátil k atletice. Jeho nejlepší čas po návratu byl 13,19 s, v roce 1991 vyhrál Weltklasse a byl třetí na Finále Grand Prix IAAF 1991, byl nominován na mistrovství světa v atletice 1991, kde však pro zranění nenastoupil a po sezóně ukončil kariéru. Také čtyřikrát vyhrál televizní sportovní soutěž \"Superstars\" (1981, 1982, 1983, 1986). V roce 1997 byl uveden do Síně slávy americké atletiky. Působí jako sportovní manažer, mezi jeho klienty byli Justin Gatlin, Allyson Felixová nebo Kirani James.\n\n"}
{"id": "1284800", "url": "https://cs.wikipedia.org/wiki?curid=1284800", "title": "Kanton Mulhouse-2", "text": "Kanton Mulhouse-2\n\nKanton Mulhouse-2 (fr. \"Canton de Mulhouse-2\") je francouzský kanton v departementu Haut-Rhin v regionu Grand Est. Tvoří ho pouze část města Mylhúzy. Zřízen byl v roce 2015.\n"}
{"id": "1284801", "url": "https://cs.wikipedia.org/wiki?curid=1284801", "title": "Girondelle", "text": "Girondelle\n\nGirondelle je francouzská obec v departementu Ardensko v regionu Grand Est. V roce 2014 zde žilo 144 obyvatel.\n\nSousední obce jsou: Auvillers-les-Forges, Estrebay, Éteignières, Flaignes-Havys, Champlin a Maubert-Fontaine.\n\n\"Počet obyvatel\"\n"}
{"id": "1284802", "url": "https://cs.wikipedia.org/wiki?curid=1284802", "title": "Průběh letu STS-51-L", "text": "Průběh letu STS-51-L\n\nPrůběh letu STS-51-L je podrobný chronologicky řazený výčet sledu událostí, které se odehrály od zažehnutí hlavních motorů \"Challengeru\" až po vydání dálkového pokynu ke zničení urychlovacích bloků SRB. Výčet zahrnuje i přepis komunikace mezi střediskem řízení letu a členy posádky z kokpitu, kterou zaznamenával hlasový záznamník na palubě raketoplánu.\n\nSTS-51-L byl celkem 25. odstartovaný let amerického raketoplánu a zároveň 1. let raketoplánu, jehož účastníkem byla i civilní osoba. Při misi byl využit raketoplán Challenger, který 28. ledna 1986 odstartoval z odpalovací rampy 39B Kennedyho vesmírného střediska na Floridě. Mise skončila 73 sekund po startu, kdy došlo ke zničení raketoplánu. Toto zničení nastalo vinou netěsnícího O-kroužku na pravém urychlovacím bloku SRB, přičemž následně došlo téměř okamžitě k rozpadu raketoplánu při velkém aerodynamickém tlaku. Všech sedm členů posádky při nehodě zahynulo.\n\nPo několikadenním zpoždění \"Challenger\" odstartoval v 16:38:00 UTC 28. ledna 1986. Jeho tři hlavní motory byly zapáleny v T -6,6 sekundy. V T -0 sekund byly zapáleny dva urychlovací bloky SRB a sestava začala stoupat z rampy 39-B Kennedyho vesmírného střediska. Kamery natáčející start téměř okamžitě zaznamenaly přítomnost kouře v místě uchycení pravého bloku SRB, což naznačovalo selhání O-kroužku, který utěsňuje spojení mezi dvěma díly bloku SRB.  Nicméně, přibližně v T +2 sekundy se vzniklá netěsnost zevnitř utěsnila, takže vše pokračovalo standardně.\n\nV T +36 sekund a v nadmořské výšce přes 3 kilometry \"Challenger\" pocítil nejsilnější proud vzduchu, který se vyskytl během startu raketoplánu. Manévr stočení se s cílem vyrovnat vliv proudících větrů na příkaz palubního počítače raketoplánu kontrolujícího výšku způsobil, že se znovu vytvořila netěsnost na pravém SRB.\n\nKolem T +58 sekund kamery zaznamenaly vytvoření oblaku u zadní upevňovací vzpěry pravého motoru SRB. Během několika sekund se oblak stal dobře viditelným. Vnitřní tlak v pravém SRB začal klesat vlivem rychle se zvětšujícího otvoru ve spojnici dvou dílů a v T +60 sekund byl již viditelný i plamen šlehající ze spoje dvou segmentů SRB, který dopadal na stěnu externí nádrže raketoplánu. Po uplynutí dalších čtyř sekund (v T +64 sekundy) plamen náhle změnil svůj tvar, což naznačovalo, že propálil díru do nádrže s kapalným vodíkem. Tlak v nádrži začal klesat a palubní počítač \"Challengeru\" začal natáčet jednotlivé trysky SSME, aby vyrovnal nevyvážený tah motorů SRB.\n\nV této fázi se ještě oběma astronautům i letovým dispečerům zdálo, že vše probíhá normálně. V T +68 sekund instruoval CAPCOM posádku, že mají „jít na plný plyn“ a velitel Dick Scobee potvrdil přijetí instrukcí. Jeho odpověď – „Rogere, zvyšuji na plný výkon“ – byla poslední komunikace mezi \"Challengerem\" a řídícím střediskem.\n\nPřibližně v čase T +72 sekundy se zřejmě pravý SRB uvolnil od zadní vzpěry, která jej upevňovala k externí nádrži. Pozdější analýza telemetrických dat ukázala náhlé boční zrychlení doprava v T +72,525 sekundy, které posádka mohla i ucítit. Poslední zaznamenání hlasů posádky v kabině bylo učiněno 0,5 sekundy po tomto zrychlení, kdy pilot Michael J. Smith vykřikl: „Uh oh!“ Není však zcela jisté, zda Smith takto reagoval na pravděpodobně citelné boční zrychlení. Stejně tak mohl také zareagovat při pohledu na ukazatel výkonu hlavních motorů či na klesající ukazatel tlaku v externí nádrži.\n\nV T +73,124 sekundy zadní kopule nádrže na kapalný vodík selhala a vytvořila hnací sílu, která vtlačila vodíkovou nádrž do kyslíkové nádrže. Zároveň se pravý SRB otočil kolem přední vzpěry a udeřil do konstrukce externí nádrže.\n\nRozpad sestavy začal v T +73,162 sekundy a v nadmořské výšce 14,6 kilometru. \"Challenger\" byl zcela oddělen od externí nádrže a vlivem své orientace vzhledem k proudícímu vzduchu byl okamžitě roztrhán abnormálními aerodynamickými silami – přetížení dosahovalo hodnot až 20 g, což přesahovalo konstrukční limity raketoplánu. Dva SRB, které odolaly velkému přetížení, pokračovaly v letu po oddělení od externí nádrže ještě po následujících 37 sekund. SRB byly vyrobeny z 12,7 milimetru tlusté oceli a byly tak mnohem silnější než samotný orbiter i externí nádrž, díky čemuž oba SRB překonaly rozpad sestavy raketoplánu, ačkoli pravý SRB utrpěl následky propálení, jež vedlo i k celkovému zničení \"Challengeru\". Urychlovací bloky SRB byly zničeny přibližně v T +110 sekund po startu bezpečnostním systémem.\n\nNásledující časová osa poskytuje podrobný seznam hlavních událostí od zahájení mise STS-51-L a končí zničením \"Challengeru\", včetně následného zničení i přeživších SRB bloků. Seznam také obsahuje přepis z hlasového záznamníku CVR na palubě raketoplánu od zažehnutí hlavních motorů po T +73 sekund.\n\nZkratky použité v ose jsou následující:\n\nTento článek obsahuje materiál po licencí public domain ze stránek nebo dokumentů Národního úřadu pro letectví a kosmonautiku. \n\n"}
{"id": "1284803", "url": "https://cs.wikipedia.org/wiki?curid=1284803", "title": "Kanton Mulhouse-3", "text": "Kanton Mulhouse-3\n\nKanton Mulhouse-3 (fr. \"Canton de Mulhouse-3\") je francouzský kanton v departementu Haut-Rhin v regionu Grand Est. Tvoří ho pouze obec Illzach a část města Mylhúzy. Zřízen byl v roce 2015.\n"}
{"id": "1284811", "url": "https://cs.wikipedia.org/wiki?curid=1284811", "title": "Mazerny", "text": "Mazerny\n\nMazerny je francouzská obec v departementu Ardensko v regionu Grand Est. V roce 2014 zde žilo 125 obyvatel.\n\nSousední obce jsou: Baâlons, Hagnicourt, Montigny-sur-Vence, Poix-Terron, Saint-Loup-Terrier a Wignicourt.\n\n\"Počet obyvatel\"\n\n"}
{"id": "1284820", "url": "https://cs.wikipedia.org/wiki?curid=1284820", "title": "Synagoga Chorszul", "text": "Synagoga Chorszul\n\nSynagoga Chorszul se nacházela v polském Bělostoku v bývalé židovské čtvrti v centru města.\n\nSynagoga byla postavena v roce 1834 z iniciativy a z peněz bohaté a vlivné rodiny Zabłudowských. Někdy se také synagoga nazývá Zabłudowská. Byla první v Bialystoku, která měla chór. Během druhé světové války, při likvidaci ghetta v roce 1943, nacisté vypálili i budovu synagogy. Po válce už nebyla obnovena.\n"}
{"id": "1284823", "url": "https://cs.wikipedia.org/wiki?curid=1284823", "title": "Úřad pro dohled nad hospodařením politických stran a politických hnutí", "text": "Úřad pro dohled nad hospodařením politických stran a politických hnutí\n\nÚřad pro dohled nad hospodařením politických stran a politických hnutí (ÚDHPSPH či ÚDHPSH) je ústřední správní úřad, který v Česku působí v oblasti dohledu nad hospodařením politických subjektů. ÚDHPSH vykonává určitý dohled v oblasti financování volebních kampaní, rovněž také nad hospodařením politických stran, politických hnutí a další činnosti dle zákona.<ref name=\"424/1991\"></ref> Tento správní úřad sídlí v Brně,<ref name=\"302/2016\"></ref> ve druhém patře památkově chráněné budovy Kounicova 688/26.\n\nÚřad zavedla novela (zákon č. 302/2016 Sb.) zákona o sdružování v politických stranách a v politických hnutích, tedy zákona č. 424/1991 Sb., ve znění pozdějších předpisů. S touto novelou krom tohoto úřadu byly zavedeny mimo jiné například též limity na financování politických stran a volebních kampaní.\n\nPředsedou tohoto úřadu byl s účinností od 1. ledna 2017 prezidentem republiky Milošem Zemanem jmenován Vojtěch Weis, a to na šestileté funkční období.\n\nÚřad dle zákona například:\n\nTento úřad byl zákonem zřízen s účinností k 1. lednu 2017. Stran konkrétních voleb se postupuje dle příslušného volebního zákona, přičemž nejbližší plánované volby v Česku v následujících letech pak jsou:\n\n\n"}
{"id": "1284824", "url": "https://cs.wikipedia.org/wiki?curid=1284824", "title": "Lukáš Pytloun", "text": "Lukáš Pytloun\n\nLukáš Pytloun (*5. února 1980 Liberec) je generální ředitel společnosti Pytloun Hotels, majitel a provozovatel sítě hotelů a restaurací Pytloun, člen Ekonomické rady Libereckého kraje.\n\nVystudoval textilní marketing na Technické univerzitě v Liberci a podnikovou ekonomii na Univerzitě Tomáše Bati ve Zlíně. V cestovním ruchu podniká nepřetržitě od roku 2003, v roce 2009 získal v anketě Hospodářských novin za svou činnost v této oblasti ocenění Živnostník roku a stal se tak historicky nejmladším vítězným účastníkem. Prvním ubytovacím zařízením byl Pytloun Penzion Zelený Háj v liberecké Rochlici, v roce 2005 následoval dnešní Pytloun Wellness Travel Hotel a v roce 2007 první hotel s restaurací – Pytloun Hotel Liberec. Dále v roce 2009 první čtyřhvězdičkový Pytloun Design Hotel – v letech 2012 až 2015 člen celosvětové sítě Best Western s klasifikací Best Western Plus. V roce 2011 otevřel Pytloun City Boutique Hotel v centru Liberce a v roce 2014 po rekonstrukci někdejší populární harrachovský hotel Silent, dnes fungující pod názvem Pytloun Wellness Hotel Harrachov. V letech 2014 až 2015 po úspěšné akvizici kompletně zrekonstruoval liberecký hotel Imperial – dnes Pytloun Grand Hotel Imperial –, jehož historie sahá do dvacátých let 20. století.\n\nS celkovou kapacitou 779 lůžek byl v roce 2017 největším poskytovatelem ubytovacích služeb v Libereckém kraji.\n\nOd roku 2013 je Lukáš Pytloun členem Ekonomické rady Libereckého kraje. Je zastáncem volného trhu a fair soutěže s minimální regulací státu. Žije v Liberci, má dvě děti.\n\nŽivnostník roku 2009, anketa Hospodářských novin\n\n"}
{"id": "1284829", "url": "https://cs.wikipedia.org/wiki?curid=1284829", "title": "Momentum Mozgalom", "text": "Momentum Mozgalom\n\n, zkráceně Momentum, je politická strana v Maďarsku, která se stala známou počátkem roku 2017, kdy sesbírala více než 200 000 podpisů za účelem vyhlášení referenda ve věci kandidatury Budapešti jako pořadatelského města pro letní olympijské hry v roce 2024.\n\nHnutí Momentum Mozgalom vzniklo počátkem roku 2015. Dne 3. listopadu 2016 byl zaregistrován Momentum Egyesület, předsedou byl zvolen právník Dániel Károly Csala.\n\nDne 19. ledna 2017 hnutí zahájilo petiční akci za účelem vypsání referenda s otázkou: „\"Zdali chcete, aby Magistrát hlavního města Budapešti stáhl kandidaturu pro letní olympijské a paralympijské hry 2024\"?\". O měsíc později 17. února 2017 členové hnutí odevzdali volebnímu úřadu podpisové archy s 266 151 podpisy. Dne 22. února oznámil budapešťský primátor István Tarlós, že kandidaturu hlavního města stáhne. Formálně o tom rozhodlo městské zastupitelstvo koncem února.\n\nDne 4. března 2017 rozhodl sjezd hnutí o přetvoření v politickou stranu. Členy se stalo 99 delegátů, byly přijaty stranické stanovy a zvoleno první vedení strany. Předsedou strany se stal právník András Fekete-Győr (* 1989).\n\nV dubnu 2017 strana započala novou podpisovou akci pro pořádání lidového hlasování ve věci fungování Středoevropské univerzity (CEU).\n\nMomentum neúspěšně kandidovalo v parlamentních volbách 2018., ačkoliv podle některých předvolebních průzkumů mělo šanci na úspěch.\n\nVe volbách do do Evropského parlamentu 2019 skončilo se ziskem 9,93 % odevzdaných hlasů na třetím místě se ziskem dvou mandátů v EP.\n\nStrana odmítá tradiční pravo-levé rozdělení. Zastává národní, liberální a také konzervativní hodnoty. Podporuje například globální trh, integrované vzdělávání, možnost interrupce, společenskou diskuzi o státní regulaci práv homosexuálů a legalizaci některých měkkých drog pro účely medicíny.\n\n\nStranická organizace funguje zatím v Budapešti, Szegedu, Miskolci a v Londýně. Podle Anny Orosz hnutí Momentum Mozgalom podporuje asi 35 000 lidí.\n\n\n\n"}
{"id": "1284830", "url": "https://cs.wikipedia.org/wiki?curid=1284830", "title": "KLM Cityhopper", "text": "KLM Cityhopper\n\nKLM Cityhopper je nizozemská regionální letecká společnost a dceřiná společnost KLM. Sídlí v obci Haarlemmermeer a má leteckou základnu na amsterdamském letišti Schiphol. Stejně jako její mateřská společnost patří i KLM Cityhopper k letecké alianci SkyTeam a spadá pod nadnárodní leteckou společnost Air France–KLM. KLM Cityhopper zaštiťuje pouze provoz, letenky na lety této společnosti se kupují přes KLM.\n\nTato společnost vznikla 1. dubna 1991 a začala s provozem ve stejném roce. Zároveň sloučila letecké společnosti NLM CityHopper a Netherlines. V roce 2007 se pod KLM Cityhopper sloučila i letecká společnost KLM UK, v tomto roce měla společnost KLM Cityhopper 910 zaměstnanců.\n\nSpolečnost v roce 2008 podnikla rozsáhlou obnovu letky. Do té doby používala letadla nizozemské výroby – Fokker 50, 70 a 100. Ty se rozhodla společnost nahradit modernějšími Embraery E190, kterých v tomto roce objednala 17 kusů. Jejich dodávky začaly již v roce 2009, o rok později zároveň firma vyřadila poslední vrtulový letoun Fokker 50 a zároveň začala vyřazovat Fokkery 70 a 100.\n\nV roce 2014 se společnost KLM Cityhopper po převzetí 28. Embraeru E190 stala největším provozovatelem tohoto typu v Evropě, bylo také představeno nové „delfínové\" modernější zbarvení letadel, stejně jako u mateřské společnosti KLM. KLM Cityhopper v roce 2015 oznámila objednávku menších Embraerů E175, které nahradily řadu Fokker 70.\n\nV listopadu 2017 společnost KLM Cityhopper provozovala následující letadla s průměrným stářím 5 let:\nSpolečnost KLM Cityhopper v minulosti provozovala následující typy letadel:\n\n\n"}
{"id": "1284831", "url": "https://cs.wikipedia.org/wiki?curid=1284831", "title": "Akvitánská pánev", "text": "Akvitánská pánev\n\nAkvitánská pánev () je rozsáhlá sedimentární pánev v jihozápadní části Francie. Zaujímá plochu okolo 80 000 km. Ze západu je ohraničena Biskajským zálivem, ze severu Armorickým masivem a Pařížskou pánví, z východu Centrálním masivem a z jihu Pyrenejským pohořím. Většina oblasti je součástí povodí řeky Garonne. Akvitánská pánev se rozkládá především na území francouzských regionů Akvitánie, Poitou-Charentes a Midi-Pyrénées.\n\nAkvitánskou pánev tvoří druhohorní, třetihorní a částečně i čtvrtohorní sedimenty. Převládají třetihorní sedimenty, hlavně v povodí Garonny, zpevněné slínovce a vápence a nezpevněné písky a jíly. Severní část a severovýchodní okraj pánve tvoří jurské a křídové sedimenty, především vápence. V jižní části pánve, na úpatí Pyrenejí, se nachází pliocéní pískovce a štěrky. Čtvrtohorní sedimenty tvoří především písky v západní části pánve v Landes. Rozkládají se mezi dolními toky řek Garonne, Adour a atlantským pobřežím.\n"}
{"id": "1284832", "url": "https://cs.wikipedia.org/wiki?curid=1284832", "title": "Václav Kolář (pedagog)", "text": "Václav Kolář (pedagog)\n\nVáclav Kolář (8. května 1946 Loket nad Ohří – 15. dubna 2017 Prostějov) byl český pedagog, komunální politik a publicista.\n\nNarodil se v Lokti nad Ohří do mezinárodní rodiny. Otec Jan byl původem z jižních Čech, ale maminka sice pocházela z Polska, avšak s celou rodinou se odtud nuceně přestěhovala do Alsaska na pomezí Německa a Francie. Kolářovi rodiče se poznali v Německu během druhé světové války, kam byli oba nuceně nasazení. Když válka skončila, chtěla maminka zůstat ve Francii, ale její partner ji přesvědčil k cestě do Československa, kde měli Kolářovi hospodářství. Po návratu ovšem zjistili, že jeho rodiče již s příchodem svého syna z války nepočítali, a hospodářství přenechali mladšímu synovi. Jan se proto rozhodl odejít do pohraničí a získat zde některý z objektů po odsunutých sudetských Němcích. Krátce pobývali v Lokti, kde se jim narodil syn Václav, ale posléze se usadili v obci Krajková, v níž Jan jako národní správce získal místní kovárnu a k tomu i bydlení.\n\nV mládí Václav navštěvoval dvanáctiletou školu v Sokolově, na níž v roce 1964 maturoval. Ze školy později vzpomínal například na jejího tehdejšího ředitele Františka Štěpánka, jenž ve svých žácích podporoval vztah ke sportu. Když se pak Kolář rozhodoval, kam jít po dvanáctiletce studovat dále, doporučovali mu dva jeho oblíbení pedagogové, ať zkusí vysokou školu v Olomouci, jejíž absolventi často dostávají umístěnky do škol v západočeském pohraničí a on by tak mohl pracovat blízko domova. Doporučení vyslyšel a studoval tedy Filozofickou fakultu Univerzity Palackého, na níž si zvolil obor český jazyk – dějepis.\n\nZe svého mládí znal Kolář katolického duchovního Metoděje Habáně, člena dominikánského řádu, který vykonával duchovní správu ve farnosti v Chlumu Svaté Maří nacházející se nedaleko Krajkové. V případě nutnosti ale sloužil bohoslužbu i v krajkovském kostele svatého Petra a Pavla, kde mu Kolář dělal ministranta. Jakmile se posléze Kolář rozhodl studovat v Olomouci, seznámil ho páter Habáň s tamním prostředím, neboť sám v tomto městě působil. S duchovním se pak Kolář setkával i v pozdějších letech, kdy formoval jeho život. V pozdějších letech měl navíc páterovu fotografii umístěnu na pracovním stole.\n\nVysokou školu Kolář absolvoval roku 1969 s diplomovou prací nazvanou „Hnutí katolických zemědělců na Moravě“. Po ní absolvoval základní vojenskou službu a odešel na půl roku vyučovat na litoměřické Učňovské škole. Ve stejném městě již na tamním gymnáziu učila také Kolářova manželka Jaroslava, se kterou se poznali na společných studiích vysoké školy. Pak ovšem Jaroslava Kolářová onemocněla a vrátila se zpět na Moravu do rodných Čehovic. I Václav Kolář Litoměřice opustil a stal se vychovatelem na Automobilové průmyslovce v Bruntále a poté vyučoval český jazyk na Dvouleté důstojnické škole ve Vyškově. Ze všech těchto svých působišť pravidelně za manželkou do Čehovic dojížděl. Zdravotní stav manželky se zlepšil, až když nastoupila na prostějovské Gymnázium Jiřího Wolkera a Kolář začal od roku 1972 vyučovat na Střední průmyslové škole oděvní v Prostějově.\nPo devatenácti odučených letech na SPŠ oděvní (1991) přešel Kolář na tři roky za manželkou na Gymnázium Jiřího Wolkera. Zde působil na pozici ředitele Jan Šverdík, s nímž se Kolář sblížil. Ten mu pak doporučil, aby se po Jarmile Dostálové ucházel o místo ředitele na Reálném gymnáziu a základní škole města Prostějova. Toto místo k 1. září 1994 získal a zastával jej po dobu šestnácti let až do svého odchodu do penze v roce 2010.\n\nRoku 1990 se Václav Kolář stal zastupitelem města Prostějov. Ve volbách v roce 1996 neúspěšně kandidoval za Občanskou demokratickou alianci (ODA) do Senátu Parlamentu České republiky, když v prvním kole skončil těsně třetí za pozdějším vítězem voleb Janem Kavanem z České strany sociálně demokratické (ČSSD). Členem obecního zastupitelstva se postupně stal ve volbách v roce 1994 (za ODA), 1998 (za ODA a nezávislé kandidáty), 2002 (za Unii svobody – Demokratickou unii), 2006 (za Křesťanskou a demokratickou unii - Československou stranu lidovou), 2010 (za TOP 09) a 2014 (za TOP 09 a nezávislí Prostějované).\n\nRoku 2010 Kolář opustil místo ředitele školy, ale v komunální politice byl činný i nadále. Při odchodu do penze plánoval, že bude číst knihy, jež za celý svůj život nashromáždil, dále že se bude věnovat zahrádce a plánoval také cestovat. Roku 2014 obdržel z rukou prostějovského primátora Miroslava Pišťáka ocenění za mimořádný přínos v oblasti rozvoje prostějovského školství. Václav Kolář zemřel po krátké nemoci 15. dubna 2017. Poslední rozloučení se konalo 20. dubna v prostějovském kostele Povýšení svatého Kříže.\n\nS manželkou měl Václav Kolář dvě děti. Prvorozená Jana (* 1974) působí na katedře bohemistiky Filosofické fakulty Univerzity Palackého v Olomouci a mladší syn Ondřej (* 1978) je farářem sboru Českobratrské církve evangelické v Praze 8 – Kobylisích.\n\nVáclav Kolář byl také literárně činný:\n\n"}
{"id": "1284835", "url": "https://cs.wikipedia.org/wiki?curid=1284835", "title": "Kostel svatého Martina (Široká Niva)", "text": "Kostel svatého Martina (Široká Niva)\n\nKostel svatého Martina v obci Široká Niva (okres Bruntál) je farní kostel, který byl dostavěn v roce 1721 a je kulturní památka České republiky.\n\nPrvní písemná zmínka o obci Široká Niva je z roku 1278. Kostel byl dostavěn v roce 1721 na území tehdejšího Bretnova, knížetem Antonem Florianem Lichtenštejnem. Kolem kostela je postavená zděná hřbitovní zeď z roku 1724. Součástí areálu je fara z 16. století, upravovaná v barokním slohu a doplněná empírovou fasádou.\n\nV roce 2007 bylo investováno do opravy kostela 100 000 Kč z havarijního programu a z Programu obnovy kulturních památek a památkově chráněných nemovitostí Moravskoslezského kraje 400 000 Kč.\n\nZ Programu obnovy kulturních památek a památkově chráněných nemovitostí Moravskoslezského kraje na rok 2008 bylo uvolněno na opravu střechy kostela sv. Martina (bočních kaplí a kněžiště) 380 000 Kč.\n\nKostel svatého Martina patří Římskokatolické farnosti Široká Niva, Děkanát Krnov.\n\nJednolodní podélná zděná barokní stavba. Osově v průčelí vyrůstá hranolová věž.\n\nVýzdoba kostela pochází od malíře A. Griepela (z roku 1777 hlavní oltář), obrazy \"Klanění pastýřů\", \"Narození Panny Marie\" a \"Křížová cesta\" od F. A. Sebastiniho, kazatelna, hlavní oltář a sochy čtyř evangelistů v kněžišti jsou od Jana Schuberta.\n\nZvon z roku 1751, ulitý olomouckým zvonařem Schwannem o průměru 42 cm, byl přenesen z kaple Antonína Paduánského ve Skrbovicích. Zvon nese dva nápisy na čepci: \"S. MARIA ET S. IOSEPHE ORATE PRO NOBIS\" a na věnci: MICH HAT GEGOSSEN MELCHIOR SCHWANN IN OLMITZ ANNO 1751.\n\n"}
{"id": "1284836", "url": "https://cs.wikipedia.org/wiki?curid=1284836", "title": "The High Llamas", "text": "The High Llamas\n\nThe High Llamas je anglická hudební skupina, jejímž frontmanem je irský zpěvák Sean O'Hagan. Vznikla v roce 1992 v Londýně. Její původní sestavu tvořili kromě O'Hagan ještě bubeník Rob Allum, klávesista Marcus Holdaway a baskytarista Jon Fell. Historie kapely sahá do roku 1990, kdy O'Hagan vydal sólové album s názvem \"High Llamas\". Kapela samotná vydala své první album s názvem \"Santa Barbara\" v roce 1992. Později následovala řada dalších alb. Mezi O'Haganovy vzory, kterými se na nahrávkách kapely nechal inspirovat, patří například Brian Wilson a John Cale.\n\n\n"}
{"id": "1284839", "url": "https://cs.wikipedia.org/wiki?curid=1284839", "title": "Kanton (vexilologie)", "text": "Kanton (vexilologie)\n\nKanton je termín vexilologického názvosloví označující obdélníkovou figuru (v tomto případě pole) o velikosti čtvrtiny vlajky (může však mít i jiné rozměry), umístěné většinou v horním (žerďovém) rohu. Speciálním typem kantonu je \"karé\", které je na rozdíl od kantonu čtvercové.\n\nMísto v horním rohu je na vlajce nejvíce stabilní a nejméně „vlaje“, figury v tomto místě jsou proto nejlépe čitelné pro určení vlajky.\n\nNejčastějším případem kantonu byl britský Union Jack na vlajkách bývalých britských kolonií. V současnosti je kanton (karé) umístěn na mnoha vlajkách lokálních, námořních, lodních, služebních ale pouze na následujících vlajkách nezávislých států:\n\nKanton se vyskytuje i na znacích, které popisuje heraldika.\n\n\n"}
{"id": "1284840", "url": "https://cs.wikipedia.org/wiki?curid=1284840", "title": "Cuckooland", "text": "Cuckooland\n\nCuckooland je sedmé sólové studiové album anglického hudebníka Roberta Wyatta. Vydáno bylo v říjnu roku 2003 společností Hannibal Records a jeho producentem byl spolu s Wyattem Jamie Johnson. Autorkou obalu desky je Wyattova manželka Alfreda Benge. Na album přispěli například David Gilmour, Gilad Atzmon a Paul Weller.\n\nKritik Thom Jurek o albu napsal, že „\"je ironií, že dvě nejodvážnější a nejvíce originální popové desky roku 2003 pocházejí od starých hudebníků – vedle Wyatta ještě HoboSapiens od Johna Calea.\"“\n\n"}
{"id": "1284841", "url": "https://cs.wikipedia.org/wiki?curid=1284841", "title": "Administrativní dělení Uzbekistánu", "text": "Administrativní dělení Uzbekistánu\n\nUzbekistán je rozdělen do 12 regionů (\"viloyatlar\"), 1 autonomní republiky (\"respublika\"), a 1 města na stejné úrovni jako regiony (\"shahar\"). Regiony se dále dělí na 160 okresů (\"tumanlar\").\nExistují čtyři uzbecké exklávy, všechny z nich jsou obklopeny kyrgyzským územím v regionu Fergánského údolí, kde se setkávají Kyrgyzstán, Tádžikistán a Uzbekistán. Dvě z nich jsou Sochský rajon, jehož plocha je 325 km a v roce 1993 tu žilo 42,800 obyvatel (některé odhady říkají, že tu žije 70,000 obyvatel, z nichž jsou 99% Tádžikové a zbytek Uzbekové) a Šohimardon, jehož rozloha je 90 km, v roce 1993 tu žilo 5100 obyvatel (91% jsou Uzbekové a 9% Kyrgyzové). Další dvě jsou malá území Šon-Kara (nebo Kalaša), zhruba 3 km dlouhá a 1 km široká, a Džani-Adžil (nebo Džanžail), s rozlohou zhruba 3 km. Šon-Kara se nachází na řece Soch, mezi uzbeckou hranici a Sochským rajonem.\n\nV Uzbekistánu se nachází tádžická exkláva, vesnice Sarvan, která zahrnuje úzký a dlouhý pás země 15 km dlouhý a 1 km široký, podél silnice z Angrenu do Kokandu. Vesnice Barak (627 obyvatel), nacházející se mezi městy Margilan a Fergana, byla dříve exkláva Kyrgyzstánu, ale poté bylo prokázáno, že není zcela obklopena územím Uzbekistánu, a tak je připojená ke Kyrgyzstánu.\n"}
{"id": "1284843", "url": "https://cs.wikipedia.org/wiki?curid=1284843", "title": "Matt Skiba", "text": "Matt Skiba\n\nMatthew Thomas „Matt“ Skiba (* 24. února 1976 Chicago, Illinois, USA) je americký zpěvák a kytarista, člen skupin Alkaline Trio a Blink-182.\n\nNarodil se v Chicagu, avšak vyrůstal v nedalekém městě McHenry. Od dětství hrál na klavír a bicí, později však přešel ke kytaře. V roce 1996 založil s baskytaristou Robem Doranem a bubeníkem Glennem Porterem kapelu Alkaline Trio. Oba jeho spoluhráči byli později nahrazeni jinými hudebníky. Své první album nazvané \"Goddamnit\" kapela vydala roku 1998 a později vydala řadu dalších alb. V roce 2001 odehrál své první sólové turné. Roku 2005 přispěl sólovouísní „Demons Away“ na kompilační album \"\". Později přispěl na několik dalších podobných alb. Rovněž působil v jednorázovém projektu Heavens, s nímž roku 2006 vydal desku \"Patent Pending\". Své první sólové album s názvem \"Demos\" vydal v roce 2007, obsahuje však pouze demoverze jeho písní. Další sólové album \"Babylon\" vydal roku 2012 (doprovázela jej zde skupina The Sekrets, s níž nahrál i svá další alba). Roku 2015 nahradil Toma DeLonga v kapele Blink-182.\n"}
{"id": "1284845", "url": "https://cs.wikipedia.org/wiki?curid=1284845", "title": "Moderní Maďarsko", "text": "Moderní Maďarsko\n\nStrana hnutí moderní Maďarsko, zkráceně MoMa, , je mimoparlamentní liberálně–konzervativní politická strana v Maďarsku, kterou v roce 2013 založil Lajos Bokros, neúspěšný kandidát na post primátora hlavního města Budapešti v komunálních volbách v říjnu 2014.\n\nStrana původně chtěla kandidovat již v parlamentních volbách 2014, nesplnila však zákonem stanovené podmínky pro kandidaturu, proto ve volbách podpořila levicovou koalici Összefogás.\n\nPro volby do Evropského parlamentu v květnu 2014 strana sestavovala kandidátní listinu, jelikož předseda strany Lajos Bokros obhajoval mandát europoslance z předchozích voleb, kdy kandidoval ještě za Maďarské demokratické fórum. Volebního klání se nakonec účastnit nemohla, jelikož podle volebního úřadu bylo i po třetím přepočítání z 24 264 podpisů na arších platných pouze 18 633.\n\nNa podzim v komunálních volbách kandidoval Lajos Bokros s podporou své strany na post primátora hlavního města Budapešti. Se ziskem 36,04% skončil druhý za vítězem Istvánem Tarlósem.\n\nStrana kandidovala v parlamentních volbách na jaře 2018, kde obdržela 617 hlasů (0,01%).\n\n\n"}
{"id": "1284847", "url": "https://cs.wikipedia.org/wiki?curid=1284847", "title": "Diskografie Sabaton", "text": "Diskografie Sabaton\n\nDiskografie Sabaton uvádí seznam doposud vydaných alb švédské heavymetalové hudební skupiny Sabaton založené v roce 1999 ve Falunu. Ta zatím vydala osm studiových, tři koncertní a dvě kompilační a dvě video alba. Zároveň má na kontě také jeden extended play.\n"}
{"id": "1284848", "url": "https://cs.wikipedia.org/wiki?curid=1284848", "title": "Mittelbau-Dora", "text": "Mittelbau-Dora\n\nMittelbau-Dora (KZ Dora-Mittelbau) byl německý koncentrační tábor, který se nacházel poblíž města Nordhausen v Německu. Byl založen během druhé světové války 28. srpna 1943 jako pobočný tábor koncentračního tábora Buchenwald a jeho hlavním cílem byla výroba raket Aggregat 4 (V-2) a letounových střel V-1. Za 18 měsíců existence Dory prošlo táborem kolem 60 000 vězňů z 48 zemí a přibližně 20 000 z nich zemřelo v důsledku nelidských a pracovních podmínek. Koncentrační tábor byl osvobozen americkou armádou 11. dubna 1945.\n\nKohnstein je vápencový kopec ležící na jižním úpatí středoněmeckého pohoří Harz. Chemický koncern IG Farben těžil v kopci od dob první světové války anhydrit. Vzniklé štoly převzal v roce 1935 státní podnik WIFO a zájmy obou koncernů se spojily. Pod horou Kohnstein začal vznikat rozsáhlý systém dvou tunelů A a B v délce 1 800 metrů, které byly postupně propojovány 150 až 200 metrů dlouhými štolami. Ve vybudovaných štolách skladovala firma Wifo strategické válečné suroviny. Když bylo vybombardováno armádní výzkumné středisko raketových zbraní v Peenemünde bylo rozhodnuto přemístit výrobu raket do podzemí hory Kohnstein. V době převzetí tohoto podzemního systému s více jak 100 000 m² plochy byly dohotoveny oba dva tunely a 46 propojovacích štol. Firma Wifo byla pověřena vyklidit štoly a připravit vše na přemístění techniky i odborníků z Peenemünde, aby mohla být v co nejkratší době zahájena výroba raket V-2. Tomu mělo sloužit i masové nasazení vězňů z koncentračních táborů, konkrétně z Buchenwaldu.\n\nPrvní transport se 107 vězni dorazil k tunelům 28. srpna 1943, tedy deset dní po bombardování Peenemünde. Zpočátku byly životní podmínky pro vězně velmi špatné. V prvních měsících jich mnoho zemřelo na podvýživu, vyčerpání a kvůli katastrofálním hygienickým podmínkám. Odstřely tunelů probíhaly nepřetržitě ve dne i v noci a vězňům nezbývalo než spát na zemi. Druhý transport byl vypraven z KT Buchenwald 2. září a postupně byly štoly 39-42 (později i 43-46) vybaveny čtyřposchoďovými dřevěnými palandami. Dne 19. října byla firma Mittelwerk GmbH pověřena po vybudování podzemní továrny dodávat nacistické armádě měsíčně 900 raket, celkem 12 000 kusů. První tři rakety V-2 byly dokončeny 1. ledna 1944. V únoru byla zahájena rozsáhlá výstavba venkovního koncentračního tábora a 27. března zahájen provoz v krematoriu KT Dora – do té doby bylo z Dory do Buchenwaldu přepraveno 2 939 mrtvých těl ke spálení a posláno několik transportů vysílených a nemocných vězňů k likvidaci do KT Bergen-Belsen a Lublinu (Majdanku). V říjnu bylo rozhodnuto přeměnit Doru z pobočného tábora KT Buchenwald na samostatný tábor Mittelbau. Zároveň podle ministerského výnosu firma Mittelwerk přebírá veškeré objekty i realizaci dalších projektů podzemní výroby zbraní a válečného materiálu v prostoru Mittelbau, včetně dosavadní pobočky firmy Wifo. Dne 4. dubna 1945 spojenecké letectvo provedlo zničující nálet na Nordhausen, při kterém zahynulo i mnoho vězňů. Ihned na to byla zahájena evakuace Dory tzv. pochody smrti směrem ke KT Bergen-Belsenu a ke KT Sachsenhausen. Dva dny po náletu byl vypraven zvláštní vlak raketových odborníků, mezi kterými byl i Wernher von Braun směrem k Alpám. Ve všech zbrojních závodech firmy Mittelwerk byla 10. dubna zastavena práce a všichni vedoucí i dozorci opustili oblast Kohnsteinu. Americká armáda den poté obsadila Nordhausen a po příjezdu do KT Dora nalezla 680 zbývajících a zcela vysílených vězňů. Většina ostatních byla osvobozena anglickými jednotkami 15. dubna v KT Bergen-Belsen. V létě roku 1948 sovětští ženisté oba tunely odstřelili, tak jako i část prostoru v podzemí.\n\nV průběhu pozdějších let vláda NDR z koncentračního tábora vybudovala památník. Byly zasypány veškeré zbytky po barácích, naopak bylo opraveno krematorium a vytvořen památník na bývalém appelplatzu. Největším lákadlem pro návštěvníky se pak stalo v letech 1988 - 95 vybudování nového tunelu do podzemí, který byl proražen v prostoru zavaleného portálu tunelu B a ústí kolmo do tunelu A. Je zde možno prohlédnout část vybetonovaného tunelu A s vystavenými zbytky motoru V-2. Návštěvník také spatří zbytky raket V-1 v galerii 46 a 45. Servisním tunelem navštíví též zaplavenou galerii 44. Zbytek podzemní továrny však zůstává vzhledem k špatnému stavu nadloží definitivně uzavřen.\n\nVýroba raket V-2 se potýkala s velkou zmetkovitostí hotových raket, Hlavní příčinou neúspěchů bylo to, že sériová výroba byla zahájena v době, kdy V-2 měla ještě konstrukční závady. Jen od 1. ledna 1944 bylo provedeno na raketě kolem 12 000 konstrukčních změn. Další příčinou bylo nasazení vězňů při výrobě raket a to jak neodborností, tak uvědomělou sabotáží. Kvůli vysokým trestům se jednalo o drobné sabotáže jednotlivců, ale podařilo se i zastavit chod celé továrny na 22 dní.\nPři výrobě V-2 zemřelo více lidí, než bylo zabito při jejich výbuchu. Na jednu použitou raketu V-2 padlo v koncentračním táboře asi 6 lidských životů.\n\n\n\n"}
{"id": "1284849", "url": "https://cs.wikipedia.org/wiki?curid=1284849", "title": "Alois Jaroněk", "text": "Alois Jaroněk\n\nAlois Jaroněk (16. června 1870 Zlín – 31. října 1944 Rožnov pod Radhoštěm) byl moravský výtvarník, spoluzakladatel umělecké dílny v Rožnově pod Radhoštěm. Byl rovněž jedním ze zakadatelů Valašského muzea v přírodě.\n\nAlois Jaroněk se narodil 16. června 1870 ve Zlíně. Jeho otec František Jaroněk byl barvířem a matka pocházela z rodiny výrobce varhan. Výrazný vliv na něj měl jeho strýc, který pracoval jako a pozlacovač a malíř chrámových obrazů. Později se rodina přestěhovala do Valašského Meziříčí, kde absolvoval \"Státní odbornou školu pro zpracování dřeva\". Pak pracoval pro různé truhlářské, řezbářské a keramické dílny. V letech 1901-1905 byl výtvarníkem v keramické továrně firmy bratři Schützů v Olomoučanech u Blanska. V roce 1909 přišel založili se starším bratrem Bohumírem umělecko-řemeslnou keramickou a gobelínovou dílnu v Rožnově pod Radhoštěm. Alois Jaroněk se zde zabýval malbou na porcelán. Tvorba dílen bratří Jaroňků byla v secesním stylu s motivy lidových valašských prvků.\n\nV roce 1911 bratři založili také Valašský muzejní a národopisný spolek, který se snažil o založení Valašského muzea v přírodě. K tomu došlo v roce 1925.\n\n\n"}
{"id": "1284852", "url": "https://cs.wikipedia.org/wiki?curid=1284852", "title": "Daniel Mÿhr", "text": "Daniel Mÿhr\n\nDaniel Mÿhr (* 9. září 1980, Borlänge, Švédsko) je švédský hudebník, který od roku 2005 do roku 2012 působil ve švédské metalové skupině Sabaton. V roce 2012 nastaly ve skupině velké personální změny a všichni členové kromě Joakima Brodéna a Pära Sundströma tehdy kapelu opustili. Důvodem odchodu byla dlouhá a vyčerpávající turné. Bývalí členové včetně Mÿhra následně na to založili svojí vlastní skupinu Civil War. S tou má Mÿhr prozatím na kontě tři studiová alba.\n"}
{"id": "1284853", "url": "https://cs.wikipedia.org/wiki?curid=1284853", "title": "Obchodní dům Prior (Pardubice)", "text": "Obchodní dům Prior (Pardubice)\n\nObchodní dům Prior v Pardubicích (dnes budova Tesco OD) je obchodní dům z 70. let 20. století v Pardubicích na Masarykově náměstí. Budova je výraznou stavbou ve stylu brutalismu, s červenooranžovými vnějšími zdmi. Od roku 2008 k ní těsně přiléhá budova obchodního centra Atrium (dříve „AFI palác“).\n\nStavba na tehdejším náměstí Budovatelů, která byla postavena v letech 1971–1974, byla prvním obchodním domem svého druhu ve Východočeském kraji (Prior v Hradci Králové byl otevřen až v roce 1981). Byl slavnostně otevřen 23. srpna 1974 a nabízel i zboží, které bylo jinak složité získat, včetně zboží z dovozu. Měl prodejní plochu 5850 čtverečních metrů, pracovalo v něm ve své době asi 600 zaměstnanců. Plánovaná přístavba Prioru se však nikdy neuskutečnila, místo toho vedle v roce 2008 vyrostlo nákupní centrum Afi. V roce 1992 přešla budova do majetku firmy K-Mart, dnes funguje v budově obchodní dům Tesco.\n\nPůvodní návrh Anděly Drašarové následně přepracovala architektka Růžena Žertová, cena stavby byla 60 milionů Kčs. Jedná se o téměř krychlovou budovu v brutalistickém stylu s osmiúhelníkovými okny, která měla připomínat plástve a tím odkazovat na pardubickou tradici medových perníků. Červeno-oranžová barva vnějšího pláště měla odkazovat na barvu znaku města Pardubic. Přízemní okna stínily plátěné modré vysouvací markýzy. Při otevírání byla tato barva podle architektky Žertové vnímána kontroverzně tehdejšími komunistickými funkcionáři v Pardubicích. Později však získala za budovu ocenění města i v mezinárodní architektonické soutěži v Montevideu.\n\nPůvodně měla budova unikátní skleněný vchod se spouštěcím portálem, který však zanikl při přístavbě Afi paláce. Podlaha v přízemí je vybudována z kubánského mramoru. Interiér byl na tu dobu pokrokový, byly zde první eskalátory v Pardubicích a také moderní vzduchotechnika.\n"}
{"id": "1284854", "url": "https://cs.wikipedia.org/wiki?curid=1284854", "title": "Julie Jaroňková", "text": "Julie Jaroňková\n\nJulie Jaroňková (9. února 1864 Zlín – 12. července 1945 Rožnov pod Radhoštěm) byla česká textilní výtvarnice. \n\nV umělecko-řemeslné dílně svých bratří vedla výrobu gobelínů. Současně zmírňovala napětí mezi oběma povahově rozdílnými bratry. Po smrti bratra Bohumíra, se věnovala rovněž zajišťování chodu Valašského muzea v přírodě, které bratři založili v roce 1925.\n\n"}
{"id": "1284857", "url": "https://cs.wikipedia.org/wiki?curid=1284857", "title": "Mezinárodní letiště Al-Maktúma", "text": "Mezinárodní letiště Al-Maktúma\n\nMezinárodní letiště Al-Maktúma (, IATA: DWC, ICAO: OMDW) je mezinárodní letiště u Dubaje, hlavního města stejnojmenného emirátu ve Spojených arabských emirátech. Nalézá se na území města Džabal Alí přibližně čtyřicet kilometrů jižně od centra Dubaje a je pojmenováno k poctě Maktúma ibn Rašída Al-Maktúma, který byl emírem dubajského emirátu v letech 1990–2006.\n\nZatím jediná vzletová a přistávací dráha byla dokončena v roce 2007. Od roku 2010 je letiště otevřeno pro nákladní provoz, od roku 2013 i pro osobní.\n"}
{"id": "1284862", "url": "https://cs.wikipedia.org/wiki?curid=1284862", "title": "Móstoles", "text": "Móstoles\n\nMóstoles je druhé nejlidnatější město patřící do Madridského autonomního společenství. Nachází se 18 km jihozápadně od centra Madridu. Móstoles bylo dlouho jen malá vesnice, ale během 20. století se město rychle rozrostlo.\n\nDo jisté míry je město rezidenční oblastí na předměstí Madridu, ale nachází se zde také několik průmyslových zón \"(polígonos)\". Ve městě se také nachází hlavní kampus University Rey Juan Carlos.\n\nMóstoles má obyvatel, nachází se v Madridském autonomním společenství, v blízkosti města Madrid. Po samotném Madridu, je to město s nejvíce obyvateli v Madridském společenství.\n\nMóstoles se stalo slavným 2. května 1808, když jeden z jeho dvou starostů, Andrés Torrejón, vyhlásil válku Francii, přestože bylo Móstoles jen malá vesnicí. Stalo se tak poté, co ve stejný den v Madridu proběhlo Povstání 2. května, které odstartovalo Španělskou válku za nezávislost. Památník starostovi (1908), který se nachází na náměstí \"Pradillo\", byl postaven na památku 100. výročí historických událostí. Obyvatelka Móstoles, Manuela Malasaña, se stala hrdinkou povstání a je po ní pojmenována stanice metra a střední škola v Móstoles.\n\nDvě z nejvýznamnějších památek v Móstoles jsou kostely – středověký kostel \"La Asunción\" má mudejarské rysy. Na věži kostela jsou uhnízděni čápi bílí. Barokní poustevna \"La Virgen de los Santos\" je doložena v 17. století. Kromě toho se zde nachází památník, který byl postaven u příležitosti stého výročí povstání.\n\nMěsto je obsluhováno linkou 12 madridského metra (Metrosur), která zastavuje v Móstoles ve stanicích Universidad Rey Juan Carlos, Móstoles Central, Pradillo, Hospital de Móstoles a Manuela Malasaña. Ve stanici Móstoles Central zastavují také příměstské vlaky Cercanías.\n\nMěstem prochází dálnice A5 spojující Madrid s Extremadurou a portugalským Lisabonem a dálniční okruh M50.\n\n"}
{"id": "1284867", "url": "https://cs.wikipedia.org/wiki?curid=1284867", "title": "Patrick J. Adams", "text": "Patrick J. Adams\n\nPatrick Johannes Adams (* 27. srpna 1981 Toronto, Ontario, Kanada) je kanadský herec, fotograf a režisér. Je znám hlavně díky roli Mika Rosse, kterého ztvárnil v televizním seriálu Kravaťáci.\n\nNarodil se v kanadském Torontu, jakožto syn novináře Claude Adams. Zde také navštěvoval Northern Secondary School.\n\nPo rozvodu rodičů se, ve věku 19 let, přestěhoval z Toronta do Los Angeles, kde navštěvoval Univerzitu Jižní Kalifornie, kterou zakončil titulem BFA. Poté, co roku 2004 obdržel ocenění Jacka Nicholsona, které mu poskytlo stipendium, začal pracovat na produkci hry \"Koza anebo Kdo je Sylvie?\" Edwarda Albeeho.\n\nJeho filmová kariéra zahrnuje jak vedlejší role, kupříkladu ve filmu \"Mládí v trapu\" či \"2:13\", tak i role hlavní, např. ve filmu \"Rosnička\" nebo ve snímku \"Rage,\" který se mimo jiné zúčastnil Berlínského mezinárodního filmového festivalu.\n\nAdams se objevil roku 2004 v epizodách Odložených případů, Křižovatek medicíny, \"Jacka & Bobbyho.\" Od té doby dostal několik rolí v seriálech jako Prolhané krásky, Ztraceni, Světla páteční noci, Námořní vyšetřovací služba, Posel ztracených duší, Kravaťácí a mnoho dalších.\n\nV roce 2016 dostal roli Hourmana v seriálu Legends of Tomorrow, kde se poprvé objevil na konci první série jako Rex Tyler.\n\nAdams začal chodit s hvězdou Prolhaných krásek Troian Bellisario po jejich setkání v roce 2009, když byli oba dva obsazeni ve hře \"Equivocation.\" V roce 2010 se spolu na chvíli rozešli, ale potom, co si Adams zahrál společně s Troian roli Hardyho v Prolhaných kráskách, se dali znovu dohromady. 24. února 2014 se oficiálně potvrdilo jejich zasnoubení a 10. prosince 2016 se v Kalifornii vzali. Dne 8. října 2018 se jim narodila dcera.\n\nV září 2013 udělilo UCD Law Society Adamsovi ocenění \"Honorary Life Membership\". Adams hraje na kytaru a je také vášnivým fotografem, který vlastní přes 25 fotoaparátů.\n"}
{"id": "1284873", "url": "https://cs.wikipedia.org/wiki?curid=1284873", "title": "Eliášův potok", "text": "Eliášův potok\n\nEliášův potok je vodní tok v Krušných horách v okrese Karlovy Vary v Karlovarském kraji. Je levostranným přítokem Bystřice. Délka toku měří 10,2 km.\nPlocha jeho povodí měří 20 km².\n\nPotok pramení v Krušných horách východně od Božídarského Špičáku. Jeho pramen se nachází v rozsáhlém rašeliništi národní přírodní rezervace Božídarské rašeliniště v nadmořské výšce 1015 m. Od pramene teče jižním směrem, ještě v chráněném území přitéká do Seidlova rybníku, nejvýše položeného rybníku v Česku.\n\nJižní směr si potok udržuje po celou délku toku. Po opuštění horského rašeliniště dospěje do oblasti bývalé rozsáhlé hornické činnosti. Pod mohutnými odvaly dříve stříbrného dolu, později uranového dolu Eduard napájí dva historické báňské rybníky. Tím prvním je Horní rybník, druhým Heinzův rybník (označovaný též jako \"Horský rybník\"). Od roku 1998 je zde provozuje Biatlon klub Jáchymov jednu malou vodní elektrárnu vybavenou Bánkiho turbínou o výkonu 7 kW. Potok také na říčním kilometru 6,37 napájí malou vodní nádrž Eva s rozlohou 0,4 hektaru a objemem 600 m³.\n\nPodél naučné stezky Jáchymovské peklo pokračuje potok do míst, kde se nacházela úpravna uranových dolů Eliáš a stály zde dva lágry jáchymovských pracovních táborů, Eliáš I. a Eliáš II. Nad levým břehem potoka postavili skauti mohylu s křížem, připomínající všechny skauty, kteří tábory prošli a mnozí z nich v lágrech zemřeli.\n\nPod úpravnou uranových rud Eliáš vzniklo odkaliště, ve kterém byly od roku 1949, až do roku 1962 ukládány produkty z úpravny mají charakter jemných písků z více než 90 % o zrnitosti menší než 0,63 mm. Vzhledem k tomu, že odkaliště bylo založeno napříč přes koryto potoka, bylo nutné potok přeložit. Proto byla vyražena obtoková štola, která převádí až 18 m³/s vody kolem tělesa odkaliště. Štola vyúsťuje pod odkalištěm do železobetonového koryta, kterým je odváděna do původního koryta potoka. Zde je od roku 1986 provozována druhá MVE s projektovanou výrobou 100 MWh/rok.\n\nPotok protéká hlubokým údolím a nad jeho pravým břehem se zvedá mohutný odval bývalého uranového dolu Eva. Zde se přiblíží k silnice spojující vesnici Lípu s Merklínem a kde zprava přibírá drobný potok Lípu. Podél silnice přitéká do Merklína a nedaleko vlakové nádraží se vlévá zleva do Bystřice.\n\n"}
{"id": "1284875", "url": "https://cs.wikipedia.org/wiki?curid=1284875", "title": "Chanelle Priceová", "text": "Chanelle Priceová\n\nChanelle Priceová (* 22. srpna 1990) je americká atletka, běžkyně na středních tratích. \n\nV březnu 2014 se v Sopotech stala halovou mistryní světa v běhu na 800 metrů. V roce 2009 byla světovou rekordmankou v málo vypisované štafetě na 4x1500 metrů časem 17:08,34.\n\n"}
{"id": "1284882", "url": "https://cs.wikipedia.org/wiki?curid=1284882", "title": "Mount Yale", "text": "Mount Yale\n\nMount Yale je sedmá nejvyšší hora pohoří Sawatch Range v jižní části Skalnatých hor. Nachází se v Coloradu, v Chaffee County.\nMount Yale je třicátá třetí nejvyšší hora Spojených států a čtyřicátá sedmá nejvyšší hora Severní Ameriky. Je pojmenovaná podle Yaleovy univerzity.\n"}
{"id": "1284884", "url": "https://cs.wikipedia.org/wiki?curid=1284884", "title": "Victor Rask", "text": "Victor Rask\n\nVictor Emanuel Martin Rask (* 1. března 1993) je švédský profesionální hokejista působící v týmu Minnesota Wild v NHL.\nByl draftovaný z 42. pozice celkově v roce 2011 v NHL draftu.\n\nDne 20. října 2011 Victor Rask podepsal nováčkovskou smlouvu na 3 roky s týmem Carolina Hurricanes.\n\nV roce 2016 poté podepsal novou smlouvou na šest let na 24 milionů dolaru (4 miliony dolaru za sezonu) s týmem Carolina Hurricanes. V sezoně 2015/2016 Victor Rask zaznamenal svých rekordních 48 bodů.\n\nV průběhu sezony 2018/2019 byl poté, co zaznamenal pouhých 6 bodů ve 26 zápasech, Carolinou 17. ledna 2019 vyměněn do týmu Minnesota Wild za křídelníka Nina Niederreitera.\n\nVictor Rask reprezentuje Švédsko už od mládežnických let, už ve svých 17 letech získal svou první medaili z mezinárodních turnajů a to stříbrnou na MS18 2010. Hned rok poté získal opět stříbrnou medaili z MS18. O rok později se dočkal také zlaté medaile z Mistrovství světa juniorů 2012 a v roce 2013 získal stříbrnou. V Roce 2015 byl nominován na svoje první seniorské Mistrovství světa, které se konalo v Praze tady skončil se svým týmem na 5.místě když ve čtvrtfinále podlehly Ruské hokejové reprezentaci v konečném stavu 3:5.\n\n"}
{"id": "1284887", "url": "https://cs.wikipedia.org/wiki?curid=1284887", "title": "Merklínský javor", "text": "Merklínský javor\n\nMerklínský javor je památný strom javor klen (\"Acer pseudoplatanus\"), který roste v Krušných horách na zahradě pensionu pro důchodce v Merklíně v okrese Karlovy Vary. Strom má vysoký přímý kmen, pravidelnou úzkou korunu tvoří dlouhé, vysoko nasazené kosterní větve.\nKoruna stromu sahá do výšky 25 m, obvod kmene měří 320 cm (měření 2016).\n\nStrom je chráněn od roku 2016 jako esteticky zajímavý strom s významným vzrůstem a historicky důležitý hraniční strom.\n\n"}
{"id": "1284888", "url": "https://cs.wikipedia.org/wiki?curid=1284888", "title": "Zdislavina studánka", "text": "Zdislavina studánka\n\nZdislavina studánka se nachází na katastru Lvové, místní části města Jablonné v Podještědí v okrese Liberec v Libereckém kraji. Studánka s přilehlým empírovým glorietem je součástí území krajinné památkové zóny Lembersko, která byla Ministerstvem kultury České republiky vyhlášena v roce 1996. Studánka je spojena s legendou o léčitelských schopnostech svaté Zdislavy z Lemberka a již krátce po její smrti v roce 1252 se stala neoficiálním poutním místem. Tento kult byl znovu oživen v 17. století. V 19. století byla studánka a její okolí upraveny jako poutní místo a tato podoba i zájem veřejnosti do určité míry přetrvaly až do 21. století.\n\nZdislavina studánka leží na levém břehu Panenského potoka v oblasti geomorfologického okrsku Podještědské pahorkatiny, která je součástí Zákupské pahorkatiny - geomorfologického podcelku Ralské pahorkatiny. Pramen vyvěrá v nadmořské výšce přibližně 309 metrů z pískovcových skal pod západními svahy vrchu, historicky nazývaného Krutina, na němž stojí zámek Lemberk, Bredovský letohrádek a další obytné, hospodářské, umělecké, sakrální a technické památkově chráněné objekty. \n\nHistorie studánky je nedílně spjata s osudy Zdislavy, dcery Přibyslava z Křižanova, která se po sňatku s Havlem z rodu Markvarticů přistěhovala do jeho nově postaveného hradu Lemberka. Podobně jako některé další příslušnice vysoké šlechty ve 13. století, jako byla například Anežka Přemyslovna, zvaná Anežka Česká, Hedvika ze Slezska či Alžběta Durynská, také Zdislava z Lemberka se kromě péče o svou početnou rodinu věnovala jako laická členka dominikánského řádu také péči o chudé a nemocné. Podle tradice a legend významnou roli přitom sehrávalo to, že k léčení používala vodu z místního pramene, který údajně měla sama objevit a odkrýt. Dle dobových zdrojů se například v kronice tak řečeného Dalimila z počátku 14. století o Zdislavě z Lemberka píše : \"\"Pět mrtvých jest boží mocí vzkřísila, mnoho slepých prosvietila, chromých a\" \"malomocných mnoho uzdravila a nad jinými pracnými veliké divy činila\".\" \n\nPrvní konkrétní písemné zprávy přímo o studánce se však objevují až ve druhé polovině 18. století, kdy měšťan Richter z Jablonného nechal na památku svého zázračného uzdravení upravit studánku, do té doby zvanou \"Bodláková\" (německy \"Distelborn\"). Při té příležitosti byla ve skalním výklenku umístěna pískovcová soška Zdislavy z Lemberka (ve výklenku za mříží je v současnosti kopie původní sošky světice). \n\nV roce 1862 byl nad pramenem vystavěn gloriet s osmi toskánskými sloupky a pramen byl ohraničen pískovcovými kvádry. Na konci 19. století byl vývěr vody z pramene odveden potrubím pod cestou na břeh Panenského potoka. Poslední stavební úpravy Zdislaviny studánky provedlo město Jablonné v Podještědí v 90. letech 20. století.\n\nV bezprostřední blízkosti - ve vzdálenosti zhruba 75 metrů vzdušnou čarou výše na svahu, po cestě je vzdálenost asi 200 metrů - se nachází středověká hřbitovní kaple Nejsvětější Trojice, která je obvykle nazývána \"Zdislavina kaple\". Tato kaple je rovněž spojována s životem a léčitelskými schopnostmi Zdislavy z Lemberka a někdy je dokonce uvažována jako původní místo, kde byla svatá Zdislava pohřbena. Podle jiných zdrojů však kaple pochází až z konce 14. století, kdy byla založena posledním mužským potomkem rodu Markvarticů Haškem z Lemberka, jenž je zde také spolu se svojí ženou pohřben. V roce 1657 byla kaple renesančně přebudována a v 19. století upravena jako poutní místo, související s kultem svaté Zdislavy. Kaple je nepřístupná, vchod na hřbitov i do kaple byly zazděny, jelikož vnitřní prostory a krypta pod objektem byly devastovány zloději a hledači pokladů. Ke kapli a ke studánce vede od Bredovského letohrádku 350 metrů dlouhá památkově chráněná lipová alej. Přibližně 200 metrů od Zdislaviny studánky při cestě proti proudu Panenského potoka se nachází Černá tůň, do které ústí starý odtokový náhon, vytesaný v pískovci při úpravách rybníků v 18. století. Stejná vzdálenost - zhruba 200 metrů, avšak na opačnou stranu - dělí studánku od severovýchodního břehu Markvartického rybníka, napájeného Panenským potokem. \n\nV přírodním léčitelství je zdůrazňována zdejší blízkost zdrojů \"živé\" vody (Zdislavina studánka) a \"mrtvé\" vody (Černá tůň) v této lokalitě a mimořádný význam tohoto neobvyklého jevu.\n\n"}
{"id": "1284890", "url": "https://cs.wikipedia.org/wiki?curid=1284890", "title": "Anoda (rod)", "text": "Anoda (rod)\n\nAnoda (\"Anoda\") je rod rostlin z čeledi slézovité. Jsou to jednoleté byliny s jednoduchými střídavými listy a pravidelnými, obvykle žlutými, purpurovými nebo fialovými květy. Rod zahrnuje 23 druhů a pochází ze Severní i Jižní Ameriky. Centrum rozšíření je v Mexiku. Nejrozšířenějším druhem je anoda hřebenitá, která se jako plevel rozšířila i na jiné kontinenty. Občas je pěstována jako okrasná letnička.\n\nAnody jsou jednoleté nebo příležitostně i vytrvalé byliny (výjimečně polokeře) s přímým nebo poléhavým stonkem. Listy jsou nejčastěji čárkovité, kopinaté, vejčité nebo trojúhelníkovité, řapíkaté, někdy dlanitě nebo hrálovitě laločnaté, s klínovitou až srdčitou bází, celokrajné nebo na okraji zubaté. Palisty jsou nenápadné, obvykle čárkovité a opadavé. Květy jsou pravidelné, oboupohlavné, zpravidla dlouze stopkaté, jednotlivé úžlabní nebo uspořádané ve vrcholových hroznech či latách. Kalich je na bázi srostlý, tvořený 5 vejčitými až trojúhelníkovitými laloky. Za plodu se u některých druhů nápadně zvětšuje. Kalíšek chybí. Koruna je žlutá, fialová, purpurová nebo výjimečně bílá. Tyčinek je mnoho a jsou srostlé do trubičky. Čnělka je rozčleněná do 5 až 20 větví zakončených hlavatými bliznami. Plody jsou diskovité až polokulovité, rozpadavé na 5 až 20 nepravidelně pukajících plůdků obsahujících po 1 semeni. Plůdky mají u některých druhů na hřbetní straně ostruhu nebo osten.\n\nRod anoda zahrnuje 23 druhů. Je rozšířen v Severní, Střední i Jižní Americe. Centrum druhové diverzity je v Mexiku, kde roste všech 23 druhů, z toho 17 endemických. Z USA je uváděno 7 druhů, které jsou s výjimkou anody hřebenité (\"Anoda cristata\") vázány na jižní a jihovýchodní státy. V Jižní Americe roste pouze 1 druh. Anoda hřebenitá je plevelný druh s největším areálem rozšíření (od sev. USA po Argentinu a Chile), který byl zavlečen i do tropů a subtropů jiných kontinentů.\n\nRod \"Anoda\" je v rámci čeledi slézovité řazen do podčeledi \"Malvoideae\" a tribu \"Malveae\". V roce 2016 byla vydána revize rodu, v níž je rozčleněn celkem do 6 sekcí. Nejblíže příbuzným rodem je \"Periptera\", rod zahrnující 5 druhů rozšířených výhradně v Mexiku a Guatemale. Oba tyto rody tvoří po morfologické stránce (zejména znaky na plodech a pylu) izolovanou skupinu v rámci celé čeledi \"Malvaceae\".\n\n\nAnoda hřebenitá (\"Anoda cristata\") je plevelný druh, který se rozšířil i do Asie, Afriky a Austrálie. Pro pěkné květy je občas využívána jako okrasná rostlina. Pěstuje se též bělokvětý kultivar 'Silver Cup'. V některých oblastech středního Mexika tvoří anoda hřebenitá důležitou složku potravy místních obyvatel. Je sbírána v průběhu vlhké části roku zejména na polích a plantážích a po uvaření tvoří základ některých místních jídel. Má vysoký obsah polysacharidů a obsahuje i bílkoviny. Přidává se také do léčivých směsí.\n\n"}
{"id": "1284892", "url": "https://cs.wikipedia.org/wiki?curid=1284892", "title": "Vodárenská věž (Jičín)", "text": "Vodárenská věž (Jičín)\n\nVodárenská věž je věž v Jičíně.\n\nPrvní písemná zmínka o jedné z nejstarších staveb v Jičíně, v historických pramenech zvané prostě „\"Věž\",“ se nachází v listině Mikuláše staršího Trčky z Lípy vydané 6. července 1502. Byla vystavěna na hrázi rybníka Kníže, nad tokem řeky Cidliny, která ji napájela vodou. Roku 1543 byla původně dřevěná stavba přestavěna do současné renesanční podoby. Na stavbu věže zapůjčila knížecí komora 500 zl. a materiál v hodnotě 148 zl. 40 kr.\n\nVelká oprava věže proběhla roku 1649. V roce 1845 pražský mechanik Romuald Božek opravil pumpy vodovodu nákladem 196 zlatých a 30 krejcarů. Když byla v roce 1876 zřízena na Valdštejnově náměstí za sochou nejsvětější Trojice třetí kamenná kašna, byl do vodárny pořízen nový silnější čerpací stroj za 1750 zl. od továrny Frič a Macháček z Chlumce nad Cidlinou. Postavení stroje si vyžádalo 870 zl. a roury do nové kašny za 720 zl. Na tuto rekonstrukci přispěla místní spořitelna částkou 1000 zl. Vybudováním nového vodovodu ze Studeňan v roce 1907 však ztratila vodárenská věž svůj původní význam a při zavedení elektrického proudu do města byla přeměněna v transformační stanici. V roce 1993 zakoupil věž od města jičínský výtvarník Petr Heber a přeměnil ji v galerii svého díla tvořeného recyklací zdánlivě nepotřebných věcí. V roce 2013 získala již značně zchátralá věž nové majitele. Následně prošla celkovou rekonstrukcí, v rámci které byla s maximálním využitím původních materiálů a dobového restaurovaného nábytku uvedena do své současné podoby netradiční umělecké galerie s ubytováním.\n\nBudova věže je dokladem stavebního vývoje města, technické vyspělosti řemesla a vysoké estetické úrovně stavebnictví své doby. Je urbanisticky významným objektem s dominantní pozicí při hrázi rybníka Kníže v severozápadní části 1. ochranného pásma Městské památkové rezervace Jičín. Věž je nemovitou kulturní památkou zapsanou v Ústředním seznamu kulturních památek České republiky pod číslem rejstříku 45094/6-1097.\n\nV současné době (2019) slouží vodárenská věž jako ubytovací zařízení nabízející romantické ubytování, ve kterém mohou hosté využít 5 místností na pěti podlažích: ložnici, koupelnu, salonek, vstupní halu a sklepní šenk. Jsou zde rovněž vystavena díla českého výtvarníka Petra Hebera a francouzského grafika Tomiho Ungerera.\n\nČtvercová stavba sestává z kamenných kvádrů o pěti odděleních se stanovou střechou původně krytou šindelem a následně břidlicí. Na východní straně jsou sluneční hodiny. Uvnitř v přízemí byl čerpací tlakostroj poháněný vodním kolem, jímž se čerpala voda a tlačila železnými rourami do nejvyššího patra do měděné nádrže. Odtud se pak vedla do města do kašen a do zámku borovými rourami spojovanými železnými zděřemi.\n\nK věži se vztahuje pověst \"O smilném Janovi\". V první polovině 17. století se podle této pověsti slézala ve věžním sklepení po setmění vnadná rychtářova dcera Anděla s urostlým katovským pacholkem Janem. Když jednoho večera rychtář zjistil, že jeho dcera potají vychází z domu, vydal se nepozorovaně za ní. Ve zdejším sklepení pak oba milence přistihl, \"\"kterak spolu zprudka koštovali\"\". Zhrzený otec jediným úderem rychtářského práva srazil Jana k zemi a jeho bezvládné tělo shodil do sklepní studny. Neřestnou Andělu hned druhého dne odeslal do kláštera v Chotěšově. Po čase ji, údajně již polepšenou důslednou klášterní výchovou, dobře provdal za majetného obchodníka se suknem z Mladé Boleslavi. Avšak duch smilného Jana údajně ve studni stále přebývá. Za klokotavého sténání vyplavuje sklep studniční vodou ve snaze smýt svou vinu a dojít tak věčného klidu.\n\nJe skutečností, že k nenadálému zaplavování sklepa čas od času ještě donedávna docházelo. Naposledy nastalo v roce 2013, kdy hladina vody vystoupala až do výše 82 cm. Při poslední přestavbě proto bylo do studny zapuštěno výkonné samočinné čerpadlo a zřízen odtokový kanál, jenž účinně brání dalším nadpřirozeným vzedmutím vodní hladiny.\n\n"}
{"id": "1284896", "url": "https://cs.wikipedia.org/wiki?curid=1284896", "title": "Zemětřesení ve střední Itálii", "text": "Zemětřesení ve střední Itálii\n\nJako zemětřesení ve střední Itálii jsou označovány tři zemětřesení z let 2016 a 2017:\n\n\nOblast střední Itálie byla v minulosti zasažena dalšími zemětřeseními:\n\n"}
{"id": "1284902", "url": "https://cs.wikipedia.org/wiki?curid=1284902", "title": "Ewa Machut-Mendecka", "text": "Ewa Machut-Mendecka\n\nEwa-Machut Mendecka (* 9. dubna 1946) je polská arabistka a islamistka, literární vědkyně, pracující v oddělení arabských a islámských studií na univerzitě ve Varšavě.\n\nV letech 1964-1969 studovala na Varšavské univerzitě arabistiku. Byla studentkou profesora Józefa Bielawského. V roce 1971 studovala na Káhirské univerzitě, a v letech 1975-1976 na Vysoké škole divadelního umění v Káhiře. V roce 1979 získala doktorát s prací \"Obraz przemian społeczno-politycznych w dramaturgii egipskiej lat 1871-1975\". Roku 1993 habilitovala na Fakultě moderních jazyků na univerzitě ve Varšavě s prací \"Hlavní směry vývoje arabského dramatu\". Je profesorkou od roku 2006.\n\nVe výzkumu se specializuje na současné literatury arabských zemí se zvláštním zaměřením na arabské drama. Zabývá se také o situací žen v islámu a širším pojetím etnografie arabských zemí. \n\n"}
{"id": "1284903", "url": "https://cs.wikipedia.org/wiki?curid=1284903", "title": "Montigny-sur-Vence", "text": "Montigny-sur-Vence\n\nMontigny-sur-Vence je francouzská obec v departementu Ardensko v regionu Grand Est. V roce 2014 zde žilo 223 obyvatel.\n\nSousední obce jsou: Hagnicourt, Mazerny, Poix-Terron, Raillicourt, Touligny a Villers-le-Tourneur.\n\n\"Počet obyvatel\"\n"}
{"id": "1284905", "url": "https://cs.wikipedia.org/wiki?curid=1284905", "title": "Sabaton Open Air", "text": "Sabaton Open Air\n\nSabaton Open Air (do roku 2013 Rockstad: Falun) je mezinárodní hudební festival pořádaný švédskou metalovou hudební skupinou Sabaton ve městě Falun. První ročník proběhl v roce 2008 uvnitř staré vojenské výcvikové budovy a byl plánován jako jednodenní oslava vydání alba \"The Art of War\" (2008). Tehdy kromě Sabaton své koncerty odehrálo pár dalších kapel, převážně jejich přátel. Další ročník se přesunul pod širé nebe do sportovního areálu Lugnet. V současné době festival trvá celkem čtyři dny, má tři pódia a vystupují na něm slavné i méně známé hudební skupiny napříč metalovými podžánry.\n"}
{"id": "1284908", "url": "https://cs.wikipedia.org/wiki?curid=1284908", "title": "Poix-Terron", "text": "Poix-Terron\n\nPoix-Terron je francouzská obec v departementu Ardensko v regionu Grand Est. V roce 2014 zde žilo 802 obyvatel.\n\nU obce probíhala na konci první světové války v říjnu 1918 bitva u Terronu, ve které českoslovenští legionáři porazili německé jednotky.\n\nSousední obce jsou: Baâlons, La Horgne, Mazerny, Montigny-sur-Vence, Singly, Touligny, Villers-sur-le-Mont a Yvernaumont.\n\n\"Počet obyvatel\"\n\n"}
{"id": "1284911", "url": "https://cs.wikipedia.org/wiki?curid=1284911", "title": "Bruce Langhorne", "text": "Bruce Langhorne\n\nBruce Langhorne (11. května 1938 – 14. dubna 2017) byl americký kytarista a hudební skladatel.\n\nNarodil se na Floridě, ale od dětství žil se svou matkou v New Yorku (Spanish Harlem). Nejprve hrál na housle, avšak později kvůli zranění přestal. Ve svých sedmnácti letech začal hrát na kytaru. Na začátku své kariéry doprovázel v klubech v Greenwich Village zpěváka Brother Johna Sellerse. Později spolupracoval s mnoha dalšími hudebníky, mezi něž patří například Joan Baez, Richie Havens a Gordon Lightfoot. V roce 1963 hrál na albu \"The Freewheelin' Bob Dylan\" písničkáře Boba Dylana. Později hrál i na jeho albech \"Bringing It All Back Home\" (1965) a \"Pat Garrett & Billy the Kid\" (1973). Hlavní postava v textu Dylanovy písně „Mr. Tambourine Man“ byla inspirována právě Langhornem. Je také autorem hudby k několika filmům, mezi něž patří například \"Návrat domů\" (1971) a \"Zůstaň hladový\" (1976). V roce 2015 utrpěl cévní mozkovou příhodu a následně se přesunul do hospice. V únoru 2017 vyšlo k jeho poctě tributní album s názvem \"\" – přispěli na něj například Lee Ranaldo a Eugene Chadborne. V dubnu 2017 ve věku 78 let zemřel.\n\n"}
{"id": "1284912", "url": "https://cs.wikipedia.org/wiki?curid=1284912", "title": "Seznam dílů pořadu Válka skladů: Texas", "text": "Seznam dílů pořadu Válka skladů: Texas\n\nToto je seznam dílů pořadu \"\". Jednotlivé díly se odehrávají v Texasu.\n\n<onlyinclude>\n</onlyinclude>\n\n"}
{"id": "1284913", "url": "https://cs.wikipedia.org/wiki?curid=1284913", "title": "Poix", "text": "Poix\n\nPoix je název nebo součást názvu více míst:\n\n"}
{"id": "1284915", "url": "https://cs.wikipedia.org/wiki?curid=1284915", "title": "Krystyna Skarżyńska-Bocheńska", "text": "Krystyna Skarżyńska-Bocheńska\n\nKrystyna Skarżyńska-Bocheńska (* 15. června 1935, Varšava) je polská arabistka a islamistka, literární vědkyně a emeritní profesorka na katedře arabštiny a islámských studií Varšavské univerzity.\n\nVystudovala ve Varšavě turkologii. Byla studentkou profesora Józefa Bielawského a začala s ním budovat varšavskou arabistiku. V roce 1980-81 byla ředitelkou odboru arabských a islámských studií na Varšavské univerzitě. Je členkou Union Européenne et des Arabisants Islamisants. Od roku 1991 je profesorkou na univerzitě ve Varšavě a od roku 2011 emeritní. Na počátku svého výzkumu se věnovala klasické arabské literatuře, a pak v sedmdesátých letech tuniské soudobé literatuře. \n\n"}
{"id": "1284916", "url": "https://cs.wikipedia.org/wiki?curid=1284916", "title": "Skákavka znamenaná", "text": "Skákavka znamenaná\n\nSkákavka znamenaná (\"Aelurillus v-insignitus\") je pavouk z čeledi skákavkovití (Salticidae), vyznačující se výrazným pohlavním dimorfismem. Jde o palearktický druh, který obývá větší část Evropy a střední Asii.\n\nSkákavka znamenaná je poměrně velkou, cvalíkovitou skákavkou s výrazným pohlavním dimorfismem. Samice mohou měřit až 10 mm, jejich průměrná velikost je ale menší, pohybuje se obvykle mezi 5–7 mm. Mají dosti zavalité tělo. Samečci dosahují délky 4–5 mm a jsou štíhlejší. Kromě velikosti je možno obě pohlaví rozeznat podle barvy a kresby. Samečci mají výraznější zbarvení, které je tmavě hnědé až černé s kontrastními světlými vzory. Na zadečku jde o široký bělavý proužek, na vršku hlavohrudi vzor vytváří tvar připomínající písmeno „W“. Nohy mají barvu poněkud světlejší - hnědou, krémovou či našedlou. Zbarvení samice je značně nenápadnější. Sestává z kombinace šedých, hnědých a krémových odstínů s občasným kropenatým vzorováním. Samci jsou díky zbarvení jedineční, ale samice je možno zaměnit se skákavkou teplomilnou (\"Asianellus festivus\"). Rozlišit se většinou dají na základě do stran ubíhajících bílých proužků u předních očí, které skákavka teplomilná nemá.\n\nPodle zbarvení (světlejší x tmavší) a poněkud jinak tvarovaného zadečku se rozlišují dva poddruhy:\n\nTento druh skákavky je široce rozšířen v palearktické oblasti. V Česku je dosti hojná, především v nížinách. Žije především v otevřených a dobře osluněných biotopech - ve stepích, lesostepích, okrajích lesů, skalách a suchých stráních. Přizpůsobili se i životu v opuštěných pískovnách, lomech a železničních náspech.\n\nSkákavka znamenaná je pavouk s výraznou denní aktivitou. Čile běhá mezi kameny, po skalách či zemi. Umí skákat velmi daleko. Za deště se pavouci schovávají v úkrytu zhotoveném na zemi mezi hrudkami hlíny a zbytky rostlin. Živí se drobným hmyzem a jinými pavouky, které lapá prudkým skokem ze vzdálenosti cca 1 až 2 cm. Po dopadu se kořisti zakousne drápky do těla a vypustí do ní jed.\n\nPáření probíhá brzy z jara, za prvních slunečních dní. Sameček se předvádí vztyčením předních nohou a potřásáním makadly. Vydává při tom zřejmě jemný zvuk. Pokud hlídá samička kokon (obvykle od května), ukrývá se s ním v jamce v půdě, kterou vystýlá pavučinou a se zapředenými zrníčky hlíny či písku.\n\n"}
{"id": "1284918", "url": "https://cs.wikipedia.org/wiki?curid=1284918", "title": "Baâlons", "text": "Baâlons\n\nBaâlons je francouzská obec v departementu Ardensko v regionu Grand Est. V roce 2014 zde žilo 246 obyvatel.\n\nSousední obce jsou: Bouvellemont, La Horgne, Chagny, Mazerny, Omont, Poix-Terron, Saint-Loup-Terrier a Villers-le-Tilleul.\n\n\"Počet obyvatel\"\n"}
{"id": "1284921", "url": "https://cs.wikipedia.org/wiki?curid=1284921", "title": "20th Television", "text": "20th Television\n\nTwentieth Television, Inc. (stylizováno jako 20th Television) je americká televizní distribuční společnost, součást studia 20th Century Fox Television v rámci The Walt Disney Company. Do roku 2019, kdy bylo studio Fox odkoupeno Disneym, byla 20th Television také distribučním odvětvím televizní sítě Fox Broadcasting Company, která naopak přešla do majetku Fox Corporation.\n\nZaložena byla v roce 1989 pro tvorbu televizní produkce studia 20th Century Fox. Při restrukturalizaci studia v roce 1994 připadla produkce zpět společnosti 20th Century Fox Television a samotná firma 20th Television začala zabývat distribucí natočených pořadů. Patří k nim např. seriály \"Glee\", \"Jak jsem poznal vaši matku\", \"Sběratelé kostí\", \"Griffinovi\", \"24 hodin\", \"Taková moderní rodinka\", \"Americký táta\", \"Buffy, přemožitelka upírů\", \"Futurama\", \"Nová holka\", \"Akta X\" a \"Simpsonovi\".\n\n"}
{"id": "1284928", "url": "https://cs.wikipedia.org/wiki?curid=1284928", "title": "Kanton Rixheim", "text": "Kanton Rixheim\n\nKanton Rixheim (fr. \"Canton de Rixheim\") je francouzský kanton v departementu Haut-Rhin v regionu Grand Est. Tvoří ho 12 obcí. Zřízen byl v roce 2015.\n\n"}
{"id": "1284930", "url": "https://cs.wikipedia.org/wiki?curid=1284930", "title": "Clifton James", "text": "Clifton James\n\nClifton James, celým jménem George Clifton James (29. května 1920 Spokane, Washington – 15. dubna 2017 Gladstone, Oregon) byl americký herec známý zejména z filmů o Jamesi Bondovi \"Žít a nechat zemřít\" a \"Muž se zlatou zbraní\", ve kterých hrál komickou postavu šerifa J.W. Peppera.\n\nHrál ale také ve filmech \"Superman 2\", \"Poslední eskorta\" nebo \"Neúplatní\".\n"}
{"id": "1284934", "url": "https://cs.wikipedia.org/wiki?curid=1284934", "title": "Iza Bieżuńska-Małowist", "text": "Iza Bieżuńska-Małowist\n\nIza Bieżuńska-Małowist (1. ledna 1917 Varšava – 27. července 1995 Nieborów) byla polská historička a profesorka na Varšavské univerzitě.\n\nNarodila se do židovské rodiny. Během druhé světové války její rodiče zemřeli a i 21 nejbližších rodinných příslušníků. V roce 1952 byla jmenována vedoucí katedry starověké historie na Historickém ústavu Varšavské univerzity. Od roku 1969 byla vedoucí oddělení dávné historie, tuto funkci vykonávala až do svého odchodu do důchodu v roce 1987.\nZemřela v Nieborów. Byla pohřbena na židovském hřbitově ve Varšavě. Její manžel byl historik Marian Małowist (1909-1988).\n\nMezi její studenty patřili Benedetto Bravo, Hanna Geremek, Maria Jaczynowska, Jerzy Kolendo, Ryszard Kulesza, Włodzimierz Lengauer, Tadeusz Łoposzko, Adam Łukaszewicz, Jan Trynkowski, Ewa Wipszycka-Bravo, Małgorzata Wojciechowska, Edward Zwolski.\n"}
{"id": "1284935", "url": "https://cs.wikipedia.org/wiki?curid=1284935", "title": "Tom Coyne", "text": "Tom Coyne\n\nTom Coyne (10. prosince 1954 – 12. dubna 2017) byl americký masteringový inženýr.\n\nNarodil se v Union Township v New Jersey a studoval na Roselle Catholic High School (absolvoval v roce 1972). Později docházel na Kean College. Jeho první zaměstnání bylo ve studiu Dick Charles Recording. V roce 1994 začal pracovat v newyorském studiu Sterling Sound, jehož vlastníkem byl v té době Lee Hulko. V roce 1998, spolu s Muratem Aktarem, Gregem Calbim a Tedem Jensenem, studio od Hulka odkoupili. Za svou práci byl Coyne několikrát oceněn cenou Grammy. Během své kariéry pracoval na masterování nahrávek mnoha umělců, mezi něž patří například Beyoncé, LL Cool J, Mark Ronson, Meshell Ndegeocello a Adele. Zemřel v roce 2017 ve věku 62 let, důvodem byl mnohočetný myelom.\n\n"}
{"id": "1284938", "url": "https://cs.wikipedia.org/wiki?curid=1284938", "title": "Armorický masiv", "text": "Armorický masiv\n\nArmorický masiv () je rozsáhlý masiv na severozápadě Francie. Zaujímá Bretaňský poloostrov a širší okolí, včetně britských Normanských ostrovů.\nNachází se ve francouzských regionech Bretaň, Normandie a Pays de la Loire. Na východě navazuje na Armorický masiv Pařížská pánev, na jihu Akvitánská pánev.\n\nPřevážnou část masivu tvoří prekambrické metamorfované ruly, svory a fylity a sedimentární jílovce, vápence, slepence a buližníky. Na tomto podkladě pak v několika synklinálních pruzích leží prvohorní mořské sedimenty kambrického až karbonského stáří. Obě vrstvy jsou pak prostoupeny žulovými plutony z období karbonu.\n\nArmorický masiv má pahorkatý reliéf. Tvoří ho zvlněné plošiny s říčními údolími. Nadmořská výška obvykle nepřesahuje 300 m, nejvyšší bod \"Mont des Avaloirs\" má 417 m.\n"}
{"id": "1284941", "url": "https://cs.wikipedia.org/wiki?curid=1284941", "title": "George Marino", "text": "George Marino\n\nGeorge Marino (15. dubna 1947 – 4. června 2012) byl americký masteringový inženýr.\n\nNarodil se v newyorském Bronxu a ve středoškolské kapele hrál na saxofon a kontrabas. Rovněž se učil hře na kytaru. Na kytaru hrál v různých newyorských klubech jako člen kapel The Chancellors a The New Sounds Ltd. V roce 1967 začal pracovat pro Capitol Studios, zpočátku jako knihovník a asistent. Od roku 1971 působil v newyorském studiu Record Plant. V letech 1973 až 2012 pracoval ve studiu Sterling Sound. Za svou práci byl několikrát oceněn cenou Grammy. Během své kariéry se podílel na masterování nahrávek mnoha umělců, mezi něž patří například Bob Dylan, AC/DC, Iron Maiden a Led Zeppelin. Zemřel na karcinom plic.\n\n"}
{"id": "1284942", "url": "https://cs.wikipedia.org/wiki?curid=1284942", "title": "Imogen Poots", "text": "Imogen Poots\n\nImogen Poots (* 3. června 1989) je anglická herečka. Narodila se v londýnské čtvrti Hammersmith jako dcera televizního producenta a novinářky a původně chtěla být veterinářkou. Svou profesionální hereckou kariéru zahájila v roce 2006. Toho roku měla nemluvící roli ve filmu \"V jako Vendeta\". Později hrála například ve filmech \"Jana Eyrová\" (2011), \"Je prostě báječná\" (2014) a \"Frank a Lola\" (2016). Roku 2013 hrála postavu Lindy Keith v životopisném filmu \"\".\n\n"}
{"id": "1284947", "url": "https://cs.wikipedia.org/wiki?curid=1284947", "title": "Albert Ketèlbey", "text": "Albert Ketèlbey\n\nAlbert William Ketèlbey (9. srpna 1875 – 26. listopadu 1959) byl anglický hudební skladatel, dirigent a klavírista. Narodil se v birminghamské čtvrti Aston a v roce 1889 odešel do Londýna, kde zahájil studium na Trinity College of Music. Následně se stal hudebním ředitelem londýnského Vaudeville Theatre. Později psal aranžmá skladeb pro menší orchestry a nakonec i svá vlastní díla. V desátých letech skládal například hudbu pro němé filmy. Kromě orchestrální tvorby skládal také hudbu pro sólové nástroje a psal i písně. Zemřel na selhání srdce a ledvin ve svém domě ve městě Cowes na ostrově Wight ve věku 84 let.\n\nMezi nejznámějším skladby patří \"Na perském trhu\" (1920)\n"}
{"id": "1284954", "url": "https://cs.wikipedia.org/wiki?curid=1284954", "title": "Gideon Gaye", "text": "Gideon Gaye\n\nGideon Gaye je druhé studiové album anglické skupiny The High Llamas. Vydáno bylo v roce 1994 společností Target (různé verze alba byly vydány také společnostmi Alpaca Park, Erpic Records a V2 Records). Jeho producenty byli Charles Francis a frontman kapely Sean O'Hagan. Rozpočet na vznik desky činil 4000 liber. Album bylo přirovnáváno k hudbě Briana Wilsona a jeho skupiny The Beach Boys. O'Hagan k tomu řekl, že Wilson je skutečně jeho největším hudebním vzorem, avšak uvedl, že je zároveň velkým fanouškem velšského hudebníka Johna Calea.\n\nAutorem všech skladeb je Sean O'Hagan.\n\n"}
{"id": "1284956", "url": "https://cs.wikipedia.org/wiki?curid=1284956", "title": "Timo Pielmeier", "text": "Timo Pielmeier\n\nTimo Pielmeier (* 7. července 1989, Deggendorf, Německo) je německý hokejový brankář.\n\nDo roku 2007 hrál v německých juniorských soutěžích Deutsche Nachwuchs Liga (DNL). Následující sezónu se přesunul do Ameriky ke klubu St. John’s Fog Devils a poté ke klubu Shawinigan Cataractes.\n\nPři různých příležitostech hrával za německý národní hokejový tým juniorů. Zúčastnil mistrovství světa do 18 let v roce 2006 a také 2007. Roku 2008 na mistrovství světa juniorů v divizi 1A byl vyhlášen nejlepším gólmanem turnaje a výrazně pomohl k navrácení německého týmu do elitní skupiny.\n\nTimo Pielmeier byl vybrán San Jose Sharks ve třetím kole, celkově 83., na vstupním draftu NHL v roce 2007, ale byl vyměněn k Anaheim Ducks v roce 2009. Roku 2009 startoval s Bakersfield Condors. Pro sezónu 2009/10 byl povýšen do klubu Syracuse Crunch v AHL. Pielmeier byl Ducks odvolaný v lednu 2011 a vyměněný v prosinci 2011 k New Jersey Devils.\n\n\n"}
{"id": "1284957", "url": "https://cs.wikipedia.org/wiki?curid=1284957", "title": "Bouvellemont", "text": "Bouvellemont\n\nBouvellemont je francouzská obec v departementu Ardensko v regionu Grand Est. V roce 2014 zde žilo 103 obyvatel.\n\nSousední obce jsou: Baâlons, Chagny, Jonval a Saint-Loup-Terrier.\n\n\"Počet obyvatel\"\n"}
{"id": "1284959", "url": "https://cs.wikipedia.org/wiki?curid=1284959", "title": "Ketchikan", "text": "Ketchikan\n\nKetchikan (tlingitsky \"Kichx̱áan\") je město na Aljašce. Podle Sčítání lidu Spojených států amerických v roce 2010 zde žilo 8050 lidí a město tak patřilo mezi nejzalidněnější sídla Aljašky. Leží na ostrově Revillagigedo a jde o nejjižnější město Aljašky. Svůj název dostalo po řece Ketchikan Creek. Oblast byla dlouhodobě letním rybářským sídlem Tlingitů. Samotné město založil v roce 1885 Mike Martin (začleněno bylo roku 1900).\n\n"}
{"id": "1284962", "url": "https://cs.wikipedia.org/wiki?curid=1284962", "title": "Skagway", "text": "Skagway\n\nSkagway je obvod státu Aljaška ležící na jihovýchodě země. Leží v ledovcovém údolí v severním konci zátoky Lynn Canal. V roce 2010 zde žilo 920 obyvatel. V letním období se populace zvýší kvůli velkému turistickému ruchu (jde o zastávku dálkových výletních lodí, v letním období sem přijede několik set tisíc lidí). Sídlo vzniklo v roce 1897, roku 1990 se stalo městem a od roku 2007 je obvodem (\"\").\n\n"}
{"id": "1284963", "url": "https://cs.wikipedia.org/wiki?curid=1284963", "title": "Nulato", "text": "Nulato\n\nNulato je město na Aljašce, ležící na řece Yukon. Původně šlo o místo sloužící k výměně zboží mezi indánskými kmeny Koyukon a Iñupiat. V roce 1838 zde byla založena ruská obchodní stanice. V roce 1963 se Nulato stalo městem. Roku 2010 zde žilo 264 obyvatel. Prochází tudy jedna z tras závodu Iditarod. Nachází se zde letiště Nulato Airport.\n"}
{"id": "1284968", "url": "https://cs.wikipedia.org/wiki?curid=1284968", "title": "Alexander Wennberg", "text": "Alexander Wennberg\n\nAlexander Wennberg (* 22. září 1994, Nacka, Švédsko) je švédský profesionální hokejový útočník hrající za tým Columbus Blue Jackets v Národní hokejové lize (NHL).\n\nAlexander Wennberg byl draftován z 5. pozice celkově v roce 2013 NHL Draftu hráčů z Evropy. Zvolil si ho tým Columbus Blue Jackets z celkového 14. místa. V květnu roku 2014 podepsal nováčkovskou smlouvu na tři roky z Columbusem. Během první sezony NHL nasbíral v 68 zápasech celkem 20 bodů za 6 gólů a 14 asistencí. Ve Švédské juniorské reprezentaci získal na mistrovství světa v hokeji do 18 let v roce 2012 stříbrnou medaili. Na mistrovství světa juniorů získal dvě stříbrné medaile z roku 2013 a 2014.\n"}
{"id": "1284976", "url": "https://cs.wikipedia.org/wiki?curid=1284976", "title": "Bayrová", "text": "Bayrová\n\nBayrová je zaniklá usedlost v Praze 3-Žižkově, která se nacházela mezi ulicemi U Rajské zahrady a Italská v místech Vysoké školy ekonomické a parku Rajská zahrada.\n\nVinice o výměře 16 korců je doložena ve 14. století, kdy patřila faráři u svatého Mikuláše na Starém Městě pražském. Fara ji tehdy pronajímala nájemcům buď po částech nebo celou. Usedlost je doložena nejpozději roku 1785, budova s parkem a ovocnou a zelinářskou zahradou je zapsána k roku 1843. Na severovýchodě Bayrová sousedila s Dirixkou, na jihu s Vozovou a na západě se Sakrabonkou.\n\nPro případné rozšíření sousední plynárny obec roku 1883 odkoupila usedlost s pozemky od tehdejší majitelky Gabriely Pecheové. Dostavba plynárny realizována nebyla, došlo ale k rozšíření a dobudování zahrady ve veřejný sad s názvem Rajská zahrada. Z iniciativy zahradního architekta Františka Josefa Thomayera tak vznikla zásobní zahrada se skleníky pro pražské městské parky a zahrady, kde se mimo jiné pěstovaly také orchideje.\n\nPo roce 1907 došlo ke zboření usedlosti a zániku celé zahrady. Roku 1935 na jejím místě byla postavena funkcionalistická budova pro Odbornou učňovskou školu Hlavního města Prahy. Vysoká škola ekonomická zde sídlí od svého vzniku roku 1953.\n\n\n"}
{"id": "1284980", "url": "https://cs.wikipedia.org/wiki?curid=1284980", "title": "Daniele Greco", "text": "Daniele Greco\n\nDaniele Greco (* 1. března 1989) je italský atlet, trojskokan.\n\nPři svém prvním startu na mezinárodní soutěži v kategorii dospělých na halovém mistrovství světa v Istanbulu v roce 2012 obsadil v trojskoku páté místo. V létě téhož roku na olympiádě v Londýně skončil v soutěži trojskokanů čtvrtý. Zatím největším úspěchem je pro něj titul halového mistra Evropy v této disciplíně z Göteborgu v roce 2013.\n\n"}
{"id": "1284981", "url": "https://cs.wikipedia.org/wiki?curid=1284981", "title": "Blondie Chaplin", "text": "Blondie Chaplin\n\nBlondie Chaplin (* 7. července 1951, Durban) je jihoafrický zpěvák a kytarista. V roce 1967 se stal členem kapely The Flames, v níž hrál také bubeník Ricky Fataar. V letech 1972 až 1973 byl členem americké kapely The Beach Boys, v níž hrál také Fataar. V roce 1977 vydala společnost Asylum Records jeho první sólové album s názvem \"Blondie Chaplin\". Další sólovou desku \"Between Us\" vydal roku 2006. Během své kariéry spolupracoval s mnoha dalšími hudebníky, mezi něž patří například Paul Butterfield, David Johansen, Rick Danko, Joe Bonamassa a skupina The Rolling Stones.\n\n"}
{"id": "1284983", "url": "https://cs.wikipedia.org/wiki?curid=1284983", "title": "Vláda (seriál)", "text": "Vláda (seriál)\n\nVláda (v dánském originále Borgen) je dánský politicko-dramatický televizní seriál. Vypráví příběh političky Birgitte Nyborgové, která po překvapivém vítězství své strany ve volbách usedá v paláci Christiansborg jako nová dánská premiérka. Pořad vysílala v letech 2010–2013 dánská veřejnoprávní televize DR1.\n\nDánsko se připravuje na nové volby, jejichž favority jsou lídři dvou nejsilnějších stran v zemi – stávající premiér a předseda Liberálů Lars Hesselboe (Søren Spanning) a Michael Laugesen (Peter Mygind), který vede Stranu práce. Během předvolební debaty Laugesen skandalizuje nákupy premiérovy manželky, které uskutečnila za státní peníze. Tento nečekaný zvrat způsobí odklon voličů od obou hlavních stran ve prospěch Centristické strany Birgitte Nyborgové (Sidse Babett Knudsen). Ta je jako skutečná vítězka voleb následně pověřena sestavením vlády. Politička i přes počáteční úspěch a nadšení brzy zjistí, že hledání politické shody není ani jednoduché, ani úplně férové, a že taková politická funkce má přesah i do osobního života.\n\nVedle politického vyjednávání je podstatná i koexistence s médii, o kterou se premiérce stará její \"spin doctor\" Kasper Juul (Pilou Asbæk). Kaspera pojí blízké přátelství s novinářkou Katrine Fønsmarkovou (Birgitte Hjort Sørensen). Také oni nemohou oddělit svůj pracovní život od toho soukromého.\n\n\n"}
{"id": "1284985", "url": "https://cs.wikipedia.org/wiki?curid=1284985", "title": "Tonie Campbell", "text": "Tonie Campbell\n\nTonie Campbell (Anthony Eugene Campbell) (* 14. června 1960 Los Angeles) je bývalý americký atlet, běžec na 60 a 110 metrů překážek.\n\nV roce 1984 startoval na olympiádě v Los Angeles, kde obsadil páté místo v běhu na 110 metrů překážek. O čtyři roky později v Soulu vybojoval v této disciplíně olympijskou bronzovou medaili. V halových závodech byla pro něj nejúspěšnější sezóna 1987 – v Indianopolis se stal halovým mistrem světa na 60 metrů překážek v osobním rekordu 7,51 s. Jeho nejlepší výkon na 110 metrů překážek 13,17 s pochází z roku 1987.\n\n"}
{"id": "1284986", "url": "https://cs.wikipedia.org/wiki?curid=1284986", "title": "Valdivia", "text": "Valdivia\n\nValdivia je město v Chile, hlavní sídlo regionu Los Ríos. Pojmenováno bylo po svém zakladateli, conquistadorovi Pedru de Valdivia. Leží na soutoku řek Calle-Calle, Cruces a Caucau, které pokračují jako řeka Valdivia do Tichého oceánu – ten je asi 15 km vzdálený. Žije zde obyvatel.\n\nMěsto bylo založeno roku 1552 španělským conquistadorem Pedrem de Valdivia jako osada \"Santa María la Blanca de Valdivia\". Na konci 16. století bylo město zničeno nájezdy domorodých Mapučů. Díky své strategické poloze ve spletitém říčním systému zde byly vybudovány četné pevnosti a stalo se významným opěrným bodem španělských kolonizátorů v oblasti. Po vyhlášení nezávislosti Chile v roce 1818 odolávalo ještě 2 roky, než se jej zmocnila chilská armáda. Roku 1960 bylo město při Velkém chilském zemětřesení vážně poškozeno – spolu s velkým požárem z roku 1909 je důvodem, proč se ve městě nedochovaly žádné budovy dokládající jeho historii. Mezi zachovalé památky patří \"dům Carlose Andwantera\" a další domy německých přistěhovalců, mimo centrum města je to pevnost Niebla. Ve městě sídlí významný chilský pivovar Kunstmann, který byl založen německými osadníky.\n\nVe městě panuje mírné oceánské klima, průměrná nejvyšší teplota (leden) je 18,2 °C, průměrná nejnižší teplota je 4,6 °C (červenec).\n\nValdivia je propojena s hlavní chilskou dálnicí č. 5 \"(Panamericanou)\" propojena státními silnicemi 202, 204 a 206. Dálková autobusová doprava spojuje město mj. s Puerto Monttem, Osornem, La Uniónem, Villarricou, Temucem a Santiagem. S hlavním městem Chile je Valdivia propojena každodenními lety z 23 km vzdáleného letiště Pichoy.\n"}
{"id": "1284987", "url": "https://cs.wikipedia.org/wiki?curid=1284987", "title": "Borgen", "text": "Borgen\n\nSlovo Borgen může znamenat:\n\n"}
{"id": "1284988", "url": "https://cs.wikipedia.org/wiki?curid=1284988", "title": "Mount Sidley", "text": "Mount Sidley\n\nMount Sidley je nejvyšší štítová sopka v Antarktidě, patřící mezi Volcanic Seven Summits. Její vrchol se nachází ve výšce 4285 m n. m. Jde o nejvyšší ze sopek, které tvoří pohoří Výkonného výboru v Zemi Marie Byrdové. Na jejím vrcholu se nachází pětikilometrová kaldera. Horu objevil Richard Evelyn Byrd při letu dne 18. listopadu 1934 a pojmenoval jí podle Mabelle E. Sidley, dceři Williama Horlicka, který se podílel na Byrdově antarktické expedici. První zaznamenaný výstup na horu provedl 11. ledna roku 1990 Novozélanďan Bill Atkinson.\n"}
{"id": "1284989", "url": "https://cs.wikipedia.org/wiki?curid=1284989", "title": "Česká florbalová extraliga mužů 2016/17", "text": "Česká florbalová extraliga mužů 2016/17\n\nČeská florbalová extraliga mužů 2016/17 (podle sponzora také Tipsport Superliga 2016/17) byla nejvyšší mužskou florbalovou soutěží v sezóně 2016/17 v Česku.\n\nMistrovský titul získal podruhé tým FAT PIPE FLORBAL CHODOV, vítěz předchozího ročníku, který ve finále porazil tým Technology Florbal MB.\n\nNováčky v této sezoně byly týmy FBC Liberec a Kanonýři Kladno, výherci 1. ligy a baráže v předchozí sezóně. Liberec se do Superligy vrátil po jedné sezóně, Kladno po dvou.\n\nV důvodu rozšíření Superligy o dva týmy na celkových 14 od následujícího ročníku, měly play-down Superligy a play-off 1. ligy jiný formát než předešlé a následující ročníky. 1. liga měla dvojité finále a oba vítězné týmy, TJ Znojmo LAUFEN CZ a Florbal Ústí, postoupily do Superligy. Play-down se hrálo jen na jedno kolo. Baráž hrály oba poražení, proti poraženým týmům finále 1. ligy. FBC Liberec Superligu udržel. Kanonýři Kladno sestoupili a byli v následující sezóně nahrazeni týmem FBC PULLO TRADE Česká Lípa.\n\nV základní části se všechny týmy dvakrát utkaly každý s každým. Po skončení základní části postoupilo prvních 8 týmů do play-off. Poslední čtyři týmy základní části (9. až 12. místo) se spolu utkaly v play-down.\n\nPrvní tři týmy si postupně zvolily soupeře pro čtvrtfinále z druhé čtveřice. Čtvrtfinále se hrálo na 4 vítězné zápasy.\n\nTechnology Florbal MB – FBC ČPP Bystroň Group Ostrava 4 : 0 na zápasy\n\nTatran Střešovice – FbŠ Bohemians 4 : 2 na zápasy\n\nFAT PIPE Florbal Chodov – Hu-Fa Panthers Otrokovice 4 : 1 na zápasy\n\n1. SC TEMPISH Vítkovice – itelligence Bulldogs Brno 4 : 0 na zápasy\n\nNejlépe umístěný tým v základní části z postupujících do semifinále (Technology Florbal MB) si zvolil soupeře (Tatran Střešovice) ze dvou nejhůře umístěných postupující týmů. Semifinále se hrálo na 4 vítězné zápasy.\n\nTechnology Florbal MB – Tatran Střešovice 4 : 2 na zápasy\n\nFAT PIPE Florbal Chodov – 1. SC TEMPISH Vítkovice 4 : 2 na zápasy\n\nO mistru Superligy rozhodl jeden zápas tzv \"superfinále\" 17. dubna 2017 v O Areně v Praze. Zápas sledovalo 11 237 diváků.\n\nHráli 9. s 12. a 10. s 11. po základní části. Vítězové z 1. kola zůstávají v Superlize, poražení hráli baráž.\n\nACEMA Sparta Praha – Kanonýři Kladno 4 : 1 na zápasy\n\nFBC Liberec – Sokol Pardubice 3 : 4 na zápasy\n\nHráli poražení z 1. kola s poraženými dvojitého finále 1. ligy. Vítězové hráli v další sezóně Superligu, poražení 1. ligu.\n\nFBC Liberec – FBŠ Hummel Hattrick Brno 3 : 0 na zápasy\n\nKanonýři Kladno – FBC PULLO TRADE Česká Lípa 1 : 3 na zápasy\n\n\n"}
{"id": "1284991", "url": "https://cs.wikipedia.org/wiki?curid=1284991", "title": "La Loche", "text": "La Loche\n\nLa Loche je vesnice v kanadské provincii Saskatchewan. Leží na konci silnice 155, na východním břehu jezera Lac La Loche. V roce 2011 zde žilo 2611 obyvatel. Nachází se zde škola La Loche Community School. Nedaleko vesnice se nachází letiště La Loche Airport.\n\nDne 22. ledna 2016 zde byli zavražděni čtyři lidé.\n"}
{"id": "1284993", "url": "https://cs.wikipedia.org/wiki?curid=1284993", "title": "I Am Brian Wilson: A Memoir", "text": "I Am Brian Wilson: A Memoir\n\nI Am Brian Wilson: A Memoir je autobiografická kniha amerického hudebníka Briana Wilsona, člena skupiny The Beach Boys. Jejím spoluautorem je Ben Greenman. Vznikala prostřednictvím rozhovorů Wilsona s Greenmanem. Poprvé byla vydána 11. října roku 2013 nakladatelstvím Da Capo Press, měsíc po vydání autobiografie \"\" dalšího člena The Beach Boys, Mikea Lovea. Wilson vydal svou první autobiografikou knihu nazvanou \"\" v roce 1991. Wilson však původního knihu neuznával a byla předmětem soudních sporů.\n"}
{"id": "1284998", "url": "https://cs.wikipedia.org/wiki?curid=1284998", "title": "Daniel Kaluuya", "text": "Daniel Kaluuya\n\nDaniel Kaluuya (* 24. února 1989 Londýn, Anglie, Spojené království) je britský herec a scenárista, který získal nominace na Oscara, Zlatý glóbus, Screen Actors Guild Awards a Filmovou cenu Britské akademie v kategoriích nejlepší mužský herecký výkon za roli Chrise Washingtona ve filmu \"Uteč\" (2017). V roce 2018 vyhrál cenu BAFTA v kategorii objev roku.\n\nSvojí kariéru však zahájil v divadle. Za roli v divadelní hře \"Sucker Punch\" získal ceny Evening Standard Award a Critics' Circle Theatre Award. Proslavil se však až díky výkonu v jednom z dílů seriálu \"Černé zrcadlo\". Poté si zahrál roli Michaela Fryho v komediálním seriálu stanice BBC \"Psychoville\" a roli Michaela Armstronga v hororovém dramatickém seriálu stanice BBC Three \"The Fades.\" V roce 2011 se objevil v roli agenta Colina Tuckera ve filmu \"Johnny English se vrací\" a v roce 2013 v roli Blacka Deatha ve filmu \"Kick-Ass 2\". V roce 2015 si zahrál vedlejší roli ve filmu Denise Villeneuveho \"\". V roce 2018 si zahrál roli W'Kabiho v úspěšném filmu Ryana Cooglera \"Black Panther\" a objevil se ve filmu režiséra Steveho McQueena \"Vdovy\".\n\nKaluuya se narodil v roce 1989 v Londýně, je synem ugandských imigrantů. Navštěvoval chlapeckou školu St Aloysius College v Londýně.\n\nV roce 006 se poprvé objevil v roli Reece v dramatickém filmu \"Shoot the Messenger\". Připojil se k obsazení seriálu \"Skins\". Pro seriál také pracoval jako pomocný scenárista a napsal scénář k jednomu dílu druhé řady „Jal“ a ve třetí řadě napsal scénář k dílu „Thomas“. Po seriálu Skins se objevil v několika hostujících rolích v seriálech jako \"Tichý svědek\", ve speciálu \"Pána času: Planeta mrtvých\" a nebo \"Lewis\". Dvakrát si zahrál ve sketchové show \"Mitchell and Webb Look\" a v show \"Harry and Paul\". Svůj hlas propůjčil do rádiového sitcomu \"Sneakiepeeks\".\n\nV roce 2009 získal jednu z hlavních rolí v komedii stanice ITV \"FM\" a roli v komedii stanice BBC \"Psychoville\". Na konci roku 2009 by jmenován magazínem Screen International jedním z budoucích hvězd Spojeného království. V roce 2010 si zahrál hlavní roli ve produkci Roye Williamse \"Sucker Punch\" v Divadle Royal Court v Londýně. Za roli získal cenu Evening Standard Award a Critics' Circle Theatre Award v kategoriích Nejlepší nováčkovský výkon.\n\nV roce 2011 si zahrál hlavní roli v krátkometrážním filmu Daniela Mulloye \"Dítě,\" který získal cenu v kategorii nejlepší krátkometrážní film na Filmovém festivalu v Edinburghu a ceenu British Independent Film Award. V roce 2011 si zahrál v divadelní hře \"Chatroom\". Zahrál si agenta Tuckera ve filmu \"Johnny English se vrací\" a roli Maca Armstronga v dramatu \"The Fades\". Jednu z hlavních postav si zahrál v epizodě seriálu \"Černé zrcadlo\". V září 2015 si zahrál FBI agenta Reggieho Wayne ve filmu \"\". 24. února 2017 měl premiéru hororový snímek \"Uteč\", ve kterém hraje hlavní roli Chrise Washingtona. V prosinci 2016 byl obsazen do marvelovského filmu \"Black Panther\", který měl premiéru v únoru 2018.\n\n"}
{"id": "1285007", "url": "https://cs.wikipedia.org/wiki?curid=1285007", "title": "LGBT práva v Tanzanii", "text": "LGBT práva v Tanzanii\n\nTéma homosexuality je v Tanzanii sociálním tabu a její praktikování je státem postihováno.\n\nPodle Pew Global Attitudes Project z r. 2007 považuje 95 % Tanzanců homosexualitu za životní styl, který je společensky neakceptovatelný, což je z hlediska 45 zkoumaných zemí sedmá nejvyšší míra despektu.\n\nSoulož mezi muži je v celé Tanzanii nezákonná a může být trestána i doživotním vězením. Soulož mezi ženami není v zákonech pevninské Tanzanie přímo specifikovaná. Částečně autonomní Zanzibar trestá pohlavní styk mezi ženami odnětím svobody v maximální délce trvání pěti let nebo pokutou 500 tisíc tanzanských šilinků. \n\nTanzanský trestní zákoník z r. 1945 (doplněný zvláštním ustanovením o sexuálních deliktech v r. 1998) říká následující:\n\nKdo se zúčastní či vykoná akt hrubé obscénnosti s jinou osobou na veřejnosti i v soukromí, nebo přiměje jinou osobu k vykonání takového aktu, bude potrestán odnětím svobody v délce trvání jednoho roku až pěti let nebo pokutou ve výši jednoho sta až tří set tanzanských šilinků; je-li výše uvedený trestný čin spáchán osobou starší 18 let na osobě mladší 18 let, školou povinném dítěti nebo studentovi střední školy, pak se trest odnětí svobody zvyšuje na 10 let s tělesným trestem a odškodněním poškozené osobě. Výši odškodného stanoví objektivně soud.\n\nPodle části I. (3) Ustanovení o sexuálních deliktech z r. 1998 se termínem \"hrubá obscénnost\" v sekci 138A míní sexuální akt, který je svojí vnitřní povahou nepřirozený a nezahrnuje jenom samotnou soulož, nýbrž i onanii a obscénní fyzický kontakt nebo obscénní chování bez fyzického kontaktu\".\n\n(1) Kdo-\n(a) vykoná s jinou osobou smilstvo proti přírodě; nebo\n(c) umožní muži vykonat s ním nebo s ní smilstvo proti přírodě,\nbude potrestán trestem odnětí svobody v délce trvání 30 let nebo trestem odnětí svobody na doživotí.\n(2) Kdo vykoná trestný čin uvedený v odst. 1 na dítěti mladším 10 let, bude potrestán trestem odnětí svobody na doživotí.\n\nKdo se pokusí vykonat trestný čin uvedený v sekci 154, bude potrestán odnětím svobody v délce trvání 20 let.\n\nMuž, který na veřejnosti i v soukromí,\n(a) vykoná akt hrubé obscénnosti s jiným mužem, nebo\n(b) přiměje jiného muže k vykonání aktu hrubé obscénnosti s ním, nebo\n(c) se pokusí přimět muže k vykonání aktu hrubé obscénnosti s ním\n\nZanzibarský trestní zákoník z r. 1934, novelizovaný v r. 2004, říká následující:\n\n(1) Kdo naváže tělesný kontakt s chlapcem, bude potrestán odnětím svobody na doživotí.\n(2) Kdo se pokusí o navázání tělesného kontaktu s chlapcem, bude potrestán odnětím svobody v délce trvání 25 let.\n\nKdo:\n(a) naváže s jinou osobou tělesný kontakt odporující zákonům přírody; nebo\n(c) umožní muži mít s ním nebo s ní tělesný kontakt odporující zákonům přírody;\n\nKdo se pokusí spáchat trestný čin uvedený v sekci 150, bude potrestán odnětím svobody v maximální délce trvání sedmi let.\n\nKdo v rozporu se zákonem nebo obscénně napadne chlapce, bude potrestán odnětím svobody v délce trvání 25 let.\n\nŽena, která se dopustí aktu lesbismu s jinou ženou aktivně i pasivně, bude potrestána odnětím svobody v maximální délce trvání pěti let nebo maximální pokuto pěti tisíců tanzanských šilinků.\n\nKdo se zúčastní či vykoná akt hrubé obscénnosti s jinou osobou na veřejnosti i v soukromí, nebo přiměje jinou osobu k vykonání takového aktu, bude potrestán odnětím svobody v maximální délce trvání pěti let nebo pokutou v maximální výši dvou set tanzanských šilinků; je-li výše uvedený trestný čin spáchán osobou starší 18 let na osobě mladší 18 let, pak se trest odnětí svobody zvyšuje na maximální délku trvání 10 let s tělesným trestem a odškodněním poškozené osobě. Výši odškodného stanoví objektivně soud.\n\nPodle sekce 4 se termínem \"hrubá obscénnost\" v sekci 138A míní sexuální akt, který je svojí vnitřní povahou nepřirozený a nezahrnuje jenom samotnou soulož, nýbrž i onanii a obscénní fyzický kontakt nebo obscénní chování bez fyzického kontaktu\".\n\nKdo:\n(a) uzavře svazek, manželský i nemanželský, s osobou téhož pohlaví, či takový svazek stvrdí; nebo\n(b) uspořádá či svatební obřad s osobou téhož pohlaví či se jej zúčastní; nebo\n(c) žije jako manžel a manželka s osobou téhož pohlaví;\nbude potrestán odnětím svobody v maximální délce trvání sedmi let.\n\nPáry stejného pohlaví nejsou ze strany státu uznávány.\n\nTanzanská ústava ani její prováděcí právní předpisy nechání jiné sexuální orientace nebo genderové identity před diskriminací a harašmentem.\n\nOsvojit dítě smějí pouze sezdané manželské páry. Ve výjimečných případech může muž osvojit dívku jako individuální osvojitel, pokud dojde opatrovnický soud k závěru, že jsou známy zvláštní okolnosti, které opravňují k takovémuto neobvyklému postupu. Co se týče individuálního osvojení chlapce ženou, tak zde nejsou žádná zvláštní omezení. Osvojitelem se může stát pouze osoba s tanzanským občanstvím, která dosáhne věku 25 let. Neexistuje žádný zákon, který by říkal, že LGBT osoba se nemůže stát osvojitelem. Dítětem se v tanzanských zákonech rozumí osoba mladší 21 let, která nežije v manželství.\n\nPřestože v zemi oficiálně neexistují žádné gay bary, tak je zde patrná určitá undergroundová gay scéna, kde se seznamují především homosexuální muži. Homosexuální ženy jsou obecně méně viditelné.\n\nHomosexualita je tradičně spojována s muži vystupujícími ve dvou rolích: \"msenge\" (muž vystupující v ženské roli, mužský prostitut nebo impotent) a \"basha\" (ten dominantní, který je schopen jak sexu s muži, tak i ženami). Msenge jsou obecně více stigmatizováni než basha.\n\nHomofobie je hodně rozšířená. Neexistují žádná zdravotnická zařízení, která by nabízela LGBT komunitě určité přijetí a odpovídající lékařskou pomoc. Vláda dosud nezavedla žádné programy prevence HIV/AIDS cílené na LGBT komunitu.\n\nV r. 2003 protestovalo přes 300 Tanzanců proti příjezdu skupiny gay turistů.\n\nV r. 2004 zahájilo na Zanzibaru několik islámských skupin proces očisty národa od všech hříšných aktivit, včetně homosexuality, jejichž vyvrcholením bylo zpřísnění zákonů proti homosexualitě.\n\nZpráva Ministerstva zahraničí Spojených států amerických, oddělení lidských práv, z r. 2013 shledala, že:\n\nV říjnu 2011 zpracovala Rada pro lidská práva OSN na své konferenci v Ženevě dokument \"Universal Periodic Review (UPR)\" o lidskoprávní situaci v Tanzanii. V něm \"Slovinsko, Švédsko a United Nations Country Team (UNCT)\" veřejně vyzvaly Tanzanii ke zrušení veškeré legislativy kriminalizující homosexualitu. Paragraf 27 této zprávy uvádí:\n\nHomosexualita je považovaná za útok na kulturní normy; stejnopohlavní sexuální vztahy jsou kriminalizovány. V souvislosti s mírovými shromážděními bylo zaznamenáno několik skupinových útoků, odmítání HIV pozitivních pacientů v nemocnicích, jakož i vystěhovávání jedinců s odlišnou sexuální orientací ze strany náboženských komunit. Navíc zástupci skupin a jiní lidskoprávní aktivisté nemůžou z důvodu vlastní bezpečnosti veřejně podporovat přijetí a dekriminalizaci LGBT komunity.\n\nTanzanie žádosti vyhovět odmítla. Mathias Meinrad Chikawe, tanzanský ministr vnitra, v Ženevě prohlásil:\n\nTo, o čemž se zde hovoří, jsou nové výdobytky typu stejnopohlavního manželství atd. Je pravda, že mi takové věci u nás nemáme, a já říkám znovu, že tomu tak je z důvodu našich vlastních tradic a kultury, ve které věříme, a které také tvrdě zastáváme. I tak se u nás homosexuální praktiky dějí, ale pouze anonymně, a já k tomu můžu dodat pouze to, co jsem již prezentoval v naší zprávě pro ICCPR (\"International Covenant on Civil and Political Rights\"), tedy pokud někdo takové chování ukazuje na veřejnosti, musí jednoznačně počítat s tím, že jej lid ukamenuje. To je kulturní záležitost. Něco takového u nás jednoduše neakceptujeme. A pokud jde o nás jako o vládu, tak není zrovna jednoduché jen tak navrhnout zákon, který toto umožní; na to, abychom s něčím takovým vůbec přišli, není ta pravá chvíle.\n\nOd tohoto projevu Tanzanie dosud od své politiky a rétoriky neustoupila. V říjnu 2011 na setkání vládních představitelů Společenství národů v australském Perthu řekl bývalý britský premiér David Cameron, že Spojené království může zastavit nebo omezit podporu vlád, které odmítnou zrušit legislativu, která kriminalizuje homosexualitu. Tanzanský ministr zahraničí a mezinárodní spolupráce Bernard Membe na to odpověděl takto: \n\nTanzanie na Cameronův návrh nepřistoupí, protože má své vlastní morální hodnoty. Homosexualita není součástí naší kultury a my ji nikdy nezlegalizujeme... Nejsme tady od toho, abychom si od jiných bohatších národů nechali mluvit do našich vnitřních záležitostí, a přijímali nám neakceptovatelné podmínky jenom proto, že jsme chudí. I když nám bude odepřena pomoc ze strany jedné země, naší ekonomiku to nijak zvlášť neohrozí a my si dokážeme poradit i bez pomoci Spojeného království. \n\n11. listopadu 2011 odpověděl tanzanský premiér Mizengo Pinda na otázku ze strany člena parlamentu, zda je vláda připravená na pozastavení britské podpory takto:\n\nNení fér se mě jako předsedy vlády ptát na takové věci, když jsou zcela jasné, ale budiž, pokud chcete znát můj názor, tak vám říkám, že homosexualita je v naší společnosti neakceptovatelná. Musíme se na tyto věci koukat kriticky. I já sám věřím, že je to neakceptovatelné. Ani zvířata se takhle nechovají.\n\n20. června 2012 odpovídal Membe na otázku člena parlamentu Khatiba Said Haji, který chtěl znát vládní pozici k nátlaku západních zemí, aby byly zrušeny všechny anti-gay zákony. Membe řekl: „Na pozastavení pomoci jsme plně připraveni a očekáváme podporu i ze strany jiných spřátelených afrických zemí, které jsou také tlačeny do rušení anti-gay zákonů. Tanzanie raději přijde o podporu, než aby se ponížila a odlidštila.“\n\n\n"}
{"id": "1285008", "url": "https://cs.wikipedia.org/wiki?curid=1285008", "title": "Rod Coronado", "text": "Rod Coronado\n\nRod Coronado (* 3. července 1966) je americký aktivista, člen organizace Sea Shepherd Conservation Society, která se zabývá ochranou moří a oceánů. V roce 1986 spolu s Davidem Howittem potopil dvě velrybářské lodě v Reykjavíku. Škoda byla vyčíslena na dva miliony amerických dolarů. Roku 1995 byl odsouzen na 57 měsíců ve vězení a náhradů škody za útok na vivisekční laboratoř na Michiganské státní univerzitě. Znovu byl odsouzen v roce 2006 za sabotáž honu na pumu americkou. Roku 2010 byl znovu uvězněn, neboť porušil pravidlo podmínečného propuštění. Důvodem bylo, že si přidal mezi přátelé na Facebooku jednoho člena hnutí Earth First!.\n\n"}
{"id": "1285013", "url": "https://cs.wikipedia.org/wiki?curid=1285013", "title": "Mark Scheifele", "text": "Mark Scheifele\n\nMark Scheifele (* 15. března 1993) je kanadský profesionální hokejový útočník právě hrající za tým Winnipeg Jets v National Hockey League (NHL). V roce 2011 byl draftován v prvním kole na 7. místě týmem Winnipeg Jets a ve stejném roce podepsal s tímto týmem nováčkovskou smlouvu na 3 roky.\n\nV roce 2012 na juniorském šampionátu skončil s kanadským týmem na 3. místě. V sezóně 2011/12 odehrál prvních 7 zápasů v NHL a 19. října 2011 vstřelil svůj první gól proti týmu Toronto Maple Leafs. V sezoně 2013/14 už odehrál celou sezónu ve Winnipeg Jets a v 63 zápasech nasbíral 34 bodů za 13 gólů a 21 asistencí. V roce 2014 byl nominován na seniorské mistrovství světa v Bělorusku, kde skočil s kanadským týmem na 5. místě a v roce 2016 získal zlatou medaili na mistrovství světa v Rusku, což byl první velký úspěch v jeho mladé kariéře.\n"}
{"id": "1285016", "url": "https://cs.wikipedia.org/wiki?curid=1285016", "title": "Masiv", "text": "Masiv\n\nMasiv je blok zemské kůry, který se odlišuje svou stavbou od svého okolí.\nBývá vymezen zlomy, při pohybech si udržuje svou strukturu a přesouvá se jako celek. Je souvislým celkem tvořeným magmatickými nebo metamorfovanými horninami. Masiv také může označovat takto zformovanou skupinu hor.\nArmorický masiv, Ben Nevis, Centrální masiv, Český masiv, Gotthardský masiv, Jura, Montserrat, Mont Blanc, Sila, Vanoise, Vitoša, Vogézy\n"}
{"id": "1285020", "url": "https://cs.wikipedia.org/wiki?curid=1285020", "title": "Mezinárodní letiště Krále Abda al-Azíze", "text": "Mezinárodní letiště Krále Abda al-Azíze\n\nMezinárodní letiště Krále Abda al-Azíze (, IATA: JED, ICAO: OEJN) je mezinárodní letiště ležící přibližně dvacet kilometrů severně od Džiddy v Saúdské Arábii. V provozu je od roku 1981, bylo postaveno společností Hochtief a je pojmenováno po Abdovi al-Azízovi ibn Saúdovi, první saúdskoarabském králi.\n\nLetiště má tři vzletové a přistávací dráhy a pro svou blízkost k Mekce je využíváno zahraničními vyznavači islámu při provádění hadždži. Zvlášť pro ně slouží sezónní terminál \"Hadždž\", který je z větší části tvořen jen laminátovými baldachýny chránícími před sluncem. S plochou 40,5 hektaru se jedná o celosvětově největší zastřešení provedené pomocí sklolaminátu pokrytého polytetrafluorethylenem.\n\nLetiště využívá řada společností, důležitým a uzlovým letištěm je zejména pro saúdské společnosti Saudia a Flynas (a před jejím zánikem sloužilo i saúdské společnosti Sama).\n\n"}
{"id": "1285040", "url": "https://cs.wikipedia.org/wiki?curid=1285040", "title": "Torquemada", "text": "Torquemada\n\nTorquemada může znamenat:\n"}
{"id": "1285044", "url": "https://cs.wikipedia.org/wiki?curid=1285044", "title": "Otakar Slavík", "text": "Otakar Slavík\n\nOtakar Slavík (18. prosince 1931, Pardubice – 6. listopadu 2010, Vídeň) byl malíř a kreslíř. Je považován za jednoho z nejvýznamnějších koloristů v českém výtvarném umění.\n\nOtakar Slavík se narodil v rodině krejčího v Hrochově Týnci. Zde prožil dětství a vychodil měšťanku. Po válce se učil jeden rok v porcelánce v Klášterci nad Ohří a poté přešel do keramické školy v Bechyni (1946–1948). Od roku 1948–1952 studoval sochařství na Střední průmyslové škole kamenické a sochařské v Hořicích. Po maturitě (1952) nebyl přijat na obor sochařství Akademie výtvarných umění v Praze a proto počal studovat výtvarný obor na Pedagogické fakultě Univerzity Komenského v Bratislavě (prof. Eugen Nevan). Odtud přestoupil v roce 1953 na Pedagogickou fakultu Univerzity Karlovy na nově otevřený obor profesury malby a kresby pro střední školy (prof. Karel Lidický, Martin Salcman). \n\nMartin Salcman, který studoval u Jana Preislera a přátelil se s Františkem Kupkou, přivedl sochaře Slavíka k malbě a jeho tvorbu doživotně ovlivnil svou metodou výuky, kladením důrazu na zvážení vztahů mezi výtvarnými prvky a poukazem na relativní platnost jejich hodnot. Jako pedagog výrazně zapůsobil na zcela odlišné malíře - svého asistenta Zdeňka Sýkoru, Karla Malicha, Vladislava Mirvalda, Dalibora Chatrného i Otakara Slavíka. Salcmanovi žáci, každý svým originálním způsobem, rozvíjeli jeho metodu malby. Poněvadž škola byla mimo centrum stranického zájmu a kontroly, mohl profesor Salcman a jeho asistenti Zdeněk Sýkora a Kamil Linhart informovat žáky o současném světovém umění.\nPo promoci v roce 1958, přestože dostával ještě několik let stipendium Fondu výtvarných umění, se Otakar Slavík rozhodl živit raději manuální prací, aby se obešel bez tehdy nevyhnutelných výtvarných kompromisů s režimem. Pět let pracoval jako kulisák v Národním divadle. Po výpovědi z divadla byl zaměstnán v panelárně, jako vykladač vagonů, stěhovák a v dalších fyzicky náročných profesích. Od dob studií se přátelsky stýkal především se Zdeňkem Sýkorou, s okruhem kolem Václava Bartovského a s Václavem Boštíkem, ale přes svůj živelný naturel zůstal jak soukromě, tak v tvorbě izolován. Důležitou roli hrály v jeho životě koncerty vážné hudby.\n\nPoprvé samostatně vystavoval roku 1964 v Malé galerii Parku kultury. Od výstavy v Mánesu roku 1966 se stal předmětem odborného zájmu v souvislosti s nastupující Novou figurací. V druhé polovině 60. let se prosadil jako malíř a kreslíř, roku 1967 získal vlastní ateliér a od roku 1968 se mohl věnovat pouze své malířské tvorbě. Byl zastoupen na četných výstavách v Čechách i v zahraničí. V roce 1968 se jako host zúčastnil výstav skupiny Křižovatka, které pod názvem \"Nová citlivost\" uspořádal Jiří Padrta.\n\nSlavíkova druhá výstava obrazů ve Špálově galerii (1970), spolu se sochami Karla Nepraše, vedla ke sblížení s umělci kolem Křižovnické školy. Novými a celoživotními přáteli se mu stali Eugen Brikcius, Ivan a Věra Jirousovi, Dana Němcová a filozof Ivan Dubský. \n\nBrzy po srpnové okupaci a novém utužení komunistického režimu ztratil Otakar Slavík možnost vystavovat a vrátil se k manuální práci. V roce 1971 nastoupil jako závozník pro nově zřízený normalizační Svaz českých výtvarných umělců. Volba tohoto zaměstnání nejen odpovídala Slavíkově charakterové pevnosti a nezávislosti, byla ve své absurditě i v souladu s poetikou Křižovnické školy. \n\nHanebná situace sedmdesátých let ho přivedla jako jednoho z prvních k podpisu Charty 77. V následujícím roce utrpěl těžký infarkt myokardu, který znamenal nemožnost živit se nadále manuální prací. Po podpisu Charty 77 byl vyloučen z Fondu výtvarných umělců a automaticky ztratil nárok na sociální zabezpečení, právo na ateliér i možnost nakupovat barvy v prodejně Fondu, která jako jediná v Praze obchodovala s profesionálními uměleckými potřebami.\n\nV roce 1980 emigroval se svou ženou do Rakouska, kde mu byl udělen politický azyl. Otakar Slavík se stal členem uměleckého spolku \"Künstlerhaus\". Díky zaměstnání své ženy poprvé v životě neměl finanční starosti a mohl se věnovat malbě a své nově nalezené velké zálibě, návštěvě galerií a muzeí. Každoročně podnikal zahraniční cesty za uměním (Londýn, Benátky, Florencie, Paříž, Curych, Madrid, Toledo). V roce 1985 získal rakouské občanství. Kromě Vídně vystavoval ve Švýcarsku, Německu, USA a ve Francii. Roku 1988 se zúčastnil výstavy \"Expressiv\" ve Vídni, Washingtonu a New Yorku, kterou organizovala Meda Mládková. \n\nV roce 1989 utrpěl další infarkt a musel podstoupit velmi složitou operaci srdce. Do Čech se vrátil velkou retrospektivní výstavou, kterou uspořádaly Národní a Středočeská galerie v prostorách Městské knihovny v roce 1991. Následovaly výstavy v Mánesu, Galerii Bayer & Bayer, Míčovně Pražského hradu, Galerii Via Art, Nové síni a v Kutné Hoře. Roku 1992 se stal členem Umělecké besedy. Slavík maloval ve Vídni i během pobytů v Praze. Jeho práci náhle přerušila až nečekaná smrt v listopadu 2010.\n\n\nSlavíkův malířský vývoj má přes výrazné proměny a neustálé obnovování pozoruhodnou jednotu, sevřenost a logiku. Zpodobňuje figuru, či objekt jako neosobní tvar, který interpretuje malířskými prostředky. Síla této metody spočívá v Slavíkových mimořádných koloristických schopnostech, které mu umožnily učinit z figurální kompozice zároveň i svébytnou skladbu barevných ploch, organizovaných v složitě harmonických i disharmonických sestavách.. \n\nMalíř byl celoživotně ovlivněn sochařským školením v Bechyni a zejména v hořické škole, které prohloubilo jeho figurální cítění. Tématem jeho figur je existenciální situace člověka, nikoli nějaká konkrétní činnost. Prolíná se v nich Slavíkova modelérská zkušenost s fascinací malbou. Pozice nebo situace figury je od počátku výsledkem procesu, v němž do prostoru obrazu vstupuje barva a stává se tvarem. (Slavík: \"\"Figuru nemaluji, musí vzniknout během procesu malování\"\") Vysoké pastózní nánosy barev jsou někdy výsledkem přemaleb a svědectvím jeho zápasu o výraz. Pomáhá si jimi, aby zdůraznil sytost koloritu a dodal mu zářivost. Krása v jeho pojetí není totožná s půvabností nebo líbivostí nebo snahou o vybroušený styl. I tam, kde obraz připomíná bojiště, je výsledkem živelné radosti z malby. Podle Věry Jirousové Slavík zhodnotil estetické principy evropské tradice se sveřepostí Středoevropana a v jeho díle se střetává vůle k řádu a sebekázni s chaosem, který plodí vše živé.\n\nPrvní Slavíkovy obrazy jsou poučené francouzskou malbou, především Bonnardem a Matissem. V českém umění navazuje na malíře z počátku 20. století, zejména J. Pruchu, J. Preislera nebo B. Kubištu(\"Portrét slečny Ulčové\", 1955). Z trpké konfrontace romantického konceptu umění s realitou Slavíkova života jako kulisáka vznikají podněty k sérii létajících baletek, figur v křečovitém pohybu během střemhlavého letu přes jeviště, spolu s dalším tématem, životem opotřebovaných dělníků, kulisáků a pijáků piva (\"Létající baletka\", 1962, \"Kulisák\" 1958). Temná barevnost poukazuje na existenciální zkušenost a ztrátu romantických iluzí (\"Muž s pivem\", 1964). Atmosféra obrazu \"Kavárna v Obecním domě\" (1959), kam se Slavík uchyloval v pauze mezi prací, zobrazuje odcizení osamoceného člověka.\n\nKolem poloviny 60. let opustil dosavadní způsob malby. Barevnost některých obrazů je utlumena a dotyky štětce se osamostatňují ve formě drobných barevných skvrn (\"Stojící\", 1964). Ve druhé polovině šedesátých let skládal své obrazy hlavně nebo výlučně z barevných kotoučů, někdy ve formě pravidelného rastru (\"Ležící\", 1966). U Slavíka nejde o pouhé optické skládání barevných skvrn jako u Seurata, ale různým zpracováním barvy usiluje o budování řádu v obrazu, o jaký usiloval Cézanne. Malíř se na čas vědomě vzdal plasticity a hloubky obrazového prostoru a přiznal barevnému bodu konstruktivní úlohu.(Slavík: \"\"Bod, který je mi východiskem, je nejen stavebným prvkem, ale ve svém vymezení i jistotou a svobodou. Konstruktivní tendence jsou mi blízké\"\").\n\nKonstruktivní tendence v polovině 60. let zasáhly řadu výtvarníků. Klíčovým slovem se stal antiromantismus, spojovaný s potlačením subjektivity projevu a vyčištěním malby od iluzí a symbolů. Polidštěná geometrie byla přihlášením k technickým danostem civilizace (druhé přírody) a nové principy malby byly přísné a přesné, konkrétní, jasné, věcné názorné a pozitivní ve vztahu k člověku. Otakar Slavík vystavuje sice se skupinou Křižovatka a představiteli \"Nové citlivosti\", zůstává ale solitérem, který spojuje nejstriktnější řešení s přístupy tradičnějšími, ale stejně vyhraněnými. S řadou vystavujících ho spojoval zájem o ryze malířské kvality obrazu a uplatnění řádu při jeho skladbě, ale významově směřoval jinam a stejně jako např. Alena Kučerová neopustil figuraci.\n\nNejzazší abstrahující posun, provázený prostorovým osamostatněním výtvarných znaků, je patrný v obrazech Pitev, který zrcadlí autentickou autorovu zkušenost a následnou kontemplaci (\"Pitva\", 1967).\n\nZměna stylu Slavíkovy malby souvisí s nástupem normalizace. Racionální konstrukce obrazu spojená s barevným redukcionismem se mu stala příliš těsnou a figura, která byla abstraktním tématem, se stává skutečnou postavou nesoucí všechnu životní tíži. Barva má mít nadále hlavní úlohu – být samostatným nositelem významu, prostorem i figurou. Slavík sám definuje svou práci jako snahu o nový kolorismus spíše než novou figuraci.\n\nZkušenosti z nosnosti barevného znaku ve spojení s reálnými náměty přepsanými do barvy, zhodnocují figuru monumentálním, již čistě tělesným způsobem. V obrazech konce šedesátých let se plně rozvíjí radost z malby (\"Ležící\", 1970, \"Cibule\", 1969). Barevné skvrny a s nimi i figury ztrácejí kontury (\"Ležící\", 1970, 1972), někdy zcela mizí (\"Modrá studie\", 1971, \"Spící\", 1973). Slavíkova malba se v tomto období pohybuje v širokém rozpětí od náznaků architektonického řádu (\"Interiér II\", 1973) k volné abstrakci (\"Pohádka\", 1970–1971).\n\nV první polovině 70. let se nejprve v kresbách (1972) a později i v obrazech provedených v kontrastní zářivé barevnosti červení a žlutí objevuje dynamický prvek vířících kruhů a jemné světelné vibrace (\"Kompozice\", 1975). Před polovinou 70. let malíř prodělal tvůrčí krizi a řadu obrazů zničil.\n\nObrazy druhé půle sedmdesátých let již jasně prokazují, že Slavík pracuje s barvou jako svébytnou lyrickou i expresivní kvalitou, jíž podřizuje skladebnost obrazů (\"Hořící sníh\", 1977, \"Ohni kolena a hřbet\", 1979, \"Sehnutý muž\", 1979) \n\nPo podpisu Charty 77, šikanách StB a infarktu, vznikají nové práce - monumentální apokalyptické krajiny a krajinné náměty inspirované cestami na Šumavu (\"Nepodařený pokus o překročení hranic\", 1977–1979, \"Západ slunce\", 1978) a emocionální podobenství lidského údělu v sérii \"Provazochodců\", které Jirous kategorizuje jako \"imbosh art\", malbu štvané zvěře. (\"Poslední pokus o překročení hranic\", 1979, \"Provazochodec v povětří\", 1980). \n\n\"Sehnutý muž v povětří\" (1979) je zobrazen jako oběšenec. Názvy jiných Slavíkových děl z tohoto období – \"Odpočinek provazolezce\", \"Provazolezec v povětří\", \"Provazolezec před představením\", \"Předposlední odpočinek\" - jsou obrazy zakamuflované smrti, které sám malíř komentoval jako násilný a vymyšlený úhybný manévr před nevyhnutnou katastrofou. Ilustrací malířova duševního stavu je obraz namalovaný ještě krátce po příchodu do Rakouska, s kalnými barvami, které se táhnou jako šmouhy (\"Heimweh\", 1980). Temné tóny přetrvávají až do roku 1981 (\"Řvoucí muž\")\n\nV série \"Provazochodců\", archaických postavách, jejichž pozemské bytí malíř reflektuje, pokračoval Slavík i ve vídeňském exilu. Figury jsou vyjádřeny několika barevnými plochami, rytmizovanými barevnými kontrasty, stále více jsou patrny malířovy sochařské základy. Slavíkův expresionismus má původ v Praze a nese existenciální zátěž, kterou si s sebou přinesl do Vídně (\"Sehnutý provazolezec\", 1987). Ve svobodných podmínkách nového domova a šťastném osobním vztahu se do obrazů vrací klid a vyvážená kompozice barevných tónů. Ústředním motivem Slavíkových obrazů se stala ženská figura. Tyto obrazy září ohnivými tóny červené a žluté, blankytnou modří a světlem, které těla ozařuje i oblévá a nadnáší jako voda. \n\nPo retrospektivní výstavě v Národní galerii roku 1991 vznikají další monumentální díla, kde malíř do nekonečna zkoumá možnosti barvy (\"Nepohoda I\", 1995). Kladení barev je pro malíře emocionální proces, vyjadřuje intenzitu, vážnost a velmi často též ironii. Mihotavé, chvějivé dotyky štětcem, těžké pasty, optické rastry, šrafování, lepení papírů slouží jako výrazové a stavební pomůcky svázané s malbou. \n\nSlavík se často navrací ke starším obrazům, které podrobuje urputným a většinou zničujícím zásahům. Primární je pro něj proces malby, nikoli výsledek. Jeho tvorba je stále úpornější, malíř nespekuluje se svými schopnostmi a nespoléhá se na dosažené. Podle malíře \"„nejsou dokončené obrazy, pouze obrazy odložené“\". Proto existují fotografie i několika postupných verzí jediného obrazu, v němž se figura propadá do prostoru a opět se z něj vynořuje. Mimo série studií hlav z druhé poloviny devadesátých let (\"Duňa\", \"Vally\", \"Zmatlík\", \"Evžen v růžích\", \"Úděs\", 1996–1997) se objevují stále častěji krajinné a čistě prostorové kompozice (\"Hlava\", 2005, \"Pohled z okna\" 2006). Obrazy posledních let pak jakoby ještě ostřeji zdůraznily malířův zápas s obrazem, soubojem mezi tématem - předmětem malby - a jeho pozadím, které nabývá stále většího významu. Reflexní barvy tematizují radost, záři a jas, torza ležících dívek se ztrácí v houštinách barev, ponechány přírodním procesům (\"Ležící dívka I-IV\", 2008).\n\nKresba provází Slavíkovu malířskou tvorbu periodicky a vždy souvisí se zájmem o nový problém a hledání nového řešení. Soubor velkých tužkových kreseb mužských hlav (\"Hlava\", 1968) byl vystaven v první Slavíkově výstavě ve Špálově galerii Jindřicha Chalupeckého v roce 1968, další série 12 barevných sítotiskových rastrů \"Řvoucího muže\" v další výstavě v roce 1970. Teprve kolem roku 1974 následuje kolekce geometrických, zcela nepředmětných kreseb, kde je figurálnost nahrazena autonomií linií a jejích svazků (\"Kresba\", 1974). Série figurálních kreseb z osmdesátých let, spíše obrysů a náznaků figur kreslených pastelem, často v kombinaci s jinými technikami, vznikla souběžně s malbami. \n\nSlavík navštěvoval ve Vídni téměř dvacet let kurzy kresby aktu. Vůbec se nestydí spolu s amatéry se znovu učit základům, aby mohl, a to z opravdové osobní nutnosti, vynalézat, přenášet minulost do současnosti, transformovat tradici do novosti. Tak vznikly série spontánních momentek i série ilustrací provazochodců pro francouzský časopis \"La Nouvelle Alternative\". (1990–1998). Kresby lidských hlav z osmdesátých let, často v nadživotní velikosti, jsou zredukované na několik charakteristik, či jsou obdobami figurálních forem. Z cesty do Toskánska, kterou podnikli Slavíkovi s manželi Binarovými, sestavili společný ilustrovaný deník (1986–1987). \n\n\n\nKolektivní výstavy – viz abART\n\n\n\n\n\n"}
{"id": "1285046", "url": "https://cs.wikipedia.org/wiki?curid=1285046", "title": "Seznam dílů seriálu Hunter × Hunter", "text": "Seznam dílů seriálu Hunter × Hunter\n\nSeznam dílů seriálu \"Hunter × Hunter\" může být:\n"}
{"id": "1285057", "url": "https://cs.wikipedia.org/wiki?curid=1285057", "title": "Čulpan Chamatovová", "text": "Čulpan Chamatovová\n\nČulpan Nailevna Chamatovová ( \"Чулпан Наильевна Хаматова\", \"Чулпан Наил кызы Хаматова\", * 1. října 1975 Kazaň) je ruská herečka tatarského původu.\nJejí jméno Čulpan znamená v tatarštině „Jitřenka“. Má mladšího bratra Šamila, který je také hercem. V dětství se věnovala krasobruslení, studovala matematiku a fyziku, později absolvovala Ruskou akademii divadelního umění a stala se členkou souboru moskevského divadla Sovremennik, hostovala také v MCHATu a Divadle národů. Na plátně debutovala v roce 1997 v ruském filmu \"Vremja tancora\", mezinárodní ohlas získala díky hlavní ženské roli v koprodukčním filmu Bachtijara Chudojnazarova \"Luna Papa\" (1999), získala cenu za nejlepší ženský herecký výkon na festivalu v Berďansku. Později se představila v německých filmech \"Tuvalu\" (režie Veit Helmer) a \"Good Bye, Lenin!\" (režie Wolfgang Becker) i v seriálu \"Místo činu\". V ruském životopisném televizním seriálu o Fjodoru Michajloviči Dostojevském hrála jeho první manželku Marii, výraznou roli ztvárnila také ve filmu o počátcích sovětské kosmonautiky \"Papírový voják\" (režie Alexej German). Na Mezinárodním festivale Divadlo v Plzni účinkovala v inscenaci Strindbergovy \"Slečny Julie\". \n\nV roce 2006 byla členkou poroty Benátského filmového festivalu, působí také v umělecké radě moskevského školního divadelního festivalu TERRITORIЯ. Založila dobročinnou organizaci \"Daruj život!\", účastnila se fotografického projektu \"V roli sebja\", byla jednou z osobností, které nesly olympijskou vlajku při zahájení Zimních olympijských her 2014 v Soči. V roce 2012 byla jmenována národní umělkyní, v roce 2014 obdržela Státní cenu. Také získala Řád přátelství, cenu Zlatá maska a dvě ceny TEFI, třikrát byla nominována na cenu Nika. V roce 2014 byla časopisem \"Ogoňok\" uvedena na čtrnáctém místě seznamu nejvlivnějších žen Ruska.\n\nPodle vlastních slov neumí tatarsky a v dětství konvertovala od islámu k pravoslavné církvi. Má dvě dcery s prvním manželem, hercem Ivanem Volkovem, a třetí dceru s režisérem Alexandrem Šejnem.\n\n\n"}
{"id": "1285058", "url": "https://cs.wikipedia.org/wiki?curid=1285058", "title": "Seznam dílů seriálu Angie Tribeca", "text": "Seznam dílů seriálu Angie Tribeca\n\nToto je seznam dílů seriálu \"Angie Tribeca\". Americký komediální televizní seriál \"Angie Tribeca\" měl premiéru 17. ledna 2016 na americké stanici TBS. Dne 9. května 2019 byl stanicí po čtyřech řadách zrušen.\n\n<onlyinclude></onlyinclude>\n\n"}
{"id": "1285064", "url": "https://cs.wikipedia.org/wiki?curid=1285064", "title": "Merlin (raketový motor)", "text": "Merlin (raketový motor)\n\nMerlin je rodina raketových motorů vyvinutých společností SpaceX pro použití na raketách Falcon 1, Falcon 9 a Falcon Heavy. Jako palivo používají směs kapalného kyslíku a RP-1 v otevřeném cyklu. Motor byl navrhnut pro opakované použití.\n\nVstřikovače v srdci Merlinu jsou čepového typu, které byly poprvé použity v programu Apollo pro lunární modul pro přistávací motor.\n\nPohonné hmoty jsou přiváděny prostřednictvím jednohřídelového dvourotorového turbočerpadla. Turbočerpadlo také poskytuje vysoký tlak pro hydraulické pohony, které pak recykluje do nízkého vstupního tlaku. To eliminuje potřebu samostatného hydraulického systému a znamená, že není možná ztráta řízení vektorování tahu v důsledku nedostatku hydraulické kapaliny.\n\nPočáteční verze Merlin 1A používala levný a nahraditelný materiál pro ablativně chlazenou trysku a produkoval tah o síle 340 kN. Merlin 1A letěl pouze dvakrát. Nejprve 24. Března 2006, kdy začal hořet a selhal kvůli úniku paliva krátce po startu a podruhé 21. března 2007, kdy pracoval úspěšně. V obou případech byl Merlin 1A namontován na první stupeň Falconu 1.\n\nTurbočerpadlo SpaceX mělo zcela nový design, navrhnutý firmou Barber-Nichols Inc. v roce 2002, která provedla všechny designové a inženýrské analýzy a konstrukci. Společnost dříve pracovala na turbočerpadle pro RS-88 (Bantam) a motoru Fastrac pro NASA. Turbočerpadlo Merlinu 1A  používalo unikátní hlavní hřídel vyrobený pomocí svařování třením se zakončením z materiálu Inconel 718 a hliníkovým integrálním oběžným kolem ve středu pro RP-1. Kryt turbočerpadla byl vyroben z odlitků s Inconelem na konci turbíny, hliníkovým středem a nerezovou ocelí 300 na konci LOX. Turbína pracovala až při 20 000 ot./min a celkem vážila 68 kg.\n\nMerlin 1B je modernizovanou verzí raketového motoru Merlin 1A. Na vylepšeních turbočerpadla pracoval Barber-Nichols, Inc. Byl určen pro raketu Falcon 1 a byl schopný produkovat tah až 380 kN na úrovni hladiny moře a 420 kN ve vakuu. Specifický impuls byl 261 sekund na úrovni moře a 303 ve vakuu. Výstupní výkon Merlinu 1B se oproti 1A zvýšil z 1500 kW na 1900 kW. Vylepšení turbíny bylo dosaženo přidáním dalších trysek a součástí vylepšení byla i větší oběžná kola pro RP-1 i LOX. Otáčky narostly na 22 000 ot./min a pracovalo se s vyšším tlakem. Hmotnost zůstala na 68 kg. Další změna se týkala přesunutí pyrofonického zapalování TEA-TEB do hořákového zapalovače.\n\nMotory měly být také použity na prvním stupni první verze Falconu 9, kde mělo být umístěno devět těchto motorů. Vlivem zkušeností z prvního letu Falconu 1 se SpaceX zaměřila na vývoj motoru Merlin 1C, který používal jiný způsob chlazení. Merlin 1B tak nikdy neletěl.\n\nMerlin 1C používá regenerativní chlazení trysky a spalovací komory. Turbočerpadlo je velice podobné tomu u Merlinu 1B, byly provedeny jen malé změny. Zážeh s plnou délkou trvání 170 sekund proběhl v listopadu 2007. Letěl při prvním úspěšném letu Falconu 1 v srpnu 2008 a bylo to poprvé, kdy soukromá raketa na kapalné palivo úspěšně dosáhla oběžné dráhy. Byl také použivaný na Falconu 9, na kterém poprvé letěl v červnu 2010.\n\nByly vyrobeny tři verze Merlinu 1C. Motor Merlin 1C pro Falcon 1 měl pohyblivou výfukovou soustavu turbočerpadla, která byla použita pro ovládání otáčení. Merlin 1C pro první stupeň Falconu 9 byl téměř identický, ale soustava výfuku turbočerpadla nebyla pohyblivá. Třetí varianta byla vakuová a byla určena pro druhý stupeň Falconu 9. Od varianty na prvním stupni se lišila tím, že měla větší trysku optimalizovanou pro použití ve vakuu a možnost snížení výkonu až na 60 %.\n\nV konfiguraci pro Falcon 1 měl Merlin 1C tah u hladiny moře 350 kN, ve vakuu 400 kN a specifický impuls ve vakuu byl 304 sekund. V této konfiguraci spotřeboval motor 140 kg pohonných látek za sekundu. Testy byly prováděny s jedním motorem a motor v pořádku běžel v součtu celkem 27 minut, což se rovná deseti kompletním letům Falconu 1. Komora motoru je chlazena regenerativně pomocí petroleje, který má průtok 45 kg za sekundu a je schopen absorbovat 10 MW tepelné energie.\n\nMerlin 1 C byl poprvé použit při neúspěšném třetím letu Falconu 1. V diskuzi k selhání Elon Musk poznamenal, že „let prvního stupně s novým motorem Merlin 1C, který bude použit na Falconu 9, vypadal na obraze dobře.“ Merlin 1C byl také použit při úspěšném čtvrtém letu Falconu 1 28. září 2008.\n\nDne 7. října 2012 Merlin 1C (motor č. 1) při letu CRS-1 v čase  T+00:01:20 postihlo selhání při maximálním dynamickém namáhání rakety. SpaceX po vnitřním vyšetřování zjistila, že motor byl vypnut po náhlé ztrátě tlaku, a byla zničena pouze aerodynamická skořepina, ze které pocházely trosky, které byly vidět na videu. Motor neexplodoval, protože pozemní středisko z motoru přijímalo data po celou dobu letu. Primární náklad nebyl touto závadou ohrožen, raketa pokračovala se zbývajícími osmi motory s upravenou trajektorií, ale sekundární náklad se nepodařilo umístit na oběžnou dráhu z důvodů bezpečnostních protokolů, aby se zabránilo kolizi s ISS. \n\nSpaceX plánoval vyvinout verzi s tahem 560 kN, která by byla použita na Falconu 9 v1.1 a Falconu 1e. Nakonec byl vývoj zrušen ve prospěch motoru Merlin 1D.\n\nV tiskové zprávě z 10. března 2009 SpaceX oznámila úspěšné testy motoru Merlin určeného pro provoz ve vakuu. Merlin upraveny pro provoz ve vakuu má větší výfukové části a větší expanzní trysku pro maximalizaci účinnosti motoru ve vakuu. Jeho spalovací komora je chlazena vyzařováním tepla. Motor poskytuje ve vakuu tah 411 kN a specifický impuls 342 sekund. První vyrobený Merlin 1C vakuum podstoupil zážeh v plné délce 329 sekund a byl připevněný na druhý stupeň Falconu 9. K testu došlo 2. ledna 2010. Tento stupeň byl potom použit při prvním letu Falconu 9 v1.0, který letěl 4. června 2010. Při práci na plný výkon je Merlin 1C vakuum nejúčinější americký uhlovodíkový raketový motor.\n\nNeplánovaný test upraveného Merlinu vakuum byl proveden v prosinci 2010. Krátce před druhým letem Falconu 9 se objevili dvě trhliny na trysce motoru. Technickým řešením bylo odříznout spodní 1,2 metru dlouhou část trysky a startovat o dva dny později, protože výkon, který plyne z delší trysky, nebyl třeba pro splnění mise.\n\nMerlin 1D byl vyvinut společností  SpaceX v letech 2011 až 2012 a poprvé letěl v roce 2013. Původní tah na úrovni hladiny moře měl být 620 kN, v roce 2011 se ukázalo, že tah ve vakuu je 690 kN, specifický impuls ve vakuu je 310 sekund, expanzní poměr se zvýšil na 16 a tlak v komoře v „sweet spot“ je 9,7 MPa. Nově má motor schopnost snížit tah na 70 %. později byla hodnota upřesněna na 40 % plného tahu.\n\nKdyž bylo v červnu 2012 dokončeno testování, tak SpaceX uvedla, že motor dokončil testovací zážehy o délce trvání odpovídající délce mise (185 sekund) s tahem 650 kN, čímž poměr tahu ku hmotnosti přesáhl hodnotu 150. V listopadu 2012 webová stránka Merlinu uváděla u motoru tah u moře 650 kN, ve vakuu 720 kN, specifický impuls u moře 282 s a ve vakuu 311 sekund. Merlin se tak stal motorem poháněným petrolejem s otevřeným cyklem, který má největší specifický impuls. 20. března 2013 SpaceX oznámila, že Merlin 1D motor dosáhl letové kvalifikace. V červnu 2013 byl poprvé použit na prvním stupni Falconu 9 v1.1.\n\nVakuová verze Merlinu 1D byla vyvinuta pro druhé stupně Falconu 9 v1.1 a Falconu Heavy.\n\nNa konci roku 2012, Elon Musk tweetoval fotku Merlinu 1D vakuum zavěšeného na zkušebním stojanu a prohlásil: „Teď testujeme náš nejmodernější motor Merlin 1D vakuum s tahem 80 tun.“ V současné době je oficiální produktové stránce SpaceX tak Merlinu vakuum uváděn na 934 kN a specifický impuls na 348 s. Zvýšení je důsledkem většího expanzního poměru, který je ve vakuu 165:1.\n\nPodle uživatelské příručky SpaceX může Merlin 1D vakuum snížit tah až na 39 % maximálního výkonu, nebo na 360 kN.\n\nMerlin 1D+ je vylepšená verze Merlinu 1D. V listopadu 2013, během společné telekonference SES a SpaceX týkající se vynesení SES-8, Elon Musk uvedl, že motor byl skutečně na 85 % svého potenciálu, a očekával, že tah na hladině moře se zvýší na 730 kNa. V červnu 2015 Tom Mueller odpověděl na otázku o poměru tahu ku hmotnosti motoru Merlin 1D+. Uvedl, že Merlin 1D+ má hmotnost 470 kg včetně axiálních pohonů a že aktuální tah ve vakuu je 723 kN a vylepšený tah ve vakuu by mohl být 825 kN při stejné váze. Tyto údaje poskytují aktuální poměr tahu ku hmotnosti  ≈158 a s vylepšením až ≈180. Vylepšené motory jsou nyní s několika dalšími změnami používány na Falconu 9 v1.1 FT, který byl poprvé použit při dvacátém letu Falconu 9.\n\nV květnu 2016 SpaceX oznámila, že plánuje další zvýšení výkonu Merlinu 1D+ na 914 kN ve vakuu a 845 kN na hladině moře. Podle SpaceX se tím zvýší nosnost Falconu 9 na LEO na 22 tun v případě, že se nebude zachraňovat první stupeň. Tato verze Falconu je známá jako Falcon 9 Block 5. SpaceX také poznamenala, že na rozdíl od předchozího Falconu 9 v1.1 FT je nárůst výkonu pouze v důsledku zvýšení tahu motorů.\n\nSpaceX používá redundantní systém letových počítačů. Systém používá tři počítače v každé procesorové jednotce, kdy každý neustále kontroluje ostatní, aby se vytvořil systém odolný proti chybám. Jedna procesorová jednotka je u každého z deseti motorů Merlin (devět na prvním stupni, jeden na druhém stupni) použitých na Falconu 9.\n\nTurbočerpadla na LOX a RP-1 používaná u motorů Merlin 1 A až 1C byla navržena a vyvinuta Barber-Nichols.\n\nV srpnu 2011 vyráběla SpaceX motory Merlin rychlostí osm za měsíc a plánovala zvýšení produkce až na 33 motorů měsíčně (nebo 400 ročně).\nV září 2013 se celkový výrobní prostor SpaceX zvýšil na téměř 93 000 m² a továrna byla nakonfigurována tak, aby se dosáhlo maximální výrobní rychlosti čtyřiceti raketových jader za rok, k tomu dostačuje původně avizovaných 400 motorů ročně. V říjnu 2014 SpaceX uvedla, že vyrobila stý Merlin 1D a že motory vyrábí rychlostí 4 za týden a brzy chce týdně vyrábět 5 motorů.\n\nn.\n\nV únoru 2016 SpaceX uvedla, že bude muset vyrábět stovky motorů ročně, aby bylo možné vyrábět 30 raketových jader ročně.\n\n"}
{"id": "1285067", "url": "https://cs.wikipedia.org/wiki?curid=1285067", "title": "Alexandr Grebeňuk", "text": "Alexandr Grebeňuk\n\nAlexandr Grebeňuk (rusky Александр Васильевич Гребенюк) (* 22. května 1951) je bývalý sovětský atlet, mistr Evropy v desetiboji z roku 1978.\n\nV roce 1976 startoval na olympiádě v Montrealu, kde v soutěži desetibojařů obsadil deváté místo. O dva roky později se v Praze stal mistrem Evropy v desetiboji. Jeho osobní rekord 8400 bodů pochází z roku 1977, tehdy znamenal nejlepší světový výkon v daném roce.\n\n"}
{"id": "1285068", "url": "https://cs.wikipedia.org/wiki?curid=1285068", "title": "Gastrofyzika", "text": "Gastrofyzika\n\nGastrofyzika je obor, který se zabývá převážně vlastnostmi potravin, jejich výběrem, přípravou, kombinací apod., jakož i jejich vlivem na živé organizmy. U gastromechaniky se pak sledují ještě mechanické vlastnosti kloubů, kostí, svalů i jiných tkání a jak na ně lze pomocí potravin cíleně působit. Tento termín byl poprvé použit v roce 2015 Otou Reissem. Ten tvrdí, že tyto nové obory lépe vystihují účinky potravin a stravování na organizmus. \n"}
{"id": "1285069", "url": "https://cs.wikipedia.org/wiki?curid=1285069", "title": "Ross Butler", "text": "Ross Butler\n\nRoss Butler (* 17. května 1990, Singapur) je americký herec. Nejvíce se proslavil rolemi v seriálu \"Tajný život K.C.\" a filmech \"Film mých snů 2\" a \"Perfect High\". V roce 2017 si zahrál v seriálech \"Riverdale\" a \"13 Reasons Why\".\n\nButler se narodil v Singapuru. Jeho matka pochází z Malajsie. Byl vychován matkou v Fairfax ve Virginii. Navštěvoval střední školu Langley High School a poté začal studovat na univerzitě v Ohio State University, ale po jednom roce ji opustil . Poté co opustil školu věnoval se modelingu a práci Dj. Ve 20 letech se přestěhoval do Kalifornii a o rok později začal navštěvovat hodiny herectví.\n\n \n"}
{"id": "1285071", "url": "https://cs.wikipedia.org/wiki?curid=1285071", "title": "Werner von Moltke", "text": "Werner von Moltke\n\nWerner von Moltke (24. května 1936, Mühlhausen – 29. července 2019) byl západoněmecký atlet, mistr Evropy v desetiboji z roku 1966.\n\nSpecializoval se na desetiboj – na mistrovství Evropy v Bělehradu v roce 1962 skončil druhý, na následujícím evropském šampionátu v Budapešti o čtyři roky později zvítězil. Po skončení sportovní kariéry působil jako funkcionář německého atletického svazu.\n\n"}
{"id": "1285074", "url": "https://cs.wikipedia.org/wiki?curid=1285074", "title": "Sarah Habel", "text": "Sarah Habel\n\nSarah Evelyn Habel (* 30. července 1982, Michigan, Spojené státy americké) je americká herečka, která se proslavila rolemi v seriálech \"Život pod cenou\" a \"Riverdale\".\n\nHabel se narodila v Michiganu a navštěvovala Michiganskou státní univerzitu, kde získal bakalářský titul.\n\nPo získání titulu se začala věnovat divadlu v Londýně a v New Yorku. Vystupovala s dětským divadlem Wild Swan. Ve filmu se poprvé objevila po boku Ellen Page ve filmu \"Vyfič!\". V roce 2012 získala jednu z hlavních rolí v seriálu stanice MTV \"Život pod cenou.\" V roce 2017 si zahrála vedlejší roli v seriálu \"Riverdale\".\n"}
{"id": "1285075", "url": "https://cs.wikipedia.org/wiki?curid=1285075", "title": "Bo Ericson", "text": "Bo Ericson\n\nBo Ericson (28. ledna 1919, Göteborg – 14. února 1970, Karlstad) byl švédský atlet, jehož specializací byl hod kladivem, mistr Evropy z roku 1946.\n\nNa prvním poválečném mistrovství Evropy v roce 1946 zvítězil v hodu kladivem. V následující sezóně si vytvořil svůj nejlepší výkon v této disciplíně 57,19 m. V roce 1948 obsadil šesté místo v olympijské soutěži kladivářů v Londýně.\n\n"}
{"id": "1285081", "url": "https://cs.wikipedia.org/wiki?curid=1285081", "title": "The Rise of Chaos", "text": "The Rise of Chaos\n\nV rámci oslavy vydání alba Accept vystoupili na německém festivalu Wacken Open Air a jejich koncert se skládal ze tří částí. V té první odehráli svůj setlist s novými a starými písničkami, ve druhé vystoupil pouze Wolf Hoffmann, který odehrál písně ze své sólové desky \"Headbangers Symphony\" spolu s Českým národním symfonickým orchestrem a v poslední části vystoupili s orchestrem také Accept.\n\nDesce se dostalo kladného přijetí hudebními kritiky; v celkovém hodnocení magazínu Spark se umístila jako třetí nejlepší v měsíci srpen s celkovým počtem 4,34 bodů ze 6. Redaktor časopisu David Havlena ve své recenzi popsal Accept jako „metalové AC/DC“ a uvedl, že \"The Rise of Chaos\" řadí společně s albem \"Blood of the Nations\" (2010) k tomu nejlepšímu, co Accept ve své nové sestavě vydali. Laura Vezer z hudebního serveru Metal Wani uvedla, že album obsahuje „silné riffy, rytmické refrény a zároveň klasické postupy“. V první desítce hitparád se \"The Rise of Chaos\" umístilo v německém žebříčku Media Control Charts, ve švýcarské Schweizer Hitparade, ve Finsku, v Česku dle hodnocení IFPI a ve Švédsku v hitparádě Sverigetopplistan.\n\n\n\n"}
{"id": "1285082", "url": "https://cs.wikipedia.org/wiki?curid=1285082", "title": "Kostel Božského srdce Páně (Malý Beranov)", "text": "Kostel Božského srdce Páně (Malý Beranov)\n\nKostel Božského Srdce Páně je filiální kostel římskokatolické farnosti u kostela svatého Jakuba v Jihlavě. Stojí v centru obce Malý Beranov. Jde o novodobou stavbu jednolodního chrámu budovanou mezi lety 1938 a 1939.\n\nO kostele v Malém Beranově se poprvé začalo uvažovat na počátku 30. let 20. století, kdy občané požadovali stavbu větší kaple, tehdejší katecheta navrhnul občanstvu, že si lze vytknout cíl vybudovat mateřskou školu či větší kapli. Občané se rozhodli z důvodu existence mateřské školy v blízké obci o stavbě chrámu. Dne 14. března 1933 byla založena \"Kostelní Jednota Božského Srdce Páně v Malém Beranově\", prvním představitelem byl právě katecheta Jarolímek, který posléze odešel do Strahovského kláštera a i tam získával podporu pro stavbu nového chrámu.\n\nPrvní návrhy kostela vypracoval v roce 1933 Břetislav Štorm, kostel měl dle jeho návrhu dvě kostelní lodě a věž při pravé straně budovy. Další návrhy pak vytvořili Alois Janáček a Jaroslav Čermák. Jaroslav Čermák po rozhovoru s katechetou Jarolímkem o možné nové budově chrámu v Malém Beranově slíbil, že návrh kostelní budovy vypracuje zdarma. Tak se stalo a v obci byl strahovským klášterem zakoupen pozemek, sbírka na kostel dosáhla celkové výše 112 tisíc korun a 6. června 1937 byl položen základní kámen.\n\nV dubnu 1938 začal třebíčský stavitel Josef Máca stavět kostel, který byl dokončen v říjnu 1939. Kostel pak byl hned 8. října téhož roku vysvěcen, v listopadu pak ještě chybělo některé vnitřní vybavení, jako např. zpovědnice, lavice, varhany, zvony, křížová cesta, sochy a další výzdoba.\n\nPlánovaná budova fary již nebyla před započetím druhé světové války postavena, stejně tak nebyla založena nová farnost v Malém Beranově. Přesto však do kostela byly pořízeny lavice a křížová cesta. V roce 1948 pak byla zrušena Kostelní jednota a pozemky a další majetky jednoty propadly státu a kostel včetně parcel byl převeden do správy farního úřadu. Existovaly také plány na zboření kostela, ten však zbořen nebyl a byl v letech komunistické vlády místními farníky udržován.\n\nV devadesátých letech byl kostel rekonstruován, byla opravena střecha a elektroinstalace, na konci devadesátých let byla zakoupena a instalována zpovědnice, v roce 2003 byly zakoupeny varhany a v roce 2007 byly pořízeny, vysvěceny a zavěšeny zvony zasvěcené svatému Jáchymovi a svaté Anně. Na zvony velkým dílem přispěl farář Metoděj Kozubík a místní farníci.\n\n\n"}
{"id": "1285085", "url": "https://cs.wikipedia.org/wiki?curid=1285085", "title": "Christopher Williams", "text": "Christopher Williams\n\nJméno Christopher Williams nosí více významných osobností:\n\n\n\n"}
{"id": "1285087", "url": "https://cs.wikipedia.org/wiki?curid=1285087", "title": "Ladislav Valníček", "text": "Ladislav Valníček\n\nLadislav Valníček (9. února 1921 Brno – 20. září 1987 Litoměřice) byl československý příslušník 311. československé bombardovací perutě Royal Air Force.\n\nRodina Ladislava Valníčka pocházela z Litoměřic. Narodil se v Brně jen proto, že zde jeho matka byla na návštěvě u příbuzných. Vyrůstal v Litoměřicích a poté vystudoval průmyslovou školu v Praze. V roce 1938 byl v Litoměřicích napaden skupinou německých Hitlerjugend, proto hned po záčátku druhé světové války vstoupil do odboje a odešel přes Maďarsko, Jugoslávii, Turecko a další země do Francie, kde vstoupil do pěší jednotky, v niž setrval první rok druhé světové války. V roce 1941 vstoupil do Royal Air Force, kde se stal příslušníkem 311. československé bombardovací perutě ve funkci palubního střelce. V letech 1943 a 1944 se účastnil 24 operačních letů.\n\nPo válce se vrátil do Litoměřic, kde pracoval v tchánově firmě. V roce 1950 byl ve vykonstruovaném procesu komunistickým režimem obviněn a odsouzen k šesti letům vězení za nenahlášení emigrace Josefa Šnajdra, jednoho z velitelů 311. československé bombardovací perutě. Trest si odpykal v Jáchymově. Po propuštění mu bylo umožněno pracovat jen v dělnických profesích, kde po několika srdečních příhodách dostal častečný invalidní důchod. V roce 1970 byl rehabilitován a zproštěn viny. Zbytek života žil v Litoměřicích, kde v zapomnění zemřel 20. září 1987. Pohřben byl na litoměřickém hřbitově do neoznačeného hrobu, který byl znovu objeven v roce 2013 a doplněn pamětní deskou. V roce 1991 byl in memoriam povýšen do hodnosti podplukovníka letectva.\n\nZa svoji bojovou činnost získal několik vyznamenání. \n\n"}
{"id": "1285088", "url": "https://cs.wikipedia.org/wiki?curid=1285088", "title": "Christopher Williams (velšský malíř)", "text": "Christopher Williams (velšský malíř)\n\nChristopher Williams (7. ledna 1873 – 19. července 1934) byl velšský malíř.\n\nNarodil se v jihovelšské obci Maesteg jako jediný syn Evana a Mary Williamsových. Jeho rodiče chtěli, aby byl lékařem. Sám však chtěl být malířem. Nejprve navštěvoval kurzy ve městě Neath a následně získal stipendium ke studiu na Royal College of Art v londýnském obvodu South Kensington. V roce 1904 se oženil s Emily Appleyard a následně procestoval řadu zemí, včetně Itálie, Španělska a Maroka. Zabýval se převážně malováním portrétů, ale také alegorických obrazů. Roku 1911 byl pověřen, aby udělal portrét Eduarda VIII. při jeho investituře (Princ z Walesu) na hradě Caernarfon. Zemřel v Londýně ve věku 61 let.\n"}
{"id": "1285092", "url": "https://cs.wikipedia.org/wiki?curid=1285092", "title": "Christopher Williams (fotograf)", "text": "Christopher Williams (fotograf)\n\nChristopher Williams (* 1956) je americký fotograf. Zabývá se konceptuálním uměním. Mezi jeho díla patří například série na první pohled identických fotografií, na kterých byl automobil Renault Dauphine z roku 1964 překlopený na bok. Každý snímek byl vyfotografován z neznatelně jiného úhlu. Mezi jeho pedagogy patřili John Baldessari, Michael Asher a Douglas Huebler. K roku 2013 žil v Düsseldorfu. Zde již od roku 2008 přednášel na Kunstakademie Düsseldorf.\n"}
{"id": "1285093", "url": "https://cs.wikipedia.org/wiki?curid=1285093", "title": "Carbonara", "text": "Carbonara\n\nCarbonara je způsob úpravy těstovin pocházející z italské kuchyně, rozšířený především v Římě a okolí. Nejčastěji se vaří ze špaget (\"spaghetti alla carbonara\") nebo jejich verze z kraje Lazio, zvané bucatini, mohou se však použít i jiné druhy těstovin (\"pasta alla carbonara\").\n\nTěstoviny se v osolené vodě uvaří al dente. Mezitím se na olivovém oleji opeče nadrobno nakrájená uzenina guanciale nebo pancetta (může se nahradit uzeným bůčkem), čerstvá vejce se rozkvedlají (někdy se používá pouze žloutek) a vše se smíchá dohromady. Vajíčka se mají pouze prohřát od teplých těstovin tak, aby vytvořila hmotu jemně krémové konzistence: není žádoucí je dále tepelně upravovat, aby se nesrazila jako smažená vajíčka. Špagety obalené vajíčky s kousky slaniny se stočí do hnízdečka a servírují na talíř, kde se posypou strouhaným sýrem pecorino (případně parmezánem) a čerstvě mletým černým pepřem.\n\nVýraz „alla carbonara“ znamená doslova „po uhlířsku“. Není jisté, zda se jídlo jmenuje podle výrobců dřevěného uhlí nebo podle tajného spolku karbonářů bojujícího za sjednocení Itálie, každopádně kombinace vajec, slaniny a těstovin je praktická pro muže trávící hodně času mimo domov (romantickou verzi o těstovinách carbonara jako pokrmu vlastenců na počátku 19. století podává Luigi Magni v hraném filmu \"La Carbonara\" z roku 1999). První zmínka pochází z roku 1837 od neapolského spisovatele Ippolita Cavalcantiho. Ačkoli je recept spojován s Římem, kde se také nachází populární restaurace \"La Carbonara\", Ada Boni se o něm v knize \"La Cucina Romana\", vydané roku 1930, vůbec nezmiňuje. Národním jídlem se stal až na konci druhé světové války, kdy jedněmi z mála dostupných potravin byla vejce doma chovaných slepic a slanina z přídělů amerických vojáků. Jídlo se díky své jednoduchosti a rychlé přípravě rozšířilo do světa a řada národních kuchyní si základní způsob různě upravila: může se přidat smetana, bešamelová omáčka, cibule, česnek, brokolice nebo houby, další variantou je \"carbonara di mare\", v níž se pancetta nahrazuje mořskými plody.\n\n"}
{"id": "1285102", "url": "https://cs.wikipedia.org/wiki?curid=1285102", "title": "Torquemada (Hugo)", "text": "Torquemada (Hugo)\n\nTorquemada je romantická antiklerikální divadelní hra francouzského prozaika, dramatika a básníka Victora Huga. Námětem hry je španělská inkvizice a její náboženský fanatismus ztělesněný velkým inkvizitorem Tomásem de Torquemadou. Hugo přistoupil k napsání hry po dlouhém studiu historických pramenů a dokončil jí v červnu roku 1869 v exilu na ostrově Guernsey. Díky zákazu mohl Hugo hru vydat až roku 1882.\n\nVydání hry způsobilo velký rozruch a výrazně protichůdnou a velmi ostrou diskuzi. Katolická církev proti hře silně protestovala jako proti pomluvě papežství a španělské monarchie a o Hugovi hovořili jako o odpadlíkovi a sprosťákovi. Demokratický tisk naopak považoval tuto hru za vrchol Hugova dramatického díla s formálně dokonalým veršem a se skvělým vystižením psychologie náboženského fanatismu. Hugovo pojetí grotesknosti a protikladů vyznívá v této hře mimořádně hrůzně. Obrovité a úděsné symboly monarchie a katolické církve se dostávají ve hře do kontrastu s postavami mladých milenců, kteří představují čisté, přirozené lidství. Samotný Torquemada, představující až ďábelské zlo, je konfrontován se svatým Františkem z Pauly, který se k věřícím chová s láskou a pochopením.\n\nPro svůj antiklerikalismus nebyla hra na francouzských jevištích dlouho uváděna i ve dvacátém století.\n\nHra se odehrává koncem 15. století ve Španělsku za vlády Ferdinanda Aragonského a Isabely Kastilské. Fanatický dominikánský mnich Torquemada, jehož cílem je spasit lidi tím, že je bude upalovat na hranici, je jako kacíř odsouzen k smrti a pohřben za živa v kobce. Dvojice mladých nevinných milenců, don Sancho de Salinas a doňa Rosa de Orthez. jej náhodou zachrání, když se jim podaří pomocí železného kříže, který Sancho vytrhne z blízkého hrobu, odvalit kámen zakrývající vchod do kobky.\n\nTorquemada odejde do Říma a u bezbožného a cynického papeže Alexandra VI. Borgii dosáhne zrušení církevního rozsudku a získá od něj příkaz, aby se vrátil do Španělska a docílil tam vyhnání Židů. Díky lhostejností španělshého královského páru dosáhne Torquemada toho, že se stane velkým inkvizitorem a pod jeho vedením dochází k hrůzným inkvizičním procesům.\n\nMezitím se král Ferdinand zamiluje do doni Rosy a chce oba milence rozdělit. Oba proto hledají úkryt u Torquemady, kterého zachránili před smrtí. Když mu vypráví, jak vypáčili křížem kamenné víko jeho hrobky, je Torquemada zděšen tímto podle něho neuvěřitelným rouháním a předá je inkvizičnímu soudu, kde je čeká rozsudek smrti upálením.\n\n"}
{"id": "1285103", "url": "https://cs.wikipedia.org/wiki?curid=1285103", "title": "Miloš Kratochvíl", "text": "Miloš Kratochvíl\n\nJméno Miloš Kratochvíl nosí více osob:\n\n\n"}
{"id": "1285107", "url": "https://cs.wikipedia.org/wiki?curid=1285107", "title": "Mikkel Hansen", "text": "Mikkel Hansen\n\nMikkel Hansen (* 22. října 1987 Helsingør) je dánský házenkář, hrající na postu levé spojky za francouzský klub Paris Saint-Germain Handball. Mezinárodní házenkářská federace ho vyhlásila nejlepším světovým hráčem v letech 2011, 2015 a 2018. Dánským házenkářským reprezentantem byl i jeho otec Flemming Hansen.\n\nV roce 2007 vyhrál dánskou ligu s klubem GOG Svendborg TGI. Pak přestoupil do FC Barcelona, jemuž pomohl vyhrát Copa del Rey de Balonmano 2009 a 2010 a postoupit do finále Ligy mistrů 2010. Dalším působištěm byl Albertslund Glostrup Kodaň, kde získal ligový titul 2011 a 2012. S PSG vyhrál francouzskou nejvyšší soutěž LNH Division 1 v letech 2013, 2015 a 2016 a hrál semifinále Ligy mistrů 2016. V letech 2012 a 2016 byl nejlepším střelcem Ligy mistrů (jeho 121 branek v sezóně 2015/16 je historickým rekordem LM) a v letech 2015 a 2016 nejlepším střelcem francouzské ligy.\n\nS dánskou reprezentací hrál na třech olympiádách: v roce 2008 byl sedmý, v roce 2012 šestý a v roce 2016 získal zlatou medaili. Také vyhrál mistrovství Evropy v házené mužů 2012 a na mistrovství Evropy v házené mužů 2014 byl druhý, z mistrovství světa v házené mužů 2011 a mistrovství světa v házené mužů 2013 má stříbro, na mistrovství světa v házené mužů 2015 byl pátý. V roce 2019 pomohl Dánům k premiérovému titulu mistrů světa, když byl nejlepším střelcem (72 branek) a nejužitečnějším hráčem šampionátu. Stal se také s 68 brankami nejlepším střelcem MS 2011 a byl vyhlášen nejužitečnějším hráčem MS 2013 a olympijského turnaje 2016.\n\n"}
{"id": "1285111", "url": "https://cs.wikipedia.org/wiki?curid=1285111", "title": "Bedřich Břeh", "text": "Bedřich Břeh\n\nBedřich Břeh (* 14. března 1942 Kladno) je bývalý český fotbalový záložník.\n\nV československé lize hrál za SONP Kladno, aniž by skóroval. Během základní vojenské služby nastupoval za Duklu Slaný.\n\n\n"}
{"id": "1285116", "url": "https://cs.wikipedia.org/wiki?curid=1285116", "title": "Taj", "text": "Taj\n\nSlovo taj či Taj má více významů:\n\n\n\n"}
{"id": "1285117", "url": "https://cs.wikipedia.org/wiki?curid=1285117", "title": "Za naši svobodu! (Vojtěch Preissig)", "text": "Za naši svobodu! (Vojtěch Preissig)\n\n„Za naši svobodu! Ku předu s československou armádou!“ je kresba Vojtěcha Preissiga z let 1917-1918, která byla užita jako motiv pro agitační tisk za první světové války. Je uložena v Památníku národního písemnictví v Praze (inv. č. 9/68-484, 1917-1918).\n\nKresba vojáka vystupujícího ze zákopů byla použita jako jeden z motivů cyklu agitačních plakátů a pohlednic, vyzývajících krajany ve Spojených státech k zapojení do československých legií. Konkrétně tato kresba posloužila jako podklad pro pohlednici \"„Za naši svobodu! Ku předu s československou armádou!“\" z roku 1918. Oproti kresbě, na které je vidět prapor s dvojocasým lvem, byl na pohlednici s týmž motivem použit prapor se čtyřmi hvězdami, navržený Preissigem při příležitosti mobilizace Čechů a Slováků žijících v USA.\n\nPressigovy oceňované práce na poli agitačních odbojových tisků byly vytvořeny technikou linorytu a byl to právě Preissig, kdo objevil možnost masového použití linorytu pro tehdejší Ameriku. První propagandistické plakáty pro České národní sdružení vznikly na podzim 1916, po vstupu USA do války se začal Preissig intenzivně angažovat v zahraničním odboji a usiloval dokonce o vstup do československého vojska ve Francii. V tiskařské dílně v New Yorku společně se svým žákem Frederickem Trenchem Chapmanem vytvořil zřejmě vůbec první náborové plakáty do armády a stal se zároveň jedním z předních iniciátorů náboru Čechů a Slováků žijících v USA.\n\nPreissigovy a Chapmanovy agitační a náborové plakáty sklidily mezinárodní úspěch a byly už v době první světové války zakoupeny do mnoha prestižních institucionálních sbírek, po válce pak jimi byl Preissig zastoupen na všech oslavných výstavách s legionářskou tematikou včetně rozsáhlé přehlídky \"Náš odboj\" v Obecním domě v roce 1919. Právě úspěch plakátů motivoval vznik série 16 pohlednic doplněné o nové motivy a tištěné vzhledem k vysokému nákladu průmyslovým ofsetem. \n\n"}
{"id": "1285119", "url": "https://cs.wikipedia.org/wiki?curid=1285119", "title": "Vladimir Jumin", "text": "Vladimir Jumin\n\nVladimir Sergejevič Jumin ( ; 18. prosince 1951 Omsk, Sovětský svaz – 4. března 2016 Kaspijsk, Rusko) byl sovětský zápasník, volnostylař. V roce 1976 vybojoval zlato na olympijských hrách. V roce 1974, 1977, 1978 a 1979 vybojoval zlato, v roce 1975 stříbro a v roce 1973 bronz na mistrovství světa. Na mistrovství Evropy vybojoval zlato v roce 1975, 1976 a 1977. Po ukončení aktivní sportovní kariéry se věnoval trenérské práci. Byl trenérem turecké reprezentace. V roce 2009 byl uveden do mezinárodní síně slávy FILA.\n\n Profil na sports-reference.com\n"}
{"id": "1285120", "url": "https://cs.wikipedia.org/wiki?curid=1285120", "title": "Lochlyn Munro", "text": "Lochlyn Munro\n\nRichard Laughlain „Lochlyn“ Munro (* 12. února 1966, Lac La Hache, Britská Kolumbie, Kanada) je kanadský herec. Proslavil se rolemi ve filmech jako \"Noc v Roxbury\", \"Scary Movie\", \"Někdo to rád blond\" a \"Freddy vs. Jason\". Během let 1999–2000 hrál Jacka Sheridana v nadpřirozeném dramatu \"Čarodějky\". Je kreditován za více než 200 rolí v televizních dramatech a filmech.\n\nMunro se narodil v Lac La Hache v Britské Kolumbii a s herectvím začal po vážné nehodě, která ukončila jeho sen o hrání hokeje profesionálně. Během hraní za různé kluby po okolí Vancouveru, studoval drama a improvizaci. Získal role v různých amerických projektech \"21 Jump Street\" (1987 a Wiseguy (1987). Zahrál si ve dvou Moment of Truth filmech: Stand Against Fear a Abduction of Innocence. Získal roli Jacka Sheridana v seriálu \"Čarodějky\". Jako cestovatel v čase se objevil ve stém díle seriálu Andromeda. Je kreditován za více než 200 rolí v televizních dramatech a filmech.\n"}
{"id": "1285121", "url": "https://cs.wikipedia.org/wiki?curid=1285121", "title": "Mirákl (tanec)", "text": "Mirákl (tanec)\n\nMirákl je česká taneční skupina, úřadující mistr světa dětského moderního tance. Na kontě má 46 titulů Mistr České republiky. \n\nMirákl založila roku 1995 Andrea Burešová Klugová jako taneční skupinu při Hornickém domu kultury a techniky v Sokolově. V roce 2010 vznikla pobočka při ZUŠ v Ostrově. Dnes má soubor 150 členů v šesti věkových kategoriích a pravidelně reprezentuje Českou republiku na zahraničních soutěžích (Norsko, Kanada, Gibraltar, Polsko, Německo). Tvoří ho děti a mládež tancující moderní scénický tanec, jazz dance, show dance, balet nebo dancehall. \n\n3. místo (Pod křídly andělů, formace, dětská věková kategorie, modern dance)\n\n1. místo (N.O.H.Y., formace, dětská věková kategorie, modern dance) \n\n1. místo (Wintonovy vlaky, formace, dětská věková kategorie, modern dance)\n\n2. místo (N.O.H.Y., malá skupina, dětská věková kategorie, modern dance) \n\n5. místo (H.A.T. jazz, formace, dětská věková kategorie, jazz dance) \n\n6. místo (Feel, touch, sence, Karolína Kunzová, sóla,dětská věková kategorie, modern dance) \n\n8. místo (ROCK Girls, malá skupina, dětská věková kategorie, jazz dance) \n\n14. místo (Marta Šafářová, sóla, dětská věková kategorie, modern dance) \n\n1. místo (Hej na husy, mini kids, show dance) \n\n4. místo (modern formace) \n\n6. místo (jazz formace) \n\n2. místo (malá skupina, modern dance) \n\n4. místo (formace, moderní dance)\n\n\"Snažíme se v každém jednom tanečníkovi probudit lásku k pohybu a tanci tak, aby se pro něj tanec stal vášní a životní láskou.\" (Andrea Burešová Klugová) \n\n\n"}
{"id": "1285122", "url": "https://cs.wikipedia.org/wiki?curid=1285122", "title": "Elefantina", "text": "Elefantina\n\nElefantina (také \"Elephantine\" nebo \"Džazírat Asuán\") je říční ostrov na Nilu v egyptském městě Asuán. Měří 1200 metrů na délku a 400 metrů na šířku a stejně jako sousední ostrovy Seheil a Kitchenerův ostrov je významným archeologickým nalezištěm, chráněným jako součást světového dědictví společně s dalšími monumenty pod společnou položkou „Núbijské památky od Abú Simbelem po Philae“. Nachází se na něm muzeum, hotel společnosti Mövenpick a vesnice domorodých Núbijců.\n\nVe starověkém Egyptě se ostrov nazýval \"Abu\", Řekové mu dali název Ελεφαντίνη, Sloní ostrov, což mohlo být odvozeno od protáhlého tvaru ostrova připomínajícího sloní kel, od toho, že se zde obchodovalo se slonovinou nebo od šedých a oblých balvanů na pobřeží, které vypadají jako těla slonů. Díky blízkosti prvního kataraktu, který byl uznávanou hranicí Egypta a Núbie, měl ostrov značný strategický význam. Nacházel se zde nilometr, kde Egypťané sledovali výšku hladiny řeky a stanovovali podle ní kalendář zemědělských prací na dolním toku. Ostrov byl významným náboženským centrem, spojeným s kultem božstev Chnuma, Satis a Anuket. Průzkum, který provedl Německý archeologický ústav, odhalil mnohé hroby urozených Egypťanů i Chnumův chrám s mumifikovaným beranem. Elefantina byla správním centrem nomu Ta-Seti, těžila se zde žula, která se vyvážela do celé země, a procházely tudy výpravy obchodující s africkým vnitrozemím.\n\nOstrov je znám také tím, že zde Eratosthenés z Kyrény měřil délku slunečního stínu a jejím porovnáním s údaji z Alexandrie odhadl obvod Země. Významnou památkou jsou i Elefantinské papyry, přinášející svědectví o židovském osídlení Horního Egypta v 5. století př. n. l.\n\n"}
{"id": "1285123", "url": "https://cs.wikipedia.org/wiki?curid=1285123", "title": "Jana Kolářová", "text": "Jana Kolářová\n\nJana Kolářová (* 2. dubna 1974 Olomouc) je česká bohemistka a literární historička působící na Filozofické fakultě Univerzity Palackého v Olomouci.\n\nRoku 1997 získala Jana Kolářová na Filozofické fakultě Univerzity Palackého akademický titul magistr pro obor česká a latinská filologie. Následně do roku 1999 absolvovala interní postgraduální studium oboru česká literatura na téže fakultě. V letech 1998 a 1999 navíc na prostějovském Cyrilometodějském gymnáziu vyučovala latinu. Od roku 1999 pak působí na Katedře bohemistiky Filozofické fakulty olomoucké Palackého univerzity. V roce 2002 zakončila obhajobou disertační práce na téma „Jedna z podob renesančního manýrismu: Básnické dílo Pavla z Jizbice“ svá postgraduální studia na této katedře, v nichž se zaměřovala na starší českou literaturu. O ní spolu s dějinami knižní kultury na vysoké škole přednáší. Ve svém odborném bádání se zaměřuje na raněnovověkou literaturu se zaměřením na latinsky psaná díla z období humanismu. Spolu s Janou Vrajovou, Erikem Gilkem a Petrem Komendou pracovala na výzkumném záměru „Dějiny a kultura Moravy jako modelu regionu“. Výsledky jejich studia posléze prezentovali ve sbornících Studia Moravica či Studia Bohemica.\n\nJana Kolářová je také literárně činná:\n\nKolářová pochází z učitelské rodiny z Prostějova, kde matka Jarmila pedagogicky působila na Gymnáziu Jiřího Wolkera a otec Václav po dobu šestnácti let dělal ředitele na Reálném gymnáziu a základní škole města Prostějova. Má mladšího bratra Ondřeje, jenž je evangelický duchovním ve Farním sboru Českobratrské církve evangelické v Praze 8 – Kobylisích a překladatelem.\n\n"}
{"id": "1285124", "url": "https://cs.wikipedia.org/wiki?curid=1285124", "title": "Eisensteinovo kritérium", "text": "Eisensteinovo kritérium\n\nEisensteinovo kritérium nerozložitelnosti je v matematice, zejména v jejím podoboru algebře, postačující, ale nikoliv nutnou podmínkou pro nerozložitelnost polynomu s celočíselnými koeficienty v racionálních číslech.\n\nKritérium je pojmenováno po německém matematikovi Gottholdu Eisensteinovi, který jej zveřenil v časopise \"Journal für die reine und angewandte Mathematik\" v roce 1850. Někdy se také nazývá Schönemannovo kritérium nebo Eisensteinovo-Schönemannovo kritérium, protože německý matematik Theodor Schönemann zveřejnil ve stejném časopise jinou formulaci tohoto kritéria už v roce 1846.\n\nNechť je formula_1 mnohočlen stupně formula_2 s koeficienty z oboru celých čísel, tedy formula_3, a nechť existuje prvočíslo formula_4 takové, že dělí všechny koeficienty kromě vedoucího, ten nedělí a jeho čtverec také nedělí konstantní koeficient, tedy:\npak je mnohočlen formula_1 ireducibilní v oboru formula_10, tedy v oboru polynomů s racionálnimi koeficienty.\n\nJiná možná formulace podmínky ohledně dělitelnosti vedoucího koeficientu uvažuje pouze normovaný polynom, tedy s vedoucím koeficientem rovným jedné.\n\nLze vyslovit i podobu pro mnohočleny, jejichž koeficienty jsou tvořeny zlomky: Nechť je formula_11, kde zlomky jsou v základním tvaru, tedy největší společný dělitel formula_12 je roven jedné. Nechť je dále prvočíslo formula_4 takové, že \nPak je formula_1 nad tělesem racionálních čísel ireducibilní.\n\nNechť je formula_23 Gaussův obor integrity a formula_3 mnohočlen z jeho polynomiálního okruhu formula_25. Pak pokud je formula_1 primitivní a existuje ireducibilní prvek formula_27 splňující\npak je polynom formula_1 v formula_25 ireducibilní.\n\nNechť je formula_23 obor integrity a formula_3 mnohočlen z jeho polynomiálního okruhu formula_25. Pokud existuje v oboru formula_23 prvoideál formula_37 takový, že\npak nelze zapsat formula_1 jako součin dvou nekonstantních polynomů v formula_25. Je-li navíc formula_1 primitivním polynomem, tedy nemá-li konstatní dělitele, pak je ireducibilní v formula_25. Pokud je formula_23 Gaussův obor integrity a jeho podílovým tělesem je formula_49, pak je v něm ireducibilní bez ohledu na svoji primitivitu (konstanty z formula_23 jsou v formula_49 jednotkami). \n"}
{"id": "1285127", "url": "https://cs.wikipedia.org/wiki?curid=1285127", "title": "Jokkaiči (Mie)", "text": "Jokkaiči (Mie)\n\nJokkaiči ( ; \"Jokkaiči-ši\", doslovně Trh čtvrtého dne) je japonské město v prefektuře Mie. Je položeno v severní části prefektury, na východě severního břehu zálivu Ise (伊勢湾). Starostou města je od roku 2016 Tomohiro Mori (森 智広, * 1978).\n\nV roce 2016 mělo město 310 732 obyvatel a celkovou rozlohu 206,44 km² (průměrná hustota obyvatel je 1510/km²).\n\nMěstem protékají řeky Asakegawa (朝明川), Kaizógawa (海蔵川), Mitakigawa (三滝川), Tenpakugawa (天白川), Kabakegawa (鹿化川), Suzukagawa (鈴鹿川) a množství jejich přítoků a jiných drobných říček. Mezi Jokkaiči a 50 km vzdáleným jezerem Biwa je pohoří Suzuka.\n\nVzhledem k tomu, že názvy částí města jsou odvozeny od původních samostatných sídel, používá se pro ně místo klasického názvu čtvrť (区 [ku]) název 地区 [čiku] - pomístní čtvrť. Město se skládá z celkem 24 pomístních čtvrtí.\n"}
{"id": "1285128", "url": "https://cs.wikipedia.org/wiki?curid=1285128", "title": "Dot.", "text": "Dot.\n\nDot. je kanadsko-americký animovaný televizní seriál vysílaný od 6. září 2016 kanadskou stanicí Kids' CBC a od 22. října 2016 americkou stanicí Sprout. V Česku měl úvodní díl premiéru na JimJam dne 1. května 2017.\n\nSeriál se zaměřuje na 8letou dívkou Dot Comet, která je technicky zdatná a podílí se na řešení problémů a objevuje svět se svými přáteli; Halem, Ruby, Nev, Devem a svým psem Scratchem.\n\n\n"}
{"id": "1285129", "url": "https://cs.wikipedia.org/wiki?curid=1285129", "title": "Václav Špindler (1946)", "text": "Václav Špindler (1946)\n\nVáclav Špindler (* 5. září 1946 Teplice) je bývalý český fotbalový útočník. Jeho otec Václav Špindler byl rovněž prvoligovým fotbalistou.\n\nV československé lize hrál za Slovan Teplice, aniž by skóroval. Do Teplic přišel z Chemičky Ústí nad Labem. Vrcholového fotbalu byl nucen zanechat po zlomenině nohy.\n\n\n"}
{"id": "1285130", "url": "https://cs.wikipedia.org/wiki?curid=1285130", "title": "Jindřich Helgert", "text": "Jindřich Helgert\n\nJindřich Helgert (* 17. července 1942 Teplice-Šanov) je bývalý český fotbalový útočník.\n\nV československé lize hrál za Slovan Teplice, aniž by skóroval (06.12.1964–31.05.1965).\n\n\n"}
{"id": "1285132", "url": "https://cs.wikipedia.org/wiki?curid=1285132", "title": "Modrá velryba (hra)", "text": "Modrá velryba (hra)\n\nModrá velryba (Cиний кит, \"Sinij kit\"), Tichý dům (тихий дом, \"Tichij dom\"), Moře velryb (море китoв, \"Morje kitov\") nebo Vzbuď mě ve 4:20 (Разбуди меня в 4:20, \"Razbudi mňa v 4:20\") je pravděpodobně městská legenda vzniklá z internetové mystifikace (hoaxu). Údajně jde o fenomén nebezpečné online hry šířící se prý na sociálních sítích pravděpodobně z Ruska nebo jiné země bývalého Sovětského svazu. Princip hry spočívá v bezvýhradném plnění 50 úkolů, které zadává tzv. kurátor. Většina úkolů tkví v překonávání „pudu sebezáchovy“, vyvolávání psychózy, sebepoškozování a v krajním případě končí sebevraždou, což je posledním úkolem hry – skočit z vysoké budovy. Snaha odstoupit ze hry má být přitom trestána vydíráním.\n\nS hrou je spojován trend zvýšeného výskytu sebevražd dětí a mladistvých. Zatímco žádné z úmrtí nebylo definitivně spojeno s Modrou velrybou, je s ní naopak spojeno velké množství fotografií sebepoškozování šířících se internetem. Termín „Modrá velryba“ odkazuje k fenoménu sebevražedného chování plejtváků obrovských.\n\nZa tvůrce hry je označován Filip Budejkin, známý spíše pod přezdívkou Filip Lis, takzvaný Lišák, administrátor skupiny s názvem F57 na sociální síti VKontakte. Ten hru údajně zhruba v roce 2013 vymyslel jako způsob zvýšení efektivity zmiňované skupiny. Lišák Filip se nachází ve vazbě a čelí obvinění z trestného činu napomáhání k sebevraždě.\n\nK březnu 2017 ruské úřady vyšetřovaly přibližně 130 samostatných případů sebevražd spojovaných s tímto jevem. O hře informovala mnohá česká média, svoji zprávu jako o potenciálním nebezpečí vydala i Policie ČR.\n\nPodle poznatků manažera pro internetovou bezpečnost Seznamu.cz Martina Kožíška a vedoucího projektu E-bezpečí z Univerzity Palackého v Olomouci Kamila Kopeckého hra ve skutečnosti neexistuje a jedná se tak pouze o hoax, který je i přesto nebezpečný – jeho medializace vede k nápodobě a nastartování samotné výzvy.\n\n"}
{"id": "1285135", "url": "https://cs.wikipedia.org/wiki?curid=1285135", "title": "Imrich Šporka", "text": "Imrich Šporka\n\nImrich Šporka (* 21. června 1941 Buštyno) je bývalý slovenský fotbalový obránce. Žije v Banské Bystrici.\n\nV československé lize hrál za Červenou hviezdu/Slovnaft Bratislava a Duklu Banská Bystrica, aniž by skóroval. Byl členem týmu, který dvakrát vyhrál Rappanův pohár (1962/63 a 1963/64).\n\n\n"}
{"id": "1285137", "url": "https://cs.wikipedia.org/wiki?curid=1285137", "title": "Pavol Ondík", "text": "Pavol Ondík\n\nPavol Ondík (* 24. září 1948 Helcmanovce) je bývalý slovenský fotbalový brankář. Žije v Banské Bystrici-Šalkové.\n\nV československé lize chytal za Duklu Banská Bystrica, aniž by skóroval. Za Šalkovou chytal v nižších soutěžích do svých 50 let.\n\n\n"}
{"id": "1285138", "url": "https://cs.wikipedia.org/wiki?curid=1285138", "title": "Takáč", "text": "Takáč\n\nTakáč je příjmení, které má více nositelů:\n\n\n"}
{"id": "1285140", "url": "https://cs.wikipedia.org/wiki?curid=1285140", "title": "Abdulino", "text": "Abdulino\n\nAbdulino () je město v Orenburské oblasti v Ruské federaci. Při sčítání lidu v roce 2010 mělo přes dvacet tisíc obyvatel.\n\nAbdulino leží na potoce Tirisu, levém přítoku Iku v povodí Kamy a tedy i Volhy. V rámci Orenburské oblasti leží u její severovýchodní hranice, jen několik kilometrů od Baškortostánu, a od správního střediska oblasti, Orenburgu, je vzdáleno přibližně 280 kilometrů severozápadně.\n\nPrvní zmínka o obci je z roku 1795, kdy se zmiňuje jako \"Abdulova\" s 37 obyvateli, označení je podle stařešiny Abdula Jakopova. V roce 1811 se jméno ustaluje na \"Abdulino\".\n\nV letech 1886-1889 zde vzniklo nádraží na vznikající Samarsko-zlatoustecké železnici ze Samary přes Ufu do Zlatoustu, s čímž se urychlil rozvoj města.\n\nV roce 1895 byla postavena továrna na zpracování pohanky.\n\nV roce 1923 se Abdulino stává městem.\n\nAbdulino zůstává důležitým nádražím na železniční trase z Moskvy do Čeljabinsku, proto jsou v rámci města jedním z důležitých zaměstnavatelů Ruské železnice. Kromě toho je ve městě mimo jiné několik provozů potravinářského průmyslu.\n"}
{"id": "1285143", "url": "https://cs.wikipedia.org/wiki?curid=1285143", "title": "Baltimore Stallions", "text": "Baltimore Stallions\n\nBaltimore Stallions (také známý jako Baltimore Football Club,dříve Baltimore CFL Colts) byl profesionální klub kanadského fotbalu,který vznikl v roce 1994,jako jeden z amerických týmů do Kanadské fotbalové ligy. V roce 1995 vyhráli finální zápas Grey Cup proti Calgary Stampeders 37:20, o něco později týmy z USA zanikly.\n"}
{"id": "1285144", "url": "https://cs.wikipedia.org/wiki?curid=1285144", "title": "Gambas", "text": "Gambas\n\nGambas je licenčně svobodný programovací jazyk a k němu příslušející vývojové prostředí, které jsou postavené na základě jazyka BASIC a po vzoru Visual Basicu, s kterým jsou do určité míry kompatibilní, jej rozšiřují o objektově orientované programování. Jméno je anglickou rekurzivní zkratkou (tj. „\"Gambas skoro znamená basic\"“), přičemž španělsky slovo označuje některé desetinožce, z čehož je odvozeno logo projektu.\n\nGambas začal vznikat pro un*xové systémy, zejména Linux a FreeBSD, ale pomocí Cygwinu jej lze provozovat i v Microsoft Windows. Licencován je licencí GNU GPL. Vývoj Gambasu začal v roce 1999, verze 1.0 byla vydána v říjnu 2004.\n\n"}
{"id": "1285145", "url": "https://cs.wikipedia.org/wiki?curid=1285145", "title": "Tupa", "text": "Tupa\n\nTupa (\"Baccaurea\") je rod rostlin z čeledi smuteňovité. Jsou to převážně stromy s jednoduchými střídavými listy a bezkorunnými květy, které často vyrůstají z kmene a starších větví (kauliflorie). Plodem je kulovitá bobule nebo dužnatá tobolka. Rod zahrnuje asi 45 druhů a je rozšířen v tropické Asii od Indie po Tichomoří, nejvíce v jihovýchodní Asii a Nové Guineji. Některé druhy mají jedlé plody používané jako ovoce. Dřevo je známo pod názvem \"tampoi\" a slouží místně zejména ke stavbě domů a výrobě nábytku.\n\nTupy jsou dvoudomé, nízké až středně vysoké stromy dorůstající výšky do 30 metrů, případně keře. Odění je složené z jednoduchých nebo i hvězdovitých chlupů. Listy jsou jednoduché, střídavé, spirálně uspořádané, celokrajné nebo na okraji zvlněné až nezřetelně vroubkované, na ploše čepele i na okraji často se žlázkami. Čepel je na bázi klínovitá až srdčitá, se zpeřenou žilnatinou se zahnutými postranními žilkami. Pulvinus je vyvinut většinou pouze na vrcholu řapíku, výjimečně i na bázi. Palisty jsou opadavé nebo vytrvalé. Květenství jsou úžlabní nebo kauliflorní (vyrůstající z kmene a starších větví) svazečky, hrozny nebo laty. Květy jsou jednopohlavné, stopkaté, bezkorunné, s volnými nebo na bázi jen krátce srostlými kališními lístky. Samčí květy jsou v rámci květenství zpravidla uspořádány do trojčetných skupinek podepřených listeny. Mají většinou 4 až 5 četný kalich a obsahují 3 až 10 volných tyčinek kratších kalicha. Samičí květy jsou v rámci květenství jednotlivé, se 4 až 6 četným kalichem (výjimečně vícečetným) a svrchním semeníkem obsahujícím 2 až 4 komůrky, v nichž je po 2 vajíčkách. Samičí květenství bývají nevětvená. Staminodia většinou chybějí. Plodem je bobule. U některých druhů plody v pozdějším stádiu zralosti pukají a řadí se mezi dužnaté tobolky. Semena jsou elipsoidní a ze stran zploštělá.\n\nRod zahrnuje asi 45 druhů. Je rozšířen v tropické Asii od Indie a jižní Číny po ostrovy Tichomoří. Převážná většina druhů roste v jihovýchodní Asii a na Nové Guineji.\nTupy rostou zejména v primárních nebo sekundárních tropických deštných lesích a v bažinatých nezasolených lesích. Většina druhů roste v nížinách, některé vystupují do nadmořských výšek až do 1600 metrů.\n\nPodle pozorování v Sarawaku na Borneu jsou hlavními opylovači květů tup rostoucích v podrostu tropického deštného lesa mouchy. Druh \"B. parviflora\" je příkladem zvláštního způsobu opylování, označovaného jako baziflorie. Květenství jsou nahloučena pouze ve spodní části kmene v blízkosti půdního povrchu a nabízejí své květy lezoucím živočichům.\n\nRod \"Baccaurea\" je v rámci čeledi \"Phyllanthaceae\" řazen do tribu \"Antidesmeae\".\nVšechny rody této čeledi byly v minulosti součástí široce pojaté a nemonofyletické čeledi \"Euphorbiaceae\", která byla na základě výsledků molekulárních analýz v systému APG II z roku 2003 rozdělena do několika čeledí představujících samostatné a ne vždy zcela příbuzné vývojové větve.\n\nPlody některých druhů mají jedlý, kysele až sladce chutnající míšek. V Malajsii a Indonésii je oblíbeným ovocem druh \"Baccaurea dulcis\" se sladkými plody. Je pěstována též v Číně. Z dalších jedlých druhů se v tropické Asii pěstuje např. \"B. sapida\", \"B. racemosa\" nebo \"B. motleyana\". Ovoce se konzumuje buď čerstvé nebo se z něj připravují nápoje. Plody \"B. polyneura\" mají vysoký obsah karotenu (20 mg / 100 g plodu).\nDřevo tupy je v Malajsii označováno nejčastěji jako \"tampoi\". Je hnědožluté (stářím tmavnoucí), středně tvrdé a těžké. Používá se zejména jako stavební dřevo a k výrobě nábytku.\n\n"}
{"id": "1285152", "url": "https://cs.wikipedia.org/wiki?curid=1285152", "title": "Jasaburo Sugawara", "text": "Jasaburo Sugawara\n\nJasaburo Sugawara ( ; * 26. listopadu 1952 Katagami, Japonsko) je bývalý japonský zápasník, volnostylař. V roce 1976 vybojoval bronzovou medaili v kategorii do 68 kg na olympijských hrách v Montréalu. V roce 1974 vybojoval stříbro a v roce 1975 šesté místo na mistrovství světa. V roce 1974 zvítězil na Asijských hrách. \n\n"}
{"id": "1285154", "url": "https://cs.wikipedia.org/wiki?curid=1285154", "title": "Hornická kulturní krajina Abertamy – Horní Blatná – Boží Dar", "text": "Hornická kulturní krajina Abertamy – Horní Blatná – Boží Dar\n\nHornická kulturní krajina Abertamy – Horní Blatná – Boží Dar je část krajinného celku v Krušných horách, která byla Ministerstvem kultury České republiky v souladu se zákonem o státní památkové péči prohlášena za krajinnou památkovou zónu opatřením ze dne 21. 1. 2014. Památkově chráněná zóna zaujímá rozlohu 5 220 ha na území měst Abertamy, Horní Blatná a Boží Dar v okrese Karlovy Vary v Karlovarském kraji. Hornická kulturní krajina Abertamy – Horní Blatná – Boží Dar byla součástí česko-německého projektu Montanregion Krušné hory – Erzgebirge, jehož cílem byl zápis krušnohorského montánního regionu na seznam Světového dědictví UNESCO.\n\nZ geomorfologického hlediska leží Hornická kulturní krajina Abertamy – Horní Blatná – Boží Dar v geomorfologickém podcelku Klínovecká hornatina v Krušných horách.\n\nPamátková zóna zahrnuje katastrální území Ryžovna, Boží Dar, Hřebečná, Jáchymov, Abertamy, Potůčky a Horní Blatná.\n\nNa severu je oblast vymezena česko-německou státní hranicí až k hraničnímu přechodu Český Mlýn – Rittersgrün. Z tohoto bodu hranice památkové zóny pokračuje směrem k jihovýchodu podél státní hranice, která v těchto místech zároveň obklopuje území Přírodního parku Zlatý kopec. Nejvýchodnější část zóny je ohraničena státní hranicí s hraničním přechodem Boží Dar – Oberwiesenthal.\n\nOdtud se stáčí hranice památkové zóny směrem na západ přes Božídarský Špičák k Hřebečné. Na jih od Hřebečné vytváří toto chráněné území výběžek, který zahrnuje město Abertamy. Západní část památkové zóny vymezuje oblast Horní Blatné a Blatenského vrchu s tzv. Vlčími jámami – starými dobývkami cínových rud – až k Blatenskému potoku a silnici č. 221 západně od skalnatých vrcholů Na Strašidlech.\n\nHornická kulturní krajina Abertamy – Horní Blatná – Boží Dar svou rozlohou výrazně převyšuje ostatní obdobné krajinné památkové zóny v Krušných horách. Zdejší hornická kulturní krajina zahrnuje množství montánních památek evropského významu. Počátky místních báňských revírů sahají do období přelomu 20. a 30. let 16. století, kdy zde krátce po založení Jáchymova vznikla tři další významná horní města – Horní Blatná, Abertamy a Boží Dar.\n\nMěstská památková zóna Horní Blatná je příkladnou ukázkou plánovitě budovaného renesančního horního města na šachovnicovitém půdorysu. Samostatně je na území této městské památkové zóny evidována více než desítka světských i sakrálních památek, další památky se nacházejí v okolí města.\n\nV oblasti rudních revírů Horní Blatná, Hřebečná a Bludná se dochovaly četné ukázky 400leté historie dolování cínových rud, jako například důl Zuzana (\"Susanne\") u Bludné, propadlina dolu Červená jáma (\"Rote Grube\"), pinky v žilném pásmu Wildbahn a důl Mauritius u Hřebečné, která je místní části města Abertamy. Takzvané Vlčí jámy na Blatenském vrchu, chráněné jako přírodní památka, jsou pozůstatky největších cínových dolů v regionu, které se nacházely na žilách Wolfgang a Jiří u Horní Blatné. Neméně významná je oblast skarnového revíru Zlatý Kopec a cínového revíru Hrazený potok s historickými štolami, šachticemi, haldami a upravenými vodními toky. Charakteristické důlní území revíru Hrazeného potoka v prostoru mezi Komářím vrchem a Tetřeví horou, nedotčené pozdějším vývojem, bylo v roce 2015 prohlášeno kulturní památkou. Důležitým prvkem hornické krajiny u Božího Daru jsou sejpy coby pozůstatky zdejšího rozsáhlého rýžovaní cínových rud. Nejvýznamnější báňské vodohospodářské dílo v české části Krušných hor představuje na území krajinné památkové zóny unikátní, 11,6 km dlouhý Blatenský vodní příkop ze 16. století, který byl zapsán na seznam kulturních památek v Československu již v roce 1958.\nKromě Hornické kulturní krajiny Abertamy – Horní Blatná – Boží Dar byly v roce 2014 za krajinné památkové zóny v oblasti Krušných hor ještě prohlášeny Hornická kulturní krajina Jáchymov v Karlovarském kraji a rovněž Hornická kulturní krajina Krupka a Hornická kulturní krajina Háj – Kovářská – Mědník v Ústeckém kraji. Hlavním cílem vyhlášení těchto krajinných památkových zón je uchování obrazu těžby rud v oblasti Krušnohoří od 12. až do 20. století a zároveň také podpora udržitelného turismu a dalšího rozvoje uvedené oblasti.\n\nHornická krajina Abertamy – Horní Blatná – Boží Dar je jednou z pěti lokalit v Česku, které byly spolu s dalšími 17 oblastmi v Sasku zapsány pod souhrnným názvem Hornický region Erzgebirge/Krušnohoří 6. července 2019 na Seznam světového dědictví UNESCO.\n\n"}
{"id": "1285155", "url": "https://cs.wikipedia.org/wiki?curid=1285155", "title": "Lemurové", "text": "Lemurové\n\nLemurové (\"lemures\") či larvové (\"larvae\") jsou v římském náboženství nepokojní či zlovolní mrtví, forma revenantů. V některých případech byly škodící zemřelí označováni pouze jako larvové, zatímco lemurové označovali mrtvé obecně, čímž splývali s \"manes\". Dobrotiví zemřelí byli nazýváni larové a penáti.\n\nLemury se stávali především z lidí kteří byli zavražděni či popraveni nebo neodešli do podsvětí kvůli příkořím která v životě zažili nebo zemřeli příliš mladí. Ve světě živých poté bloudili, škodili a přinášeli neštěstí a šílenství, zejména svým příbuzným. Na usmíření a odvrácení lemurů se konal 9., 11. a 13. května svátek lemurií. Protože se v tento měsíc tyto bytosti objevovaly mezi živými byl považován květen za nešťastný a nevhododný například pro svatbu.\n\nZ latinského \"lemures\" je odvozeno označení skupiny druhů poloopic zvaných lemuři, zatímco z \"larva\" ve významu „maska“ je odvozeno označení larva pro stádium vývoje některých živočichů.\n"}
{"id": "1285156", "url": "https://cs.wikipedia.org/wiki?curid=1285156", "title": "Historická hlavní města v Číně", "text": "Historická hlavní města v Číně\n\nBěhem své historie měly čínské státy řadu hlavních měst. Nejvýznamnější z bývalých hlavních měst v Číně shrnuje čínský seznam „čtyř velkých starobylých čínských metropolí“ (), kterými jsou Peking (současné hlavní město Čínské lidové republiky), Nanking, Luo-jang a Čchang-an (moderní Si-an).\n\nVe dvacátém století byl seznam velkých metropolí rozšířen na sedm měst přidáním Kchaj-fengu, Chang-čou a An-jangu. Roku 2004 Čínská společnost starobylých hlavních měst oficiálně přidala na seznam Čeng-čou.\n\nČínský termín pro hlavní město byl \"ťing\" () anebo \"tu\" (). Oba názvy byly rovnocenné a zaměnitelné. Občas byly tehdejšími autory dokonce používány střídavě pro totéž město.\n\nStáty na území Číny mívaly i více hlavních měst. V takových případech hlavní města neměla vždy stejný význam a úlohu v životě země. Podle jejich role a významu je lze rozdělit na metropole primární a vedlejší (či sekundární); vedlejší metropole byly pomocné anebo formální. Primární hlavní město bylo jedno, sloužilo jako sídlo panovníka, vlády a ústředních správních orgánů. Pomocná hlavní města byla zřizována jako pomocná administrativní centra, která měla usnadnit správu státu v případě jeho velké rozlohy, sídlily v nich pobočky některých ústředních úřadů spravující část území státu. Formální hlavní města neměla úlohu ve správě státu, jejich role byla v rovině symbolické, propagandistické, jejich vyhlášení mělo zpravidla podpořit prestiž a legitimitu dynastie. Pro starší doby, vzhledem k nedostatku pramenů, mezi pomocnými a formálními metropolemi často nelze rozlišit.\n\nSeznam v abecedním pořadí podle současných názvů měst:\n\n\n\n\n\n\n\n\n\n\n\n\n\n\n\n\n\nJižní Sungové formálně dál prohlašovali Kchaj-feng za hlavní město a Lin-an jen za „dočasné sídlo vlády“ (\"sing-caj-suo\") a jako symbol snahy o návrat na sever stavěli nezbytné paláce jen pomalu a relativně skromné.\n"}
{"id": "1285157", "url": "https://cs.wikipedia.org/wiki?curid=1285157", "title": "Masao Arai", "text": "Masao Arai\n\nMasao Arai ( ; * 6. června 1949 Janai, Japonsko) je bývalý japonský zápasník, volnostylař. V roce 1976 vybojoval bronzovou medaili v kategorii do 57 kg na olympijských hrách v Montréalu. V roce 1975 vybojoval zlato na mistrovství světa. \n\n"}
{"id": "1285158", "url": "https://cs.wikipedia.org/wiki?curid=1285158", "title": "Petr Reidinger", "text": "Petr Reidinger\n\nPetr Reidinger (* 4. července 1968) je český herec.\n\nVyučil se elektrikářem, ale později pracoval jako kulisák v Národním divadle. Od roku 1991 je členem Divadla Járy Cimrmana, kde působil také nejprve jako kulisák, později jako herec.\nJeho bratr je český herec, klaun a divadelní pedagog Jiří Bilbo Reidinger.\n\n\n"}
{"id": "1285160", "url": "https://cs.wikipedia.org/wiki?curid=1285160", "title": "Josef Šnajdr", "text": "Josef Šnajdr\n\nJosef Šnajdr (22. ledna 1909 Luhačovice – 14. září 1992 Brookwood, Surrey) byl československý generálmajor, pilot a později velitel 311. československé bombardovací perutě Royal Air Force během druhé světové války. \n\nJosef Šnajdr se narodil v Luhačovicích. Vystudoval Vyšší státní elektrotechnickou průmyslovou školu a poté v roce 1929 vstoupil do školy pro důstojníky letectva v záloze. V letech 1931-1933 studoval na Vojenské akademii v Hranicích a v roce 1933 nastoupil ke 4. horskému pěšímu pluku v Jelšavě a o rok později k 6. leteckému pluku v Kbelích.\n\nPo záhajení druhé světové války se přidal k odboji a s několika letci odešel do Spojeného království k Royal Air Force, kde se stal bombardovacím pilotem. Od 20. dubna 1942 po smrti Josefa Ocelky byl velitelem 311. československé bombardovací perutě. Tuto funkci zastával do 31. ledna 1943. Během války působil také na Inspektorátu československého letectva v Londýně jako přednosta studijní skupiny, poté jako československý styčný důstojník u pobřežního a dopravního letectva.\n\nPo válce se vrátil k 6. leteckému pluku v Kbelích, kde působil až do února 1948. Později emigroval do Spojeného království, kde působil jako předseda Svazu letců svobodného Československa, kromě toho založil a stal se starostou českého sokola v Londýně. Zemřel v Brookwoodu v roce 1992.\n\nZa svoji bojovou činnost získal několik vyznamenání. \n\n"}
{"id": "1285162", "url": "https://cs.wikipedia.org/wiki?curid=1285162", "title": "Jan Skalický (kostýmní výtvarník)", "text": "Jan Skalický (kostýmní výtvarník)\n\nJan Skalický (v anglickém prostředí též John Frank Skalický, 11. září 1929 – 23. dubna 2006 Curych) byl český kostýmní výtvarník. Pracoval pro divadlo i film v České epublice i ve světě.\n\n\nNavrhoval kostýmy například pro filmy:\n\n"}
{"id": "1285163", "url": "https://cs.wikipedia.org/wiki?curid=1285163", "title": "Jan Skalický", "text": "Jan Skalický\n\nJméno a příjmení Jan Skalický má více známých nositelů:\n\n"}
{"id": "1285164", "url": "https://cs.wikipedia.org/wiki?curid=1285164", "title": "Dereš (časopis)", "text": "Dereš (časopis)\n\nDereš: časopis pre satyru, humor a spoločnosť byl slovenský humoristický časopis, který vycházel v letech 1925 až 1927.\nVycházel v Bratislavě dvakrát do měsíce. Odpovědný redaktor byl Emo Bohúň a Gusto Slušný. Jedním z redaktorů byl Jano Drotár, ilustrátorem Ľudovít Fulla.\n\nČasopis tiskla Slovenská Grafia, Kníhtlačiarsky úč. spolok fil. Angermayer a Slov. Grafia úč. spolok.\n\nZačal vycházet v dubnu 1925, zanikl v červenci 1927. V roce 1926 nevycházel od února do prosince.\n\n\n"}
{"id": "1285165", "url": "https://cs.wikipedia.org/wiki?curid=1285165", "title": "Akira Kudo", "text": "Akira Kudo\n\nAkira Kudo ( ; * 1. ledna 1954 Mijako, Japonsko) je bývalý japonský zápasník, volnostylař. V roce 1976 vybojoval bronzovou medaili v kategorii do 48 kg na olympijských hrách v Montréalu. V roce 1974 vybojoval zlato na Asijských hrách. \n\n"}
{"id": "1285167", "url": "https://cs.wikipedia.org/wiki?curid=1285167", "title": "Thomas Haynes Bayly", "text": "Thomas Haynes Bayly\n\nThomas Haynes Bayly (13. října 1797 – 22. srpna 1839) byl anglický básník, autor písní a romanopisec. Narodil se ve městě Bath. Ve svých sedmnácti letech nastoupil do kanceláře svého otce za účelem studia práv, avšak brzy se začal věnovat psaní humoristických článků do časopisů. Později cestoval (Skotsko, Irsko) a od roku 1824 žil v Londýně. Mezi jeho písně patří například „The Old House at Home“ a „Long, Long Ago“. V roce 1837 uvedl trilogii románů nazvanou \"Kindness of Women\". Zemřel o dva roky později ve věku 41 let. Pochován byl ve městě Cheltenham, autorem jeho epitafu byl jeho přítel Theodore Hook.\n\n"}
{"id": "1285168", "url": "https://cs.wikipedia.org/wiki?curid=1285168", "title": "Digitální knihovna Univerzitní knihovny v Bratislavě", "text": "Digitální knihovna Univerzitní knihovny v Bratislavě\n\nDigitální knihovna Univerzitní knihovny v Bratislavě (dále UKB) představuje samostatnou sbírku digitalizovaných knižních dokumentů a digitalizované periodik, starých tisků, rukopisů, hudebnin či monografií.\n\nProstřednictvím Digitální knihovny se plnotextově zpřístupňuje více než 1 100 000 (údaj z 13. 4. 2017) stran digitalizovaných slovacikálních dokumentů, převážně periodik, například Nyugatmagyarországi Hirado či Pressburger Zeitung.\n\nObsah Digitální knihovny tvoří učebnice, encyklopedie, slovníky, příručky, různé vědecké publikace, beletrie, z periodik jsou to deníky, týdeníky, časopisy zábavního či politického charakteru - od 16. století dodnes. Obsah se průběžně doplňuje a aktualizuje.\n\nDigitální knihovna UKB umožňuje extrakci textu, extrakci libovolné zóny, extrakci obrázků, překlad textu, metadatový popis ve více jazycích, vyhledávání na podle slov na úrovni celé sbírky, na úrovni konkrétního dokumentu, seskupování obsahu podle faset v kombinacích s jinými kritérii (datum vydání, výskyt fráze v obsahu a jiných). Z hlediska funkcí pro registrované uživatele jsou významné i funkce poznámek v textu, označení oblíbeného obsahu a možnosti jejich sdílení s ostatními uživateli.\n\nMezi základní funkce softwaru knihovny MediaInfo patří zobrazení bibliografických a katalogizačních informací o prohlížení obsahu a rozšířené vyhledávání. Obsah je kategorizován, doplněný o tagy, zobrazený hierarchicky nebo ve stromové struktuře. Každý uživatel si může dokumenty a jejich části označit jako oblíbené, vytvořit k nim poznámky a sdílet je s osobou dle vlastního výběru, komentovat poznámky jiného uživatele a sdílet je přes Facebook, Twitter a Google+.\n\nSoftware digitální knihovny disponuje efektivními nástroji ke kopírování obsahu. Umožňuje stáhnout celou stranu nebo vybranou zónu jako obraz nebo text, který je možné automaticky strojově přeložit a jednoduše přenést do jiných softwarových aplikací.\n\nDigitální knihovna zpřístupňuje i knižní dokumenty, na které se již nevztahuje autorský zákon a které jsou přístupné pro všechny uživatele neomezeně prostřednictvím internetu. Dokumenty, které jsou chráněny autorským zákonem jsou přístupné pouze prezenčně v prostorách UKB.\n\n"}
{"id": "1285170", "url": "https://cs.wikipedia.org/wiki?curid=1285170", "title": "Leigh Hunt", "text": "Leigh Hunt\n\nJames Henry Leigh Hunt (19. října 1784 Southgate, Londýn – 28. srpna 1859 Putney, dnes Londýn) byl anglický radikální romantický novinář, esejista, básník a dramatik.\n\nNarodil se v londýnském předměstí Southgate americkým rodičům, kteří se zde usadili kvůli loajalistickým názorům během války za nezávislost. V letech 1791 až 1799 studoval Hunt ve škole Christ's Hospital. Své první básně vydal roku 1801. Roku 1808 založil se svým starším bratrem Johnem týdeník \"The Examiner\", který následně vycházel až do roku 1886 a ve kterém působil i jeho další bratr Robert. V roce 1809 se oženil s Marianne Kentovou. s níž měl v následujících letech celkem deset potomků, mezi nimi syna Thortona, novináře a prvního redaktora deníku \"The Daily Telegraph\".\n\nRoku 1813 byl ze svým bratrem Johnem uvězněn na dva roky za články proti princi regentovi Jiřímu Anglickému uveřejněné v časopisu \"The Examiner\", který ve vězení nepřestával vydávat. Od roku 1814 do roku 1817 publikoval v \"The Examiner\" společně s Wililamem Hazlittem sérii esejů pod názvem \"The Round Table\" (\"Kulatý stůl\"), které následně vydali knižně.\n\nJeho radikalimus a obliba renesanční poezie Edmunda Spensera ovlivnily Johna Keatse, kterého seznámil se Shelleym. S Byronem vydával v letech 1822-1823 časopis \"The Liberal\". V tomto a v dalších peridodikách, které rovněž redigoval (\"The Reflector\", \"The Indicator\", \"The Companion\") publikoval své tématicky pestré a stylově vytříbené eseje, které vydával také knižně. Je rovněž autorem básnických sbírek a divadelních her. Uspořádal dva svazky výborů z děl anglických básníků a roku 1855 vydal divadelní hry Francise Beaumonta a Johna Fletchera.\n\nSpolečně s Williamem Hazlittem a Charlesem Lambem tvořil jádro tzv. \"cockneyské školy\", což byl hanlivý název pro jejich styl, který měl někdy blízko k londýnskému lidovému nářečí (v angličtině \"cockney\").\n\nJeho manželka zemřela roku 1857 ve věku 69 let, Hunt samotný zemřel o dva roky později ve věku 74 let a byl zpopelněn na hřbitově v londýnském Kensal Green.\n\nJedna Huntova báseň \"Abu ben Adhem a anděl\" (1834, \"Abou Ben Adhem\") je obsažena ve výboru Jaroslava Vrchlického \"Moderní básnící angličtí\" (Praha: Josef R. Vilímek 1898).\n\n"}
{"id": "1285172", "url": "https://cs.wikipedia.org/wiki?curid=1285172", "title": "Dzevegín Ojdov", "text": "Dzevegín Ojdov\n\nZevegín Oidov ( ; 14. srpna 1950 Charchorin, Mongolsko) je bývalý mongolský zápasník, volnostylař. V roce 1976 vybojoval stříbro na olympijských hrách. V roce 1974 a 1975 vybojoval zlato a v roce 1977 bronz na mistrovství světa. V roce 1974 vybojoval stříbro a v roce 1978 zvítězil na Asijských hrách.\n\n Profil na sports-reference.com\n"}
{"id": "1285178", "url": "https://cs.wikipedia.org/wiki?curid=1285178", "title": "Arena Nürnberger Versicherung", "text": "Arena Nürnberger Versicherung\n\nArena Nürnberger Versicherung je multifunkční aréna v Norimberku, Německo. Hala může hostit zápasy v tenisu, ledním hokeji, házené a basketbalu a stejně tak se zde pořádají koncerty. Její kapacita je nejvýš 9 400 pro sportovní utkání a 11 000 na koncerty.\n\nBudova byla otevřena v roce 2001. Roku 2005 byla z doposavaďního názvu \"Nuremberg Arena\" přejmenována na \"Arena Nürnberger Versicherung\" odrážející název jejího sponzora, místní pojišťovny. 7. listopadu 2009 zde získal David Haye titul mistra světa v boxu v těžké váze.\n\nAréna je domovským stadionem klubu Thomas Sabo Ice Tigers Nürnberg, který hraje Deutsche Eishockey Ligu, nejvyšší soutěž ledního hokeje v Německu. Dříve byla také domovskou arénou dnes již zaniklého basketbalového klubu Falke Nürnberg.\n\nV roce 2001 se zde hrálo 14 zápasů hokejového mistrovství světa.\n\n"}
{"id": "1285179", "url": "https://cs.wikipedia.org/wiki?curid=1285179", "title": "Draft NFL", "text": "Draft NFL\n\nDraft NFL je každoroční událost, při které si týmy z National Football League (NFL) vybírají hráče ze všech způsobilých univerzitních fotbalistů. Událost tak slouží jak nejčastější a nejlepší způsob doplnění hráčů pro celou ligu. Základní ideou draftu je, že každému týmu je přidělena pozice, která je opačná oproti umístění v loňské sezóně, což znamená, že tým, který skončil jeden rok poslední, si v následujícím draftu vybírá jako první. Z této pozice si buď tým může vybrat hráče, nebo vyměnit svou pozice jinému týmu za jinou pozici, vyměnit hráče za hráče, nebo jakoukoliv kombinaci obojího. Kolo draftu je dokončeno, když každý tým má vybraného hráče. Určité aspekty draftu, včetně pořadí týmů a počtu kol se od vytvoření v roce 1936 změnily, ale základní myšlenka zůstala stejná. Původní zdůvodněním pro vytvoření draftu byla snaha o zvýšení konkurenceschopnosti mezi nejhoršími a nejlepšími týmy NFL tak, aby si ti nejhorší mohli vybrat potenciálně nejlepší hráče. V současné době se draft skládá ze sedmi kol. Název draftu je odvozen od názvu sezóny NFL, do které už draftovaní hráči mohou zasáhnout, tedy Draft NFL 2010 patří k sezóně NFL 2010.\n\nV prvních letech byli hráči vybráni na základě doslechu, zpráv z tištěných médií nebo jiných důkazech o schopnostech daného hráče. Ve čtyřicátých letech některé kluby začaly zaměstnávat skauty na plný úvazek, aby se ujistili, že jimi vybraní hráči dobře zapadnou do týmu. Tím přinutili ostatní kluby, aby si skauty pořídili také.\n\nMísto konání draftu se během let neustále měnilo tak, aby se na něj dostalo co nejvíc fanoušků, protože jeho popularita a důležitost se rok od roku neustále zvyšovala. Nyní je draft NFL vždy vysílán v hlavním televizním čase. V posledních letech vedení NFL stanovuje datum konání draftu na konec dubna nebo začátek května.\n\nNa konci sezóny 1934 Art Rooney, majitel Pittsburgh Steelers, dal svolení dvěma hráčům, aby přestoupili do New York Giants, protože Rooneyho tým už o ně nadále neměl zájem. Proti transakci začal protestovat majitel Boston Redskins George Preston Marshall a tehdejší prezident NFL Joe F. Carr mu vyhověl, takže Giants nemohli tyto dva hráče zaměstnat. Na setkání majitelů v prosinci 1934 pak NFL představila pravidlo tzv. „Waiverů“, aby podobným akcím zabránila. Jakýkoliv hráč propuštěný týmem během sezóny může být angažován jakýmkoliv jiným týmem. Pořadí nároku na hráče je určeno na základě aktuálního umístění v rámci celé NFL, ale obráceně.\n\nBěhem této doby Bert Bell, spolumajitel Philadelphie Eagles, cítil, že jeho tým není na hřišti konkurenceschopný, v důsledku toho nemůže prodat víc vstupenek a být ziskový. Zdrojem problémů Eagles bylo, že hráči raději podepisovali smlouvy s kluby, které jim nabídli víc peněz, nebo, pokud peníze byly stejné, si hráči raději vybrali prestižnější nebo úspěšnější tým. Jedním z důvodů bylo i to, že hráči vítězného týmu z NFL Championship game dostali 60% zisku z utkání, zatímco poražení pouze 40%. Výsledkem bylo, že tehdejší NFL dominovali Chicago Bears, Green Bay Packers, Giants a Redskins. Bellova neschopnost podepsat v roce 1935 vytouženého hráče, Stana Kostku, ho nakonec dovedla k přesvědčení, že jedinou cestou k trvalému úspěchu NFL je, aby všechny týmy měly stejný přístup k novým hráčům. Na ligovém setkání 18. května 1935 Bell navrhl draft jako způsob, jak trvale a spravedlivě rozdělit mladé hráče do všech klubů v rámci NFL. Jeho návrh byl ten den jednomyslně přijat, přestože první draft proběhl až před následující sezónou.\n\nPravidla pro výběr hráčů v prvním draftu byla určena na základě seznamů univerzitních hráčů v posledním ročníku, které sestavil každý klub. Každý tým si následně vybral jednoho hráče v pořadí, které bylo opačné proti umístění v loňské sezóně. S tímto výběrem dostal klub rovněž jednostranné právo vyjednat smlouvu právě s tímto hráčem, nebo možnost vyměnit hráče do jiného klubu. Pokud z nějakého důvodu klub neuspěl při vyjednávání s hráčem a nebyl schopný hráče vyměnit, prezident NFL mohl nařídit arbitrážní řízení mezi klubem a hráčem. Pokud prezident nebyl schopný tento spor urovnat, hráč byl zařazen na seznam náhradníků daného klubu a po celý zbytek daného ročníku NFL nemohl hrát za jiný tým NFL. V sezóně NFL 1935 skončili poslední s bilancí 2:9 Eagles, čímž si zajistili právo první volby v Draftu NFL 1936.\n\nPrvní Draft NFL 1936 proběhl v hotelu Ritz-Carlton ve Philadelphii 8. února 1936. Na černou tabuli v hlavní místnosti bylo napsáno devatenáct jmen a z nich si jednotlivé týmy vybíraly. Protože žádný tým tehdy neměl oddělení skautů, seznam byl vytvořen na základě zpráv z tištěných médií, osobních návštěv činovníků klubů na univerzitních utkáních nebo různých doporučeních. Draft se skládal z devíti kol (původně jich mělo být pouze pět) a neměl žádné pokrytí ze stran médií. První hráčem, který byl kdy draftován, se stal Jay Berwanger. Bell se ještě před draftem nedohodl s Berwangerem na smlouvě a tak ho následně prodal Bears. George Halas, majitel Bears, byl při vyjednávání s Berwangerem rovněž neúspěšný, protože hráč se ten rok rozhodl do NFL nevstupovat. V těchto časech to nebylo nijak neobvyklé, pouze 24 z 81 hráčů vybraných v prvním draftu se nakonec rozhodlo hrát NFL ten rok.\n\nOkamžitým efektem prvního draftu bylo snížení platů nových hráčů, protože klub měl exkluzivní právo na vyjednávání s hráčem. Platy hráčů přicházejících z univerzit klesly téměř na polovinu, k velké nelibosti hráčských odborů.\n\nArt Rooney, majitel Pittsburgh Steelers, si v prvním kole Draftu NFL 1938 vybral Byrona \"Whizzer\" Whitea, a to i přesto, že White veřejně vyhlásil, že se nechce věnovat profesionálnímu fotbalu a místo toho se chce věnovat postgraduálními studiu na Oxfordské univerzitě. White nicméně svolil hrát NFL v sezóně 1938 poté, co mu Rooney veřejně garantoval plat ve výši 15 tisíc amerických dolarů, dvojnásobek nejvyššího výdělku v NFL do té doby. Rooney si tím vysloužil odsouzení ze strany ostatních majitelů klubů, protože tím narušil platová očekávání nově draftovaných hráčů. V Draftu NFL 1939 byl Wellington Mara, prezident New York Giants, poprvé postaven před možnost draftovat hráče. Na svůj seznam napsal jednotlivé hráče, ale pak si v prvním kole vybral Walta Nielsena, který nebyl na jeho ani na žádném jiném seznamu s konstatováním, že se mu tam všechna jména nevešla.\n\nAž do vzniku draftu NFL se v soutěži žádní afroameričané neobjevili. V roce 1939 byl Kenny Washington vnímán jako jeden z největších univerzitních fotbalistů všech dob. Poté, co se tato informace dostala mezi majitele klubů, nebyl Washington v Draftu NFL 1940 draftován ani jedním klubem. Někteří majitelé ho údajně chtěli draftovat, ale nenašli dostatek odvahy k prolomení rasové bariéry. \n\nDraft byl nakonec zahrnut do pravidel NFL, ačkoli nejsou k dispozici informace o tom, kdy k tomu původně došlo.\n\n\"Bullet Bill\" Dudley byl vybrán jako jednička Draftu NFL 1942 a nakonec se stal prvním hráčem, který se z této pozice dostal do Síně slávy americké fotbalu.\n\nEddie Kotal se v roce 1946 stal prvním profesionálním skautem v NFL, najal ho tehdejší majitel Los Angeles Rams Dan Reeves.\n\nSoutěžení NFL s AAFC vyústilo v roce 1947 v dočasné pravidlo zvané „bonusový výběr“.\n\nKonkurenceschopnosti mezi týmy NFL bylo nicméně dosaženo až od roku 1947, kdy se nejprve ze zisku titulu radovali Chicago Cardinals a o rok později Philadelphia Eagles, týmy dříve patřící mezi outsidery.\n\nGeorge Taliaferro se stal prvním afroameričanem draftovaným v rámci NFL, stalo se tak ve třináctém kole Draftu NFL 1949. Hráč sám ovšem dal místo NFL přednost konkurenční soutěži AAFC. Wally Triplett byl vybrán v devatenáctém kole a stal se tak prvním afroameričanem, který byl draftován a následně i hrál na klub z NFL. Po draftu a před startem sezóny byl jako volný hráč podepsán Paul \"Tank\" Younger týmem Los Angeles Rams a stal se tak prvním hráčem v NFL z černošské univerzity.\n\nDraft NFL 1960 se stal zlomovým bodem vzhledem k probíhajícímu nástupu konkurenční soutěže American Football League (AFL), protože hráči si nyní mohli vybírat ze dvou soutěží.\n\nV roce 1976 bývalý Wide receiver NFL Paul Salata použil přezdívku \"Mr. Irrelevant\" (Pan Nedůležitý), aby tak označil hráče vybraného z celého draftu jako úplně posledního.\n\nV roce 1980 se prezident rok staré televizní stanice ESPN Chet Simmons zeptal tehdejšího komisionáře NFL Peta Rozella, zda by jeho stanice mohla vysílat draft NFL živě. Ačkoliv Rozelle nevěřil, že pořad bude diváky bavit, souhlasil.\n\nV roce 1988 NFL přesunula draft z pracovních dnů na víkend a sledovanost ESPN dramaticky vzrostla.<ref name = \"NYT 1991/04/22\"> </ref> ESPN vysílala pořad až do roku 2006, kdy byla založena stanice NFL Network, která zajistila vlastní pokrytí celého draftu.\n\nOd sezóny 2010 se draft stal třídenní záležitostí; první den se odehraje pouze první kolo, druhý den druhé a třetí kolo, a třetí den zbývající čtyři kola.\n\nPředpisy neuvádějí, že hráč musí hrát univerzitní fotbal, ale prakticky všichni hráči vybraní do NFL ho hráli. Několik hráčů je občas vybráno z Arena Football League (AFL), Canadian Football League (CFL) nebo německé German Football League (GFL). Pouze malá hrstka hráčů byla draftována z univerzit, kde se věnovali jiným sportům než americkému fotbalu.\n\nPořadí výběru je založeno na poměru vítězství a porážek v předcházející sezóně, a na faktu, jestli se tým dostal nebo nedostal do play-off. Kluby, které nedosáhly na play-off, jsou seřazeny vzestupně podle své bilance, tým s nejméně vítězstvími si tedy vybírá jako první. U týmů se stejnou bilancí se pro určení pořadí používají následující pravidla (v tomto pořadí):\n\nTýmy, které dosáhnou na play-off, jsou seřazeny podle toho, v jakém pořadí vypadávají, jak ukazuje tabulka níže. O pořadí týmů ve stejných řádcích určují pravidla popsaná výše (týmy s horší bilancí si vybírají dříve atd.)\nJakmile je určeno pořadí výběru v prvním kole podle pravidel popsaných výše, toto pořadí zůstává v platnosti pro všechna ostatní kola draftu, s výjimkou týmů, které mají stejnou bilanci. Tyto týmy si prohazují pořadí v každém následujícím kole. Například v Draftu NFL 2014 Jacksonville Jaguars, Cleveland Browns, Oakland Raiders, Atlanta Falcons a Tampa Bay Buccaneers skončili všichni s bilancí 4:12 a v prvním kole si vybírali hráče přesně v tomto pořadí. Ve druhém kole se Jacksonville zařadil na konec této řady a pořadí tedy bylo Cleveland, Oakland, Atlanta, Tampa Bay a Jacksonville. Tato rotace probíhala každé kolo až do konce draftu.\n\nVýjimka z tohoto pořadí nastává, když soutěž rozšíří nový tým, tomu je totiž automaticky dáno právo první volby v prvním kole draftu. Pokud jsou týmy dva, rozhoduje mezi nimi hod mincí, v případě tří a více týmů rozhoduje tažení čísel z osudí. Tým nebo týmy, které los prohrají, si pak můžou vybírat jako první v tzv. „expanzním draftu“.\n\nPrvní draftovaný hráč obvykle dostane nejvýnosnější kontrakt, smlouvy ostatních hráčů závisí na mnoha proměnných, ale například Quarterbaci pravidelně dostávají víc peněz než ostatní hráči, protože jejich role na hřišti je jedinečná.\n\nKaždý klub má na draftu své zástupce. A v každém momentu běží danému klubu, který je právě na tahu, časový limit. V prvním kole je to 10 minut (dříve to bylo 15), během kterých musí klub oznámit svou volbu, ve druhém kole draftu je to 7 minut (dříve 10) a ve zbývajících kolech 5 minut. Pokud klub během této doby neoznámí své rozhodnutí, stále má právo volby, ale v tu chvíli mu ho může „ukrást“ klub, který je dále na tahu. To se stalo například v Draftu NFL 2003, kdy se Minnesota Vikings jako sedmá v pořadí nechala předběhnout Jacksonville Jaguars a Carolinou Panthers. Rovněž v Draftu NFL 2011 Baltimore Ravens vyjednávali s Chicago Bears tak dlouho, až je nakonec předběhli Kansas City Chiefs.\n\nTýmy se před i během draftu samotného mohou dohodnout na výměně výběru v jakémkoliv kole. Například jeden tým může nabídnout výběr v budoucím draftu výměnou za právo volby v právě probíhajícím draftu. Týmy se také mohou vzdát výběru v daném kole a za to dostanou právo vybírat si v dalším kole draftu. Tudíž některé týmy si v daném kole nevybírají vůbec a jiné týmy si naopak v jednom kole vybírají vícekrát.\n\nKromě 32 výběrů v každé ze sedmi kol je rovněž uděleno celkem 32 kompenzačních výběrů, které jsou uděleny těm týmům, které v předchozím roce ztratily volné hráče. Na začátku sezóny všechny kluby disponují stejným počtem hráčů, některé z nich ale mohou přijít o velmi ceněné hráče, za což je jim před draftem přidělen kompenzační výběr. O jeho rozložení je rozhodnuto na výroční schůzi NFL, která se koná na konci března, většinou tři až čtyři týdny před samotným draftem. S kompenzačními výběry nebylo možné obchodovat, to se ale změnilo od Draftu NFL 2017. Umístění kompenzačních výběrů do jednotlivých kol je určeno na základě přesného vzorce zahrnujícího hráčův plat, odehraný čas a posezónní ocenění, přičemž plat je hlavním faktorem. Pakliže tým například přijde o Linebackera, který jako volný hráč odepsal smlouvu na 2,5 milionu liber s novým klubem, starý klub dostane právo kompenzační volby v šestém kole draftu. Pokud by ten samý hráč podepsal smlouvu na 5 milionů dolarů, kompenzační volba se přesune do čtvrtého kola draftu. Sama NFL přesný vzorec na určení kompenzačních voleb nikdy nezveřejnila, ale experti mimo NFL byli schopni odhalit jeho přibližnou podobu na základě pozorování.\n\nVšechny kompenzační výběru jsou zařazeny vždy na konec třetího až sedmého kola. Pokud je uděleno méně jak 32 kompenzačních výběrů, zbývající jsou přiděleny na samotný závěr sedmého kola těm týmům, které by hypoteticky začínaly osmé kolo draftu. Tyto výběry se nazývají „dodatečné kompenzační výběry“. Více než 32 kompenzačních výběrů bylo uděleno pouze jedinkrát, 33 v roce 2016; dodatečná volba (určená na základě dohody mezi správní radou NFL a hráčskou asociací NFLPA) byla udělena Buffalu Bills za ztrátu Da'Norrise Searcyho.\n\nNFL umožňuje každému týmu použít určitou část peněz z platového stropu na podepsání smluv s nováčky během jejich první sezóny. Tato částka je založena na nezveřejněném vzorci, který přiřazuje určitou hodnotu pro každý výběr v draftu; tedy s více výběry nebo dřívějšími výběry se zvýší i plat. V sezóně 2008 nejvyššího zvýšení dosáhli Kansas City Chiefs s 8,22 miliony dolarů, protože měli celkem 12 výběrů v draftu, z toho hned dva v prvním kole. Naopak nejnižší zvýšení měli Cleveland Browns s 1,79 miliony dolarů, kteří měli pouze pět výběrů a žádný z nich v prvních třech kolech. Přesný mechanismus pro stanovení platového stropu pro nováčky určuje kolektivní dohoda vyjednaná mezi NFL a hráčskou asociací National Football League Players Association (NFLPA) podle toho, jak se mění platové stropy pro kluby v jednotlivých sezónách.\n\nDraftovaným hráčům jsou stanoveny platy úměrně k pořadí, ve kterém byli draftováni, hráči vybraní vysoko v prvním kole dostanou nejvyšší platy, naopak hráči vybraní v posledním kole dostanou nejméně. Po konci draftu můžou nedraftovaní hráči podepsat smlouvu s jakýmkoliv týmem v lize bez omezení, tito hráči ovšem obvykle nedostanou tak vysoký plat jako draftovaní hráči, obvykle obdrží platové minimum a bonus za podepsání kontraktu.\n\nNa výši platového stropu nováčků má rovněž vliv, jestli se hráč dostane do základního kádru. Základní plat volných nováčků se totiž do platového stropu nepočítá, ale bonusy ano. A pokud je tento hráč vyměněn do jiného klubu, než je původně draftovaný, jeho platové zatížení zůstává původnímu klubu, což v důsledku znamená, že se s nováčky obchoduje jen velmi vzácně. Toto pravidlo neplatí, pokud je daný hráč z draftovaného klubu propuštěn.\n\nTýmy se také mohou dohodnout na kontraktu s hráčem, který se hodlá zúčastnit draftu, a to ještě před startem draftu samotného. Toto pravidlo může využít pouze tým draftující na prvním místě, protože jeho pozice je nezpochybnitelná. Například před Draftem NFL 2009 se Quarterback Matthew Stafford dohodl s Detroit Lions. Lions oznámili podepsání šestileté smlouvy na 78 milionů dolarů (z toho 41,7 milionu garantovaných) se Staffordem den před startem draftu. Tím se Stafford stal automaticky jedničkou draftu.\n\nKomisionář NFL má možnost nechat propadnout právo volby v jakémkoliv kole draftu týmu, který se draftu účastní. Například v sezóně 2007 byli New England Patriots potrestáni za nahrávání defenzivních signálů New York Jets mimo povolenou oblast. V důsledku toho bylo Patriots odebráno právo volby v prvním kole Draftu NFL 2008. Podobně se byli nuceni San Francisco 49ers vzdát volby v pátém kole draftu, protože tajně vyjednávali s hráčem Chicaga Bears pod smlouvou, i když to pravidla NFL zakazovala, a kromě toho si ještě oba týmy prohodili své pozice ve třetím kole (49ers spadli o šest míst a Bears si o stejný počet míst polepšili). New Orleans Saints bylo odebráno právo volby ve druhém kole Draftu NFL 2012 i Draftu NFL 2013 když vyšlo najevo, že jeho hráči dostávali bonusy za úmyslné zraňování protihráčů.\n\nTýmy se velmi liší v přístupu ke draftu. Každý tým má celé oddělení skautů, které se přímo zabývá sledováním a hodnocením hráčů, do konečného výběru se ale zapojují i majitelé, generální manažeři, trenéři a další činovníci klubu. Například během Draftu NFL 1983 měl hlavní trenér Pittsburgh Steelers Chuck Noll, slovy tehdejšího člena výkonného výboru Arta Rooneyho juniora, poslední slovo nad jednotlivými výběry, tedy dokonce vyšší, než majitel Art Rooney. Přímým opakem byl trenér New Engladn Patriots Ron Meyer, který prohlásil, že pod vedením majitele Billyho Sullivana byl trenérský personál vyloučen ze všech souvisejících rozhodnutí a dokonce mu bylo zakázáno čtení zpráv skautů. Meyer rovněž prohlásil, že kdyby rozhodnutí bylo na něm, nikdy by si v prvním kole Draftu NFL 1983 nevybral Tonyho Easona.\n\nUniverzitní hráči, kteří zvažují vstoupit do draftu NFL, ale stále si nejsou jistí, jestli jsou schopní hrát americký fotbal na nejvyšší úrovni, můžou požádat o názor expertní komisi NFL. Ta je tvořena skauty, experty a fotbalovými činovníky, kteří učiní předpověď, ve kterém kole či zda vůbec by mohl být daný hráč draftován. Tato informace, která se mnohokrát ukázala být poměrně přesnou, pomáhá hráčům v rozhodnutí, jestli vstoupit do draftu nebo pokračovat na univerzitě.\n\nNFL Scouting Combine je šestidenní setkání na konci února či začátku března konané na Lucas Oil Stadium v Indianapolisu. Vybraní univerzitní hráči zde předvádí své fyzické, psychické a dovednostní předpoklady trenérům, generálním manažerům a skautům klubů z NFL. Se zvyšujícím se zájmem o draft si NFL Scouting Combine postupem času vytvořila sérii cvičení, které mají odhalit skutečný stav a potenciál jednotlivých hráčů.\n\nCelé akce se účastní pouze pozvaní hráči. V konečném důsledku může celkový výkon zásadně ovlivnit hráčovu pozici na draftu, plat a tedy i celou kariéru. Zejména pro méně známé hráče z univerzit, nebo hráče z méně známých univerzit, je to ideální příležitost, jak upozornit na svou velikost, sílu nebo rychlost.\n\nProtože počet hráčů na NFL Scouting Combine je velmi omezený, každá univerzita pořádá tzv. „Pro Day“, během kterého NCAA umožňuje skautům klubů z NFL navštívit školu a prohlédnout si hráče během stejných cvičení, která jsou prováděna při NFL Scouting Combine. V podstatě jde o veletrh práce, na rozdíl od Scouting Combine jsou ale hráči v příjemnějším prostředí domácích kampusů, což vede k lepším výkonům. Univerzity produkující velké množství kvalitních hráčů pro NFL tak čelí během Pro Days velkému zájmu ze strany skautů a trenérů.\n\nVstupenky na draft NFL jsou volně k dostání fanouškům, začínají se prodávat ráno v den draftu a každý si může koupit pouze jednu vstupenku.\n\nMísto konání draftu není pevně stanoveno a NFL ho nepravidelně mění. Prvním a nejčastějším městem konání byl New York, dále pak Philadelphia a Chicago. Nejvíc pořadatelství v řadě za sebou si připsalo divadlo v Madison Square Garden, kde se draft konal desetkrát v řadě v letech 1995 až 2004.\n\nChicago: \"1938, 1942–1943, 1951, 1962–1964, 2015–2016\" (9)\n\nLos Angeles: \"1956\" (1)\n\nMilwaukee: \"1940\" (1)\n\nNew York City: \"1937, 1939, 1944–1945, 1947, 1952, 1955, 1965–2014\" (57)\n\nPhiladelphia: \"1936, 1944, 1949–1961, 2017\" (15)\n\nPittsburgh: \"1948–1949\" (2)\n\nWashington, D.C.: \"1941\" (1)\n\"<nowiki>*</nowiki>: Rok, kdy byl draft pořádán na více místech.\"\n\nNFL absorbovala dvě další soutěže amerického fotbalu, přičemž tyto ještě před spojením uspořádaly své vlastní drafty.\n\nChicago: \"1946, 1949\"\n\nCleveland: \"1947, 1949\"\n\nNew York: \"1948\"\n\"<nowiki>*</nowiki>: Rok, kdy byl draft pořádán na více místech.\"\n\nDallas: \"1961–1963\"\n\nMinneapolis: \"1960\"\n\nNew York: \"1964–1966\"\n\n\"<nowiki>*</nowiki>: Rok, kdy byl draft pořádán na více místech.\"\n\nOd roku 1977 NFL zařazuje do draftu hráče dodatečně, protože ti nestihli podat přihlášku v řádném termínu z akademických nebo disciplinárních důvodů. Tento dodatečný draft je naplánován po konci normálního draftu a před začátkem základní části. Například v sezóně 1984 do něj byli zahrnuti hráči, kteří již měli kontrakt s týmy z USFL a CFL.\n\nPořadí draftu je určeno na základě vyváženého systému, kdy jsou kluby rozděleny do tří skupin. V první jsou týmy se šesti a méně vítězstvími z předchozího ročníku, ve druhé týmy bez účasti v play-off s více jak šesti vítězstvími a ve třetí zbytek. V dodatečném draftu si kluby nikoho nevybírají, místo toho, pokud daného hráče chtějí, předloží na něj nabídku komisionáři NFL spolu s kolem, které za něj hodlají nabídnout. Klub, který předloží nejlepší nabídku na hráče, ho draftuje výměnou za pozici v draftu v následující sezóně. Například Free safety Paul Oliver byl vybrán týmem San Diego Chargers ve čtvrtém kole doplňkového draftu 2007, z toho důvodu si nemohli Chargers během čtvrtého kola Draftu NFL 2008 nikoho vybírat a toto právo volby propadlo.\n\nOd sezóny 1990 se dodatečného draftu mohou zúčastnit pouze hráči, kteří promovali nebo již nemůžou hrát univerzitní fotbal. Od sezóny 1993 se dodatečného draftu mohou zúčastnit pouze hráči, kteří měli v plánu pokračovat v univerzitní kariéře, ale z nějakého důvodu tak nemohli učinit.\n\n\n"}
{"id": "1285181", "url": "https://cs.wikipedia.org/wiki?curid=1285181", "title": "Gene Davis (zápasník)", "text": "Gene Davis (zápasník)\n\nEugene Lee \"Gene\" Davis (17. listopadu 1945 Misoula, USA) je bývalý americký zápasník, volnostylař. V roce 1976 vybojoval na olympijských hrách v Montréalu bronz v kategorii do 62 kg, v roce 1972 vypadl ve stejné kategorii ve třetím kole. \n\n Profil na sports-reference.com\n"}
{"id": "1285182", "url": "https://cs.wikipedia.org/wiki?curid=1285182", "title": "Kostel svatého Šebestiána (Třemešná)", "text": "Kostel svatého Šebestiána (Třemešná)\n\nKostel svatého Šebestiána v obci Třemešná (okres Bruntál) je farní kostel, který byl postaven v letech 1730–1733 a je kulturní památka České republiky.\n\nPrvní písemná zmínka o faře v obci Třemešná je z roku 1256. V roce 1428, v době husitských válek, byly kostel a fara zničeny. Dřevěný kostel je zmiňován v letech 1672–1691, kdy byl zasvěcen sv. Floriánovi a sv. Šebestiánovi. Obec byla přifařena k Liptáni a pak k Vysoké až do roku 1784, kdy byl postaven nový kostel, nová fara. Na místě původního dřevěného kostela byl postaven v letech 1730–1733 kostel zděný. Kostelní věž byla přistavěna v roce 1780. V roce 1900 byla věž zbourána pro špatný stav a v roce 1902 postavena nová s novou střechou. Kolem kostela je zděná ohradní zeď z 19. století s kaplemi křížové cesty.\n\nV roce 2015 byla zahájená oprava střechy kostela. Opravy střechy a krovu probíhaly v roce 2016, náklady činily cca 150 500 Kč, provedení prací zabezpečila firma H&B delta s. r. o. Vsetín.\n\nKostel svatého Šebestiána patří Římskokatolické farnosti Třemešná, Děkanát Krnov.\n\nJednolodní podélná zděná barokní stavba. Osově přistavěna k průčelí hranolová věž.\n\nPro kostel sv. Šebestiána byly zhotoveny tři zvony. Na zvonech byly reliéfy svatých. Na největším zvonu z roku 1780, který měl průměr 110 cm a vážil 674 kg, . byl na koruně nápis: \"IGNÁC HILZER, VRCHNÍ DVORNÍ ZVONAŘ, VÍDEŇSKÉ NOVÉ MĚSTO\". Uprostřed bylo gravirování z lučních květin a na opačné straně reliéf svatých Panny Marie a Jana Křtitele. Pod obrazem byl nápis: \"JOSEF KLEMENT-FARÁŘ, EMANUEL SOBALÍK-KOOPERÁTOR, ALBERT GROSS-STAROSTA A RYCHTÁŘ, FRANTIŠEK SCHWANKE, FRANTIŠEK HEINRICH a JOSEF GOEDEL RADNÍ OBCE TŘEMEŠNÍ 1870\". Na druhém zvonu byl reliéf sv. Pavla a sv. Jana. Třetí nesl reliéf sv. Šebestiána, byl nejmenší o průměru  61 cm, vážil 163 kg a byl ulit olomouckým zvonařem Obletterem. Na koruně nesl nápis: \"FUSA ME VALERIUS OBLLETER OLOMUCI 1780. Na krku zvonu byl nápis: O, VY SVATÍ TRPITELÉ A PATRONI, ORODUJTE ZA MÁS I V POSLEDNÍ HODINĚ SMRTI, AMEN\". Zvony byly rekvírovány v době první světové války. Zvon v sanktusníku (1784 až 1917) vážil 89 liber.\n\nZvon z roku 1773 ulitý olomouckým zvonařem Valeriem Obletterem má průměr 56 cm. Byl přenesen z kostela Pozdvižení svatého Kříže z Moravského Berouna (část Hausberg). Zvon nese nápis na krku: \"DIESE / GLOCKEN HAT / GEGOSSEN / VALERIUS / OBLETTER / IN OLMITZ / ANNO\", na čepci: \"ECCE CRUCEM DOMINI O H: FL: B:F: VNS\". Na věnci: \"SVB EXIM: D: PETRO: NEVGEBEVR PAROCH ORTS VORT S: HH: IOHA: GEOR: WENZL BVRG: M: FRIDER: BAYER STADTRICHTER/ ZUR EHE GOTTES HAT FLOR: LICHTBLAV FREIHIFFER DESSEN EHWIB: ANNA ELISABETHA VND IHR SOHN FERDI: DIESE GLOCKEN MACHEN LASSEN A 1773.\"\n\nPodle pověsti jsou v kostele sv. Šebestiána uloženy ostatky sv. Benedikta z Nursie.\n\n"}
{"id": "1285185", "url": "https://cs.wikipedia.org/wiki?curid=1285185", "title": "Peter Straka", "text": "Peter Straka\n\nPeter Straka (* 22. února 1950 Zlín) je švýcarský operní zpěvák – tenorista českého původu. \n\nZpíval rovněž v Metropolitní opeře v New Yorku. V premiéře Janáčkovy opery \"Z mrtvého domu\" (\"From the House of the Dead\") dne 12. listopadu 2009 zpíval \"dlouhého vězně\".\n\n"}
{"id": "1285189", "url": "https://cs.wikipedia.org/wiki?curid=1285189", "title": "David Becher", "text": "David Becher\n\nDavid Becher (19. února 1725 Karlovy Vary – 5. února 1792 tamtéž), tzv. Hippokratés Karlových Varů, byl lékař a balneolog, průkopník moderních balneologických metod.\n\nRozvětvenou dynastii Becherů v Karlových Varech tvoří desítky jmen. Rod Becherů se v Karlových Varech připomíná od roku 1570, kdy se do města přistěhoval z Jindřichovic Georg Becher. Jeho syn Michael Becher měl řadu potomků, kteří se později rozdělili do tří rodových větví.\n\nO potomcích první větve se ví, že se v roce 1620 odstěhovali na Andělskou Horu a začátkem 18. století se vrátili do Karlových Varů. Po jedenáct generací se živili krejčovstvím. \n\nDruhá větev počíná Georgem Becherem narozeným v roce 1600. Potomci druhé větve byli převážně lékárníci, kteří si po celých 260 let předávali lékárnu z otce na syna. Ve společnosti zastávali vysoká společenská postavení. Georg Becher, který se v roce 1642 stal purkmistrem města, spravoval lékárnu po 42 let. Dalšími významnějšími potomky druhé větve, kteří se stali karlovarskými purkmistry, byli Johann Becher (purkmistrem 1788–1800) a Josef Becher (purkmistrem 1820–1826).\n\nZe třetí větve pocházel slavný karlovarský lékař Med. Dr. David Becher, rozhodně nejznámější z dynastie karlovarských Becherů. Ke třetí větvi patřili rovněž Becherové, vlastnící továrny na výrobu bylinného likéru Becherovka. Zakladatel továrny, Josef Vitus Becher (1769–1840), byl synovcem Davida Bechera, který se ho jako bezdětný duchovně ujal. Firmu na výrobu Becherovky postupně převzal jeho syn Johann (česky Jan).\n\nDavid Becher se narodil 19. února 1725 v domě U dvou řetězů poblíž Vřídla jako druhý syn Leopolda Bechera. Základní školu navštěvoval v Karlových Varech a po jejím dokončení odešel studovat šestitřídní latinské gymnázium piaristů v Ostrově. Některé prameny uvádějí, že vychodil klášterní latinskou školu křížovníků s červenou hvězdou v Horním Slavkově.\n\nRodiče Davida prý chtěli, aby jejich syn byl řádovým duchovním, například křížovníkem s červenou hvězdou. David odešel do Prahy studovat na filozofickou fakultu Karlovy univerzity, jméno David Becher je v roce 1744 zapsáno v matrice filozofické fakulty. Tříleté studium na filozofické fakultě bylo předpokladem pro vyšší studium. Během studia se jeho rozhodnutí změnilo. Jeho touha poznávat přírodní vědy a lidské zdraví nakonec zvítězila a přešel studovat na lékařskou fakultu. Na lékařské fakultě byl imatrikulován 14. února 1747. Mezi jeho záliby patřila především chemie. Po obhajobě disertační práce byl 7. září 1751 promován na doktora medicíny a bylo mu nabídnuto místo na katedře chemie. Novopečený lékař měl jiné plány a vydal se nejprve do Itálie, aby poznal tamní lázeňské dění, a pak do Vídně, kde prošel několika špitály a klinikami, aby získal co nejvíce praktických zkušeností. Podle jiných zdrojů působil několik let v Praze. Zápisy z pražské univerzity dokládají, že v letech 1757–1758 byl David Becher děkanem lékařské fakulty. Pravděpodobně dočasně nahradil tehdejšího děkana J. K. Boháče, který v té době podnikal studijní cesty. Roku 1758 se David Becher vrátil do Karlových Varů.\n\nKrátce po návratu do rodného města se dne 15. října 1758 oženil s Annou Sabinou, vdovou po karlovarském chirurgovi Leopoldu Franci Dupontovi. Rok po svatbě se manželům Becherovým narodila 24. října 1759 dcera Veronika Marie Magdalena. Již koncem roku onemocněla a 6. ledna 1760 zemřela. \n\nManželka Anna Sabina zemřela po 22 letech společného života 22. února 1780 ve svých 55 letech. Když David Becher ovdověl, bylo mu rovněž 55 let. Po ročním smutku se rozhodl znovu oženit s Katharinou von Schrott. Druhé manželství zůstalo bezdětné. David Becher zemřel dvanáct let po smrti první manželky 5. února 1792.\n\nKarlovarští lékaři umístili u příležitosti 65. výročí Becherovy smrti pamětní desku na jeho rodném domě a o dva roky později nechali zhotovit u vídeňského sochaře Antona Fernkorna pomník s bronzovou bustou Dr. Bechera s nápisem Davidi Becher Hyppocrati Thermarum Carolinarum. Pomník byl odhalen 15. října 1856 v sousedství Vřídelní kolonády. Roku 1859 byla busta přenesena do haly staré Vřídelní kolonády. Busta vzala za své při bourání kolonády v roce 1939.\n\nRoku 1758 se stal David Becher lázeňským lékařem. V té době sice už nebyly tou nejdůležitější procedurou dlouhé hodiny koupelí ve vanách a voda se začala také pít. Bylo ovšem ordinováno až 12 litrů denně. Voda se nosila pacientům do pokojů a lékaři sledovali hlavně její projímavý účinek. Doporučovalo se ležení v postelích. Zásadně to změnil David Becher, který začal propagovat pití vody v rozumném množství přímo u pramenů, kde je působení oxid uhličitého nejintenzivnější. Pitné kúry začaly tvořit základ léčby a z pití vody u pramenů se stala společenská záležitost. Becher začal prameny chemicky zkoumat a analyzovat a objevil ve vodě oxid uhličitý, který nazýval jako „fixe luft“. Podle něj právě oxid uhličitý činil zázraky. Pozoroval a zaznamenával, jak na pacienta působí minerální voda a jaké jsou jeho reakce při jejím pití. Rovněž sledoval, v jakém zdravotním stavu pacient přijel a v jakém stavu lázně opouštěl. K pití předepisoval nejen Vřídlo, ale i pramen Mlýnský, Nový (Rusalka), Bernardův (Kníže Václav) a Zámecký. Pitnou kúru posílilo ještě dietní stravování, pobyt na čerstvém vzduchu a procházky v lázeňských lesích. David Becher léčil stovky pacientů, mezi něž patřili např. Friedrich Schiller, hrabě Rudolf Chotek nebo Marie Terezie. Léčba byla rozšířena o bohatý kulturní a společenský život. Lázeňský léčebný pobyt tak byl zpestřen a stal se mnohem lákavějším. Svá pozorování vydal roku 1766 knižně pod názvem \"Neue Abhandlungen über das Karlsbad\" (Nové pojednání o Karlových Varech). Pomocí svých analýz a pozorování poukazoval na příklady celkového zlepšení organismu po lázeňské léčbě. Doporučoval ostatním karlovarským lékařům, aby měli své ordinace přímo na kolonádě a jeho doporučení vydrželo sto let. Zásluhou Davida Bechera se zvýšil příliv pacientů do Karlových Varů. David Becher je spojován s výrobou karlovarské soli. Karlovarští lékárníci vyráběli a ve svých lékárnách prodávali již dříve karlovarskou vřídelní sůl. David Becher však výrobu zdokonalil a jako první lékař se zasadil o export soli. Proti vývozu karlovarské soli se však zvedly protesty karlovarských měšťanů a lékárníků. Obávali se poklesu lázeňských hostů a v důsledku toho i snížení svých příjmů. Od roku 1844 se karlovarská voda vyvážela do celého světa a obavy z poklesu návštěvníků lázní se nakonec nenaplnily. Z výnosu exportu karlovarské soli nechal David Becher postavit v letech 1787–1788 kamenné karlovarské divadlo, které nahradilo původní dřevěné.\n\n\n"}
{"id": "1285194", "url": "https://cs.wikipedia.org/wiki?curid=1285194", "title": "Clifford Jarvis", "text": "Clifford Jarvis\n\nClifford Jarvis (26. října 1941 – 26. listopadu 1999) byl americký jazzový bubeník.\n\nNarodil se do hudební rodiny v Bostonu, kde také v padesátých letech studoval na Berklee College of Music. Jeho otec a děd byli trumpetisty. V roce 1959 se přestěhoval do New Yorku a již toho roku se účastnil nahrávání s trumpetistou Chetem Bakerem. V následujících letech pracoval s mnoha dalšími hudebníky, mezi něž patří například Archie Shepp, Freddie Hubbard, Sun Ra, Curtis Fuller, Yusef Lateef, Jackie McLean a Barry Harris. V osmdesátých letech se usadil v Anglii a následně spolupracoval s britskými hudebníky, jako například Harrym Beckettem a Courtneym Pinem. Zemřel v Londýně ve věku 58 let.\n\n"}
{"id": "1285196", "url": "https://cs.wikipedia.org/wiki?curid=1285196", "title": "Seznam dílů seriálu Podfukáři", "text": "Seznam dílů seriálu Podfukáři\n\nToto je seznam dílů seriálu \"Podfukáři\".\n\nPrvních 12 dílů (první dvě řady) bylo vysíláno na programu ČT 1 v roce 2006. V roce 2007 odvysílala Česká televize třetí řadu a v roce 2012 i zbylé řady 4 - 8.\n\nV letech 2011 - 2012 odvysílaly prvních 6 řad také stanice AXN a AXN Crime. Pro toto uvedení vznikl nový dabing s rozdílným hereckým obsazením.\n\nŘady 1 - 3 a 7 - 8 představila v Česku jako první Česká televize, řady 4 - 6 uvedlo premiérově v češtině AXN.\n\nI když má každý díl svůj název, v české verzi se tyto názvy neužívaly (nebyly přeloženy).\n\n<onlyinclude>\n</onlyinclude>\n\nPři uvedení na AXN byl vysílán jeden díl týdně. O měsíc a půl později začalo paralelně vysílání na AXN Crime dvakrát týdně, takže od 14. dílu už bylo AXN Crime před AXN.\n"}
{"id": "1285198", "url": "https://cs.wikipedia.org/wiki?curid=1285198", "title": "Pálení knih nacisty", "text": "Pálení knih nacisty\n\nPálení knih nacisty byla kampaň organizovaná ve 30. letech 20. století německým studentským spolkem s podporou NSDAP. Při ní byly v nacistickém Německu a v Rakousku obřadně páleny knihy, které byly považovány za nepřátelské nacistické ideologii. Patřily mezi ně knihy židovských autorů, pacifistické, marxistické a další. Z českých autorů byla na seznamu díla Jaroslava Haška a Ivana Olbrachta. \n\nV dubnu 1933 vyhlásil \"Národně-socialistický německý studentský spolek\" (Nationalsozialistischer Deutscher Studentenbund) akci proti ne-německému duchu, zejména v literatuře. 12. dubna 1933 vydal spolek \"Dvanáct tezí\", přípomínající devadesát dva tezí, ve kterých se žádalo očištění německého jazyka a literatury. Akce byla popsána jako reakce na celosvětovou židovskou pomlouvačnou akci proti tradičním německým hodnotám a teze byly převážně protižidovského charakteru. (Např. v tezích č. 4 a 5: „„Naším úhlavním nepřítelem jest žid. ... Žid může myslet jen židovsky. Píše-li německy, lže...“) Místní pobočky nacistické strany podporovaly tuto akci články v tisku, informacemi v rozhlase a proslovy stranických funkcionářů. Došlo k bojkotům vysokoškolských pedagogů.\n\nDne 10. května 1933 bylo spáleno v různých německých městech více než 25 000 svazků „neněmeckých“ knih. Na akcích oslovovali straničtí a akademičtí funkcionáři studenty a diváky. V Berlíně promluvil k 40 000 posluchačům Joseph Goebbels a vyslovil se proti dekadenci a morální korupci. Odsoudíl ke spálení díla Heinricha Manna, Ernsta Glaesera a Ericha Kästnera a hovořil o konci židovského intelektualismu.\n\nPro déšť byla některá z pálení knih uspořádána i po 10. květnu 1933.\n\nNa seznamu spálených knih se objevilo celkem 282 autorů, většinou německých, ale často překlady ruských a britských nebo amerických děl. Mezi těmito autory byli například: Bertolt Brecht, Albert Einstein, Bedřich Engels, Lion Feuchtwanger, Sigmund Freud, Ödön von Horvath, Erich Kästner, Theodor Lessing, Karl Liebknecht, Rosa Luxemburgová, Heinrich Mann, Klaus Mann, Karel Marx, Robert Musil, Erich Maria Remarque, Anna Seghersová, Bertha von Suttner, Kurt Tucholsky, Frank Wedekind, Arnold Zweig a Stefan Zweig.\n\nČeští autoři a autoři se vztahem k českým zemím, jejichž díla byla pálena, jsou uvedení níže samostatně.\n\nNásledující typy knih měly být zakázány:\n\nSpáleny byly německé verze děl následujících českých autorů nebo německy píšících autorů se vztahem k českým zemím:\n\nČeskoslovenský tisk reagoval na pálení knih na prvních stranách a událost buď odsuzoval nebo popsal bez komentářů. Příklady reakcí československého tisku (podrobněji viz \"Externí odkazy\"):\n\n\nHeinrich Heine je autorem prorockého citátu, který je často uváděn v souvislosti s pálením knih v roce 1933:\n\nZdroje často mylně uvádějí, že se jeho díla též ocitla na nacistických hranicích. Jako autor však Heinrich Heine v seznamu spálených knih uveden není.\n\n\n"}
{"id": "1285199", "url": "https://cs.wikipedia.org/wiki?curid=1285199", "title": "Seznam dílů seriálu Městečko Fortitude", "text": "Seznam dílů seriálu Městečko Fortitude\n\nToto je seznam dílů seriálu \"Městečko Fortitude\". Britský thriller \"Městečko Fortitude\" vysílala stanice Sky Atlantic.\n\n<onlyinclude>\n</onlyinclude>\n\n"}
{"id": "1285201", "url": "https://cs.wikipedia.org/wiki?curid=1285201", "title": "LGBT práva v Zambii", "text": "LGBT práva v Zambii\n\nLesby, gayové, bisexuálové a translidé se v Zambii setkávají s právními komplikacemi neznámými pro většinové obyvatelstvo. Stejnopohlavní sexuální aktivita je, jak mezi muži, tak i ženami, ilegální.\n\nJako bývalá kolonie Britského impéria přebírala Zambie až do získání nezávislosti v r. 1964 jeho zákony a systém práva. Zákony týkající se homosexuality se od té doby nijak nezměnily a v souladu se zákony proti sodomii je homosexualita taktéž dávána do souvislosti s bestialitou.\n\nSociální postoje k LGBT lidem jsou ve většině případů negativní s přesvědčením, že je homosexualita amorální, až satanská. V r. 1999 vznikla nevládní organizace Zambie proti lidem s abnormálními sexuálními akty (\"Zambia Against People with Abnormal Sexual Acts, ZAPASA\"), jejímž cílem je bojovat s homosexuály a homosexualitou v Zambii.\n\nV pozadí sociálních postojů k homosexualitě stojí s největší pravděpodobností vliv fundamentálních evangelikálních misionářů v období protektorátu Severní Rhodesie. V průzkumu zveřejněném v r. 2010 se pouze 2 % Zambijců vyslovilo pro morální akceptaci homosexuality; což je o devět procentních bodů méně než v Ugandě (11 % akceptace).\n\nTicho okolo mužů souložících s muži by mělo přestat, protože by nikdo neměl být diskriminován pro jeho sexuální orientaci,\" takto se v r. 2013 vyjádřila zambijská první dáma Christine Kasebová.\n\nPodle aktuálních výzkumů je v Zambii zcela běžné vyšetřovat homosexuálními bolestivými a ponižujícími análními vyšetřeními.\n\nO souloži mezi lidmi stejného pohlaví se mluví v Kapitole č. 87, sekcích 155-157 zambijského trestního zákona.\n\nSekce 155 (\"Smilstvo proti přírodě\") vykresluje homosexuální sex (vágně popisovaný jako tělesný kontakt s jinou osobou proti přírodním zákonům) jako závažný zločin, za nějž lze uložit trest odnětí svobody v délce trvání 14 let.\n\nSekce 156 ukládá trest odnětí svobody v délce trvání sedmi let za jakýkoli pokus o smilstvo proti přírodě. V závěru sekce 157 trestá akt \"hrubé obscénnosti\" mezi muži spáchaný jak na veřejnosti, tak i v soukromí. Osoby obviněné a usvědčené ze spáchání trestného činu podle sekce 157 budou potrestány odnětím svobody v délce trvání pěti let. Za trestný se považuje i pokus o jakýkoli akt hrubé obscénnosti, či svedení jiné osoby ke spáchání aktu hrubé obscénnosti.\n\nAčkoli se zambijský trestní zákoník nezmiňuje přímo o dobrovolné souloži mezi ženami, tak Kapitola č. 87, sekce 155 obsahuje nepřímou zmínku i o lesbismu.\n\nNicméně jako všechny bývalé britské východoafrické a jihoafrické kolonie přijala Zambie v 90. letech vlastní ústavu, čímž zrušila většinu trestních zákonů z období před r. 1964. Tato ústava obsahuje velmi rozsáhlou anti-diskriminační ochranu, kterou z většiny okopírovala ze Všeobecné deklarace lidských práv a základních svobod. Z toho důvodu lze argumentovat tím, že jsou homoexuálové ústavně chráněni podle článku 23 ústavy z r. 1996:\n\nÚstava je vrcholem právního řádu a jakékoli zákony s nižší právní silou, které jejím ustanovením odporují, se automaticky ruší. Testu kompatibility s ústavou může být podroben i trestní zákoník. Dojde-li se k závěru, že je kriminalizace homosexuality neústavní, pak lze veškerá opatření proti ní automaticky zrušit.\n\nZambie nedává stejnopohlavním svazkům žádný právní status. V r. 2006 potvrdil ministr vnitra Ronnie Shikapwasha, že Zambie sňatky osob stejného pohlaví nikdy neuzákoní, protože se jedná o hřích a útok na křesťanskou tradici země. \n\nV únoru 2010 přijala Národní ústavní konference (\"National Constitutional Conference, NCC\") jednomyslně novou klauzuli zakazující manželství mezi osobami téhož pohlaví.\n\nZambijská ústava obsahuje nepřímá ustanovení o ochraně před diskriminací na základě sexuální orientace. Ústva z r. 1991, novelizovaná zákonem č. 17 z r. 1996, obsahuje anti-diskriminační klauzuli prezentovanou v článku 23 dokumentu. Podle článku 23(1) \"nelze tvořit žádný zákon, který je buď ze své podstaty diskriminující, nebo ze svého účinku žádný zákon, který je buď ze své podstaty diskriminující, nebo ze svého účinku\". Článek 23(2) dále zakazuje diskriminaci \"ze strany jiné osoby ani, pokud jedná na základě psaného zákona nebo při výkonu funkce veřejného činitele nebo jiné veřejné autority\" a článek 23(3) definuje diskriminaci jako rozdílné zacházení s osobami na základě rady, kmenového původu, pohlaví, původu, rodinného stavu, politického přesvědčení, barvy pleti nebo náboženského přesvědčení.\n\nVe zprávě, kterou předložily Global Rights a International Lesbian Human Rights Commission Výboru OSN pro lidská práva má kriminalizace dobrovolného homosexuálního sexu v Zambii devastující dopad na homosexuálně cítící Zambijce. Zpráva rovněž poukazuje na svévolné zatýkání a uvězňování LGBT osob, jejich diskriminaci ve školství, bydlení, zaměstnání, přístupu ke službám a vydírání pod hrozbou jejich nahlášení úřadům.\n\nPodle vyjádření nevládní organizace Behind the Mask zabývající se LGBT záležitostmi na africkém kontinentu žije většina LGBT Zambijců v utajení z důvodu obav ze šikany a násilí. Lesby jsou podle organizace vyhodnocovány jako nejzranitelnější skupina kvůli patriarchální struktuře zambijské společnosti.\n\nZpráva Ministerstva zahraničí Spojených států amerických, oddělení lidských práv, z r. 2010 shledala, že zambijská vláda aktivně vymáhá zákony kriminalizující homosexuální styk a namísto boje se sociální diskriminací ji naopak podporuje. Sociální násilí proti hmosexuálním lidem je časté, zejména v zaměstání, bydlení a přístupu ke vzdělání a zdravotní péči.\n\nZambijská vláda aktivismus za práva LGBT neuznává.\n\nV r. 1998 se během svého projevu v Národním shromáždění vyslovil viceprezident Christon Tembo pro kriminalizaci kohokoli, u koho se prokáže angažmá v podpoře gay práv. Jako důvod uvedl ochranu veřejné morálky. Prezident Frederick Chiluba nazval homosexualitu \"nebiblickou\" a \"proti přírodě\".\n\nPozději nařídil ministr vnitra Peter Machungwa zahájit trestní řízení proti jakémukoli jednotivci či skupině, které se pokusí formálně registrovat jako organizace bojující za LGBT práva. Herbert Nyendwa z Registru společností uvedl, že nikdy nepřizná žádné LGBT organizaci status občanské společnosti.\n\nAž do července 2007 neproběhly v Zambii žádné veřejné ani soukromé preventivní programy HIV směřující na homosexuální muže, kteří činí v průměru až 17 % nakažených.. Ačkoli muži souložící s jinými muži spadají do rizikové skupiny z hlediska přenosu viru HIV, tak vládou sponzorovaný National AIDS Control Programm se o homosexuálních vztazích nezmiňuje.\n\nV červnu 2007 udělilo zambijské Ministerstvo zdravotnictví souhlas se spouštěním programu vyhodnocení pravděpodobnosti šíření viru HIV/AIDS mezi homosexuálními muži. Program proběhl ve spolupráci s Ministerstvem zdravotnictví, Center for Disease Control and Prevention, Society for Family Health a Population Services International.\n\n\n"}
{"id": "1285203", "url": "https://cs.wikipedia.org/wiki?curid=1285203", "title": "Hagnicourt", "text": "Hagnicourt\n\nHagnicourt [\"aňikúr\"] je francouzská obec v departementu Ardensko v regionu Grand Est. V roce 2014 zde žilo 77 obyvatel.\n\nSousední obce jsou: Mazerny, Montigny-sur-Vence, Vaux-Montreuil, Villers-le-Tourneur a Wignicourt.\n\n\"Počet obyvatel\"\n\n"}
{"id": "1285209", "url": "https://cs.wikipedia.org/wiki?curid=1285209", "title": "Guváhátí", "text": "Guváhátí\n\nGuváhátí (, ) je město v indickém státě Ásámu. S necelým milionem obyvatel je největším městem nejen tohoto státu, ale i celé oblasti Severovýchodní Indie. Leží na jižním, levém břehu Brahmaputry. ŽIje zde obyvatel.\n\nJméno města je původně složeninou ásámských slov pro arekové oříšky a pro tržiště.\n\nVe městě sídlí jeden z technologických institutů – Indický technologický institut Guváhátí. Město je také sídelním městem římskokatolické arcidiecéze Guváhátíjské.\n"}
{"id": "1285216", "url": "https://cs.wikipedia.org/wiki?curid=1285216", "title": "LGBT práva v Burkině Faso", "text": "LGBT práva v Burkině Faso\n\nLesby, gayové, bisexuálové a translidé (LGBT) se v Burkině Faso můžou setkat s právními komplikacemi neznámými pro většinové spoluobčany. Burkina Faso nemá žádné zákony kriminalizující stejnopohlavní sexuální aktivitu.\n\nMužská i ženská stejnopohlavní sexuální aktivita je v Burkině Faso legální. Věk způsobilosti k pohlavnímu styku je pro všechny stanoven stejně od r. 1996.\n\nÚstava Burkiny Faso stejnopohlavní manželství neuznává, ba dokonce jej definuje jako svazek muže a ženy.\n\nLa famille est la cellule de base de la société. L’Etat lui doit protection. Le mariage est fondé sur le libre consentement de l’homme et de la femme. Toute discrimination fondée sur la race, la couleur, la religion, l’ethnie, la caste, l’origine sociale, la fortune est interdite en matière de mariage. Les enfants sont égaux en droits et en devoirs dans leurs relations familiales. Les parents ont le droit naturel et le devoir d’élever et d’éduquer leurs enfants. Ceux-ci leur doivent respect et assistance.\n\nV překladu do češtiny ústava říká:\n\"Rodina je základní jednotkou společnosti a podléhá ochraně ze strany státu. Manželství je založené na svobodné vůli muže a ženy. Jakákoli diskriminace založená na rase, barvě pleti, náboženském přesvědčení, etniku, kastě nebo sociálnímu původu je v něm zakázaná. Děti mají v rodinných vztazích rovná práva a povinnosti. Rodiče mají přirozené právo a povinnost řádně vychovávat a vzdělávat své děti podle svého přesvědčení. Děti jsou povinny jim prokazovat patřičný respekt a úctu.\n\nPodle Ministerstva zahraničí Spojených států amerických smějí adoptovat dítě pouze manželské páry různého pohlaví žijící ve společné domácnosti. Jejich manželství musí zároveň trvat minimálně pět let. Individuální adopce dětí je v Burkině Faso téměř ojedinělá.\n\nZpráva Ministerstva zahraničí Spojených států amerických, oddělení lidských práv, z r. 2011 shledala, že:\nLegislativa nikoho nediskriminuje na základě sexuální orientace v zaměstnání a povolání, bydlení, kontaktu s úřady nebo přístupu ke vzdělání a zdravotní péči. Problémem však zůstává sociální diskriminace jiných sexuálních orientací a genderových identit. Náboženství a tradice homosexualitu neakceptují, což se znatelně odráží na životní úrovni leseb, gayů, bisexuálů a translidí (LGBT). Ti jsou často terčem verbálních i fyzických útoků, proti kterým dosud nezaujala vláda žádná patřičná opatření. LGBT organizace nemají v zemi žádný právní status, a tudíž fungují pouze neoficiálně. Nicméně nebylo zatím zaznamenáno násilí proti nim, a to jak ze strany vlády, tak ani společnosti.\n\n"}
{"id": "1285222", "url": "https://cs.wikipedia.org/wiki?curid=1285222", "title": "LGBT práva v Eritreji", "text": "LGBT práva v Eritreji\n\nLesby, gayové, bisexuálové a translidé (LGBT) se v Eritreji setkávají s právními komplikacemi neznámými pro většinové spoluobčany. Homosexuální akty jsou v Eritreji tresné a lze za ně uložit až tři roky vězení. LGBT komunita je regulérně perzekvována a stigmatizována jak vládou, tak i zdejším obyvatelstvem.\n\nMužská i ženská stejnopohlavní sexuální aktivita je v Eritreji nezákonná. Kriminalizuje jí sekce II. (sexuální deviace) trestního zákona z r. 1957 před, který jí zůstal po získání nezávislosti na Etiopii. Ta jej zase převzala z období kolonizace. Podle článku 600 lze uložit osobám usvědčeným z \"nepřirozeného tělesného kontaktu\" odnětí svobody v délce trvání 10 dní až 3 let. V praxi je známa jenom hrstka případů aplikace tohoto zákona poté, co veškerý tisk a noviny podléhá kontrole ze strany státu, a tudíž o perzekuci homosexuality mlčí. Britská ambasáda v Asmaře zaznamenala, že lidé, u kterých se prokázalo angažmá v homosexuální aktiviě, jsou regulérně stíháni a odsuzováni. Vláda stále aktivně stíhá všechny jednotlivce usvědčené z dobrovolné homosexuální aktivity, ba dokonce záměrně vysílá své špechy mezi gay a lesbické Eritrejce. V mnoha případech se absolutně nepřipouští propuštění na kauci a rodiny obviněných homosexuálů nemají přístup k informacím o zadržených a jejich místě pobytu. Eritrejský soudní systém je obecně neprůhledný a často restriktní, jedná-li se o podezření na homosexuální aktivitu. Násilí, mučení a bití vězňů je zcela běžné. Kromě něj bylo zaznamenáno i několik případů neoprávněného usmrcení. I přesto the United Kingdom Foreign and Commonwealth Office trvá na tom, že Eritrea od r. 2013 trest smrti nepraktikuje. V r. 2003 bylo v asmarských veřejných lázních zatčeno šest homosexuálních mužů a následně převezeno do věznice Diabeto pro novináře a politické vězně. Trestní stíhání a uvěznění hrozí dokonce i těm, kteří se pouze zmiňují o existenci gay a lesbické komunity v zemi a homosexualitě obecně.\n\nEritrejská vláda odmítá výzvu Rady pro lidská práva OSN požadující legalizaci stejnopohlavní sexuální aktivity. Jako důvod svého postoje uvádí, že by tak jednala v přímém rozporu s hodnotami a tradicemi eritrejského lidu.\n\nStejnopohlavní páry nemají žádný právní status.\n\nAdopce dětí stejnopohlavními páry není v Eritreji možná.\n\nNeexistuje žádná ochrana před homofobní diskriminaci.\n\nÚřad Vysokého komisaře OSN pro uprchlíky uvedl, že homosexuální orientace a chování jsou v Eritreji obrovské sociální tabu. Podobně zanalyzovalo situaci i Ministerstvo zahraničí USA s tím, že gayové a lesby čelí velké sociální diskriminaci. Otevřené diskuse na toto téma nejsou navíc v zemi možné a homosexualita není ani považovaná za veřejný zájem. Obecné povědomí o existenci sexuálních menšin je limitovan, vyjma aktivního prosazování zákonů proti homosexualitě. Není známo, že by v zemi fungovala nějaká lesbická, gay, bisexuální nebo trans skupina či organizace. Společenská diskriminace je potvrzována nezákonností homosexuality, která má za následek vzrůstající násilí a harašment gayů a leseb. Freedom House došla k závěru, že kriminalizace homosexuální aktivity je výsledekm sociální a právní diskriminace. Eritrejská vláda několikrát za sebou potvrzovala, že homosexualita odporuje tradičním hodnotám a normám země. Na počátku 21. století varovalo před nebezpečím homosexuality i několik televizních a rozhlasových programů.\n\nGayové a lesby sloužící v eritrejské armádě jsou podle nepotvrzených zpráv taktéž předmětem nelidského zacházení. V r. 2002 uvedl jeden z žadatelů o azyl ve Spojeném království, že on a jeho partner, oba sloužící v ozbrojených silách, trpěli fyzickým a verbálním násilí jak ze strany ostatních vojáků, tak i nadřízených.\n\nAnalýzy stavu lidských práv v Eritreji taktéž velmi varují před problémem velkých rozměrů, jímž je sociální diskriminace lidí s HIV/AIDS. ILGA a určité skupiny nap odporu prevence HIV/AIDS odsuzují kriminalizaci homosexuální aktivity v článku 600 s tím, že jim to extrémně komplikuje jejich práci na podporu veřejného zdraví, která je právě cílená i na muže mající sex s muži.\n\nEritrejská vláda opakově podezřívá zahraničí, zejména západní země, z pokusu o destabilizaci jejího režimu prostřednictvím podpory homosexuality. Nepřátelé režimu, skuteční i domnělí, jsou pravidelně nálepkováni jako \"gayové, zrádci, násilníci, pedofilové, kuplíři a asociálové\" při pokusu vlády delegimitizovat své kritiky.\n\nV r. 2010 odmítla Eritrea spolu s několika dalšími africkými státy Jakartské principy, jejichž cílem je všeobecný rozvoj lidskoprávních standardů ve vztahu k jiné sexuální orientaci a identitě. Ty považuje mnoho afrických států za kontroverzní snahu vymýšlet nová lidská práva bez opory v mezinárodním právu.\n\nV r. 2013 byl Paolo Manina, homosexuální Ital a profesor literatury na technické škole v Asmardě, propuštěn ze zaměstání a vyhoštěn z Eritreji. Manina v obavách o svojí bezpečnost na deportaci přistoupil. Nebylo dáno žádné oficiální vyjádření k jeho vypovězení ze země. Vláda k tomu později podotkla, že se jednalo o nebezpečného jedince, který by byl potenciálním ohrožením pro veřejnou morálku. Později po intervenci italských úřadů odpověděla eritrejská vláda, že navzdory respektu k jiné sexuální orientaci v italských školách na území Eritreje bylo propuštění oprávněné na základě článku 7 dohody o italských technických školách. Dohoda požaduje respektování místních zákonů, tedy i článek 600 eritrejského trestního zákona. Eritrejský velvyslanec v Itálii toto okomentoval tím, že každý cizinec zdržující se v jeho zemi musí respektovat místní zvyky a tradice, které homosexuální vztahy zakazují. Italští diplomaté toto odsoudili.\n\nV r. 2004 byli z Eritreje deportováni tři hoteliéři ze západních zemí. Důvodem vyhoštění bylo minimálně u jednoho z nich jeho otevřený homosexuální životní styk života.\n\n\n"}
{"id": "1285229", "url": "https://cs.wikipedia.org/wiki?curid=1285229", "title": "Seznam prezidentů Turecka", "text": "Seznam prezidentů Turecka\n\nTento seznam je úplným seznamem prezidentů Turecka. Pro seznam vládců Osmanské říše vizte Seznam sultánů Osmanské říše.\n\n\n"}
{"id": "1285230", "url": "https://cs.wikipedia.org/wiki?curid=1285230", "title": "Robert Artur Pierug", "text": "Robert Artur Pierug\n\nRobert Artur Pierug (* 26. července 1989, Kadaň) je podnikatel, zakladatel společností řídící projekty primárně zaměřené na sociální sítě samotné a softwarové řešení.\n\nV uplynulých letech vedl obchodní týmy a vyškolil více než 1000 lidí. Obchodní a právní dovednosti získal i v oblasti partnerských vstupů a exitů na poli rizikového kapitálu. V roce 2014 byl lektorem modulů v rámci profesně vzdělávacího programu MBA management a řízení podniků, public relations a marketing. V roce 2016 zaznamenal časopis Forbes projekt sociální sítě o cestování FaceHoliday.\n\n"}
{"id": "1285236", "url": "https://cs.wikipedia.org/wiki?curid=1285236", "title": "LGBT práva na Mauriciu", "text": "LGBT práva na Mauriciu\n\nLGBT (lesby, gayové, bisexuálové a translidé) práva na Mauriciu jsou právně komplikovaná a nejasná. Přestože jsou zdejší zákony ve vztahu k homosexualitě a genderové identitě neutrální, tak sodomie je nezákonná. Mauricius je jedním z 66 signatářů Deklarace OSN o ochraně jiných sexuálních orientací a genderových identit. Ačkoli nemají stejnopohlavní svazky žádný právní status, tak LGBT komunitu brání před diskriminací ústavní zákony garantující individuální právo na soukromý život.\n\nNeoficiální překlad sekce 250 mauricijského trestního zákona z r. 1838 říká: \"Kdo se dopustí sodomie, bude potrestán odnětím svobody v maximální délce trvání pěti let.\"\n\nZákon o rovných příležitostech (\"The Equal Opportunities Act\") z r. 2008 zakazuje zaměstnavatelům propouštět zaměstnance na základě jejich sexuální orientace, jíž je myšlená jak homosexualita (včetně ženské), tak i bisexualita a heterosexualita.\n\nPodle zprávy z r. 2006 můžou osvojit dítě jak manželské páry, tak i svobodní jednotlivci. LGBT osoby nejsou z adopce diskvalifikovány.\n\nNa webových stránkách francouzské vlády je uvedeno, že osvojitelem dítěte se může stát buď manželský pár (muž a žena) nebo svobodná osoba. To, zda lze LGBT komunitu z adopce vyloučit, není potvrzené, ani vyvrácené.\n\nNa Mauriciu fungují čtyři organizace cílící na LGBT komunitu: \"Collectiv Arc en Ciel\", \"Young Queer Alliance\", \"Association VISA G\" a \"Pils\".\n\n\"Collectiv Arc en Ciel\" (\"Duhový kolektiv\"), založený v r. 2005, je hlavní a největší organizací sdružující mauricijsku LGBT komunitu. Skupina stála za organizací prvního pochodu gay pride v r. 2016, jehož se zúčastnilo více než 1200 lidí. Jejím předmětem činnosti je boj s homofobií a diskriminací jiných sexuálních orientací prostřednictvím kampaní a podpůrných programů pro LGBTQI mládež.\n\nYoung Queer Alliance, založená 1. září 2014, se zaměřuje na mauricijskou LGBTQI mládež. Kromě funkce shromažďovací má i politickou – aktivismus a boj s homofobií a homofobní diskriminací.\n\n\"Pils\", založená v r. 1996, je centrem pro jednotlivce s HIV/AIDS, a taktéž jedním z činitelů na poli prevence HIV/AIDS a podpůrných programů pro infikované.\n\nNěkteré iniciativy indikují vzrůstající akceptaci LGBT komunity na Mauriciu:\n\nMoments.mu, založená v r. 2014, je první cestovní kanceláří cílící na LGBT klientelu.\n\n\n"}
{"id": "1285242", "url": "https://cs.wikipedia.org/wiki?curid=1285242", "title": "Liběšický potok", "text": "Liběšický potok\n\nNázev Liběšický potok má více vodních toků:\n\n"}
{"id": "1285243", "url": "https://cs.wikipedia.org/wiki?curid=1285243", "title": "Anna Boudová Suchardová", "text": "Anna Boudová Suchardová\n\nAnna Boudová Suchardová (23. října 1870, Nová Paka – 14. května 1940, Praha) byla česká malířka květin, keramička a textilní výtvarnice.\n\nAnna Suchardová byla dcerou sochaře Antonína Suchardy mladšího (1843–1911) a sestrou sochařů Stanislava a Vojtěcha Suchardy. Provdala se za výtvarníka a profesora kreslení na kladenském gymnasiu Aloise Boudu a byla matkou Jaroslava a Cyrila Boudy. Navštěvovala ženský výrobní spolek (Zeichenschule zu Prag), kde se školila v ručních pracích. V letech 1887–1889 studovala na Kreslířské a malířské škole pro dámy při Uměleckoprůmyslové škole a poté (1889–1893) speciální školu pro malování květin u prof. Jakuba Schikanedera. Byla vůbec první ženskou absolventkou této umělecké školy. Stala se členkou Amerického klubu dam. Do roku 1897 vystavovala s Uměleckou besedou, později s SVU Mánes (1896–1900) a také s Krasoumnou jednotou a Jednotou umělců výtvarných.\n\nDebutovala jako malířka květin na výstavě Umělecké besedy (1897), ale její tvorba se rozvíjela směrem k secesní umělecko-řemeslné produkci. Obdržela 1. cenu časopisu Volné směry ve vypsané soutěži na dekorativní linku, které se v rámci tohoto umě1eckého periodika vedle sebe zúčastnili umělkyně i umělci.\n\nKolem roku 1900 patřila k nejvýznamnějším tvůrcům užitého umění. Podílela se na výzdobě Zemské banky na Příkopech (1894–1895) a pro Wilsonovo nádraží vytvořila malované dekorativní festony (1908). Na Světové výstavě v Paříži roku 1900 vystavila několik keramických váz s malovaným plastickým dekorem a vytvořila dekorativní výplně na plátně v národní expozici. Je autorkou keramické výzdoby Suchardova domu a chrámu sv. Mikuláše v Nové Pace.\n\nNa výstavách KJ a JUV představila akvarelové a olejové malby květin. Navrhovala pohlednice a dekorativní výzdobu časopisů. Ilustrovala \"Mathioliho herbář\" (1931) a byla autorkou knihy \"Květina dekorativní v umění národním\".\n\n\n\n"}
{"id": "1285246", "url": "https://cs.wikipedia.org/wiki?curid=1285246", "title": "SAP Arena", "text": "SAP Arena\n\nSAP Arena je multifunkční aréna v Mannheimu, Německo. Je primárně užívaná k lednímu hokeji a házené a je domovským stadionem hokejového týmu Adler Mannheim a házenkářského týmu Rhein-Neckar Löwen. Maximální kapacita arény je 15 000 míst. Každoročně hostí koncerty a kongresové události. Je jednou z největších stadionů v Německu a jednou z těch s nejšpičkovější technologií v Evropě. Je pojmenována po svém sponzorovi, společnosti SAP.\n\nTramvajová linka číslo 6 spojuje arénu s centrem Mannheimu a nově je budováno silniční spojení na Bundesstraße 38a, spojnici s dálnicí A 656, která se kříží s dálnicí A6.\n\n\n\n\n"}
{"id": "1285254", "url": "https://cs.wikipedia.org/wiki?curid=1285254", "title": "Skalka (přírodní památka)", "text": "Skalka (přírodní památka)\n\nSkalka může označovat přírodní památky:\n\n\n"}
{"id": "1285256", "url": "https://cs.wikipedia.org/wiki?curid=1285256", "title": "Městská knihovna Klatovy", "text": "Městská knihovna Klatovy\n\nMěstská knihovna Klatovy je veřejná knihovna v Klatovech. Založena byla v roce 1859. Od roku 1999 sídlí v prostorách bývalé jezuitské koleje.\n\nPočátky klatovského knihovnictví spadají do období rozmachu národní kultury, do období vlasteneckého nadšení, které po pádu Bachova absolutismu poznamenalo celé Čechy. S rozvojem společenského života organizuje se i život kulturní, kde podstatnou roli hraje literární činnost. Vznikají nové časopisy, rozvíjí se žurnalistika, stoupá tvůrčí aktivita. A tak není náhodou, že počátky klatovské knihovny jsou shodné se začátkem slavné éry „Literárních Klatov“, reprezentované jmény celé řady našich významných literátů: Rudolf Mayer, Alois Vojtěch Šmilovský, Karel Klostermann, Jaroslav Vrchlický, Josef Thomayer…\n\nBezprostřední návrh k založení knihovny dal v roce 1859 tehdejší klatovský purkmistr Dr. J. Nauš. 21. prosince téhož roku pak dvacet předních klatovských občanů rozhodlo o zřízení městské veřejné knihovny, v níž by se půjčovaly zdarma knihy a časopisy. Zároveň byly schváleny i stanovy knihovny. Základem pro hospodaření klatovské knihovny se stal finanční výtěžek z hudební a deklamační zábavy, která byla k tomuto účelu uspořádána 6. ledna 1860 v sále „U zlaté koule“. Účinkoval zde hudební sbor slavného c. k. husarského pluku knížete Hesso Kasselského. Zábava vynesla čistý zisk ve výši 50 zl. 88,5 kr. Po doplnění o dobrovolné příspěvky začala knihovna hospodařit s obnosem 56 zl. Prvním knihovníkem byl zvolen gymnaziální profesor Josef Andrlík a prvním působištěm knihovny se stala místnost na radnici.\n\nBěhem prvního roku činnosti vzrostl finanční obnos knihovny na 89 zl. 75 kr. Z něho bylo na nákup knih vynaloženo 58 zl. 25 kr. Celkem bylo v roce 1861 v knihovně přes 200 svazků knih. V následujících letech (1862–1864) byl příjem knihovny nepatrný. V roce 1866 činnost knihovny prakticky zanikla. V roce 1897 podává MUDr. A. Mašek v obecním zastupitelstvu návrh na založení „České knihovny a čítárny“ v Klatovech. Návrh byl zamítnut. Až v roce 1898 vyvolává znovu myšlenku zřízení knihovny v Klatovech klatovský akademický spolek Úhlava. 17. ledna t. r. podává dopisem obecnímu zastupitelstvu návrh na zřízení veřejné čítárny v Klatovech. Po předložení rozpočtu na její provoz (v dubnu) je návrh schválen. 1. května 1898 byla veřejná čítárna v Klatovech otevřena. Byla umístěna v 1. patře domu „U kanonu“ v Pražské ulici. Ale již v létě nastávají problémy s pronajímatelem a starostenstvo města přiděluje čítárně prostory ve starém gymnáziu (dům čp. 174/1).\n\nČinnost Městské veřejné čítárny v Klatovech pokračuje i na počátku nového století, i když za velice obtížných až svízelných podmínek. Ty jsou způsobovány nedostatkem peněz na provoz, problémy s místnostmi, otopem apod. V průběhu roku 1907 začíná jednání o tom, aby byla čítárna začleněna pod správu vzdělávacího sboru „Osvětového svazu pro Klatovy a okolí“. Tak se později skutečně stalo. Město se zbavilo starostí, ale rozvoj knihovnictví v Klatovech utlumilo. Naštěstí si to však město uvědomilo. 31. března 1910 starosta města MUDr. A. Mašek vkládá 100 korun jako základ fondu purkmistra „Pro potřeby a udržování české knihovny a čítárny v Klatovech“. Na základě tohoto podnětu se obecní zastupitelstvo 14. prosince 1910 usneslo zřídit veřejnou městskou knihovnu a čítárnu.\n\nSpráva osvětového svazu nad čítárnou pokračovala dále, avšak starosti o její provoz neustále přibývaly. Zejména finanční možnosti svazu nedovolily nadále čítárnu spravovat. Osvětový svaz se správy vzdal 31. prosince 1911. Starost převzalo opět město a ustanovilo k ní tzv. „Kuratorium veřejné čítárny a knihovny v Klatovech“. Pro radnici, její kulturní odbor i kuratorium začalo období jednání s nejrůznějšími spolky a institucemi ve městě o zřízení jedné – centrální městské knihovny v Klatovech.\n\nZásadní iniciativu převzal kulturní odbor klatovské radnice. Ta vyvrcholila na konci roku 1912, kdy odbor požádal spolky a instituce o pomoc při zřízení centrální knihovny. Šlo zejména o to soustředit knižní fondy spolkových knihoven a získání podpory, zejména finanční a materiální. Jednání probíhala prakticky po celý rok. Dosavadní činnost městské veřejné čítárny spravovalo zmíněné kuratorium.\n\nAž konečně ke konci roku 1913 schválila městská rada znovuotevření městské knihovny. To se uskutečnilo 1. prosince 1913, v té době měla knihovna celkem 2 681 svazků knih. Byly v ní zahrnuty celé knižní fondy nebo jejich části většiny klatovských spolkových knihoven a také množství knih darovaných klatovskými občany. Knižní fond rychle rostl, stejně jako přibýval počet výpůjček a čtenářů. V roce 1915 bylo půjčeno celkem 8 475 knih (měsíční průměr 706). Celkem bylo 3 220 čtenářů (268).\n\nO aktivitě města a zejména některých klatovských nadšenců na poli veřejné práce s knihou svědčí i další významný počin.\n\nDne 9. března 1921 byla na popud a za obrovského osobního přispění řídícího učitele v. v. Josefa Aima otevřena Dětská čítárna v Klatovech. Byla první dětskou čítárnou v celé republice, která nikdy nepřestala pracovat, včetně období německé okupace v letech 1939-1945. Svoji „samostatnost“ ztratila až v roce 1951, kdy se stala součástí nově vytvořené „Městské lidové knihovny v Klatovech“.\n\nRaritou v dosavadní práci s dětskými čtenáři se staly bibliografická představení pro mládež, kolektivní čtení, výstavy a podobné formy.\n\nČítárna získala podporu nejen u místních spolků, ale pravidelně na její činnost přispívaly městský i okresní úřad, školská rada, spořitelna. V čítárně byla zavedena katalogizace. Zprávy o dobré a prospěšné práci klatovské Aimovy dětské čítárny se rychle šířily, a tak nepřekvapí velký zájem o ni z řad odborné knihovnické veřejnosti. Fotografie klatovské čítárny se objevují jako doklad pokročilého knihovnictví na výstavě soudobé kultury v Brně v roce 1928, čítárna se prezentuje na výstavě v Praze (1929) i na pedagogické mezinárodní výstavě v Ženevě v roce 1929.\n\nV 50. letech vstoupila klatovská knihovna do povědomí čtenářské veřejnosti (a nejen jí) zejména pořádáním vlastivědných literárních zájezdů. Těch za léta 1953-1957 uskutečnila 10 s průměrnou účastí 70 čtenářů. Hlavním organizátorem byl Dr. František Pacák, dlouholetý spolupracovník knihovny.\n\nVliv na činnost knihovny mělo její praktické spojení se sídlem knihovny okresní v domě čp. 170/1 na klatovském náměstí, ke kterému došlo na počátku 50. let. Klatovská knihovna tak plnila nejen svoji funkci městské knihovny, ale i úkoly v péči o místní, městské i střediskové knihovny v celém klatovském okrese.\n\nPostupem doby se činnost knihoven na Klatovsku (včetně knihovny klatovské) dostávala z roviny dobrovolnosti knihovníků a spolupracovníků na úroveň profesionální knihovnické práce. V organizační struktuře knihovny se postupně utváří pevný základ 4 oddělení: půjčovna pro dospělé, dětské oddělení, čítárna, studovna. Později vzniká oddělení katalogizace, informatiky…\n\nDalším mezníkem v systému knihovnictví v Klatovech bylo převedení knihovny zcela pod správu města, ke kterému došlo v roce 1993. Knihovna navázala na úspěšnou minulost zejména tradičními formami, ale i některými zcela novými. Vzniklo nové hudební oddělení, oddělení pro nevidomé, regionální oddělení a úspěšně se rozvíjí činnost antikvariátu. Organizují se oblíbené besedy se spisovateli, novináři a publicisty, literární soutěže apod.\n\nV roce 1998 bylo rozhodnuto o rekonstrukci bývalé jezuitské koleje, resp. jejího západního křídla, pro potřeby Městské knihovny Klatovy. Tato rekonstrukce byla úspěšně dokončena 1. března 1999.\n"}
{"id": "1285258", "url": "https://cs.wikipedia.org/wiki?curid=1285258", "title": "Alžběta Pruská", "text": "Alžběta Pruská\n\nAlžběta Pruská (18. června 1815 – 21. března 1885) byla rodem pruská princezna a sňatkem hesenská princezna. \n\nAlžběta se narodila v Berlíně jako šesté dítě/třetí dcera z osmi potomků Viléma Pruského, nejmladšího syna pruského krále Fridricha Viléma II., a Marie Anny Hesensko-Homburské Přes otce byla vnučkou Fridricha Viléma II. a přes matku Fridricha V. Hesensko-Homburského. Jedna z jejích sester, Marie, se stala bavorskou královnou. Princ Philip, vévoda z Edinburghu je její prapravnuk. Vyrůstala se svými bratry Adalbertem a Waldemarem a sestrou Marií na zámku Fischbach bei Schmiedeberg (Karpniki) na polské straně Krkonoš.\n\nAlžběta se 22. října 1836 v Berlíně provdala za Karla Hesensko-Darmstadtského, druhého syna Ludvíka II. Hesenského. Alžběta měla dobrý vztah se svou snachou Alicí. V pozdním věku Alžběta získala na váze a stala se obézní. Dožila se nástupu svého syna na hesenský velkovévodský trůn (13. června 1877) a svateb dvou nejstarších dcer Ludvíka a Alice. Dočkala se i narození svého prvního pravnoučete, Alice z Battenbergu. Zemřela v Darmstadt-Bessungenu 21. března 1885, osm let po svém manželovi.\n\n\n"}
{"id": "1285260", "url": "https://cs.wikipedia.org/wiki?curid=1285260", "title": "Kostel Zvěstování Panny Marie (Šternberk)", "text": "Kostel Zvěstování Panny Marie (Šternberk)\n\nKostel Zvěstování Panny Marie ve Šternberku je barokní stavbou z 18. století, který byl zapsán na seznam kulturních památek.\n\nKostel byl vybudován na místě starého románského kostelíka sv. Jiří. V roce 1371 na jeho místě Petr ze Šternberka postavil gotický kostel.<ref name=\"sternberk.eu/chram\"></ref> V tomtéž roce Albrecht ze Šternberka k němu přivedl augustiniány-kanovníky. V roce 1430 byl kostel poškozen během husitských válek. Pak kostel dvakrát vyhořel. V roce 1775 byl zbořen. Augustiniáni kostel radikálně přestavěli do klasicistní podoby v letech 1775–1783; architektem byl brněnský František Antonín Grimm.\n\nV roce 1784 vydal Josef II. dekret a přilehlý klášter zrušil. Kostel se tak stal farním kostelem a získalo jej Arcibiskupství olomoucké.\n\nV roce 1792 byl dokončen hlavní oltář. 7. května 1792 vysvětil kostel Antonín Theodor Colloredo-Waldsee. Jiný zdroj uvádí, že vysvěcen byl proboštem Ondřejem Tempesem 17. listopadu 1783.\n\nV roce 1798 farář kostela Josef Babor pověřil sochaře Ondřeje Schweigla vybudováním hlavního oltáře.\n\nV noci ze 31. července na 1. srpna 1927 kostel vyhořel. Požár poškodil freskovou výzdobu a shořely nové varhany.\n\nMajitelem kostela je (v roce 2019) Římskokatolická farnost Šternberk.\n\nKostel vyzdobili:\n\n"}
{"id": "1285262", "url": "https://cs.wikipedia.org/wiki?curid=1285262", "title": "Hornická kulturní krajina Háj – Kovářská – Mědník", "text": "Hornická kulturní krajina Háj – Kovářská – Mědník\n\nHornická kulturní krajina Háj – Kovářská – Mědník je část krajinného celku v Krušných horách, která byla Ministerstvem kultury České republiky v souladu se zákonem o státní památkové péči prohlášena za krajinnou památkovou zónu opatřením ze dne 21. 1. 2014. Památkově chráněná zóna zaujímá rozlohu 1 150 ha v severozápadní části okresu Chomutov v Ústeckém kraji. Hornická kulturní krajina Háj – Kovářská – Mědník byla součástí česko-německého projektu Montanregion Krušné hory - Erzgebirge, jehož cílem byl zápis krušnohorského montánního regionu na seznam Světového dědictví UNESCO.\n\nHornická kulturní krajina Háj – Kovářská – Mědník leží v geomorfologickém podcelku Klínovecká hornatina v Krušných horách.\n\nChráněné území, protažené od západu k východu v prostoru mezi Loučnou pod Klínovcem a Měděncem, má jednotný geomorfologický charakter náhorní paroviny v nadmořské výšce 800–900 metrů. Z této náhorní paroviny vystupuje severně od někdejšího horního města Měděnce osamocený vrch Mědník (910 m n. m.), protkaný množstvím historických důlních děl. S průměrnou nadmořskou výškou 889 metrů se jedná se o nejvýše položenou krajinnou památkovou zónu České republiky.\n\nPamátková zóna zahrnuje katastrální území Háj u Loučné pod Klínovcem, Kovářská, Měděnec a Horní Halže, avšak většinou se vyhýbá intravilánu těchto obcí. Nejdále na západ dosahuje chráněné území k severovýchodnímu úbočí Hájského kopce (989 m n. m.). Odtud hranice památkové zóny směřuje na severovýchod k tělesu železniční tratě Chomutov–Vejprty a podle něj se pak stáčí na východ. Hranice zóny obchází Kovářskou od jihu a podle železniční tratě pokračuje až k bývalému Dolu Měděnec. Zahrnuje území kolem vrchu Mědník včetně přilehlého areálu zrušeného dolu z 20. století a pokračuje dále na východ až místu, kde stávala železniční stanice Měděnec. V tomto nejvýchodnějším bodě se hranice chráněného území obrací na jih a dále pak postupuje na západ podél severního okraje Měděnce a Horní Halže, odkud následně kopíruje silnici č. 223 až k odbočce pod Vysokou sečí, kde se obrací na severozápad směrem k Hájskému kopci.\nHornická kulturní krajina Háj – Kovářská – Mědník zahrnuje oblast montánních památek evropského významu, spojených s mnohasetletou historií těžby železných a měděných rud v tomto regionu středního Krušnohoří.\n\nKlíčové místo zde zaujímá vrch Mědník, který je v souvislosti s montánní činností poprvé zmiňován v letech 1446–1449. Na Mědníku se nachází množství starých štol a šachet, dodnes lokalizovatelných podle propadlin a odvalů. K nejdůležitějším důlním dílům v této lokalitě patří štola Marie Pomocná (\"Mariahilf\") a štola Země zaslíbená, které jsou od roku 2007, respektive od roku 2012 částečně zpřístupněny veřejnosti. Součástí památkové zóny je i bývalý Důl Měděnec (dřívější Závod Václava Řezáče), který byl v provozu v letech 1968–1992 jako poslední železnorudný důl na českém území.\n\nDůležitou památkou v chráněné zóně jsou také pozůstatky vápenky s přilehlým lomem nedaleko Kovářské na katastru Háj u Loučné pod Klínovcem. Tato technická památka je nejstarší dochovanou vápenkou v Čechách.\n\nNárodním památkovým ústavem jsou v rámci krajinné památkové zóny na jeho webových stránkách prezentovány i technické, architektonické a sakrální památky v Kovářské a Měděnci, ačkoliv intravilány těchto obcí ve skutečnosti součástí památkové zóny nejsou. Schválené vymezení hranic památkové zóny se od počátečního záměru značně liší. Původní koncepce například zahrnovala též celý revír historického horního města Přísečnice, které bylo zbouráno a zatopeno vodami stejnojmenné nádrže v 70. letech 20. století, avšak tento záměr byl zamítnut obcí Kryštofovy Hamry. Proti začlenění intravilánů svých obcí do krajinné památkové zóny se postavili též představitelé Kovářské a Měděnce, ačkoliv zejména v Kovářské tak mimo památkovou oblast zůstala nejen dosud částečně zachovalá urbanistická struktura hornického městečka, ale také mimořádně historicky cenné pozůstatky zdejší vysoké pece. Tento rozdílný přístup k ochraně kulturního dědictví se nakonec projevil i v tom, že na 43. zasedání UNESCO 6. července 2019 byla zapsána na Seznam světového dědictví jen hornická krajina vrchu Mědník jako jedné z pěti českých lokalit, zařazených do Hornického regionu Erzgebirge/Krušnohoří.\nKromě Hornické kulturní krajiny Háj – Kovářská – Mědník byly v roce 2014 za krajinné památkové zóny v oblasti Krušných hor ještě prohlášeny Hornická kulturní krajina Jáchymov a Hornická kulturní krajina Abertamy – Horní Blatná – Boží Dar v Karlovarském kraji a rovněž Hornická kulturní krajina Krupka a v Ústeckém kraji. Hlavním cílem vyhlášení těchto krajinných památkových zón je uchování obrazu těžby rud v oblasti Krušnohoří od 12. až do 20. století a zároveň také podpora udržitelného turismu a dalšího rozvoje uvedené oblasti.\n\n"}
{"id": "1285266", "url": "https://cs.wikipedia.org/wiki?curid=1285266", "title": "Jan Ludvík Frič", "text": "Jan Ludvík Frič\n\nJan Ludvík Frič (13. února 1863 Paříž – 21. ledna 1897 Praha) byl český fyzik, chemik a podnikatel. S bratrem Josefem Janem Fričem založili továrnu na výrobu opticko-mechanických přístrojů Josef a Jan Frič.\n\nJan byl synem básníka a revolucionáře Josefa Václava Friče. Narodil se v Paříži, kde žil jeho otec v exilu, a jméno dostal po svém kmotru Janu Nerudovi. Roku 1870 se s matkou Annou (rozenou Kavalírovu, dcerou zakladatele sázavské sklárny), bratrem Josefem a sestrou Boženou přestěhovali zpět do Čech. V Praze bydleli v přízemním bytě domu strýce Antonína Kavalíra v Krakovské ulici.\n\nRoku 1879 ve svých šestnácti letech odmaturoval na první státní reálce v Praze, ve stejném roce odmaturoval na akademickém gymnáziu i jeho bratr Josef. Od podzimu navštěvoval přednášky na Vysoké škole „na technice“ v oborech chemie, fyzika a přírodní vědy. Následující rok se z exilu vrátil jeho otec.\n\nRoku 1882 se s bratrem zúčastnili sjezdu českých přírodozpytců a lékařů, na němž se uvedli kolekcí chemických přístrojů a také mikrofotografiemi, získanými dlouhou expozicí na mokrých kolodiových deskách. Vystaveny byly i jejich zvětšeniny mineralogických výbrusů, řezu smrkovým dřevem a plísně. V tomto roce na doporučení Vojtěcha Šafaříka odjel Jan na šest týdnů do Berlína do závodu Bamberg. Za své práce získal vysvědčení, na základě něhož později požádal o dispens od výučního listu. V Berlíně také zamluvil dodání prvního soustruhu.\n\nV listopadu roku 1883 si s bratrem pronajali nad Nuselskými schody usedlost horní Perucku (Jana Masaryka čp. 73/14) a přestěhovali se sem i s rodiči a sestrou. Zde založili svoji první dílnu „\"Josef a Jan Frič – dílna pro přesnou mechaniku\"“. Z pětiletého období pobytu v Perucce pocházejí jejich první české fotografie měsíce, které byly oceněny na mezinárodní fotografické výstavě v Oportu roku 1886.\n\nRoku 1888 se rodina přestěhovala do pronajaté vily čp. 195 (Jana Masaryka), která měla jít do dražby. Zde roku 1890 otec zemřel. Následujícího roku koupili bratři sousední dům čp. 233 (Americká 3) a nechali jej přestavět pro potřeby továrny.\n\nV polovině roku 1896 provedl Jan nákresy velkého astrografu se šestipalcovým Rossovým objektivem, který měl náhradit v jejich domácí observatoři malý fotografický ekvatoriál.\n\nNa konci roku 1896 získala firma zakázku od Škodových závodů na elektricky osvětlená cilidla pro pevnostní děla a Jan odjel za hranice opatřit obráběcí nástroje. Po návratu napsal rozpis výrobního programu a v den dokončení této práce ulehl v bolestech při akutním zánětu slepého střeva. Zemřel po operaci 21. ledna 1897, nekrolog pro Astronomische Nachrichten napsal přítel rodiny profesor Vojtěch Šafařík. Jan byl pohřben do rodinného hrobu na Vyšehradském hřbitově.\n\nPo deseti letech byl Janův astrograf sestrojen a umístěn v nově postavené Ondřejovské hvězdárně.\n\n\n"}
{"id": "1285267", "url": "https://cs.wikipedia.org/wiki?curid=1285267", "title": "Římské války v Hispánii", "text": "Římské války v Hispánii\n\nŘímská expanze do Hispánie začala za druhé punské války koncem 3. století př. n. l. Po dobu bezmála dvou staletí sváděla římská republika urputné a krvavé boje nejprve s Kartáginci a poté s kmeny obývajícími Iberský poloostrov. Jeho ovládnutí završil teprve první římský císař Augustus v závěru 1. století př. n. l.\n\nKartaginští vojevůdci z rodu Barkovců si ve 3. století př. n. l. podmanili rozsáhlé území na jihu Ibérie. Když Hannibal dobyl Saguntum, využili toho Římané jako záminky k rozpoutání druhé punské války a v roce 218 př. n. l. vylodili legie na severovýchodě Hispánie s úmyslem vyvrátit tamější kartaginskou říši. V dalších sedmi letech dosáhlo římské vojsko v čele s bratry Scipiony několika vítězství, nicméně oba posléze přišli o život. Jejich příbuzný Publius Cornelius Scipio se zmocnil významného města Nové Kartágo a vítězstvím v bitvě u Ilipy v roce 206 př. n. l. ukončil přítomnost Punů na poloostrově.\n\nPřestože Kartáginci byli vypuzeni, strach z jejich návratu a touha po nerostném bohatství země přiměly Římany k tomu, aby v Hispánii setrvali. Římský senát záhy zjistil, že odlehlost hispánských území činí přímou kontrolu nad nimi nemožnou. V roce 197 př. n. l. rozhodl o vyslání dvou správců v hodnosti praetorů a na pobřeží Středozemního moře vytvořil provincie Přední Hispánie (\"Hispania Citerior\") a Zadní Hispánie (\"Hispania Ulterior\"). Opakovaná povstání měl potlačit konzul Marcus Porcius Cato. Ani jeho tažení ale nevedla k utlumení odporu kmenů ve vnitrozemí. V roce 181 př. n. l. vpadli Římané na území Keltiberů, čímž zahájili první keltiberskou válku. Po třech letech je Tiberius Sempronius Gracchus přinutil k poslušnosti a uzavřel s nimi mír, který přinesl Hispánii čtvrtstoletí relativního klidu.\n\nNedostatečný dohled senátu nad poměry v provinciích umožňoval správcům zneužívat svoji moc. Jejich chamtivost a snaha získat válečnou slávu vyústily v četné vzpoury Hispánů, usilujících o obnovení někdejší nezávislosti. V letech 155 až 133 př. n. l. se jim bezmála podařilo setřást nadvládu Římanů v sérii zuřivých válek. Jako první povstali Lusitánové, kteří svými nájezdy téměř rozvrátili Zadní Hispánii. K nim se záhy připojili Keltiberové a během druhé keltiberské války přivodili Římanům citelné ztráty. Proradnost a krutost římských velitelů dále prohloubily nedůvěru a nenávist Hispánů.\n\nKlíčovou postavou další fáze lusitánské války se stal Viriathus, v němž Římané narazili na mimořádně schopného protivníka. Pod jeho vedením zvítězili Lusitánové v mnoha střetnutích a dokonce přiměli své nepřátelé k uzavření míru. Římané se s tím nesmířili, a jelikož nedokázali porazit Viriatha v bitvě, nechali ho úkladně zavraždit. Jeho úspěchy pohnuly Keltibery k tomu, aby se znovu vzepřeli. Centrem jejich odboje byla nedobytná pevnost Numantie, podle níž se tato válka nazývá numantskou. Navzdory svému nevelkému počtu odolali Numanťané řadě římských vojevůdců, marně se pokoušejících pokořit nezdolné město. Až teprve Publius Cornelius Scipio Aemilianus ho sevřel naprostou blokádou, načež se mu vyhladovělí obyvatelé po několikaměsíčním obléhání vzdali. Třebaže se Hispánové bouřili i v dalších desetiletích a nemalá část Iberského poloostrova zůstávala nepodrobena, pádem Numantie symbolicky skončila rozhodující etapa boje místního obyvatelstva za uhájení svobody.\n\nDobývání Hispánie završil první římský císař Augustus, když v roce 19 př. n. l. zvítězil v kantabrijských válkách. Následně provedl zásadní administrativní reorganizaci. Provincie \"Hispania Citerior\" se výrazně rozšířila a zahrnovala také východní část střední Hispánie a celý sever poloostrova. Její název se změnil na \"Hispania Tarraconensis\". \"Hispania Citerior\" se nadále nazývala \"Hispania Baetica\", přičemž její hranice se mírně protáhly do vnitrozemí. Ohromná velikost podmaněného území si vynutila vytvoření třetí provincie na západě poloostrova. Tato nově vzniklá provincie se nazývala \"Hispania Lusitania\" a zahrnovala dnešní Portugalsko až po řeku Douro a nynější španělské autonomní společenství Extremadura.\n\nFéničané, semitský lid původem z východního Středomoří, založili v 8. a 7. století př. n. l. na jižním pobřeží Iberského poloostrova řadu obchodních stanic. Mezi nejvýznamnější fénické kolonie náležely Gades (dnešní Cádiz), Malaka (Málaga), Sexi (Almuñécar) a Abdera (Adra). Prostřednictvím těchto obchodních středisek vyváželi Féničané z Ibérie kovy, zejména stříbro, cín a měď.\n\nV 7. století př. n. l. začali v Ibérii navazovat obchodní kontakty rovněž Řekové. Kolem roku 600 př. n. l. se na severovýchodě Iberského poloostrova usadili kolonisté příchozí pravděpodobně z řeckého města Massalia (Marseille) a založili přístav, pojmenovaný Emporion (Empúries).\n\nPostavení Féničanů jako obchodní mocnosti Středomoří vzalo za své v první polovině 6. století př. n. l. Jejich místo záhy zaujalo Kartágo, někdejší fénická kolonie nacházející se v severní Africe. Do rukou Kartáginců postupně přešla kontrola nad fénickými sídly v jižní Ibérii, jež si přesto ponechala jistou míru nezávislosti. Podobně jako jejich féničtí předkové i Kartáginci rozšiřovali svůj vliv do úrodného a lidnatého údolí řeky Baetis (Guadalquivir) a zřejmě vyvrátili tamější významné město Tartessos. Kromě nerostného bohatství využívali rovněž zdejší lidské zdroje a najímali do svých armád iberské válečníky.\nV dalších dvou staletích kartaginský vliv na Iberském poloostrově poněkud poklesl. Zvrat nastal teprve s příchodem Hamilkara Barky, který se po skončení první punské války, v níž Kartáginci podlehli Římanům, vydal „obnovit kartaginské državy v Ibérii.“ Když v roce 237 př. n. l. přistál v Gadách, politické poměry v Hispánii byly velice složité a proměnlivé. Celý poloostrov obývala pestrá směsice různých etnik: Jih a východ patřil Iberům, náhorní plošina za řekou Tagus (Tajo) Keltiberům, na západě sídlili Lusitánové a v horách na severu Kantabrové a Kallékové. Jednotlivé etnické skupiny se dále členily do mnoha lokálních kmenů, jejichž nesvornost a vzájemné konflikty je činily snadným cílem výbojů.\n\nBěhem několika let si Hamilkar vojenskou mocí a diplomacií podmanil údolí řeky Baetis a pohoří Sierra Morena, oplývající rozsáhlými nalezišti stříbra, a položil základy punské domény v jižní Hispánii. Získané území přineslo Kartágincům značné bohatství, plynoucí z nově vybudovaných dolů a odvodů uložených podrobeným kmenům. Hamilkar významně posílil své vojsko o odvedence z řad domorodého obyvatelstva a žoldnéře. Při obléhání jednoho z místních měst padl ale do léčky a přišel o život.\n\nPo smrti Hamilkara Barky se stal velitelem punského vojska v Hispánii jeho zeť Hasdrubal. Ten konsolidoval výboje dosažené svým předchůdcem a posunul hranice kartaginské moci až k řece Tagus, díky čemuž mu podléhala velká část Iberského poloostrova. Postavení Punů dále upevnil uzavíráním spojenectví s kmenovými náčelníky. Hlavní stan si zřídil v nově založeném městě, disponujícím znamenitým přístavem, které Římané nazývali Carthago Nova (Cartagena). Rozmach punské říše v Hispánii ohrožoval zájmy římského spojence Massalie. Římané proto v roce 226 př. n. l. vyslali k Hasdrubalovi emisary a uzavřeli s ním smlouvu, v níž se Kartáginci zavázali nepřekročit s „válečným úmyslem“ řeku Hiberus (Ebro). Tím byla vymezena nejzazší hranice punského záboru v Hispánii.\n\nV roce 221 př. n. l. Hasdrubala zavraždil jakýsi hispánský voják. Velení armády poté přešlo na dalšího člena rodu Barkovců, Hamilkarova nejstaršího syna Hannibala. V následujícím roce podnikl Hannibal tažení do střední Ibérie a pronikl k řece Durius (Douro). Při přechodu řeky Tagus rozdrtil vojsko místních kmenů a do podzimu roku 220 př. n. l. rozšířil kartaginskou vládu až po Hiberus. V průběhu jediného roku tak téměř zdvojnásobil území dobyté svým otcem a švagrem v předchozích šestnácti letech. Koncem téhož roku k němu Římané vyslali poselstvo, jež ho varovalo, aby nepřekračoval Hiberus a nenapadal iberské město Saguntum. To sice udržovalo s Římem přátelské styky, nebylo však jeho spojencem a nalézalo se jižně od Hiberu, tedy v oblasti kartaginské sféry vlivu.\n\nHannibal se římským vměšováním nenechal odradit a na jaře 219 př. n. l. Saguntum oblehl. Obyvatelé města, spoléhající se na pomoc Říma, se odmítli podvolit a informovali Římany o kartaginské agresi. Římský senát obdržel zprávu o útoku na Saguntum, proti Hannibalovi ale po dobu obléhání nijak nezakročil. Saguntum disponovalo znamenitými hradbami a jeho obránci kladli dobyvatelům houževnatý odpor. O úpornosti Sagunťanů svědčí skutečnost, že sám Hannibal utrpěl v boji vážné zranění. Teprve po osmi měsících nelítostného obléhání se kartaginskému vojsku podařilo překonat hradby a vyhladovělé obránce zdolat. Po vydrancování Sagunta odvedl Hannibal své vojáky do zimních táborů a začal se připravovat na nevyhnutelný střet s Římem. Pád Sagunta přiměl Římany vyslat emisary do Kartága, kde se dožadovali Hannibalova vydání. Kartáginci se za svého vojevůdce postavili, načež jim Římané vyhlásili válku.\n\nKdyž se Hannibal doslechl o vyhlášení války, shromáždil v Novém Kartágu své muže a na jaře 218 př. n. l. vytáhl na sever v čele obrovské vojenské moci, čítající 90 000 pěšáků, 12 000 jezdců a 37 válečných slonů. Během necelých tří měsíců si podrobil území mezi řekou Hiberus a Pyrenejemi, kromě pobřežního města Emporion, a přes jižní Galii zamířil do Itálie. V září dosáhl řeky Rhodanus (Rhôna), jíž překročil hlouběji ve vnitrozemí. Navzdory tomu se tehdy o jeho postupu dozvěděli Římané. V Massalii se právě nacházelo opačným směrem táhnoucí římské vojsko, vedené konzulem Publiem Corneliem Scipionem, jehož senát pověřil výpravou do Hispánie. Mezi jezdectvem obou stran došlo k menšímu střetnutí, nicméně Hannibalovi se podařilo odpoutat od svých pronásledovatelů. Konzul Scipio se v reakci na to rozhodl odplout zpět do Itálie. Většina jeho vojska, jehož velení svěřil svému staršímu bratrovi Gnaeu Corneliovi Scipionovi, pokračovala po moři do Hispánie.\n\nGnaeus Scipio se ještě v témže roce vylodil se dvěma legiemi v Emporiích. Některé Hannibalem nedávno zpacifikované kmeny, obývající pobřežní oblasti severně od Hiberu, se vzápětí přidaly na stranu Římanů a posílily jejich vojsko, čítající přibližně 25 000 mužů. V oblasti mezi Hiberem a Pyrenejemi zanechal Hannibal 11 000 mužů v čele se svým podřízeným Hannonem. Kartaginský velitel vyrazil proti Gnaeovi Scipionovi a svedl s ním bitvu u Kissy. Početně silnější Římané v boji zvítězili, pobili 6000 Hannonových vojáků a 2000 zajali. Do římského zajetí upadli rovněž Hanno a Indibilis, náčelník Punům nakloněného kmene Ilergetů. Po bitvě dorazil do severovýchodní Hispánie se svým vojskem Hannibalův mladší bratr Hasdrubal Barkas, vrchní velitel punských sil na poloostrově. Jakmile se dozvěděl o Hannonově porážce, stáhl se zpět za Hiberus. Gnaeus Scipio se musel vypořádat s odbojnými Ilergety, napadl také kmen Ausetánů a jejich sousedy Lacetany. Poté se utábořil na zimu ve městě Tarraco (Tarragona), které se stalo hlavním římským opěrným bodem v severovýchodní Hispánii.\n\nPočátkem léta 217 př. n. l. se Hasdrubal s pěším vojskem doprovázeným 40 loďmi vydal podél pobřeží na sever. Gnaeus Scipio uvažoval o pozemním střetnutí s blížícími se nepřáteli. Když se doslechl o velikosti Hasdrubalova vojska, upustil od svého záměru a nalodil své nejzdatnější muže na 35 lodí, s nimiž vyplul vstříc punské flotile. Římanům a jejich spojencům z Massalie se podařilo zastihnout nepřipravené punské loďstvo kotvící u ústí Hiberu. Zaskočení Punové se ve zmatku pokusili přichystat své lodě k boji, nicméně nedostatek prostoru v ústí řeky jim znemožnil rozvinout svoji formaci. Římané své nepřátele snadno zahnali na ústup, načež je při pronásledování přinutili přirazit ke břehu a uprchnout na pevninu. Pak se přiblížili k pobřeží, vzali do vleku plavidla schopná pohybu a ukořistili 25 lodí. Vítězstvím v bitvě u řeky Hiberu si Římané zajistili převahu na moři, což jim umožnilo podniknout námořní výpravy do okolí Nového Kartága a na ostrov Ebusus (Ibiza). Obyvatelé Baleárských ostrovů následně vyslali své posly ke Gnaeu Scipionovi se žádostí o mír. Podle Livia se Římanům poddalo a odevzdalo rukojmí také mnoho hispánských kmenů. Někdejší ilergetský náčelník Indibilis, jenž se v mezidobí dostal na svobodu, však společně se svým mladším bratrem Mandoniem podnítil některé kmeny ke vzpouře proti Římanům. Hasdrubal se po porážce stáhl na jihozápad, kde se musel potýkat s Keltibery, kteří na Scipionovu výzvu pozvedli zbraně proti Punům.\n\nŘímané hodlali využít Hasdrubalových nesnází v Hispánii k dalšímu oslabení punské moci v této zemi. Svoji aktivitou zde poutali značnou část kartaginského vojska a překáželi v přísunu posil Hannibalovi v Itálii. Římský senát po vítězství Gnaea Scipiona v námořní bitvě prodloužil \"imperium\" jeho bratru Publiovi a vyslal ho jako prokonzula s 20 válečnými loďmi a 8000 vojáky do Hispánie. Oba bratři vedli poté válku společně.\n\nPosily dorazily i Hasdrubalovi, jemuž přišlo z Afriky na pomoc 4000 pěšáků a 500 jezdců. V tažení proti Římanům mu ale zabránilo povstání Turdetanů na jihozápadě poloostrova. Po jeho potlačení obdržel z Kartága příkaz, aby neprodleně vyrazil s vojskem do Itálie. Zpráva se brzy roznesla mezi hispánské kmeny. V reakci na jejich kolísající věrnost napsal Hasdrubal do Kartága dopis, v němž upozorňoval na nebezpečí odpadnutí Hispánie k Římanům v případě jeho odchodu. Kartaginská vláda setrvala i přes Hasdrubalovo varování na svém předchozím rozhodnutí. V zájmu udržení své domény na Iberském poloostrově nicméně vyslala do Hispánie nové vojsko a loďstvo pod velením Himilcona. Hasdrubalovi se tím uvolnily ruce k výpravě do Itálie. Vybral proto peníze od svých hispánských poddaných, najal keltské žoldnéře a počátkem roku 215 př. n. l. zamířil k řece Hiberus.\n\nScipionové sloučili svá vojska a vydali se proti blížícímu se Hasdrubalovi. Ve snaze zamezit mu v jeho záměru spojit se s Hannibalem oblehli punského spojence, město Hiberu (pozdější římská Dertosa), ležící poblíž stejnojmenné řeky. Hasdrubal v odpovědi na to napadl jiné město, jež se nedávno přidalo k Římanům. Ti zanechali obléhání Hiberu a obrátili se proti svým nepřátelům. Nastalá bitva u Hiberu se vyvíjela podobně jako bitva u Kann, v níž Hannibal s drtivým úspěchem uplatnil dvojitý obchvatný manévr. Hasdrubalovi se podařilo zatlačit Římany na křídlech, nedokázal ale dokončit obklíčení protivníkova vojska a jeho iberská pěchota ve středu linie se pod náporem legionářů dala na útěk. Římané potom rozdrtili obě nepřátelská křídla. Samotný Hasdrubal měl vyváznout z boje jen s hrstkou mužů. Scipionům se v této bitvě podařilo zničit většinu Hasdrubalova vojska směřujícího do Itálie, a to v kritické fázi druhé punské války, kdy římská republika stála v důsledku předchozích Hannibalových vítězství na pokraji porážky.\n\nPrůběh války v následujících čtyřech letech lze vzhledem k nedostatku dochovaných pramenů určit jen s obtížemi. Livius, jehož dílo představuje stěžejní pramen této fáze konfliktu, se zmiňuje o podezřele vysokém počtu římských vítězství a kartaginských nezdarů. Navíc časové řazení jednotlivých událostí podávané Liviem lze označit za nepřesné, neboť mnohé z nich se prokazatelně odehrály později.\n\nV roce 215 př. n. l. dorazil do Hispánie Hannibalův nejmladší bratr Mago Barkas s 12 000 pěšáky, 1500 jezdci a 20 slony. Kartaginská vláda chtěla Magona vyslat původně do Itálie, nicméně Hasdrubalova porážka u Hiberu ji přiměla změnit své rozhodnutí. Scipionové čelili vážným těžkostem při zásobování svých mužů a žádali Řím o peníze a obilí. Římská republika, vyčerpaná porážkou u Kann a odpadnutím velkého počtu italických spojenců, neměla v této fázi dostatek zdrojů k uspokojení potřeb vojska v Hispánii. Jejich zajištění a dopravu proto od státu převzaly společnosti soukromých obchodníků.\n\nV dalších dvou letech se nepřihodilo nic významného, byť Livius tvrdí, že Scipionové vytáhli v roce 214 př. n. l. do jižní Hispánie. Jeho líčení tohoto tažení obsahuje věrohodné údaje. Podle názoru moderních badatelů se ale popisované skutečnosti odehrály až o dva roky později. Situaci v Hispánii citelně ovlivnila vzpoura numidského krále Syfaka proti Kartágu, k níž došlo v severní Africe v roce 213 př. n. l. Scipionové záhy využili králova odpadnutí a navázali s ním přátelské vztahy. V reakci na Syfakovu revoltu Kartáginci stáhli část svých sil z Ibérie.\n\nV roce 212 př. n. l. se Scipionové pokusili prolomit patovou situaci předchozích dvou let a po překročení Hiberu zamířili do nitra punské domény na poloostrově. Přitom se střetli s punským velitelem Hasdrubalem, synem Gisgona, který přibyl do Hispánie zřejmě po potlačení Syfakova povstání v Africe. Na stranu Římanů přešel dosavadní kartaginský spojenec, významné iberské město Castulo (poblíž dnešního Linares). Vedle toho se jim podařilo vypudit punskou posádku ze Sagunta a navrátili město jeho přeživším původním obyvatelům. Římané poté přezimovali v zemi Oretánů.\n\nV následujícím roce obdrželi Scipionové výraznou posilu v podobě 20 000 Keltiberů. S takto rozmnoženými vojenskými sbory se chystali ukončit válku v Hispánii. Tomuto záměru stála v cestě tři punská vojska, v jejichž čele stáli Hasdrubal Gisgo a Mago Barkas, kteří spojili své tábory, a Hasdrubal Barkas. Scipionové rozdělili na horním toku řeky Baetis své síly tak, že Publius se s dvěma třetinami vojska vypravil proti Hasdrubalu Gisgonovi a Magonovi, zatímco Gnaeus se vydal se zbývající třetinou a Keltibery vstříc Hasdrubalu Barkovi. Publius se záhy ocitl v nesnázích, způsobených soustavnými nájezdy numidských jezdců prince Masinissy. Když se doslechl, že se k němu blíží Indibilis s několika tisíci Hispány, rozhodl se předejít hrozícímu obklíčení a svést s ním bitvu. Jakmile se však na křídlech Římanů objevila numidská jízda, zachvátila je panika, již dokonal příchod hlavního punského voje. V nastalé řeži byli Římané zcela potřeni a jejich velitel padl.\n\nVážným obtížím čelil v téže době také Gnaeus. Hasdrubal Barkas totiž uplatil jeho keltiberské spojence a ti se vrátili do svých domovů. Gnaeovi proto nezbylo než ustoupit na sever. Přitom ho těsně následoval Hasdrubal Barkas, k němuž se zanedlouho připojili i Mago a Hasdrubal Gisgo. Gnaeus se uchýlil na jakýsi nevelký pahorek, kde se svými muži zaujal kruhovou obranu. Punská přesila brzy překonala improvizovaná římská opevnění a zmasakrovala jejich obránce včetně Gnaea Scipiona.\n\nZkáza Římanů by byla téměř úplná, nebýt římského jezdce Lucia Marcia, který shromáždil rozprášené zbytky vojska a odvedl je zpět za Hiberus. V jejich moci zůstal jen úzký pás území táhnoucí se severně od této řeky. Punští velitelé mohli v tomto okamžiku završit dosažené úspěchy a vyhnat své nepřátelé z Hispánie. Mylně se však domnívali, že válku na poloostrově ukončili a začali mezi sebou vést neustálé spory. Svojí nepochopitelnou řevnivostí dovolili Římanům přestát utrpěné porážky a vytrvat do příchodu čerstvých posil z Itálie.\n\nNa pohromu Scipionů zareagoval římský senát vysláním osvědčeného vojevůdce Gaia Claudia Nerona s 12 000 pěšáky a 1000 jezdci. Nero zkonsolidoval postavení Římanů, ničeho významnějšího proti Kartágincům ale nedosáhl. Římané se potom uchýlili k něčemu naprosto neobvyklému. Velitelem vojska v Hispánii ustavili Publia Cornelia Scipiona, syna stejnojmenného, nedávno padlého prokonzula, neoplývajícího žádnými zkušenostmi se samostatným velením a příliš mladého na to, aby mohl zastávat jakýkoli vyšší úřad.\n\nNa podzim 210 př. n. l. se Scipio vylodil v Emporiích s 10 000 pěšáky a 1000 jezdci. Po svém příchodu soustředil veškeré své síly a spojence do Tarracony, kde přezimoval. Scipionovo vojsko čítalo celkem 28 000 pěších a 3000 jezdců a stěží se tedy vyrovnalo jediné ze tří punských armád. Ty se nacházely ve velké vzdálenosti od sebe, každá v jiné části poloostrova: Hasdrubal Barkas bojoval s Karpeťany v oblasti dnešního Toleda, Mago se zdržoval u Herkulových sloupů a Hasdrubal Gisgo mezi Lusitány. Scipio zvolil zcela odlišnou strategii, než jakou sledovali jeho otec a strýc. Na jaře 209 př. n. l. vyrazil s většinou svých mužů rychlými pochody k Novému Kartágu, nejdůležitějšímu městu punské Ibérie. Pozemní vojsko doprovázelo podél pobřeží loďstvo pod velením Scipionova přítele Gaia Laelia, jehož jediného Scipio obeznámil s cílem tažení. Hned druhý den obléhání Nového Kartága se Římanům podařilo zmocnit se města nenadálým útokem.\nDobytím Nového Kartága Scipio fakticky vytlačil Puny z východní Hispánie a ztížil jim dopravu zásob a posil z Afriky. Římanům padla do rukou obrovská kořist, neboť ve městě se nacházelo velké množství zbraní, válečné výstroje, nákladních i vojenských lodí, zlata a uskladněného obilí. Mimoto se tu zdržoval značný počet urozených Hispánů, držených zde Kartáginci jako rukojmí. Scipio nechal tato rukojmí propustit do jejich domovů. Svojí mírností a velkorysostí k nim si získal přízeň a důvěru mnoha kmenů.\n\nRychlý a překvapivý pád Nového Kartága zcela ochromil punské vojevůdce, omezující se na pasivní vyčkávání dalšího Scipionova tahu. Scipio však zanechal v dobytém městě posádku a odtáhl přezimovat zpět do Tarracony. Tam za ním zavítal náčelník Edetanů Edeskó, ucházející se o spojenectví s Římany. Kromě něho odpadlo od Kartáginců i několik dalších hispánských náčelníků, včetně Indibila a Mandonia. Tito dva byli po dlouhou dobu považováni za nejspolehlivější punské spojence. Indibilovou oddaností ale otřásla povýšenost a neomalenost Hasdrubala Gisgona, který od něho vyžadoval peněžní prostředky a nakonec si vynutil odevzdání dcer jako rukojmích. Když je Scipio propustil, Indibilis se mu podřídil a na jaře 208 př. n. l. s ním vytáhl proti Hasdrubalovi Barkovi.\n\nKartaginský vojevůdce zaujal výhodně položené postavení na kopcích poblíž města Baecula (v dnešní provincii Jaén). Jeho hispánští spojenci ho opouštěli a hromadně přecházeli k Římanům. V důsledku toho bylo jeho vojsko početně slabší než římské. Scipiona poněkud zneklidnila skutečnost, že nepřítel se nachází na vyvýšené pozici. Po dvou dnech váhání se rozhodl zaútočit, jelikož se obával, že by se mohli objevit Mago a Hasdrubal Gisgo a společně s Hasdrubalem by ho mohli obklíčit. Scipio vystoupal se svými muži na vrchol kopce, na němž tábořili Kartáginci, a rozdrtil křídla protivníkova vojska dříve, než se stihlo zformovat. Hasdrubal proto zanechal boje a s většinou vojáků ustoupil. Scipio se ho nepokoušel pronásledovat, neboť nechtěl riskovat střet s ostatními punskými veliteli. Místo toho převedl své vojsko do kartaginského tábora s úmyslem vyčkat jejich příchodu. Hasdrubal mezitím táhl údolím řeky Tagus směrem na severovýchod a dále k pyrenejským průsmykům. Po jejich zdolání pokračoval přes jižní Galii do Itálie, aby pomohl svému bratru Hannibalovi. I přes odchod Hasdrubala Barky Punové v Hispánii nadále početně převyšovali Římany.\n\nV roce 207 př. n. l. se Hasdrubal Gisgo stáhl až k Atlantskému oceánu a ke Gadám. Pobřeží Středozemního moře a východ poloostrova se nacházely v moci Římanů. Kartáginci vyslali z Afriky nové vojsko v čele s velitelem jménem Hanno, jenž měl nahradit Hasdrubala Barku. Hanno se společně s Magonem vydal na území Keltiberů verbovat žoldnéře. Scipio proti nim vyslal 10 000 mužů a 500 jezdců pod velením Marka Silana. Tomu se podařilo nečekaným útokem překvapit Keltibery a zajmout Hannona. Mago uprchl s částí vojska k Hasdrubalu Gisgonovi. Scipio následně vytáhl do Baetiky proti Hasdrubalovi a pokusil se ho přimět k rozhodujícímu střetu. Kartaginský vojevůdce se vyvaroval otevřené bitvy a rozptýlil své vojáky do jednotlivých měst, chráněných hradbami. Římané tedy zanechali tažení a zamířili do svých zimních táborů na severovýchodě. Ještě předtím dosáhl Scipionův bratr Lucius Cornelius Scipio alespoň dílčího vítězství dobytím města Orongis (Jaén).\n\nV dalším roce shromáždili Kartáginci obrovskou armádu sestávající z 50 000 pěších a 4500 jezdců a slonů. S touto válečnou mocí se Hasdrubal Gisgo, podporovaný Magonem, utábořil u města jménem Ilipa (poblíž Sevilly). Scipionovy síly se svým počtem nevyrovnaly Punům. Římský velitel proto odvedl četné pomocné sbory z místních kmenů. Jeho vojsko se díky tomu rozrostlo na asi 45 000 pěšáků a 3000 jezdců, z čehož však jen zhruba polovinu tvořili Římané a Italikové. Ihned po příchodu na bojiště napadla Římany punská a numidská jízda, vedená Magonem. Jejich nájezd odrazilo římské jezdectvo, skryté za nedalekým kopcem. Po několika dnech oboustranného otálení se Scipio odhodlal ke svedení bitvy, kterou rozhodl odvážným vysunutím křídel proti hispánským spojencům Punů. Římané nakonec přiměli Puny k útěku do jejich tábora, v jehož dobytí jim zabránila jen prudká bouře.\n\nBezprostředně po bitvě odpadli od Punů jejich hispánští spojenci. Hasdrubal proto nařídil zbývajícím mužům opustit tábor. Římané se vzápětí energicky pustili do jejich pronásledování, načež se zbytky punského vojska postupně rozpadly. Valná část Afričanů byla pobita, mnozí padli do zajetí, některým se podařilo utéct či přeběhnout. Hasdrubal se s asi 6000 vojáky opevnil na jakémsi strmém pahorku. Z bezvýchodné situace se zachránil útěkem do Gad, kam uprchl také Mago. Odsud odplul Hasdrubal po moři do Afriky.\n\nZraněné a nemocné vojáky usadil Scipio nedaleko místa konání bitvy v nově založeném městě, nazvaném Italica. Potom rozdělil své síly a podnikl několik trestných výprav proti hispánským obcím odmítajícím podvolit se Římanům. Lucia Marcia vyslal k dříve odpadlému městu Castulo, zatímco sám se vydal na území Iliturgů, aby oblehl zdejší město Iliturgis (poblíž dnešního Andújaru). Místní obyvatelé se proti Římanům provinili tím, že před lety vydali a pobili vojáky, kteří k nim uprchli po porážce bratří Scipionů. Po dobytí Iliturgis Římané vyhladili veškeré obyvatelstvo včetně nemluvňat a vypálili město do základů. Castulona se zmocnili zradou místního velmože.\n\nNedlouho nato Scipio onemocněl natolik vážně, že se rozšířily zvěsti o jeho smrti. Tyto zprávy podnítily některé hispánské kmeny k zahájení odboje proti Římanům. Ilergetský náčelník Indibilis získal na svou stranu Lacetany a Keltibery a zpustošil území římských spojenců. V téže době vypukla vzpoura 8000 římských vojáků, zahálejících v táboře u města Sucro. Vzbouřenci se dožadovali vyplacení žoldu a návratu do Itálie. Navzdory očekávání se Scipio zotavil a obnovil kázeň ve vojsku popravením vůdců vzpoury. S jádrem vojska se pak Scipio vypravil proti Ilergetům a potřel je v bitvě. Poražený Indibilis poslal do římského tábora svého bratra Mandonia, jemuž se podařilo pro oba vyprosit milost.\n\nMago se mezitím zdržoval v Gadách, kde proti sobě tvrdým vymáháním peněz popudil místní obyvatelstvo. Překvapivým námořním přepadem se neúspěšně pokusil obsadit Nové Kartágo. Nakonec se přepravil s loďmi na ostrov Menorca a sebral zde několik tisíc žoldnéřů, s nimiž se vypravil do Itálie. Po jeho odchodu se město Gades vzdalo Římanům, čímž definitivně skončila kartaginská přítomnost v Ibérii. Během pouhých čtyř tažení dokázal Scipio vypudit Kartágince z poloostrova a v roce 205 př. n. l. se vrátil do Říma.\n\nPo porážce Kartáginců v roce 206 př. n. l. ovládali Římané nepříliš široký pás území na pobřeží Středozemního moře sahající od Pyrenejí na severovýchodě až k městu Gades na jihu. Kontrolovali také rovinatou a úrodnou krajinu při řece Baetis. Třebaže vyhnali Puny z Iberského poloostrova, rozhodli se zde ponechat své vojenské síly. Obávali se totiž, že v případě odchodu by se Kartáginci pokusili obnovit ztracené pozice. Důležitý motiv pro setrvání představovala zřejmě i dychtivost po bohatých nalezištích zlata a stříbra v Hispánii. O rozsahu využívání tamějšího nerostného bohatství Římany svědčí Polybiova poznámka, že v dolech poblíž Nového Kartága pracovalo 40 000 otroků, kteří každý den vytěžili stříbro v hodnotě 25 000 denárů. Pravděpodobně nedlouho po bitvě u Ilipy začali Římané některým kmenům ukládat pevně stanovené daně (\"stipendium\") a tuto povinnost pozvolna rozšiřovali i na ostatní. Naráželi při tom na odpor Hispánů, marně doufajících po vypuzení Kartáginců v ukončení cizí nadvlády. Jejich politická nejednotnost a nekoordinovanost akcí, způsobená chybějícím povědomí o společné identitě, usnadňovala ale pozvolné pronikání Římanů.\n\nŘečtí a římští autoři nahlíželi na domorodé obyvatelstvo jako na primitivní barbary a ve svých dílech běžně označují hispánské bojovníky za lupiče. Navzdory tomu byla civilizační úroveň Hispánie srovnatelná s oskickou Itálií ve druhé polovině 4. století př. n. l. Obyvatelé se živili především pastevectvím, vynikali v metalurgii, a to jak ve zpracování vzácných kovů, tak železa. Dokladem toho je i všeobecně známá skutečnost, že Římané převzali do své výzbroje znamenitý hispánský meč (\"gladius hispaniensis\"). V oblasti vojenství se Hispánové nevyrovnali disciplíně a organizaci Římanů, avšak vynahrazovali to svojí zarputilostí a nepoddajností. Přestože jejich způsob válčení se vyznačoval přepady a léčkami, nevyhýbali se ani otevřenému střetu.\n\nZásadní překážku římské expanze tvořil převážně hornatý povrch Hispánie. Velkou část vnitrozemí zabírá skalnatá náhorní plošina Meseta s průměrnou nadmořskou výškou více než 600 metrů. Mesetu protínají Kastilské hory, členící ji na severní a jižní polovinu. Na jihozápadě klesá do vyprahlých plání Extremadury. Obklopují ji Iberské hory na východě, Kantaberské pohoří na severu a Sierra Morena na jihu. Na poloostrově se nacházejí další dvě horská pásma: Pyreneje, oddělující ho od zbytku Evropy, a Betická Kordillera v jeho nejjižnější části. Nížiny se rozkládají pouze v povodí velkých řek a při pobřeží. Podnebí se vyznačuje výraznými extrémy, neboť v zimě převládá v oblasti Mesety relativně mrazivé počasí, v létě čtyřicetistupňová horka a sucho. Klimatické podmínky, nedostatek vody a potravy a obtížná přístupnost činily vedení vojenských operací v tomto prostředí mimořádně náročným.\n\nKromě hispánského reliéfu, svědčícímu záškodnické taktice obránců, ztěžovala dobývání také značná vzdálenost Říma, bránící efektivnímu řešení logistických a administrativních problémů. Římané zabředli v Hispánii do dlouhé a nákladné opotřebovávací války. Senát postrádal ucelenou strategii a s výjimkou období, kdy docházelo k vážným vojenským nezdarům, projevoval jen pramalý zájem o tamní dění. Spoléhal se na místodržitele spravující hispánské provincie, kteří ale jen málokdy setrvali ve funkci déle než jeden rok. Mnozí se navíc ukázali být příliš nezkušení nebo neschopní. Jejich zprávy, obvykle jediný zdroj informací senátu o poměrech na poloostrově, běžně obsahovaly zavádějící údaje.\n\nŘímané byli v Hispánii poprvé nuceni udržovat stálé vojenské sbory, čítající v klidnějších dobách dvě legie. V časech krize se jejich počet zvyšoval na pět legií a v závěrečných fázích dobývání dále narůstal. Odhaduje se, že v Hispánii bylo každoročně nasazeno přinejmenším 20 až 25 000 římských vojáků. Kolem roku 180 př. n. l. byli legionáři propouštěni z armády po šesti letech služby. Řím čelil soustavným potížím naplnit stavy legií, protože málokoho dokázala nadchnout vyhlídka nekonečného válčení v odlehlé cizí zemi proti houževnatému a nezdolnému nepříteli působícímu Římanům vysoké ztráty, a to vše bez valné vyhlídky na bohatou kořist. Docházelo dokonce k vyhýbání se vojenské službě, což jen zhoršovalo soustavný nedostatek lidských sil. Přes všechny obtíže, s nimiž se Římané v Hispánii potýkali, nepolevili ve svém odhodlání podmanit si tuto zemi.\n\nPřed odplutím do Říma předal Scipio velení prokonzulům Luciu Corneliu Lentulovi a Luciu Manliu Acidinovi. Podle Appiána Římané právě tehdy vyjevili svůj úmysl trvale spravovat území dobytá v Hispánii. Někteří moderní historikové považují tento moment za počátek jejich nadvlády. Hispánové si naplno uvědomili, že Římané je neosvobodili od kartaginského panství, nýbrž ho nahradili svým vlastním. Indibilis a Mandonius se s tím nehodlali smířit a povzbuzeni Scipionovým odchodem rozpoutali v létě 205 př. n. l. nové povstání. Kromě Ilergetů zburcoval Indibilis také Ausetány a další sousední kmeny a shromáždil 30 000 pěšáků a 4000 jezdců. O co vážnější se povstání jevilo být, o to snadněji ho prokonzulové potřeli. Indibilise a 13 000 jeho spolubojovníků stihla smrt v bitvě, zatímco Mandonia vydali Hispánové Římanům k popravě. Lentulus a Acidinus potrestali poražené kmeny pokutou a přinutili je odevzdat zbraně a rukojmí.\nVítězní vojevůdci strávili v Hispánii bezmála pět let. Podrobeným kmenům a městům byla uložena povinnost odvádět pravidelné každoroční poplatky. Jelikož situace na poloostrově se v těchto letech zdála víceméně stabilizovaná a bezpečná, římská posádka měla být redukována na pouhou jednu legii a 15 kohort latinských spojenců. Senát dokonce zvažoval, že velení nad těmito silami svěří jedinému místodržiteli.\n\nŘímané se dlouhodoběji zabývali otázkou statusu hispánských teritorií a způsobu jejich ovládání. Vzhledem k jejich odlehlosti se ukázalo, že jediné praktické řešení spočívá v přímé správě vykonávané pověřenými úředníky na místě. Při volbách magistrátů pro rok 197 př. n. l. došlo k navýšení počtu praetorů ze čtyř na šest, přičemž dva dodatečně zvolení praetoři Gaius Sempronius Tuditanus a Marcus Helvius zamířili do Hispánie. Jejich úřední působnost (\"provincia\") byla vymezena tak, že Tuditanus obdržel správu území na severovýchodě poloostrova, nazývaného Přední Hispánie (\"Hispania Citerior\"), kdežto Helviovi připadlo jižní území, označované jako Zadní Hispánie (\"Hispania Ulterior\"). Kromě jiného měli za úkol vytyčit hranici mezi provinciemi. Z pozdějších pramenů vyplývá, že tato hranice vedla jižně od Nového Kartága.\n\nKaždý z praetorů si přivedl 8000 spojeneckých pěšáků a 400 jezdců, jimiž měli nahradit dosud sloužící vojáky. Další snížení stavů podnítilo ale Hispány k rozsáhlému povstání. V Zadní Hispánii se vzbouřili místní vládci Kulchas a Luxinius a s nimi více než dvě desítky obcí. Nedlouho nato přišly špatné zprávy i z Přední Hispánie: Tuditanus podlehl nepřátelům v bitvě a přišel o život. Nově zvolení velitelé dostali každý jednu legii a 4000 spojeneckých pěšáků a neprodleně se odebrali do svých provincií. Protože situace zůstávala nadále vážná, rozhodl senát o vyslání jednoho z konzulů pro rok 195 př. n. l. do Hispánie. Tímto konzulem se na základě losování stal Marcus Porcius Cato. Vzrůstající obavy Římanů poněkud zmírnilo hlášení o vítězství nad náčelníky Budarem a Baesadinem.\n\nCato připlul do Emporií (Empúries) s 25 válečnými loděmi a vojskem čítajícím dvě legie, 15 000 spojeneckých pěšáků a 800 jezdců. Ještě během plavby vyhnal hispánskou posádku z massilské kolonie Rhody (Rosas). Za krátkého pobytu v Emporiích nechal vykázat obchodníky, zajišťující zásobování vojska, do Říma, neboť jak prohlásil: „Válka se musí uživit sama.“ Vzápětí uspořádal trestnou výpravu, při níž zpustošil okolní území, a utábořil se nedaleko Emporií. Zde ho zastihlo poselstvo ilergetského náčelníka Bilistaga, žádajícího o pomoc proti vzbouřeným kmenům. Cato, obklíčený ze všech stran, nehodlal oslabit své sbory tím, že by je rozdělil, avšak nemohl odmítnout spojence. Uchýlil se proto k důmyslné lsti a přikázal vybraným vojákům, aby se před zraky vyslanců přichystali k vyplutí. Vyslanci se následně vydali na zpáteční cestu, načež se mezi Ilergety a jejich protivníky rychle rozšířily zvěsti o blížícím se příchodu Římanů. Po jejich odchodu odvolal konzul vojáky z lodí.\n\nProtože jeho muži postrádali zkušenosti s válčením, Cato se věnoval důkladnému výcviku a podnikal proti Hispánům jen menší nájezdy. Jakmile seznal, že jsou připraveni, obešel v noci tábor nepřátel a po rozednění rozvinul vojsko k bitvě. Římští jezdci na pravém křídle se brzy po zahájení boje obrátili na útěk a vyvolali paniku mezi pěšáky. Konzul na to zareagoval vysláním dvou kohort do týlu Hispánů, čímž pozvedl morálku znejistělých legionářů. Když Římané získali nad nepřáteli převahu, rozkázal záložní legii, aby oblehla jejich tábor. Jeho dobytí zbavilo poražené bojovníky veškeré možnosti záchrany a při nastalém krveprolití přišlo mnoho z nich o život.\n\nCato se bezprostředně po vítězství vypravil do Tarracony. Již v průběhu postupu k němu přicházeli vyslanci místních obcí, aby se mu poddaly. Území na sever od řeky Hiberus se díky tomu ocitlo opět pod kontrolou Římanů. Appiános uvádí, že Cato rozeslal každé obci zapečetěný dopis, v němž jejich obyvatelům nařizoval neprodleně strhnout hradby. Poslové doručili dopisy ve stejný den, takže Hispánové neměli možnost se vzájemně poradit a raději konzulovu příkazu vyhověli. Sám Cato se chlubil tím, že si v Hispánii podrobil více měst, než kolik tam strávil dní. Jedná se ale o značně zveličené tvrzení, neboť skutečných měst bylo v Hispánii jen několik a nacházela se zejména na pobřeží Středozemního moře. Ve vnitrozemí se vyskytovala spíše menší opevněná sídla, nalézající se obvykle na vrcholcích kopců.\n\nZanedlouho se vzbouřili Turdetánové, považovaní za nejméně válečnický kmen. Ačkoliv utrpěli jednoznačnou porážku, odmítli se vzdát a povolali 10 000 keltiberských žoldnéřů. Praetor Publius Manlius se proto obrátil na Catona se žádostí o podporu. Konzul se neúspěšně pokusil přetáhnout Keltibery na svoji stranu nabídkou dvojnásobného žoldu. Poté vyrazil k městu Seguntia (Sigüenza), v němž zanechali svá zavazadla, a oblehl ho. Protože ani tímto manévrem je nepřiměl k bitvě, odtáhl s pouhými sedmi kohortami zpět k Hiberu a pokračoval v pacifikaci kmenů sídlících severně od řeky.\n\nCato usiloval rovněž o zvýšení příjmů a uvalil vysoké daně na doly na železo a na stříbro. Toto opatření představuje první nesporný doklad vědomého využívání hospodářských zdrojů Hispánie Římany. Jeho činy ocenili senátoři konáním třídenní děkovné slavnosti a odhlasovali mu triumf.\n\nLivius v závěru líčení Catonových činů uvádí, že jeho vítězství upevnila mír v Hispánii. Nicméně poté, co se Cato vrátil v roce 194 př. n. l. s legiemi do Říma, vypuklo v zemi nové povstání, což poněkud snižuje jeho úspěchy. V Přední Hispánii utrpěl tamější římský správce porážku a přišel o mnoho mužů. Publius Cornelius Scipio Nasica, syn Gnaea Scipiona, si v Zadní Hispánii počínal o poznání lépe a po sérii vítězství si podrobil asi 50 měst. O rok později, již v hodnosti propraetora, se utkal s Lusitány, kteří zpustošili provincii a obtíženi kořistí táhli zpět do svých domovů. Nasica přemohl nájezdníky v tvrdém boji poblíž města Ilipa.\n\nV roce 192 př. n. l. se praetor Zadní Hispánie Marcus Fulvius Nobilior vydal na sever k řece Tagus. U malé, ale dobře opevněné obce jménem Toletum (Toledo) se střetl se spojenými silami Vakcejů, Vettonů a Keltiberů a zvítězil nad nimi. Města se následně zmocnil za použití obléhacích strojů a vysloužil si za to ovaci (\"ovatio\"). Jeho kolega Gaius Flaminius dobyl město Inlucia na území Oretánů, sídlících při horním toku řeky Anas (Guadiana). Z průběhu těchto tažení vyplývá, že hranice mezi oběma provinciemi se tehdy v podstatě omezovala na oblast ležící bezprostředně při pobřeží, zatímco ve vnitrozemí operovali velitelé poměrně libovolně, a mohli tak snáze reagovat na pohyby nepřátel.\n\nNobiliorův nástupce Lucius Aemilius Paullus podlehl v roce 191 př. n. l. Lusitánům, ztratil 6000 mužů a stěží ubránil svůj tábor. V dalším roce napravil svoji pošramocenou reputaci a oplatil jim porážku, přičemž přišli o 10 000 bojovníků a 2300 jich upadlo do zajetí. Při obléhání bastetánského města Hasta (poblíž Jerez de la Frontera) vydal Paullus nařízení o propuštění místních otroků. Ti se záhy vzbouřili proti svým pánům a přivodili pád města. Znění onoho nařízení se dochovalo na bronzové desce objevené při archeologickém průzkumu.\n\nPo Paullově vítězství zachovávali Hispánové několik let mír. Teprve v roce 187 př. n. l. pozvedli Lusitánové a Keltiberové znovu zbraně a zpustošili území kmenů poddaných Římanům. Propraetor Gaius Atinius sice Lusitány zdolal v boji, nicméně zemřel po zásahu střelou. Jeho kolega Lucius Manlius Acidinus odrazil Keltibery u města Calagurris (Calahorra).\n\nNa počátku roku 186 př. n. l. se praetoři Gaius Calpurnius Piso a Lucius Quinctius Crispinus odhodlali ke krajně neobvyklému postupu a sloučili svá vojska. Ke dvěma legiím, převzatým od svých předchůdců, obdrželi posily čítající 3000 legionářů, 20 000 Latinů a spojenců a 1500 jezdců. Společně veleli největší římské armádě v Hispánii od dob Catona. První střetnutí, svedené v Karpetánii nedaleko Toleta, skončilo ale úprkem Římanů. Praetoři dopřáli vojákům čas na zotavení a přivolali hispánské pomocné sbory. Pak překročili řeku Tagus a na jejím severním břehu se srazili s nepřáteli v urputné bitvě. Hispánové se pokusili rozrazit střed římského šiku klínem, v čemž jim zabránil Piso jezdeckým útokem do jejich boku. Livius uvádí, že z více než 35 000 Hispánů zůstala naživu jen nepatrná část. Po Pisonově a Crispinově návratu do Říma jim senátoři v jednomyslné shodě povolili triumf. V Zadní Hispánii zavládly klidné poměry, kdežto v Přední pronikli Keltiberové v roce 183 př. n. l. k pobřeží Středozemního moře.\n\nV roce 182 př. n. l. dorazil do Přední Hispánie Quintus Fulvius Flaccus, který v následujících letech uskutečnil první úspěšnou invazi na území Keltiberů. Zjevně jednal ve shodě se senátem, neboť vojska v obou provinciích dostala výrazné posily a v jeho doprovodu se vyskytovalo několik dřívějších velitelů a vojenských tribunů. Nejprve oblehl město Urbicua, od jehož dobývání se nenechal odradit ani opakovanými útoky Keltiberů, usilujících o prolomení blokády. Když ustoupili, Římané se města rychle zmocnili a vydrancovali ho.\n\nKeltiberové shromáždili v roce 181 př. n. l. obrovské vojsko o síle 35 000 mužů. Třebaže Flaccus sebral veškeré dostupné hispánské pomocné sbory, počtem svých vojáků se nepřátelům nevyrovnal. Na jaře se vydal do Karpetánie a utábořil se u města Aebura (Talavera de la Reina). Nedlouho po něm přitáhli také Keltiberové a několik dnů vybízeli Římany k boji. Flaccus zpočátku nejevil ochotu střetnout se s nimi. Jakmile jejich obezřetnost polevila, vyslal jedné noci své levé křídlo obsadit výšiny v týlu nepřátel. Po rozednění vyprovokoval Keltibery k útoku na svůj tábor, z něhož se proti nim vyřítili sešikovaní legionáři. Současně seběhli římští vojáci z výšin a téměř bez odporu ovládli hispánský tábor. Protože Keltiberové ztratili naději na záchranu, vrhli se do bitvy s obzvláštní zarputilostí. Římané je nakonec sevřeli ze všech stran, pobili jich 23 000 a takřka 5000 zajali.\n\nFlaccus poté oblehl město Contrebia (Albarracín), jehož obyvatelé povolali Keltibery na pomoc. Silné déště a rozvodněné řeky jim však zabránily v příchodu, takže Contrebia se mezitím vzdala. Další porážka přiměla Keltibery, aby se rozptýlili do svých vesnic a tvrzí. Flaccus pokračoval v tažení a při postupu jejich územím pustošil krajinu a dobýval četné pevnosti, dokud se nevzdaly.\n\nAppiános uvádí, že keltiberští Lusonové, sídlící u Hiberu, se bouřili kvůli nedostatku půdy. Když je Flaccus porazil, utekli do silně opevněného města Complegy a žádali, aby Římané dali každému z nich plášť, koně a meč jako náhradu za padlé. Na to Flaccus odpověděl, že jim přinese mnoho plášťů. Utábořil se u města, ale Lusonové se vzápětí rozprchli do okolí.\n\nNavzdory dosaženým úspěchům se legionáři, vyčerpaní dlouholetou vojenskou službou, ocitli na pokraji vzpoury. Flakkově žádosti o propuštění veteránů vyhověli senátoři jen částečně, neboť jeho nástupce Tiberius Sempronius Gracchus odmítl válčit s nezkušenými vojáky. Protože Gracchus otálel s příjezdem do provincie, Flaccus vyvedl vojsko ze zimního tábora a začal plenit odlehlejší území Keltiberů. Hispánové, vydráždění drancováním, rozmístili své válečné sbory v zalesněném Manliově údolí, jemuž se Římané nemohli při zpáteční cestě vyhnout. Při průchodu průsmykem se na pochodující legionáře vrhli z obou stran. Flaccus přesto dokázal udržet bitevní linii a díky zásahu jezdců zahnal útočníky na útěk. Jako projev vděčnosti za záchranu v kritickém okamžiku přislíbil vybudovat chrám jezdecké bohyni Štěstěně (\"Fortuna Equestris\"). Vítěznou armádu předal v Tarraconě Gracchovi a odplul do Říma oslavit triumf.\n\nPodle Appiána obdržel Gracchus po převzetí velení naléhavou zprávu od obyvatel města Caravis (Magallón), ohrožovaného Keltibery. Když k němu přitáhl, upustili Keltiberové od dobývání a ustoupili. Nedlouho nato přišlo k Římanům z Complegy 20 000 mužů s olivovými ratolestmi. Sotva se přiblížili k římskému táboru, podnikli naprosto překvapivý výpad. Gracchus přenechal tábor nepřátelům a předstíral útěk. Vzápětí se obrátil proti Hispánům a napadl je, zatímco se věnovali drancování. Poté dobyl Complegu a rozdělil půdu chudým.\n\nLivius se zmiňuje, že v roce 179 př. n. l. se Gracchus odebral do nejzazších končin keltiberského území. Nejprve nenadálým nočním útokem ovládl město Munda. Odtud zamířil k městu Certima a chystal se ho obléhat. Jeho obyvatelé se marně dožadovali pomoci Keltiberů, načež se podvolili Římanům a zaplatili vysokou pokutu. Gracchus postoupil k městu Alké, u něhož Keltiberové rozmístili své síly. Římané vylákali Hispány k útoku na svůj tábor, potom náhle vyrazili ze všech bran, přemohli je a zahnali na útěk.\n\nPo vítězství Gracchus zpustošil Keltibérii a získal nesmírnou kořist. Kmeny, vyčerpané válčením a drancováním, se odevzdávali do jeho moci a během několika málo dnů se prý Římanům vzdalo více než sto obcí. Gracchus se znovu vypravil k Alké a po krátkém obléhání ji dobyl. Tehdy se k němu dostavil keltiberský náčelník Thurrius, jehož Livius označuje za „nejmocnějšího ze všech Hispánů“. Pod dojmem utrpěných porážek přešel náčelník na stranu Římanů a bojoval věrně po jejich boku. Gracchovi se podrobilo rovněž významné město Ergavica. Jakmile ale římský velitel stáhl své legie, Keltiberové mu vypověděli poslušnost a opět se vzbouřili. V tři dny trvající bitvě u Mons Chaunus (patrně se jednalo o horu Moncayo) nad nimi Gracchus přesvědčivě zvítězil a vnutil jim mír.\n\nAntičtí historikové připomínají Graccha zejména kvůli mírovým smlouvám, které uzavřel s jednotlivými hispánskými kmeny. Podle přesně formulovaných dohod, stvrzených oboustrannými přísahami, se Hispánové stávali „přáteli římského národa“. V souladu s tím se zavázali poskytovat Římanům pomocné sbory a platit pevně stanovené daně. Zřejmě právě Gracchus zavedl pětiprocentní daň (\"vicensima\") z úrody obilí, čímž nahradil dosavadní kořistnickou praxi zásobování armády. Keltiberové směli opevňovat své obce, nemohli ale budovat žádné nové. Sám Gracchus založil dvě města: Gracchuris (Alfaro) na horním toku Hiberu a hornické Iliturgis při řece Baetis. Uzavřené smlouvy mu zajistily značný věhlas a po návratu do Říma ho senát za jeho skutky v Hispánii odměnil triumfem.\n\nGracchův mír (\"pax Gracchana\") přetrval až do poloviny padesátých let 2. století př. n. l. V pramenech se vyskytuje jen zanedbatelné množství zpráv týkajících se vývoje v Hispánii v daném období, neboť Livius a Appiános, dva hlavní zdroje informací, soustředili svoji pozornost na události v jiných zemích. Téměř čtvrtstoletí dlouhý klid zbraní přerušilo pouze několik menších povstání, která Římané rychle potlačili.\n\nV roce 174 př. n. l. se v Přední Hispánii vzbouřili Keltiberové. Praetor Appius Claudius Centho je nedlouho po svém příchodu porazil, načež upustili od dalšího odporu a rozešli se do svých obcí. Nové rozbroje vypukly o čtyři roky později. Jakýsi Olonicus, třímající stříbrné kopí, o němž tvrdil, že mu ho seslali bohové, získal na svou stranu Keltibery. Když se jedné noci přiblížil k nepřátelskému táboru, římská stráž ho zabila oštěpem. S jeho předčasnou smrtí skončilo i jím vyvolané povstání. Další zmínka o odboji Hispánů se vztahuje k roku 163 př. n. l., kdy Římané vedli vojenské akce proti Lusitánům.\n\nPřetrvávající mír umožnil zmenšit velikost římského vojska v Hispánii na polovinu, takže v každé z provincií se namísto dřívějších dvou legií nacházela pouze jediná. Pravděpodobně z důvodu války s Makedonií rozhodl senát v roce 171 př. n. l. o spojení Přední a Zadní Hispánie v jednu provincii. Praetor Lucius Canuleius Dives, pověřený její správou, se ještě před svým odchodem z Říma musel zabývat žalobou Hispánů na chamtivost a úplatnost některých jeho předchůdců. K projednání vznesených obvinění bylo ustanoveno pět soudců z řad senátorů. Ze tří obžalovaných soudci jednoho osvobodili, zatímco dva zbývající se dobrovolně odebrali do vyhnanství. Senát poté zakázal správcům, aby svévolně určovali cenu obilí dodávaného Hispány, a učinil další opatření proti libovůli úředníků. V téže době se do Říma dostavilo rovněž poselstvo jedinců pocházejících z nesezdaných svazků římských vojáků a hispánských žen. Senát jim na jejich žádost přidělil k obývání město Carteia (poblíž San Roque) a obdařil ho postavením latinské kolonie.\n\nV roce 167 př. n. l. byla Hispánie opět rozdělena na dvě provincie. \"Fasti triumphales\" nicméně neobsahují jediný záznam o triumfu nebo ovaci některého z tamějších správců ve druhé polovině šedesátých let a na počátku let padesátých. V souvislosti s tím, jak klesala šance na dosažení vojenské slávy, upadal i zájem římských politiků o správu hispánských provincií.\n\nVeškeré pokroky, jichž Římané při pacifikaci hispánských kmenů dosáhli, vzaly téměř za své mezi léty 155 až 133 př. n. l., kdy celý Iberský poloostrov vzplanul požárem povstání a válek. Konflikty probíhající v těchto letech představovaly poslední zoufalý pokus domorodého obyvatelstva vyhnat římské dobyvatele a získat zpět nezávislost.\n\nPrvní událost značící zvrat v mírovém soužití Hispánů a Římanů nastala v roce 155 př. n. l. a zažehla lusitánskou válku, trvající s krátkou přestávkou sedmnáct let. Lusitánové a Vettonové pod vedením jistého Punika napadli římské poddané v Zadní Hispánii. Porazili zřejmě oba tehdejší praetory a pobili 6000 vojáků, včetně jednoho z quaestorů. Punicus pronikl až k moři, ale během obléhání jakéhosi města ho zasáhl kámen do hlavy a zemřel. Jeho nástupce Caesarus podlehl v dalším roce praetorovi Luciovi Mummiovi. Při pronásledování prchajících nepřátel si ale Římané počínali nerozvážně, načež jim Lusitánové oplatili porážku a zabili jich 9000. Mummius se se svými otřesenými muži stáhl do tábora a neodvažoval se ho opustit. Teprve když opodál postupovali Hispánové obtížení kořistí, přepadl je, způsobil jim těžké ztráty a odňal jim část uloupených věcí.\n\nZanedlouho se zpoza Tagu přihnala jiná skupina Lusitánů, která zaútočila na římské spojence Kuneje, sídlící na jihozápadě Hispánie, a dobyla jejich nejdůležitější město Conistorgis. Někteří dokonce u Herkulových sloupů překročili moře a vpadli do severní Afriky. Podle Appiána shromáždil Mummius 9500 vojáků, s nimiž se vydal za Lusitány a porazil je. V Římě potom oslavil triumf. V roce 152 př. n. l. praetor Marcus Atilius vpadl na území Lusitánů a zmocnil se města Oxthracae. Tím jim nahnal takovou hrůzu, že se všechny okolní kmeny vzdaly a uzavřely s ním mír. Jakmile se Atilius odebral do zimního tábora, Lusitánové ihned obnovili nepřátelství a začali obléhat římské spojence.\n\nPočátek druhé keltiberské války, kterou Polybios kvůli urputnosti a nepřetržitosti bojů příhodně nazval „ohnivá válka“, spadá do roku 154 př. n. l. Podle Appiána přiměli předáci mocného města Segeda, nacházejícího se na území keltiberského kmene Bellů, obyvatele sousedních obcí, aby se v něm usadili, a chystali se vybudovat hradby o délce několika kilometrů. Senát jim v reakci na to výstavbu zakázal a požadoval splnění povinností uložených jim Gracchem. Keltiberové, povzbuzení úspěchem Lusitánů při vpádu do Zadní Hispánie v předchozím roce, odmítli uposlechnout příkazu senátu. Odvolávali se přitom na smlouvu s Gracchem, podle níž nesměli zakládat nová města, nikoli však opevňovat stávající. Připomínali rovněž, že od placení daní a odvádění vojáků upustili později sami Římané.\n\nV roce 153 př. n. l. vyslal senát do Přední Hispánie konzula Quinta Fulvia Nobiliora s více než 30 000 vojáky. Nobilior nastoupil do úřadu nikoli 1. března, nýbrž už 1. ledna, a to zřejmě z toho důvodu, aby stihl vykonat své povinnosti v Římě před začátkem válečné sezóny. Skutečnost, že potlačením vzpoury byl pověřen konzul, nevypovídá ani tak o závažnosti situace, jako spíše o nedostatku vhodných provincií. Zprávy o příchodu Římanů přiměly Segeďany opustit město s dosud nedokončenými hradbami a vyhledat záchranu u kmene Arevaků. Společně postavili vojsko o síle 20 000 pěšáků a 5000 jezdců a poté přepadli postupující Římany ze zálohy. V boji padlo asi 6000 útočníků, nicméně při neopatrném pronásledování narazili Keltiberové na římské jezdectvo hlídající trén a mnozí z nich včetně jejich velitele Cara přitom přišli o život.\n\nArevakové se vzápětí stáhli k Numantii, nejmohutnější keltiberské pevnosti. Nobilior se vydal za nimi a rozbil svůj tábor nedaleko od města. Jakmile k němu dorazilo 300 numidských jezdců a 10 válečných slonů, vyvedl vojsko proti nepříteli. V nastalé bitvě ohromil Keltibery pohled na neobvyklá zvířata natolik, že utekli do města. Římané se přiblížili až k jeho hradbám, ale nedlouho nato jeden ze slonů po zásahu kamenem zdivočel, obrátil se do vlastních řad a vyděsil ostatní zvířata. Během vzniklé paniky začali Římané prchat, čehož využili Keltiberové a zahnali je na ústup. Nobiliorovi se ani potom nedařilo dosáhnout sebemenšího vítězství a dokonce ztratil město Ocilis, v němž se nalézala jeho pokladnice a zásoby. Když vyslal jezdce, aby zajistili pomoc spojenců, Keltiberové jim nastražili léčku a rozprášili je. Konzul nakonec všeho zanechal a přezimoval v táboře, kde jeho muže sužoval nedostatek potravin a krutý mráz, jemuž řada z nich podlehla.\n\nV dalším roce převzal velení Marcus Claudius Marcellus. Keltiberové se ho brzy pokusili zaskočit, ale Marcellus si počínal obezřetněji než jeho předchůdce. Dobyl zpět Ocilis a udělil městu milost, přičemž se spokojil s mírnou pokutou a odevzdáním rukojmích. Pak zpustošil území Keltiberů, rozdělil kořist mezi vojáky a zahájil obléhání města Nergobriga. V téže chvíli k němu vyslaly svá poselstva kmeny Arevaků, Bellů a Tithů a domáhaly se obnovení Gracchovy smlouvy. Marcellus se v dopise senátu přimlouval za uzavření míru dle dříve ujednaných podmínek. Navzdory tomu nejevili senátoři nejmenší zájem o diplomatické řešení konfliktu, neboť se domnívali, že projev smířlivosti vůči vzbouřencům by mohl povzbudit ostatní Hispány k odpadnutí. Místo toho požadovali, aby se kmeny zcela podrobily římské moci (\"deditio\"), a vedením války pověřili konzula Lucia Licinia Luculla. Při sestavování vojska narazili Římané na vážné potíže, jelikož odvody nepostačovaly k naplnění stavů legií, a museli se proto poprvé uchýlit k losování. Zvěsti o nepříznivém průběhu války a o římských ztrátách vedly totiž k tomu, že se mladí muži pod různými záminkami vyhýbali vojenské službě. Počátkem roku 151 př. n. l. obnovil Marcellus válečné operace proti Keltiberům a vytáhl k Numantii. Sotva se před ní utábořil, rozhodli se Arevakové, Bellové a Tithové poddat se Římanům. Díky tomu stihl Marcellus ukončit válku ještě před Lucullovým příchodem do provincie.\n\nKdyž Lucullus přicestoval do Hispánie, ke své nelibosti zjistil, že Keltiberové se vzdali jeho předchůdci. Poháněn „touhou po slávě a kvůli nedostatku peněz“ zahájil bez pověření senátu tažení proti keltiberskému kmeni Vakcejů, zachovávajícímu mír. Po překročení Tagu přitáhl k městu Cauca (Coca) a utábořil se u něho. Obyvatelé města s ním zkoušeli vyjednávat a posléze svedli s Římany neúspěšnou bitvu v blízkosti hradeb. Následně požádali o mír, jehož uzavření podmínil Lucullus odevzdáním rukojmích, zaplacením vysoké pokuty a vsazením posádky do města. S jejich souhlasem vyslal do města 2000 pečlivě vybraných vojáků, aby obsadili hradby. Na jeho signál poté povraždili všechny dospělé muže a Cauku nemilosrdně vydrancovali. Zprávy o římské krutosti podnítily ostatní Vakceje, aby uprchli do neschůdných hor a opevněných sídel. Ještě před svým odchodem zničili vše, co nemohli odnést.\n\nLucullus táhl opuštěnou krajinou k obci Intercatia a pokusil se s ní uzavřít smlouvu. Obyvatelé Intercatie mu vytýkali jeho předchozí počínání a ptali se, zda jim poskytne tytéž záruky jako Cauckým. Rozhněván jejich odpovědí zpustošil Lucullus polnosti v okolí a pustil se do obléhání. Římanům se však dobývání nedařilo a navíc čelili vážným zásobovacím obtížím. Teprve Lucullův legát Publius Cornelius Scipio Aemilianus přiměl obyvatele města, aby se poddali. Získaná kořist byla ale nevelká, protože tamější lidé si zlata ani stříbra nijak necenili a z toho důvodu žádné nevlastnili. Potom vyrazil Lucullus k městu Pallantia (Palencia), neboť se doslechl, že se v něm nachází značné bohatství. Nepřátelské jezdectvo bránilo Římanům v zajištění potravy a ti se zanedlouho ocitli zcela odříznuti. Lucullovi nezbylo než ustoupit, přičemž na něho neustále dotírali Vakcejové. S vojskem v bojové formaci se stáhl za řeku Durius (Duero) a přezimoval v jižní Hispánii.\n\nZatímco Lucullus vedl nezákonnou válku proti Vakcejům, jeho kolega Servius Sulpicius Galba se snažil vypudit Lusitány ze Zadní Hispánie. Ačkoliv nad nimi zvítězil, při neuváženém pronásledování přešli Lusitánové do protiútoku a pobili na 7000 Římanů. Na jaře 150 př. n. l. sladili oba římští vojevůdci svůj postup, vtrhli ze dvou stran do Lusitánie a zpustošili rozlehlé území. Nato vyslaly některé kmeny ke Galbovi emisary se žádostí o obnovení míru. Galba s nimi uzavřel smlouvu a předstíral pochopení pro jejich tíživou situaci způsobenou chudobou a neúrodností země, což je nutí věnovat se válčení. Příslibem úrodnější půdy přesvědčil asi 30 000 Lusitánů, aby opustili své domovy. Když se shromáždili na místě, které jim určil, rozdělil je na tři části a poručil jim, aby jako přátelé odložili své zbraně. Jakmile je odevzdali, nechal okolo každé skupiny vyhloubit příkop a jednu po druhé dal postupně zmasakrovat. Krvavému běsnění padly za oběť tisíce neozbrojených lusitánských mužů, kdežto ženy a děti prodali Římané do otroctví.\n\nNěkdejší Gracchovu šlechetnost vystřídala Lucullova věrolomnost a Galbova ukrutnost. Přestože jejich počínání neuniklo pozornosti senátu, ani jeden z nich nebyl nijak potrestán. Jejich podlé jednání prohloubilo nedůvěru a nepřátelství Hispánů k Římanům a předurčilo další vývoj událostí.\n\nTřebaže se v následujících třech letech nepřihodilo nic zaznamenáníhodného, patrně proto, že Lusitánové vstřebávali nedávnou pohromu, jejich vůle k odporu, umocněná touhou po odplatě, zůstávala nezlomena. V roce 147 př. n. l. se odhodlali k novému útoku proti Římanům, čímž začala druhá fáze lusitánské války, nazývaná někdy také válkou s Viriathem.\n\nAsi 10 000 Lusitánů přepadlo v onom roce Turdetánii, území poddané Římanům. Praetor Gaius Vetilius vytáhl proti nim se zhruba stejně silným vojskem a zaskočil je při obstarávání píce. Některé pobil a zbytek odřízl na izolovaném místě, kde jim hrozila smrt hladem. Ve svém bezvýchodném postavení požádali Vetilia o přidělení území, na němž by se mohli usadit, a výměnou slibovali zachovávat poslušnost Římanům. Vetilius projevil souhlas s jejich návrhem. Tehdy se ujal slova Viriathus, který před lety vyvázl z Galbova masakru, připomněl Lusitánům, jakou váhu mají římské přísahy, a vyjevil jim svůj plán na prolomení obklíčení. Viriathova slova jim dodala novou naději a pozvedla jejich odvahu, načež ho zvolili svým vrchním velitelem.\n\nViriathus seřadil Lusitány do bitevního šiku, jako by se chystal k boji. Zároveň je rozdělil do mnoha skupin a přikázal jim, aby se na jeho znamení rozutekly různými směry. Pouze tisíc jezdců mělo zůstat s ním. Když vsedl na koně, Lusitánové se podle jeho instrukcí rozprchli na všechny strany. Vetilius, zmatený chováním nepřátel, se je neodvažoval stíhat. Mezitím zahájil Viriathus s jezdci klamné útoky, jimiž upoutal pozornost římského velitele. Zjevně při tom spoléhal na převahu zdatnějšího hispánského jezdectva, jemuž se římská jízda nevyrovnala. Poté, co ostatní unikli z dosahu Římanů, uprchl za nimi v noci do města Tribola. Vetilius ho pronásledoval, avšak Viriathus ukryl své muže do houští podél cesty. Jakmile Římané táhli kolem, Lusitánové na ně vyskočili z houští, zcela je překvapili a přivodili jim vážné ztráty. Z 10 000 Římanů se zachránilo jen 6000 a o život přišel i samotný praetor.\n\nV roce 146 př. n. l. podnikl Viriathus tažení do Karpetánie, nejbohatšího a nejúrodnějšího kraje v oblasti Mesety, nacházejícího se v centrální Hispánii, a beztrestně ji pustošil. Praetor Gaius Plautius se vydal za ním, padl ale do léčky a ztratil několik tisíc mužů. Navzdory tomu pokračoval v pronásledování Viriatha, jenž ustoupil za Tagus a utábořil se na hoře nazývané Římany Venušina (\"Mons Veneris\"). Plautius ve své posedlosti odčinit předchozí nezdar napadl Lusitány a utrpěl naprostý debakl. V průběhu následujícího roku přemohl Viriathus další dva římské velitele a jeho vítězství podnítila všeobecné povstání Hispánů proti římské nadvládě. Četná města a některé kmeny v Zadní Hispánii se vzbouřily a přešly na jeho stranu.\n\nZprávy o neblahém vývoji přiměly senát, aby vedení války svěřil do rukou konzula Quinta Fabia Maxima Aemiliana. Ten odvedl dvě legie nováčků a s vojskem o síle 15 000 pěšáků a 2000 jezdců dorazil ve druhé polovině roku 145 př. n. l. do města Orso (Osuna). Viriathus se díky rozsáhlé sítí zvědů dozvěděl o Aemilianově postupu a vytáhl mu vstříc. Římský vojevůdce strávil téměř jeden rok důkladným výcvikem svých nezkušených vojáků. Po celou dobu se úzkostlivě vyhýbal střetu s Lusitány, ačkoliv se ho Viriathus opakovaně pokoušel vydráždit k boji a kromě jiného oblehl město Corduba (Córdoba). Na jaře 144 př. n. l. spojil Aemilianus síly s praetorem Gaiem Laeliem a společně uštědřili Viriathovi porážku. Vítězní Římané donutili lusitánského vůdce k ústupu a vydrancovali dvě města stojící na jeho straně. Aemilianus ho pronásledoval k městu Baecula, kde jeho muži pobili mnoho prchajících nepřátel.\n\nV roce 143 př. n. l. porazil Viriathus Aemilianova nástupce a opět se chopil iniciativy. Vtrhl do údolí řeky Baetis a vypudil římskou posádku z města Itukka (zřejmě Martos). Výpravu zakončil vypleněním území Bastetánů, ponechaného bez ochrany. Svými úspěchy přesvědčil keltiberské kmeny, aby obnovily nepřátelství vůči Římanům, čímž zavdal podnět k vypuknutí numantské války.\n\nV dalším roce se velení ujal konzul Quintus Fabius Maximus Servilianus, Aemilianův adoptivní bratr. Servilianus sebral dvě legie a několik spojeneckých sborů, dohromady necelých 20 000 mužů, a vydal se do Itukky. Jakmile shromáždil vojsko, napadl Viriatha a porazil ho. Při pronásledování si ale Římané počínali poněkud nerozvážně, čehož využili Lusitánové k protiútoku. Servilianus přišel o 3000 vojáků a jen s velkými obtížemi odolával nepřátelům, dokud se nevrátil do Itukky. Lusitánové se nicméně potýkali s vážným nedostatkem zásob a jejich řady notně prořídly. Viriathus proto zanechal tažení a odtáhl do Lusitánie. Servilianus vzápětí dobyl několik měst v Baeturii (mezi řekami Anas a Baetis), poté vedl vojsko proti Kunejům, odkud zamířil na území Lusitánů. Přitom se musel vypořádat s všudypřítomnými bandami lupičů. Když oblehl lusitánské město Erisana, Viriathus proti němu podnikl náhlý výpad. V nastalé bitvě Serviliana porazil, jeho vojáky zahnal na okraj jakéhosi srázu, a zbavil je tak veškeré naděje na záchranu. V pro Římany kritickém okamžiku se Viriathus zachoval nečekaně velkoryse a nabídl jim uzavření míru. Servilianus přijal jeho návrh a sjednanou mírovou smlouvu, na základě níž se Viriathus stal „přítelem římského národa“, potvrdil i senát.\n\nMír neměl dlouhého trvání, jelikož nově ustavený správce Zadní Hispánie Quintus Servilius Caepio považoval sjednanou smlouvu za pokořující a nehodnou Římanů a naléhal na senátory, aby se ve válce pokračovalo. S jejich nejprve tajným a později zcela otevřeným souhlasem se Viriatha snažil vyprovokovat. V roce 140 př. n. l. se zmocnil Erisany a pronásledoval svého protivníka do Karpetánie. Viriathus se vyhýbal bitvě a ustoupil do Lusitánie, protože jeho vojsko se velikostí nevyrovnalo římskému. Caepio zpustošil v roce 139 př. n. l. území lusitánských spojenců Vettonů a Kalléků. V téže době se k tažení proti Viriathovi přidal prokonzul Marcus Popilius Laenas, správce Přední Hispánie. Vyčerpaní Lusitánové nedokázali čelit tlaku dvou římských armád, takže se Viriathus rozhodl vyjednávat. Obrátil se na Laenata, a když u něho neuspěl, vyslal posly ke Caepionovi. Ten však s nimi nejednal o míru, nýbrž je bohatými dary podplatil. Po svém návratu vešli v noci do Viriathova stanu a zavraždili ho.\n\nLusitánové zvolili novým velitelem jistého Tautala, který podnikl výpravu na východní pobřeží Hispánie. Při přechodu řeky Baetis na něho Caepio zaútočil natolik zarputile, že se Tautalus vzdal i s vojskem do jeho rukou. Třebaže Lusitánové museli odevzdat všechny zbraně, Caepio jim daroval půdu, na níž mohli hospodařit. Jejich kapitulací lusitánská válka skončila. Římané utrpěli v tomto pro ně neslavném konfliktu více porážek, než kolika dosáhli vítězství. Nepřátele nakonec zdolali nikoli svou odvahou, nýbrž zradou a úkladnou vraždou úhlavního protivníka.\n\nTřetí a rozhodující střetnutí Keltiberů s Římany nese název podle města Numantie. Tato nepřekonatelná pevnost, nalézající se na území Arevaků, se díky svému houževnatému odporu stala symbolem hispánského odboje. Keltiberové, inspirováni Viriathovým příkladem, vypověděli v roce 143 př. n. l. smlouvu s Římany uzavřenou o osm let dříve. Senát promptně ustanovil zkušeného Quinta Caecilia Metella správcem Přední Hispánie. Metellus překvapil Arevaky v době sklizně a snadno nad nimi zvítězil. Když předával velení Quintu Pompeiovi, zbývalo dobýt jen několik málo opevněných míst.\nPompeius přitáhl s vojskem o síle 30 000 pěšáků a 2000 jezdců k Numantii a utábořil se zde. Město se nacházelo na mimořádně nepřístupném místě uprostřed těžko proniknutelných lesů, obklopeno dvěma řekami a strmými srázy. Ačkoli ho hájilo jen 8000 mužů, obránci dokázali Římanům působit v pravidelných každodenních šarvátkách citelné ztráty. Pompeius posléze odtáhl k městu Termentia (Montejo de Tiermes), ale nedařilo se mu tam o nic lépe. Získal pouze jednu menší obec, obsazenou Numanťany. Poté zaútočil opět na Numantii a neúspěšně se pokusil odvést tok řeky dále od města s úmyslem zbavit jeho obyvatele přístupu k vodě. Někteří z jeho vojáků navíc padli do léčky. Tyto nezdary ho odradily od dalšího obléhání a přiměly ho vyjednávat. Pompeius využil vyčerpání Numanťanů a navzdory nevalnému průběhu bojů je přesvědčil, aby zaplatili pokutu. Smlouva, uzavřená počátkem roku 139 př. n. l., byla však pro Řím nevýhodná (Appiános ji dokonce označuje za potupnou) a senát ji odmítl schválit.\n\nV roce 137 př. n. l. se konzul Gaius Hostilius Mancinus ocitl v ještě hrozivější situaci. Protože opakovaně podlehl Numanťanům, prchal za noci do někdejšího Nobiliorova tábora. Jeho pronásledovatelé ho druhého dne za svítání obklíčili a hrozili zkázou celého římského vojska. Pod Mancinem sloužil tehdy jako quaestor Tiberius Sempronius Gracchus. Z úcty k jeho otci si ho Numanťané vyžádali jako vyjednavače a za jeho zprostředkování uzavřeli s Mancinem mír za rovných podmínek. Plútarchos v souvislosti s tím uvádí, že Gracchus zachránil životy 20 000 římských občanů. Senát odmítl ponižující smlouvu odsouhlasit a Mancina, jakožto původce pohany, přikázal vydat nahého nepříteli. Numanťané ale tento obskurní dar nepřijali.\n\nNásledně vyslali Římané do Hispánie Mancinova kolegu Marka Aemilia Lepida. Ten falešně obvinil sousední Vakceje, že poskytují zásoby Numanťanům, a oblehl město Pallantii. Rozpačití senátoři žádali po Lepidovi vysvětlení, proč po všech utrpěných pohromách zahájil další válku. Zároveň vydali usnesení, jímž mu válčení s Vakceji zakázali. Lepidus jejich rozhodnutí ignoroval a pokračoval v dobývání Pallantie. Obléhatele začal po čase sužovat nedostatek potravin a mnozí umírali hladem. Lepidus proto nařídil noční ústup, jenž se záhy změnil v neuspořádaný a chaotický úprk. Vakcejové pronásledovali a pobíjeli utíkající Římany po celý den, než se nakonec obrátili zpět. Senát zbavil Lepida konzulského úřadu, takže se vrátil do Říma jako řadový občan. Jeho nástupce Quintus Calpurnius Piso se neodvážil zaútočit na Numanťany a v roce 135 př. n. l. podnikl pouze menší pustošivý nájezd na území Vakcejů.\n\nLivius poznamenává, že „vinou velitelů se válka vlekla k hanbě římského národa.“ Veřejné pohoršení nad neuspokojivým vývojem v Hispánii dosáhlo takové míry, že Římané zvolili konzulem Publia Cornelia Scipiona Aemiliana, vojevůdce proslulého vyvrácením Kartága v roce 146 př. n. l. Jakmile Scipio převzal v roce 134 př. n. l. vojsko, neprodleně vyhnal z tábora všechny nepatřičné elementy narušující morálku mužstva. Současně zavedl přísný režim a usilovným cvičením a dlouhými pochody utužil rozvolněnou kázeň vojáků. Když upevnil morálku a disciplínu, přitáhl do blízkosti Numantie. Protože nechtěl riskovat, aby jeho muže postihla nějaká pohroma či krveprolití, nepustil se hned do obléhání, nýbrž přikázal sklidit veškeré obilí v okolí. Potom vytáhl proti Vakcejům, o nichž se dozvěděl, že dopravují zásoby Numanťanům, a nemilosrdně pustošil jejich zemi. Vakcejové na to odpověděli nastražením léčky, do níž málem padl i samotný Scipio. Konzul vyvedl sice vojáky z hrozícího nebezpečí, nicméně část koní a tažných zvířat uhynula kvůli nedostatku vody.\nPo vydrancování okolního území přikročil Scipio koncem léta k vlastnímu obléhání Numantie. V nevelké vzdálenosti od města nechal vybudovat dva tábory: jednomu velel sám, v druhém, ležícím na opačné straně, svěřil velení svému bratrovi Fabiu Maximu Aemilianovi. Numanťané se opětovně snažili svést s ním otevřenou bitvu. Scipio ale na jejich výzvy nereagoval a rozhodl se udolat obležené hladem. Za tímto účelem nechal kolem města vztyčit sedm pevností. Dal také přivolat posily od spojeneckých hispánských kmenů, díky čemuž vzrostla síla jeho vojska na přibližně 60 000 mužů. Svým početným válečným sborům rozkázal obehnat Numantii příkopem a palisádou, jejichž délka činila zhruba osm kilometrů. Za palisádou dal vybudovat neproniknutelnou soustavu hradeb, vysokých tři metry. Zatarasením řeky Durius, tekoucí podél městských hradeb a tvořící poslední přístupovou cestu, izolovali Římané obyvatele Numantie od vnějšího světa.\n\nNumanťané se několikrát pokusili římský val prolomit, avšak obléhatelé je vždy odrazili. Několik jich v noci vyšplhalo na hradby a překonalo stráže, načež zamířili k sousedním Arevakům. Většina Arevaků se zdráhala vyhovět jejich žádosti o pomoc. Pouze v jedné obci projevili mladí muži touhu bojovat společně s Numanťany. Scipio se o tom záhy doslechl a krutě je potrestal useknutím rukou.\n\nVyhladovělí Numanťané pozbyli naděje na prolomení blokády a vyslali ke Scipionovi poselstvo domáhající se snesitelného míru. Konzul ale trval na tom, aby se zcela podřídili Římanům. Strádání obyvatel města se dále prohlubovalo, neboť zanedlouho vyčerpali všechny zásoby potravin a podle tvrzení antických historiků se uchýlili ke kanibalismu. Teprve po devíti měsících obléhání se Numanťané v roce 133 př. n. l. podrobili. Mnozí spáchali sebevraždu, protože nehodlali žít v otroctví. Ostatní se v notně zuboženém stavu vzdali Scipionovi, který z nich vybral padesát do triumfálního procesí a ostatní prodal. Římský vojevůdce poté srovnal Numantii se zemí. Třebaže se vyskytly ojedinělé kritické hlasy, že tak učinil bez souhlasu senátu, v Římě zavládla po zničení nepoddajného města všeobecná úleva.\n\nDestrukce Numantie představuje významný milník v dějinách římského dobývání Hispánie. Dokud Keltiberové a Lusitánové odolávali útočníkům, nebylo jisté, zda si Římané dokážou poloostrov podrobit. Po pádu Numantie nemohlo být pochyb o tom, že se přes veškeré nezdary Hispánie zmocní. Kapitulace města přesto neznamenala konec odporu domorodého obyvatelstva, ačkoli ten již nedosahoval takové intenzity jako v předchozích letech.\n\nPo Viriathově zavraždění se stal správcem Zadní Hispánie v roce 138 př. n. l. Decimus Junius Brutus, jehož úkol spočíval v potlačení zbytků lusitánského odboje. Nejprve opevnil město Olisipo (Lisabon), nacházející se při ústí Tagu, a zřídil si základnu ve městě Moro (zřejmě Alpiarça). Odsud postupoval podél pobřeží Atlantského oceánu na sever. Poblíž řeky Durius rozdrtil 60 000 Kalléků, třebaže údaj o jejich počtu je pravděpodobně nadsazený. Poté dorazil k řece Lethe (Lima), kterou se jeho pověrčiví vojáci zdráhali překročit. Přesvědčil je teprve svým osobním příkladem, když ji se standartou v ruce přešel sám jako první. Během své výpravy na západě Hispánie zničil Brutus řadu lusitánských a kalléckých obcí, čímž zlomil odhodání kmenů pokračovat v boji.\n\nAppiános uvádí, že Římané vyslali do Hispánie komisi deseti senátorů, aby uspořádali poměry na území dobytém Scipionem a Brutem. V této době však patrně ještě neustavili svoji nadvládu nad Vakceji, Lusitány ani Kalléky. Dochované prameny neobsahují žádné informace o událostech na Iberském poloostrově a úřednících působících zde v dalších zhruba deseti let, z čehož lze usuzovat, že mezi Římany a Hispány panoval v této době mír.\n\nV roce 123 př. n. l. obdržel konzul Quintus Caecilius Metellus velení proti pirátům operujícím z Baleárských ostrovů. Jakmile je porazil, usadil na ostrovech 3000 římských kolonistů z Hispánie. V roce 114 př. n. l. se propraetor Gaius Marius přičinil o vymýcení lupičství v Zadní Hispánii. O dva roky později zahynul Lucius Calpurnius Piso při potlačování Lusitánů. Četnost jejich povstání se zvýšila v následujícím desetiletí. V roce 107 př. n. l. dosáhl nad nimi Quintus Servilius Caepio velkého vítězství a oslavil triumf. Ani to je neodradilo a v roce 105 př. n. l. dokonce přemohli proti nim vyslané římské vojsko. V roce 101 př. n. l. byli poraženi a v provincii byl obnoven mír, k čemuž došlo nejspíše zásluhou Mariova bratra Marka Maria. Navzdory tomu se ještě v devadesátých letech 1. století př. n. l. dvakrát vzbouřili.\n\nTitus Didius, zastávající v roce 98 př. n. l. úřad konzula, se ujal velení v Přední Hispánii a údajně pobil kolem 20 000 Arevaků. Obyvatele města Termentia přinutil přesídlit z opevněné výšiny do údolí a zakázal jim vybudovat hradby. Po devítiměsíčním obléhání se zmocnil města Colendy a veškeré obyvatelstvo prodal do otroctví. O několik let dříve usídlil Marcus Marius v blízkosti Colendy své keltiberské spojence, bojující s ním proti Lusitánům. Jelikož trpěli nedostatkem, uchýlili se k lupičství. Didius navrhl, že jim kvůli jejich chudobě přenechá území právě dobyté Colendy. Když však přišli se ženami a dětmi k Římanům, dal je podobně jako kdysi Galba pozabíjet. Jeho počínání odměnili senátoři v Římě triumfem. Didiův nástupce Gaius Valerius Flaccus pobil prý 20 000 Keltiberů. Potom přitáhl k městu Belgeda a potrestal jeho obyvatele, kteří upálili místní předáky odmítající se přidat ke vzpouře.\n\n\n\n"}
{"id": "1285271", "url": "https://cs.wikipedia.org/wiki?curid=1285271", "title": "Bohuslav Coufal", "text": "Bohuslav Coufal\n\nBohuslav Coufal (28. června 1895, Dolní Čermná u Kyšperku - 16. června 1969, Český Krumlov) byl malíř, grafik a ilustrátor.\n\nRodiče Bohuslava Coufala se přestěhovali do Lipska. Zde absolvoval v letech 1910-1912 Státní grafickou školu a vyučil se litografem. Poté pokračoval ve studiu na Akademii výtvarných umění v Lipsku (1913-1914). Roku 1925 se odstěhoval do Českého Krumlova a vytvořil zde většinu svého díla. Bydlel v domě na Horní Bráně č.p. 279.\n\nBohuslav Coufal zachytil v kresbách především městská zákoutí v Českém Krumlově. Dokumentární hodnotu mají jeho kresby drobných sakrálních staveb - božích muk, křížků a kapliček, nebo úprav zámecké zahrady v 60. letech.\nIlustroval průvodce Českým Krumlovem.\n\n\n\n\n\n\n\n"}
{"id": "1285277", "url": "https://cs.wikipedia.org/wiki?curid=1285277", "title": "Luxair", "text": "Luxair\n\nLuxair je lucemburská vlajková letecká společnost s hlavní leteckou základnou a sídlem na letišti Lucemburk u obce Sandweiler. Operuje pravidelné i sezónní lety po Evropě, Severní Africe a Blízkém východu. Jde o jedinou lucemburskou leteckou společnost přepravující cestující. Luxair byly založeny v roce 1948 jako Luxembourg Airlines. V dubnu 2017 provozovala tato společnost lety do 64 pravidelných, sezónních i charterových destinací s flotilou 17 letadel skládájící se z Boeingů 737-700/800 a Bombardiderů Dash 8 Q400.\n\nTato společnost provozuje sezónně lety do hlavního města České republiky, Prahy. Tuto linku létá se čtyřmi frekvencemi týdně a obshluhuje ji letoun Bombardier Dash 8 Q400. Toto spojení bylo obnoveno 27. března 2016, předtím ho aerolinie Luxair létala v období 2008 až 2011 (letadly Embraer 135 a 145) a v 90. letech 20. století (letadly Embraer 120 či Fokker 50).\n\n\nV dubnu 2017 měl Luxair codeshare smlouvu s následujícími aerolinkami:\n\n"}
{"id": "1285278", "url": "https://cs.wikipedia.org/wiki?curid=1285278", "title": "Vysílač Hradec Králové – Hoděšovice", "text": "Vysílač Hradec Králové – Hoděšovice\n\nVysílač Hradec Králové – Hoděšovice se nachází kilometr západně od vesnice Hoděšovice v Pardubickém kraji ve výšce 302 m. n. m., přibližně 900 m od hranice Královéhradeckého kraje a 3 km od města Hradec Králové.\n\nSlouží jako regionální televizní a rozhlasový vysílač pro Hradec Králové a okolí. Areál vysílače je v majetku společnosti České Radiokomunikace a. s.\n\nStejný typ betonové věže, jako je ta hoděšovická, vypínající se z krajiny lesa, se nachází na Klínovci, u olomoucké městské části Radíkov a na Zelené hoře u Chebu.\n\nHoděšovický vysílač byl jedním z prvních v Československu, který začal vysílat rozhlas v normě CCIR (VKV II) a to od 1. ledna 1987 na frekvenci 102,7 MHz. Vysílanými stanicemi byly Interprogram Radio Praha (7–14 h), Hvězda (14–16.55 h) a Melodie (16.55–24 h). Později se vysílací časy změnily na Interprogram Radio Praha (8–15 h) a EM (Elán a Mikrofórum) (15–23 h)\n\nOd května 1993 do června 1995 sířil vysílač vysílání královéhradecké rozhlasové stanice Radio Labe na kmitočtu 103,4 MHz. Po Radiu Labe kmitočet převzalo Rádio OK, které odtud vysílalo až do přesunu na Hotel Černigov. \n\nKmitočet 99,1 MHz byl využíván pro vysílání stanice BBC World Service, později se přesunulo na opatovickou elektrárnu. \n\nNa frekvenci 104,7 MHz z Hoděšovic vysílal ČRo 2. Po osamostatnění Českého rozhlasu Pardubice od královéhradeckého studia mu byl 2. prosince 2002 přidělen kmitočet po ČRo 2 a byl používán až do přesunu na vysílač Krásné o rok později.\n\nNa podzim 2018 získaly rozhlasové stanice Evropa 2 a Radio Kiss souhlas se změnou licence od RRTV k přesunu svých vysílačů na stanoviště Hoděšovice. Evropa 2 dosud vysílala z komínu opatovické elektrárny, Radio Kiss z telekomunikační věže v Pardubicích.\n\nV minulosti ze stanoviště vysílal na 50. kanálu Ústřední program Sovětské televize (ÚPST), 14. května 1990 okruh převzala nová stanice OK3 a po rozdělení Československa ČT3.\n\nJediný televizní multiplex DVB-T, který z hoděšovické věže vysílá, je osmá regionální síť. Její vysílání započalo 1. srpna 2014.\n\nRegionální síť 8 dříve obsahovala mimo jiné východočeskou televizi V1. Ta původně vysílala v třetím multiplexu z vysílačů Černá hora, Krásné, Ještěd a Kamenná Horka, ale kvůli nové celoplošné stanici Prima Max se musela přesunout do RS8 a její pokrytí se tak značně zmenšilo. Začátkem ledna 2018 se tato stanice opět přesunula, tentokrát do Multiplexu 4 na vysílačích Hradec Králové – Chlum, Pardubice – Slatiňany, Svitavy – Hřebečov, Ústí n. O. – Andrlův Chlum, Náchod – Dobrošov, Kutná Hora – rozhledna.\n\nKromě televizního a rozhlasového vysílače jsou zde umístěny i základnové stanice (BTS) mobilního operátora Vodafone. \n\nPrvní základnová stanice byla na hoděšovickou telekomunikační věž nainstalována již v červnu 1992. Jednalo se o jednu z prvních BTS tehdejšího Eurotelu. Byla provozována analogovým systémem NMT, jehož provoz byl ukončen 30. června 2006. \n\nDo roku 2014 zde měl základnovou stanici také T-Mobile, v rámci sdílení sítě s O2 však došlo k jejímu přesunu na býšťský vodojem. Hoděšovický vysílač využíval i mobilní operátor (později Nordic Telecom), a to až do ukončení provozu své sítě CDMA. \n\nPřehled televizních multiplexů vysílaných z Hoděšovic:\n\n\nVysílač Hoděšovice má přiděleny kmitočty pro následující rozhlasové stanice:\n"}
{"id": "1285280", "url": "https://cs.wikipedia.org/wiki?curid=1285280", "title": "Marie Anna Hesensko-Homburská", "text": "Marie Anna Hesensko-Homburská\n\nMarie Anna Hesensko-Homburská (13. října 1785 – 14. dubna 1846) byla německou šlechtičnou a v letech 1810 až 1840 první dámou Pruska.\n\nMarie Anna se narodila jako dcera Fridricha V. Hesensko-Homburského a Karolíny Hesensko-Darmstadtské, takže byla vnučkou Karolíny Falcko-Zweibrückenské, známé jako \"Velká lankraběnka\". Marie Anna patřila do protinapoleonské skupiny okolo královny Luisy a v roce 1806 podporovala válku proti Francii. Během francouzské okupace následovala královský dvůr v útěku. Po smrti královny Luisy v roce 1810 působila při oficiálních příležitostech jako první dáma. V březnu 1813 prohlásila slavnou \"Výzvu královské princezny ženám pruského státu\" a založila vlastenecké dámské sdružení \"Vaterländischen Frauenverein\". Dopisovala si s Heinrichem Friedrichem Karlm vom und zum Stein, Karlem Augustem von Hardenberg a bratry Humboldtovými, a byla známá básníka Friedricha de la Motte Fouqué. V roce 1822 se zamilovala do hraběte Antona Stolbersko-Wernigerodského, který se později stal pruským ministrem zahraničí. Působila ve vězeňské péči Berliner Gefängnisinsassen a založila sirotčinec v Pankow v Berlíně.\n\nV roce 1804 se provdala za svého bratrance Viléma Pruského, se kterým měla několik dětíː\n\n"}
{"id": "1285287", "url": "https://cs.wikipedia.org/wiki?curid=1285287", "title": "Krétské hieroglyfy", "text": "Krétské hieroglyfy\n\nKrétské hieroglyfy jsou doposud nerozluštěné hieroglyfy užívané na Krétě v rané době bronzové (mínojská civilizace). Hieroglyfy jsou nejstarší ze tří krétských písem (spolu s lineárním písmem A, B). Hieroglyfy jsou starší než lineární písmo A (částečně rozluštěné), nicméně dlouhou dobu se oba systémy užívaly paralelně.\n\nJe známo 137 glyfů, z toho je 96 sylabogramů, 32 logogramů, 9 jsou tzv. klasmatogramy. Následují znaky pro číslo (řádově jednotky, desítky, stovky a tisíce). Dva znaky jako interpunkční znaménka.\n\nPísmo reprezentovalo neznámý předpokládaný jazyk (jazyky), tzv. mínojštinu, který se nepodařilo dále klasifikovat (pro několik v místě písemně doložených, ale neznámých jazyků, které nevykazují žádné souvislosti s řečtinou, se mluví o předpokládané rodině egejských jazyků), což znesnadňuje pokusy o rozluštění.\n\nPoprvé vydal korpus Jean-Pierre Olivier v roce 1989. Obsahoval okolo 150 nápisů z pečetidel a pečetí a 120 paleografických památek. V roce 1996 vydaly autoři J.-P. Olivier a L. Godard rozšířený korpus \"Corpus Hieroglyphicarum Inscriptionum Cretae\" (CHIC).\n\n\n"}
{"id": "1285288", "url": "https://cs.wikipedia.org/wiki?curid=1285288", "title": "Čapková (usedlost)", "text": "Čapková (usedlost)\n\nČapková je zaniklá usedlost v Praze 3-Žižkově, která stála na severní straně ulice Koněvova naproti Černínově ulici.\n\nVinice se zde rozkládala již v 16. století. Usedlost je doložena k roku 1785 a ještě v 19. století u ní vinohrad existoval. Nacházela se mezi Smetankou a Rožmitálkou a byla poměrně rozlehlá. Tvořily ji tři stavebně spojené budovy na půdorysu písmene „U“ a dvě menší čtvercové stavby. Z hlavní silnice k ní vedla cesta přes menší zděný můstek.\n\nUsedlost zanikla na počátku 20. století.\n\n\n"}
{"id": "1285289", "url": "https://cs.wikipedia.org/wiki?curid=1285289", "title": "Karáskova galerie", "text": "Karáskova galerie\n\nKaráskova galerie je sbírka umění, kterou začal shromažďovat Jiří Karásek ze Lvovic v 90. letech 19. století. Původně měla být grafickým kabinetem starých mistrů po vzoru vídeňské Albertiny, ale později se významně rozšířila a obsahuje kolem 38 000 položek, zejména obrazy, kresby, grafické listy, plastiky a plakáty. Je součástí sbírek Památníku národního písemnictví.\nJiří Karásek ze Lvovic začal sbírat kresby a grafiku poté, co jako pětadvacetiletý mladý muž navštívil sbírku Albertiny ve Vídni. Jako c.k. poštovní asistent navštěvoval v letech 1896-1898 Vídeň pravidelně a navázal kontakt s tamním sběratelem. Náhoda mu pomohla získat podstatnou část Landsingerovy sbírky kreseb starých mistrů pocházejících převážně z Florencie. Pravost kreseb ověřil dr. Beyersdorf z mnichovské Pinakotéky. V následujících letech se sbírání starých kreseb a grafických listů věnoval soustavně a spoléhal především na solidnost aukčních domů v Paříži, Amsterodamu, Berlíně, Mnichově a Vídni. Nakupoval převážně díla z pozůstalosti sběratelů, kteří byli zárukou pravosti. Jeho cílem bylo vybudovat v Praze veřejně přístupný grafický kabinet starých mistrů. V roce 1917 sbírka obsahovala 117 kreseb a rytin, které získal na aukcích a od pražských obchodníků se starožitnostmi.\n\nKarásek zakoupil větší množství listů ze sbírek barona Lanny a barona Lipharta a jednotlivá díla z řady šlechtických sbírek nebo od pražských sběratelů dr. Tomana, V. Weitnera nebo Nowopackého. Při odborném zpracování sbírek a určení autorů mu pomáhali např. holandský znalec F. Lugt nebo sběratel dr. de Vries. Evropská sbírka Karáskovy galerie, budovaná převážně od 90. do konce 20. let, obsahuje 1 500 kreseb a jsou v ní zastoupeny všechny významné školy – italská, francouzská, německá, holandská a španělská. \n\nHlavním poradcem se stal přítel, polský malíř Wlastimil Hofman a jeho manželka Ada, kteří pro Karáska v letech 1919-1920 nakupovali na pařížských aukcích a pomohli také ke získání hodnotných děl polského umění z přelomu století. Karásek byl také v kontaktu s krakovským sdružením \"Mloda Polska\" a Stanisławem Wyspiańskim. Jako redaktor Moderní revue se seznámil s polským symbolistou Stanisławem Przybyszewskim. V následujících letech (1917-1925) se sbírka rozrostla především o polské umění a díla žijících českých umělců, kteří patřili do okruhu Moderní revue.\nRoku 1924 uzavřel Karásek darovací smlouvu s Českou obcí sokolskou, která mu zaručovala doživotní vliv na vývoj sbírky a zároveň umožnila sbírku vystavit v Tyršově domě. Sbírka byla instalována v pěti místnostech Tyršova domu a Karáskova galerie byla slavnostně otevřena 17. května 1925. Setkala se s příznivým ohlasem, mimo jiné díky setrvávajícímu obrozeneckému naladění české společnosti. V prvních letech existence sbírku obohatily četné dary umělců a sběratelů nebo finanční podpora Zemské banky, později též četné odkazy výtvarných pozůstalostí. Zároveň se rozrůstal fond knihovny a archiv písemností. Karáskovi se nepodařilo získat cennou sbírku moderního umění svého redakčního kolegy Arnošta Procházky, který roku 1925 náhle zemřel aniž by uskutečnil příslib svou sbírku odkázat galerii. Procházkova sbírka se v následujících letech rozptýlila mezi sběratele.\n\nNěkteří členové obce sokolské se jako dobrovolní pracovníci podíleli na katalogizaci, jiní se stali mecenáši galerie. Na podnět T. G. Masaryka zapůjčilo Ministerstvo školství a národní osvěty Karáskově galerii soubor obrazů zakoupených na slovanské výstavě. K popularitě galerie přispěla sama sokolská organizace pořádáním hromadných návštěv, např. během Všesokolských sletů. Rekordní návštěvnost měla galerie v době X. sletu roku 1938.\n\nRoku 1933 Karásek ukončil zaměstnání poštovního úředníka a začal se věnovat pouze činnosti galerie. Objem sbírek si vyžádal rozšíření galerie o další prostory a roku 1936 byla otevřena nová expozice jako \"Slovanská obrazárna\". Knihovna se postupně rozrostla na 50 000 svazků a z archivu vznikla sbírka kulturněhistorických dokumentů a rukopisů.\nNa počátku okupace, v souladu s podmínkou uvedenou v darovací listině, Karásek prohlásil sbírku za soukromý majetek a zabránil bezprostřední konfiskaci německými úřady. Polské a ruské umění ukryl u známých. Roku 1941 byla galerie uzavřena a měla se vystěhovat, protože v Tyršově domě byl zřízen vojenský lazaret. Stěhování bylo nařízeno roku 1943 a postupně určena a opět rušena různá místa kam měla být galerie přemístěna – Letohrádek Belveder, Břevnovský klášter, tělocvična ve Střešovicích, Invalidovna. Nakonec byla galerie a knihovna evakuována do Chotkova paláce. Během války se sbírka rozrostla o četné dary a odkazy.\nJiž v květnu 1945 rozhodla Čs. obec sokolská o obnovení galerie a uvolnila pro ni celé III. patro (celkem 15 místností) a také I. patro v Tyršově domě. Nová instalace měla být otevřena k XI. Všesokolskému sletu v roce 1948. Roku 1949 stát zabavil zapůjčená díla slovanského umění a uložil je do nepřístupného depozitáře Národní galerie. Expozice musela být přeinstalována. Karáskův zdravotní stav se od roku 1949 nepřetržitě zhoršoval a po komunistickém převratu se osud „polosoukromé“ sbírky stal nejistý. Karásek stačil před svou smrtí převést správu na kuratorium pod vedením starosty Čs. Obce sokolské dr. Josefa Truhláře.\n\nPo Karáskově úmrtí roku 1951 se sbírka i nadále rychle rozrůstala o dary a odkazy. Roku 1952 přijal ÚV KSČ usnesení o Organizaci tělesné výchovy a sportu, na kterou měl dohlížet Státní výbor pro tělesnou výchovu a sport. Karáskova galerie byla zestátněna a roku 1955 výnosem Ministerstva školství a kultury převedena pod správu Památníku národního písemnictví, který sídlil ve Strahovském klášteře.\n\nKarásek pro svou sbírku kupoval zejména kresby a grafiku. Malby pocházejí především z darů a odkazů. Nejvýznamnější součástí sbírky jsou díla umělců z okruhu Moderní revue a členů skupiny Sursum, kteří byli spjati se symbolismem. Díla zakladatelů moderního předválečného umění darovali do sbírky mecenáši Sokola. Otakar Kubín, který byl Karáskovým přítelem, věnoval galerii své grafické listy. Sbírka soch pochází z darů a představuje hlavně sádrové modely, busty a plakety. Ucelený soubor soch daroval Karáskově galerii architekt Josef Fanta. Sbírka obsahuje také téměř 350 plakátů, z nichž nejcennější jsou díla Alfonse Muchy, Luďka Marolda, Jana Preislera nebo Vojtěcha Preissiga.\n\nVe sbírce 19. a 20. století jsou zastoupeni\n\n\n\n"}
{"id": "1285290", "url": "https://cs.wikipedia.org/wiki?curid=1285290", "title": "Rožmitálka", "text": "Rožmitálka\n\nRožmitálka (\"Kamenáčka, Kamenická\") je zaniklá usedlost v Praze 3-Žižkově. Stála západně od křižovatky Ohrada proti ulici Domažlická.\n\nUsedlost stála v sousedství Čapkové a Ohrady. Jednalo se o tři větší budovy na obdélném půdorysu a dvě menší čtvercové. V 1. polovině 19. století byla upravena na továrnu na stroje a přestala tak být hospodářskou usedlostí.\n\nZanikla na přelomu 19. a 20. století.\n\n\n"}
{"id": "1285292", "url": "https://cs.wikipedia.org/wiki?curid=1285292", "title": "Geobiologie", "text": "Geobiologie\n\nGeobiologie je relativně mladá vědní disciplína studující vzájemné vztahy mezi živou a neživou přírodou. Zahrnuje několik vědních disciplín, jako jsou paleontologie, biologie, geologie, geochemie či ekologie a vzájemně je propojuje. \n\nHistorie geobiologie začíná ve 30. létech 20. století, kdy Alfred Treibs v ropě objevil tzv. porfyríny, potvrzující její organický původ, který byl velice často zpochybňován. Tímto dal základní kámen organické geochemii a definoval pojem biomarker, který se stal později jedním z důležitých aspektů geobiologie.\n\nTermín geobiologie poprvé vyslovil Lourens Baas Becking v roce 1934. Tento nizozemský botanik a mikrobiolog jí definoval jako vztah mezi organismy a Zemí, kdy jsou organismy přímou součástí planety a jsou s ní spojené. Svou knihou Geobiology založil zcela novou vědní disciplínu. Při psaní knihy čerpal z názorů svých předchůdců i současníků. Od svého učitele Martina Beyerincka, jednoho ze zakladatelů virologie a environmentální mikrobiologie, či z názorů Vladimira Vernadského, ruského geochemika a biochemika, který stál u zrodu těchto oborů. Vladimir Vernadsky vyslovil názor, že život mění povrch Země a biosféru.\n\nVýznamnou měrou se na rozvoji geobiologie podílel také Geoffrey Eglington a Roger Summons, kteří v roce 1977 publikovali nový fylogenetický strom života zahrnující mimo jiné i novou doménu života – Archea. \n\nPrvní oficiální laboratoří, která se zabývala geobiologií, byla \"Baas Becking Geobiological Laboratory\" v Parkesu v Austrálii, která v roce 1965 začala provádět experimenty. Geobiologii poté trvalo téměř 40 let, než se stala pevně zakotvenou vědní disciplínou. Stalo se tak zejména díky vědeckým pokrokům v genetice, genomice a geochemii.\n\nGeobiologie je křižovatkou mnoha různých oborů. Je to mezioborová vědní disciplína.\n\n\n\n\"Subdisciplíny\" \n\n\"Geobiologie\" je založena na několika základních pojmech, které spojují studium Země a života na ní. Jedním ze základních je evoluce života na Zemi, dodržující pravidla a principy Darwinismu. Evoluce (přesněji biologická evoluce) je teorie popisující dlouhodobý a samovolný proces, v jehož průběhu se rozvíjí a diverzifikuje pozemský život. Evolucí živočišných druhů je tak chápán postupný vývoj života od prvního výskytu na Zemi k mnoha různým formám života, které se nadále vyvíjejí. Podle současné vědy sahá vývoj života na naší planetě až do doby před 3,8 miliardami let. Prvními organismy na Zemi byly pravděpodobně chemotrofní či termofilní bakterie. Uvedené číslo stáří nejstarších organismů se ovšem neustále mění. Je možné nalézt články o stáří nejstarších biomarkerů i z doby před 4,1 miliardami let. Tyto údaje mohou být nepřesné, protože je těžké zjistit původ nalezených látek (zdali jsou organického původu, či nikoliv). První skutečné fosílie jsou pravděpodobně z doby před přibližně 3,7 miliardami let (stromatolity). \n\nPřed přibližně 2,4-2,1 miliardami let na Zemi narůstal obsah kyslíku. Původně redukční atmosféra se změnila na oxidační. Toto vše mohlo být způsobeno rozkvětem cyanobakterií (sinic). Stále se jednalo o jednobuněčné organismy. Mnohobuněčný život vznikl až mnohem později. Důležitým milníkem byl moment, kdy si organizmy začaly biomineralizovat své schránky – Kambrická exploze. Přesto se zachovaly i otisky živočichů z dob před Kambrickou explozí. Jedná se ovšem o živočichy měkkotělné, kteří se dochovávají podstatně hůře (viz. Ediakarská fauna). Při zachování těchto fosílií musí být dodržena určitá pravidla (např. rychlé překrytí sedimentem, absence rozkladačů apod.). Věda o způsobu zachovávání fosílií se nazývá \"tafonomie\". \n\nV kambriu se objevily téměř všechny kmeny živočichů, které jsou známe do dnešních dnů. Výjimkou jsou \"mechovci\" (Bryozoa), které se objevily (dochovaly se) až v \"ordoviku.\" V siluru začala expanze života na souš. Jednou z prvních známých fosílií rostliny byla \"Coocksonia\", i když se spory rostliny objevily již v ordoviku. Za rostlinami se na souš začaly šířit i živočichové. Život se během mnoha miliónů let poté vyvinul do podoby, jak ho známe dnes. Měly na to ovšem vliv i různé události na Zemi i mimo ní, ať už se jedná a intenzivní vulkanismu, dopad extraterestrického tělesa, změna chemismu oceánů, či klimatická změna způsobená pohybem kontinentů. \nTato vědní disciplína je spjatá s přímořskými státy, jako je například Austrálie, Spojené království či Spojené státy americké. V České republice se studijní obor \"Geobiologie\" poprvé otevřel v roce 2006 na Přírodovědecké fakultě Univerzity Karlovy v Praze. Garanty bakalářského studia geobiologie na PřF UK jsou doc. RNDr. Katarína Holcová, CSc. (za geologii) a prof. RNDr. Adam Petrusek, Ph.D. (za biologii).\n"}
{"id": "1285297", "url": "https://cs.wikipedia.org/wiki?curid=1285297", "title": "Sklenobýl bezlistý", "text": "Sklenobýl bezlistý\n\nSklenobýl bezlistý (\"Epipogium aphyllum\") je mykotrofní (někdy mykoheterotrofní), terestrická, nezelená, stínomilná rostlina. Je jediný druh rodu sklenobýl rostoucí v Evropě. Okvětní lístky má poloprůhledné, jakoby skleněné a odtud pochází české jméno \"sklenobýl\", téměř nemá viditelné listy a proto \"bezlistý\". Neobsahuje chlorofyl a potřebné živiny získává od symbiotických mykorhizních hub propojených podhoubím s kořeny rostlin schopných fotosyntézy. Tuto bylinu dosud nelze úspěšně pěstovat v laboratorních podmínkách a tudíž je hodně neznámého v jejím životě.\n\nV české přírodě je rostlinou vyskytující se pouze ojediněle a nepravidelně. Proto je sklenobýl bezlistý ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\", stejně jako v \"Červeném seznamu cévnatých rostlin České republiky\" z roku 2012, zařazen mezi kriticky ohrožené druhy (§1, C1t).\n\nSouvislý areál sklenobýlu bezlistého se rozkládá na velké části Eurasie. Táhne se od hlavního výskytu ve Skandinávii přes Francii až k Pyrenejím a dále přes Střední Evropu, Apeniny a Balkán až na Krym. Pokračuje přes evropské Rusko, Sibiř, ruský Dálný východ a severovýchod Číny až do Koreje a Japonska. Ostrůvkovitě se vyskytuje také v Pákistánu a na územích okolo Himálaje. V  teplých jižních oblastech roste v nadmořské výšce až do 2000 m. Další dva druhy sklenobýlu, \"Epipogium roseum\" a \"Epipogium japonicum\", jsou doma v tropických částech Asie, Afriky a Austrálie.\n\nV Česku je v současnosti jen několik lokalit, na kterých se v počtu jednoho nebo několika málo kvetoucích jedinců vyskytuje. Na Moravě roste na Drahanské vrchovině, Chřibech a v Bílých Karpatech. V roce 2006 byl opět zjištěn také v Čechách, po 60. létech na domněle zničené lokalitě na svahu Boubína na Šumavě a nově byl zaznamenán roku 2008 v okolí Pece pod Sněžkou a roku 2013 u Kořenova v Krkonoších.\n\nRoste převážně v listnatých (bukových, habrových), smíšených nebo méně často jehličnatých lesích na zastíněných místech v silné vrstvě stejnoměrně vlhkého, slabě kyselého až slabě alkalického humusu s pH 6,0 až 7,6. Vybírá si místa bez konkurenční vegetace nebo roste pod ojedinělými trsy kapradí, nejlépe mu svědčí místa s vrstvou organických zbytků listů, jehličí a kůry.\n\nTento geofyt vypouští lodyhu jen těsně před rozvitím květů; nemá-li dostatek síly pro jejich tvorbu, nedává rostlina nikterak o sobě znát i po několik let. Pro tento druh je příznačné, že se i po dlouhé době nečekaně objevuje na místech, z nichž předtím na mnoho let zmizel (viz 60 let na Boubíně). Naopak byla pozorována místa, kde kvetl každoročně po dobu 30 roků nebo najednou vyrostlo i tucet lodyh s květy. Obvykle kvete v období od června do srpna po dobu asi jednoho týdne, nato lodyha s uvadlými květy rychle mizí.\n\nSklenobýl bezlistý je mykoheterotrofní rostlina, které nikdy nevyrostou zelené listy a trvale postrádá chlorofyl. Není schopen fotosyntézou ze vzdušného oxidu uhličitého získávat uhlík nutný pro tvorbu rostlinných tkání. Po celý život získává uhlík paraziticky tak, že jej odebírá svým kořenovým houbovým symbiontům. Ty ovšem také uhlík nedokážou vytvořit a stejně paraziticky ho odebírají okolním vyšším rostlinám schopných fotosyntézy. Není dosud známo, jakým způsobem dokáže přimět symbiotické houby, vrůstající do jeho kořenového systému, k poskytování živin.\n\nVytrvalá rostlina zcela bez chlorofylu s přímou, dutou, lysou lodyhou vysokou 5 až 25 cm, která nad zem vyrůstá jen v době kvetení. Je voskově žlutá nebo narůžovělá a v horní části má načervenalé skvrnky. Listy jsou silně zakrnělé, šupinovité, dolní jsou prstencovitě objímavé a na konci uťaté, horní poloobjímavé a špičaté, za květu jsou obvykle zaschlé. Hrubý oddenek je rozvětvený, korálovitý, porostlý drobnými šupinami a nemá kořeny, zato je silně kolonizován podhoubím symbiotických stopkovýtrusných hub.\n\nNa lodyze, často z části skryté v substrátu, vyrůstají z paždí drobných, bledožlutých listenů obvykle dva až čtyři nicí květy vytvářející řídké hroznovité květenství. Jsou oboupohlavné, nenápadné, dlouhé 10 až 15 mm, bledě žlutobílé, někdy až průsvitné s růžovými skvrnami a slabě voní po banánech nebo vanilce. Květy sklenobýlů nejsou, na rozdíl od ostatních v ČR rostoucích orchidejí, pootočeny o 180°. Okvětní lístky s jednou žilkou vyrůstají ve dvou trojčetných přeslenech, jsou rozestálé, bývají asi 13 mm dlouhé, vnější jsou o málo užší a žlábkovitě svinuté. Vzhůru obrácený vydutý pysk, stejně dlouhý jako zbylé lístky, je poměrně široký, trojlaločný, s výrazným prostřením lalokem s několika řadami růžově zbarvených lišt. Nahoru směřující tlustá ostruha je nafialovělá nebo načervenalá. Asi 4 mm vysoký sloupek nese dvě světložluté brylky na nitkovitých stopečkách. Vejčitý, nezkroucený, dlouze stopkatý, ze tří plodolistů srostlý semeník je asi 1 cm dlouhý a směřuje šikmo dolů.\n\nZpůsob opylení není přesně znám a hmyzí opylovači nejsou s jistotou určení, ve tmavých lesích navíc mnoho vhodného hmyzu nebývá. K samoopylení může s ohledem na umístění brylek pod bliznou docházet jen stěží. Při pokusném umělém opylení vlastním nebo cizím pylem se vytvoří oválná jednopouzdrá tobolka s mnoha semeny. Tobolka se ve zralosti otvírá šesti skulinami a černá, velmi drobná semena jsou rozptylována větrem. Při rozmnožování ze semene, která nemají endosperm, prorůstají do semene mycelia mykorhizních hub již během klíčení.\n\nPředpokládá se, že k rozmnožování dochází nejčastěji vegetativně. V paždí šupin na podzemních větvených oddencích vznikají malé hlízky, které se mohou oddělit a dál se samostatně vyvíjet v nové oddenky a vytvářet dceřiny rostliny. Tuto teorii podporuje okolnost, že sklenobýl bezlistý je často nacházen ve skupinách. K přesunu hlízek na nová stanoviště může dojít po mechanickém narušení půdy nebo vlivem tekoucí vody, což vysvětluje nejběžnější výskyt rostlin podél údolí.\n\n"}
{"id": "1285301", "url": "https://cs.wikipedia.org/wiki?curid=1285301", "title": "Kostel svatého Václava (Fukov)", "text": "Kostel svatého Václava (Fukov)\n\nKostel svatého Václava ve Fukově byl římskokatolický farní (do roku 1852 filiální) kostel postavený v letech 1784–1788. Pozdně barokní sakrální stavbu doplnila roku 1864 novorománská věž. Stavba podlehla demolici 23. září 1960. Po celou dobu své existence byl nejsevernějším kostelem v zemi.\n\nFukov neměl až do konce 17. století vlastní kostel ani kapli a jeho obyvatelé tak farně příslušeli k saskému Sprembergu, který leží západně od vsi. V době reformace patřilo několik rodin ke kostelu v Taubenheimu. Po reformaci Fukovští dlouho odolávali rekatolizaci, patrně proto, že vesnice byla téměř celá obklopena protestanstským Saskem. Roku 1688 proto přešel Fukov přičiněním majitele panství hraběte Filipa Zikmunda z Ditrichštejna (1651–1716) k farnosti Šluknov. Rekatolizace vsi definitivně skončila v roce 1697. Protože cesta do Šluknova byla přibližně třikrát delší než do Sprembergu, postavili si brzy obyvatelé Fukova kapli sloužící ke společným modlitbám.\n\nStavba vlastního kostela započala roku 1784 a stavební práce vedl patrně stavitel Jan Václav Kosch (1718–1798) z Děčína. Fukovský filiální kostel, zasvěcený stejně jako šluknovský farní kostel svatému Václavu, byl slavnostně vysvěcen 30. listopadu 1788. Díky své poloze se stal nejsevernějším kostelem habsburské monarchie a později i Rakousko-Uherska a Československa. Zároveň s kostelem vyrostla i nová zděná fara, která sloužila jako obydlí pro lokalistu. Brzy po dokončení kostela zanikla starší kaple. Roku 1823 byla za částku 104 tolarů postavena sanktusová vížka. Když v roce 1852 vznikla samostatná fukovská farnost, stal se kostel svatého Václava farním. Průčelí kostela doplnila roku 1864 novorománská věž a západní stěnu v roce 1895 kryté schodiště, které umožňovalo samostatný přístup na kůr. Od roku 1932 u kostela zastavovali velikonoční jezdci z Království.\n\nNa Popeleční středu roku 1942 nebo 1947 kostel vyhořel. Požár zničil varhany, poškodil sochařskou výzdobu a boční oltáře. Od té doby musel farář sloužit bohoslužby na faře. Po druhé světové válce byli postupně vysídlováni původní obyvatelé Fukova a prázdné domy podléhaly demolicím. Cílenou likvidaci celé vsi přečkaly v 50. letech 20. století pouze kostel a škola. Po roce 1956 postupně přešel zbývající mobiliář do okolních kostelů. Dne 23. září 1960 po 20. hodině byl kostel odstřelen, hřbitov zničen a ves Fukov tak zcela zanikla.\n\nZájem o osud a historii Fukova ožil na konci 20. století. U příležitosti 40. výročí likvidace kostela se konala u jeho ruin slavnostní mše celebrovaná tehdejším generálním vikářem litoměřické diecéze Karlem Havelkou. Během slavnosti byl do ruin stavby osazen dřevěný kříž s daty svěcení a likvidace kostela. V roce 2014 město Šluknov rekonstruovalo část hřbitova. Vlastníkem parcely, na které stál kostel, je Římskokatolická farnost Fukov, kterou excurrendo spravuje ze šluknovského arciděkanství P. Pavel Procházka.\n\nJednolodní pozdně barokní stavbu na obdélném půdorysu zakončoval pětiboký, na sever směřující presbytář. Na jižní průčelí navazovala novorománská věž, východní stěnu doplňovala přízemní sakristie. Okna kostelní lodi byl obdélníková, fasádu členily lizénové pásy. Presbytáři dominoval hlavní oltář, po jeho stranách stály dva boční oltáře. Obraz svatého Václava pro hlavní oltář namaloval roku 1855 za 1 352 zlatých jiřetínský malíř Johann Birnbaum (1793–1872). Roku 1894 jej však nahradil jiný obraz téhož světce od Antona Wenzela ze saského Reichenau. Většina vnitřního vybavení byla darována ze zrušených kostelů litoměřické diecéze. Hodiny z roku 1934 financoval místní spolek velikonočních pěvců. Vyrobil a instaloval je Franz Xaver Beitel z Moravského Berouna. Natahovaly se ručně a na svou dobu byly konstrukčně velmi zdařilé. Před demolicí kostela byl nefunkční hodinový stroj demontován z věže a uložen v rumburském děkanství. Po renovaci z roku 2013 je vystaven v rumburské Loretě. První jesličky pořídil farář Wenzel Karl v roce 1852 u jihlavského betlémáře Antonína Quaise za 120 zlatých, aby tak „\"vnesl trochu radosti mezi chudé tkalce\"“. Kvůli stáří a špatnému stavu je roku 1929 nahradily nové, stavěné po obou stranách hlavního oltáře. Na délku měřily 16 metrů a na šířku 2 metry, figurky vysoké 25 centimetrů pocházely od rožanského řezbáře Franze Roscheho (1885–1944), krajina od jiříkovského malíře betlémů Eduarda Kindermanna (1867–1949). Po zboření kostela přešly do varnsdorfského kostela svatého Petra a Pavla.\n\nPrvní čtyři zvony dostal kostel darem z Litoměřic. Český nápis na největším a nejstarším z nich sděloval: , tedy „\"Léta Páně 1594 byl tento zvon ulit ke cti a ke chvále Pánu Bohu všemohoucímu zvonařem Matoušem ve městě Roudnici za rycháře Pavla Kotrauta a starších Václava Čurdy, Martina Mareška, Matyáše Svačiny, Blažeje Kerulíka, Ondřeje Vlachoviče, Víta Pitánka\"“. Věnování na druhé straně znělo: „\"Paní Kateřina Svačinová\"“. Jeden z menších zvonů byl roku 1745 ulitý v Praze. Večerní zvon z roku 1761 pocházel z původní fukovské kaple a ohlašoval večerní zvonění Ave. Několik zvonů podlehlo rekvizicím během první světové války. V březnu 1942 byly zrekvírovány dva menší zvony, v kostele tak zůstal pouze velký a sanktusový zvon. Velký zvon visí od konce 50. let 20. století v rumburském kostele svatého Bartoloměje.\n\nNově dokončený kostel získal darem blíže neurčený pozitiv či varhany z Litoměřic. Roku 1814 byly pořízeny nové, bílostříbrně štafírované klasicistní varhany s jedenácti rejstříky. Kvůli nedostatku místa na kůru přešly měchy v roce 1847 na půdu, roku 1873 pak prošel celý nástroj rekonstrukcí. Roku 1885 postavil českolipský varhanář Heinrich Schiffner za cenu 1 800 zlatých zcela nové varhany s deseti rejstříky. V roce 1918 podlehly prospektové píšťaly válečným rekvizicím. Nové píšťaly a měchy dodala roku 1921 budyšínská firma Hermann Eule. Poslední oprava proběhla v roce 1934. Varhany v roce 1942 či 1947 zcela zničil požár kostela.\n\nVýchodně od kostela stála patrová fara na obdélníkovém půdorysu. Areál doplňoval hřbitov, na kterém Fukovští roku 1881 založili křížovou cestu a o tři roky později také Getsemanskou zahradu.\n\n\n"}
{"id": "1285303", "url": "https://cs.wikipedia.org/wiki?curid=1285303", "title": "Dámský oddíl", "text": "Dámský oddíl\n\nDámský oddíl je označení kupé v železničním voze, které je vyhrazeno pouze pro ženy. České dráhy v únoru 2012 zavedly tato kupé v některých vlacích jako novou službu, podle vzoru vlaků EC/IC Rakouských spolkových drah a nočních vlaků CityNightLine společnosti Deutsche Bahn Zavedení vyvolalo kromě pozitivních ohlasů i vlnu kritiky a obvinění z diskriminace lidí na základě pohlaví.\n\nKoordinátorkou projektu dámských oddílů ve vlacích Českých drah byla Jarmila Němečková. České dráhy prý v reakci na nové služby RegioJetu uvažovaly, co svým zákazníkům nabídnout navíc. Zvažovaly například speciální oddíly pro lidi se psy nebo multimediální koutky pro teenagery, ale nakonec volba padla na finančně nejméně náročnou variantu, dámské oddíly, nevyžadující takřka žádné náklady.\n\nDámské oddíly byly zavedeny údajně podle vzoru vlaků EC/IC Rakouských spolkových drah a nočních vlaků CityNightLine společnosti Deutsche Bahn. Článek v Respektu tvrdil, že kromě zmiňovaných rakouských drah v žádné jiné zemi dámské oddíly mimo noční spoje nejezdí. České dráhy uváděly jako analogii i parkovací místa pro ženy ve Švýcarsku, jejichž zřizování je prý dokonce vychází z jakési evropské vyhlášky. Vyhrazení oddílů pro ženy je ovšem známé i z dřívější praxe československých a českých železnic, kde se používalo v lůžkových vozech. \n\nČeské dráhy je na svém webu uvádějí jako doplňkové služby vedle informací o přepravě zavazadel, poskytování občerstvení, přepravě cestujících s dětmi, tichých oddílech, napájecích zásuvkách nebo o nočních vlacích s lůžkovými a lehátkovými vozy. Dámské oddíly podle této prezentace patří k řadě specifických oddílů, které ČD nabízejí téměř ve všech vlacích kategorie EuroCity a Ex a byly prý stejně jako například klidové oddíly zavedeny na základě podnětů ze strany cestujících. Oddíly pro dámy jsou umístěny vždy ve vozech 2. třídy v blízkosti služebního oddílu a jsou v průběhu jízdy častěji kontrolovány vlakovým personálem. Určeny jsou „pouze ženám a dívkám, a to především těm samostatně cestujícím“. Možnost zakoupení místenky do tohoto specifického oddílu se podle webové informace ve stavu aktualizace z prosince 2016 stále teprve připravuje. Oddíl je označen piktogramem se siluetou stojící osoby v sukni a nápisem Dámský oddíl / Ladies compartment / Damenabteil. Novější verze piktogramu zobrazuje siluetu osoby neurčitého pohlaví sedící se zkříženýma nohama na sedačce. Kupé se vybavením nijak neliší od ostatních.\n\nSpeciální oddíl má ženám a dívkám poskytnout větší pocit bezpečí a dostatek informací o průběhu cesty, pomoc při řešení nenadálých situací, pomoc se zavazadly a podobně a je zřízen také proto, že „některým ženám není příjemné sedět v uzavřeném prostoru s muži“. \n\nRovněž Rakouské spolkové dráhy prý zavedly ženská kupé na podnět zákaznic, mluvčí ÖBB Eva Ruttensteinerová uvádí, že jsou „stále obsazená“. Důvodem přání Rakušanek prý nebyla kriminalita, ale primárně to, že je jim prostě nepříjemné zejména v nočních spojích cestovat ve společnosti mužů. Proto ÖBB zavedly ženská kupé, přes den i v noci. U ČD byly podle mluvčího Šťáhlavského důvody podobné, tedy především „posílení obecnějšího pocitu klidu mezi ženskými cestujícími“, a ženy podle něj navíc bývají při cestování méně pozorné a mohou třeba omylem přejet zastávku, takže průvodčí, kterému je ženské kupé blízko, jim tedy může snáz poradit, kde mají vystoupit, pomoci s taškami a podobně. \n\nTiskový mluvčí Českých drah Petr Šťáhlavský označil v únoru 2012 tuto praxi za pilotní provoz nejprve u několika desítek vlaků (asi třicítky vlaků), zejména vnitrostátních expresů a mezinárodních vlaků směřujících do Německa, Rakouska a na Slovensko, s předpokládaným postupným rozšířením na počet kolem 80 (resp. od června 2012 na 90 spojů) a uvedl, že dopravce již zaznamenal pozitivní reakce od cestujících. Podle vyjádření z téže doby se v tuto chvíli neuvažovalo o tom, že by počet míst vyhrazených pro dámy v jednom vlaku byl rozšiřován, a předčasné jsou rovněž otázky na případné rozšíření do jiných typů vlaků. V srpnu 2014 byly tyto oddíly zhruba ve stovce vlaků ČD, kde jezdí vozy s oddíly.\n\nV některých případech mluvčí ČD Šťáhlavský v rozporu s informací na webu ČD tvrdil, že „muži se na místa pro ženy mohou usadit, pokud jsou volná“ a „ženy mají pouze přednost v jejich obsazení“, a podobně je tomu podle něj i v jiných specializovaných oddílech, například v kupé pro cestující s dětmi nebo pro handicapované. Věra Jandová na webu MUNImédia si tyto oddíly částečně spletla s vozy pro cestující s dětmi (píše, že dámské oddíly jsou speciální vagony, které jsou určeny pouze pro ženy a děti) a přišla s interpretací, že do těchto oddílů si mohou sednout muži „jen se souhlasem přítomných žen“. Rovněž Lucie Kavanová v Respektu tvrdí, že na tato sedadla mají ženy přednostní, ale nikoliv výhradní právo a že dámy v ženském kupé budou moci požádat muže, aby odešel, a v případě jeho nelibosti zavolat průvodčího, ale pokud ženám přítomnost muže nebude vadit, bude moci v ženském kupé cestovat dál.\n\nPodle mluvčího ČD Šťáhlavského průvodčí kontroluje, zda v kupé sedí jen ženy, a případné mužské osazenstvo by požádal o přemístění do jiného kupé. Článek ze srpna 2014 popisuje případ, kdy průvodčí odmítla na žádost ženy muže z kupé vykázat a tvrdila, že to je na jejich benevolenci. Mluvčí ČD Šťáhlavský uvedl, že pokud se jednalo o méně vytížený spoj, tak byl postup průvodčí nesprávný, ale odlišná situace by podle něj byla v přepravní špičce, kdy není možné nechat cestující stát na chodbě vozu a doprovod vlaku může do oddílu usadit i muže, protože v plně obsazeném vlaku s mnoha spolucestujícími v blízkosti, kteří mohou poskytnout pomoc, pozbývá platnost i argument bezpečnosti. Ve velkoprostorových vagonech souprav railjet žádná místa pro ženy vyhrazená nejsou, protože podle Šťáhlavského tyto vozy právě svým uspořádáním zajišťují samy o sobě větší bezpečnost.\n\nJeden z cestujících citovaných v článku MUNImédia v dubnu 2012 považuje zavedení dámských oddílů za nepřiměřené opatření k ochraně žen, a jako příklad lepší praxe uvádí „zóny bezpečí“ které České dráhy začaly zavádět v listopadu 2010 přibližně u 30 vlakových spojů s nejméně čtyřmi vozy ve večerní a noční době v Jihomoravském kraji. Jejich funkce je podobná funkci dámských oddílů, ale nejsou vymezené pohlavím. Příslušný vůz je osvětlen maximální světelnou intenzitou po celou dobu jízdy, častěji se v něm vyskytuje průvodčí a jsou zde k dispozici letáky, plakáty a samolepky s informacemi, jak se chovat v případě nebezpečí. \n\nUnie otců (předseda Valentin Papazian) společně se šéfredaktorem portálu Střídavka Alešem Hodinou podala v únoru 2012 na České dráhy trestní oznámení pro podezření ze spáchání trestného činu proti lidskosti, který má spočívat ve zjevné segregaci a diskriminaci osob mužského pohlaví, které nemají stejné právo využívat služeb veřejné dopravy poskytovaných Českými drahami jako osoby ženského pohlaví. Podle Aleše Hodiny by se projevy segregace neměly podceňovat, protože tímto způsobem dochází k posilování obrazu mužů bez rozdílu jako osob nebezpečných ženám, potenciálně je ohrožujících, před kterými je nutno ženy chránit, přičemž takový obraz mužů bývá ve společnosti někdy účelově vytvářen a zneužíván. O výsledku trestního oznámení již média neinformovala. O necelé dva roky později Valentin Papazian neodpověděl přímo na otázku, jestli si myslí, že má šanci s tímto trestním oznámením uspět, a popsal svůj postoj: „V našem právním řádu přeci existuje jistý paragraf, který diskriminaci a segregaci zapovídá. My jsme tento paragraf trestního zákona nevymysleli ani do trestního zákona neprotlačili. Domníváme se, že tu došlo k porušení zákona. O tom rozhodují OČTŘ. Četné diskuze na internetu ukazují, že tato problematika zajímá čím dál tím větší část společnosti. Mnoho lidí se ptá a zamýšlí. To je na celé věci nejdůležitějším a toho jsme také chtěli docílit.“ Upřesnil, že jeho skupině nejde o žádné omluvy či potrestání Českých drah, ale o změnu celospolečenského klimatu, protože zavedením ženských kupé se říká, že mužská část populace je nějakým způsobem nebezpečná a je nutné ji proto oddělit od zdravého jádra společnosti, tedy její ženské části. Autor rozhovoru připomněl, že pokud by České dráhy zřídily kupé pouze pro „bílou“ část cestujících, protestovaly by proti tak zřejmé rasové segregaci veškeré organizace doma i v zahraničí, ale tuto poněkud skrytější formu segregace nikdo příliš nevnímá. Rovněž byla připomenuta paralela s počátky segregace Židů, které tehdejší společnost rovněž napřed nevnímala jako něco škodlivého a nebezpečného. Josef Provazník v rozhovoru s Valentinem Papazianem nadhodil tezi, že zřizování dámských kupé může mít i čistě alibistickou rovinu, protože České dráhy tak mohou na případné skutečné stížnosti cestujících ženského pohlaví tvrdit, že si měla stěžovatelka sednout do dámského kupé a nic by se jí nestalo.\n\nTiskový mluvčí Českých drah Petr Šťáhlavský v únoru 2012 rozhodně odmítl, že by tyto oddíly měly podněcovat diskriminaci nebo nerovnoprávnost, a naopak je označil za přihlášení se k tradičním kulturním a společenským hodnotám, kdy ženy a matky chráníme a pomáháme jim, a tato role ochránce náleží v naší společnosti především mužům. Podle Šťáhlavského k žádné diskriminaci nedochází a výroky použité v trestním oznámení jsou vytržené z kontextu. IDnes.cz v srpnu 2014 citovala mluvčího ČD Šťáhlavského, podle kterého dámy a rodiče mladých dívek tato kupé vítají, někteří muži je naopak nesou nelibě a chápou je jako islamizaci, resp. přebírání kultur některých muslimských zemí, kde muži a ženy jezdí odděleně.\n\nMajitel konkurenčního dopravce Radim Jančura byl nápadem Českých drah pobaven a označil jej za naprosto ztřeštěný. Přirovnal jej k tomu, kdyby zavedl speciální kupé pro muže lehčí 70 kilogramů. RegioJet podle něj podobná kupé nechystá a bezpečnost a pocit komfortu cestujícím zajišťuje spíše tím, že do soupravy nasazuje minimálně jednoho zaměstnance na jeden vagon. \n\nPsycholožka Marta Boučková na dotaz novinářů k tématu dámských kupé uvedla, že podle jejího dojmu přesně takové kroky povedou k tomu, že naše společnost bude stále agresivnější, protože místo abychom se chovali jeden ke druhému pozorně a vstřícně, budeme zkrátka jen uplatňovat svá práva. Když budeme mít na všechno předpis, tak se mezi lidmi pomalu začne vytrácet povědomí o tom, co je to obyčejná slušnost, zároveň ztratíme schopnost normálně se mezi sebou domluvit.\n\nProjektová manažerka Gender Studies, o.p.s., Jitka Kolářová uvedla, že ženská kupé nevítá, ale ani nezatracuje. Nepochybně jsou podle ní situace, kdy mohou pomoci zamezit násilí na ženách, ale táže se, jestli si z toho máme vzít závěr, že muži jsou a priori nebezpeční a ženy vás nemohou okrást. \n\nLucie Šebelová v bakalářské práci \"Diskriminace mužů\" na Fakultě humanitních studií Univerzity Tomáše Bati v roce 2014 zmínila zavedení dámských oddílů ve vlacích Českých drah v kapitole „Další projevy nerovného postavení mužů ve společnosti“ hned jako první příklad. Podle této zmínky je provoz takových kupé „finančně náročný“ a proto prý jsou zatím zavedeny jen ve vybraných vlacích. Kromě rekapitulace služby a trestního oznámení autorka zdůrazňuje, že „pokud by muž chtěl cestovat v oddíle pro ženy, mohl by být dokonce vyveden pryč, aniž by se musel čehokoliv dopustit“. \n\nSkupina studentek Fakulty sociálních studií Masarykovy univerzity věnovala dámským kupé v roce 2014 průměrně zdařilou studii v rámci metodologie kvalitativního genderového výzkumu, založenou na polostrukturovaných rozhovorech přímo ve vlacích. Závěrem konstatují, že ženské oddíly většina respondentek nevyhledává, ale ocenily by je ve večerních hodinách a v méně komfortních vagonech. Většina z respondentek je považuje za součást segregace. Předpoklad autorů myšlenky dámských oddílů, že tato kupé v ženách vyvolají pocit vyšší bezpečnosti, se však v rozhovorech z většiny nepotvrdil. Ve vlacích vyšší kvality se ženy i tak cítily bezpečně, a proto zavedení těchto kupé považují za nadbytečné, naopak ve vlacích nižší kvality po je spíše uvítaly. Všechny respondentky kromě jedné odpověděly na otázku, zda jsou dámské oddíly něčím přínosné, že ne. Jedním z velmi často uvedených argumentů proti ženským oddílům byl pocit vyčlenění ze společnosti a jakési nucené uzavření do čistě ženské společnosti. Jedna z mladších respondentek například uvedla, že pohled na pěkného mužského spraví oko a vylepší den. Jiná uvedla, že cesta vlakem je pro ni ideální příležitostí, jak se s nějakým mužem seznámit, a nerada by se o tuto možnost připravila. Další respondentka s nadsázkou uvedla, že by považovala za čest, kdyby ji někdo obtěžoval, protože se jí to nestalo posledního čtvrt století. Několik starších respondentek však uvedlo, že si přisedají raději do oddílů, které jsou obsazeny ženami. Jediná respondentka, která dámská kupé ocenila, uvedla, že má ráda klid a v dámském kupé má jistotu, že ho bude mít, protože tam jezdí převážně starší ženy a nehrozí tam nějaký blbec se sluchátky s muzikou.\n\nPrezident Svazu cestujících ve veřejné dopravě Miroslav Vyka uvedl, že je to dobrý nápad, pokud nebudou dámská kupé zabírat příliš místa pro ostatní cestující a bude se skutečně kontrolovat, zda tam nesedí muži. Idnes.cz k tomu dodala, že speciální vagony jsou běžné například i v některých muslimských zemích, v kterých však ženy nesmějí do vozů s mužskými cestujícími, zatímco u ČD si stále mohou vybrat, zda využijí dámský oddíl. Rovněž v srpnu 2014 se Miroslav Vyka těchto kupé zastal s tím, že je ženy hodně využívají a jde o zanedbatelnou plochu, která je mužům upírána, takže není třeba je chápat jako vyhrocený feminismus.\n\nČasopis Respekt začal svůj článek o dámských kupé dotazem v kupé, kde seděly čtyři starší ženy a nesmělý mladík. Všichni byli dotazem překvapeni, protože vůbec netušili, že kupé je vyhrazeno.\n\nCo se týče pohlavní segregace při parkování, kdy ženská parkovací místa jsou větší, širší a umístěná blízko vchodů, v německém městě Triberg prý nechal starosta Gallus Strobel kvůli genderové vyváženosti vybudovat, resp. označit na podzemním parkovišti též parkovací místa pro muže, která jsou umístěna mezi zdí a sloupem, jsou užší než ostatní a navíc nejsou na ostatní místa kolmá, takže kdo na nich chce zaparkovat, musí být řidičsky obratný. Prý tím naštval ženy, protože jim tím naznačil, že tak obratné nejsou, a tento marketingový trik přilákal do města ženy, které si chtějí dokázat, že se mýlil. České dráhy zatím ve vlacích vyhrazené oddíly pro muže nezavedly.\n\nVeřejná ochránkyně práv Anna Šabatová podle zprávy z března 2018 několik stížností vyřešila tvrzením, že dámská kupé diskriminační nejsou, a to s odůvodněním, že zvyšovat pocit bezpečí a zájem žen o cestování vlakem je legitimním cílem, kterého lze dosáhnout zřizováním dámských kupé, a dámská kupé nemohou výrazněji omezit nebo dokonce vyloučit přístup mužů k vlakové dopravě, protože tato kupé nejsou zřizována ve všech vlacích a tam, kde dámská kupé jsou, představují pouhých 6 míst v celém vlaku. K obdobnému závěru, že cíl dámských kupéje legitimní a nikoho nediskriminuje, došel údajně už předchozí veřejný ochránce práv, Pavel Varvařovský.\n\n"}
{"id": "1285314", "url": "https://cs.wikipedia.org/wiki?curid=1285314", "title": "Ladislav Blažek (lední hokejista)", "text": "Ladislav Blažek (lední hokejista)\n\nLadislav Blažek (* 30. června 1962 Hradec Králové) je bývalý český hokejový brankář a trenér.\n\nS ledním hokejem začínal Blažek ve svém rodném městě. Nastupoval zde za místní mládežnické výběry i za juniory. Mužský výběr, který tou dobou hrál druhou nejvyšší soutěž, trénoval jeho otec. Po maturitě na gymnáziu v Hradci Králové odešel Ladislav Blažek do Olomouce, na tamní Univerzitu Palackého. Na ní studoval na její Pedagogické fakultě a zakončil ji ziskem akademického titulu magistr. Mohl sice svůj obor studovat i na královéhradecké univerzitě a hokej přitom hrát za mateřský klub, ale obával se možných podezření na protežování ze strany otce.\n\nBěhem olomouckých studií nastupoval za tamní hokejový klub. Když školu zakončil, absolvoval na přelomu let 1987 a 1988 roční prezenční vojenskou službu, během níž nastupoval za HC Duklu Trenčín. V týmu měl za spoluhráče například Vladimíra Růžičku. Po návratu z vojny začal Blažek hrát za zlínský, tehdy ještě gottwaldovský, klub. V té době patřil také do reprezentačního B-výběru Československa.\n\nMezi roky 1992 a 1997 působil Blažek v Olomouci. V jejím dresu také v sezóně 1993/1994 slavil mistrovský titul. Roku 1997 kontaktoval Blažka jeho někdejší spoluhráč z Trenčína Vladimír Růžička se žádostí, zda by na střídavý start vypomohl v klubu HC Slavia Praha, jemuž se zranil brankář Rudolf Pejchar. Blažek souhlasil a během měsíce tak nastupoval jak za Slavii, tak za Olomouc, která v té době již hrála nižší soutěž. Nakonec však Blažek do Slavie přestoupil a v jejím dresu působil až do roku 2001. Pomáhal tak vychovat i svého nástupce Romana Málka.\n\nPo sametové revoluci začal Blažek podnikat v oblasti propagace a výroby reklamy. Když pak skončil s hráčskou kariérou, nabídlo mu vedení pražské Slavii pozici obchodního manažera, se kterou souhlasil. Postupně se stal i obchodním ředitelem. Taktéž v klubu plnil funkci trenéra brankářů, v sezoně 2002/03 trénoval jak A tým, tak dorost a juniorskou kategorii. Od další sezony 2003/04 trénoval brankáře jenom seniorský tým. S trénováním ukončil spolupráci až v sezoně 2007/08. V roce 2006 se navíc stal také spolumajitelem celého klubu a následující rok též členem představenstva. V této funkci setrval do 27. února 2013.\n\n\n"}
{"id": "1285315", "url": "https://cs.wikipedia.org/wiki?curid=1285315", "title": "Chata Na Kotaři", "text": "Chata Na Kotaři\n\nChata Na Kotaři se nachází na mýtině ve vzdálenosti 0,5 km pod vrcholem Lipí v obci Morávka. Ubytovací kapacita je 32 lůžek a je otevřená denně po celý rok. Restaurace v chatě vaří po celý den s nabídkou polévek, hotovek (v sezóně) a minutek (smažené sýry (hermelín, tvarůžky) a žampióny) a k pití pivo (Radegast) a kofola.\n\nPrvní myšlenky o výstavbě horské chaty se vyskytly na přelomu 19. a 20. století, vize turistického spolku Beskidenverein však nebyla uskutečněna. Až v letech 1936 až 1937 bývalý ostravský horník Ignác Gřunděl postavil pod Lipím dnešní chatu, která nesla jeho jméno - Gřundělova chata. Po roce 1989 chata, už delší dobu známá jako Na Kotaři, často měnila majitele s různými úmysly.\n\nChata je dostupná po turistických trasách:\n"}
{"id": "1285320", "url": "https://cs.wikipedia.org/wiki?curid=1285320", "title": "Wignicourt", "text": "Wignicourt\n\nWignicourt je francouzská obec v departementu Ardensko v regionu Grand Est. V roce 2014 zde žilo 77 obyvatel.\n\nSousední obce jsou: Hagnicourt, Chesnois-Auboncourt, Mazerny, Saint-Loup-Terrier a Vaux-Montreuil.\n\n\"Počet obyvatel\"\n"}
{"id": "1285323", "url": "https://cs.wikipedia.org/wiki?curid=1285323", "title": "Socha Jindřicha IV. (Nérac)", "text": "Socha Jindřicha IV. (Nérac)\n\nSocha Jindřicha IV. je památník ve městě Nérac, ve francouzském departementu Lot-et-Garonne. Byla vytvořena v roce 1819 Raggim. Stojí na náměstí generála Leclerca na mramorovém podstavci a měří 3,2 metru. Zobrazuje stojícího krále Jindřicha IV. v brnění, s helmou u nohy, s pravou rukou nataženou a levou položenou na jílci meče.\n\nVznikla na zakázku politika Philippa Digeona de Monteton. Byla vystavena na pařížském Salonu roku 1819 a získala zlatou medaili. V roce 1823 byla přesunuta do Néracu. Slavnostně odhalena byla 3. května 1829 před starým zámkem. Několikrát změnila místo, na tom současném je od roku 1872.\n\nRoku 1990 byla zapsána mezi francouzské historické památky. \n"}
{"id": "1285324", "url": "https://cs.wikipedia.org/wiki?curid=1285324", "title": "Zoran Jovanoski", "text": "Zoran Jovanoski\n\nZoran Jovanoski (* 27. prosince 1966) je bývalý jugoslávský a severomakedonský fotbalista.\n\nV české lize hrál za SK Dynamo České Budějovice. Nastoupil ve 3 ligových utkáních. V nižších soutěžích hrál i za FC Švarc Benešov, SC Xaverov Horní Počernice, FK Arsenal Česká Lípa, FC Tatran Poštorná a SK Chrudim.\n\n\n"}
{"id": "1285327", "url": "https://cs.wikipedia.org/wiki?curid=1285327", "title": "Ben Granfelt Band", "text": "Ben Granfelt Band\n\nBen Granfelt Band je finská finská progressive blues-rocková skupina, kterou založil kytarista a zpěvák Ben Granfelt v roce 1993. Skupina vystupovala v klubech a na festivalech ve Finsku, Velké Británii, Německu, Spojených státech, Rakousku, Švýcarsku a Spojených arabských emirátech, kde se objevili v Abu Dhabi a Dubaji na jazzových festivalech. \n\nStyl skupiny je popisován jako směs rytmu, melodie a soulu v přirozeném spojení progresivního rocku a hard rocku. Po hudební stránce je ovlivnili Gov’t Mule, Jeff Beck, Peter Frampton a Robin Trower.\n\n\n\n\n\n"}
{"id": "1285328", "url": "https://cs.wikipedia.org/wiki?curid=1285328", "title": "Chata Ropička", "text": "Chata Ropička\n\nChata Ropička nebo Chata na Ropičce se nachází na mýtině ve vzdálenosti 160 m jihovýchodně pod vrcholem Ropičky v obci Morávka. Chata je nabízena k pronájmu pouze celá fyzickým i právnickým osobám. Pro veřejnost není přístupná.\n\nByla vybudována v roce 1924 na místě původní chaty z let 1911 až 1913 postavené polským klubem PTT Beskid, která však v noci z 3. na 4. dubna 1918 do základů vyhořela. Vzhledem k politické situaci oné doby vystavěl tento spolek novou chatu na jiném místě (Velký Stožek) a pozemek zakoupil Klub československých turistů ve Slezské Ostravě, která zde vybudovala chatu novou (základní kámen položen 25. 5. 1924, slavnostní otevření 5. 10. 1924). V roce 1950 byla chata začleněna do tehdejší státem organizované tělovýchovné jednoty, a později pod různé spolky a podniky, které si zde vytvořily svá rekreační střediska, veřejnosti většinou nepřístupná. Po roce 1990 chata opět často měnila majitele a sloužila stále více soukromým účelům než okolo procházejícím turistům.\n\nChata je dostupná po cyklotrase 6083 vedoucí z obce Komorní Lhotka do Třince-Karpentné po turistických trasách:\n"}
{"id": "1285331", "url": "https://cs.wikipedia.org/wiki?curid=1285331", "title": "Seznam kancléřů litoměřického biskupství", "text": "Seznam kancléřů litoměřického biskupství\n\nKancléř litoměřického biskupství je nejvyšším úředníkem litoměřické biskupské kurie, která řídí litoměřickou diecézi. V 17. a 18. století se jednalo o úředníky s titulem \"director cancelariae\". Data představují období, kdy zastávali úřad. Většinou byl tento úřad v minulosti obsazován kanovníky litoměřické kapituly. V důsledku reforem po II. vatikánském koncilu je možné, aby tento úřad zastávali i laikové.\n"}
{"id": "1285340", "url": "https://cs.wikipedia.org/wiki?curid=1285340", "title": "Ashleigh Murray", "text": "Ashleigh Murray\n\nAshleigh Monique Murray (* 18. ledna 1987, Kansas City, Missouri, USA) je americká herečka a zpěvačka. Během let 2017–2019 hrála v seriálu stanice The CW \"Riverdale\". Stejnou roli Josie McCoy si zahraje ve spin-offu seriálu \"Katy Keene\".\n\nMurray se narodila v Kansas City v Missouri. Brzy po jejím narození se rodina přestěhovala do Oaklandu v Kalifornii, kde studovala hru na klavír, jazz a hip-hop. Po odmaturování na střední škole se přestěhovala do New Yorku, kde studovala New York Concservatory for Dramatic Arts, kde studium ukončila v roce 2009.\n\nMurray zahájila svojí hereckou kariéru v roce 2007 s krátkometrážním filmem \"Finding Harmony\". V roce 2012 si zahrála roli Simone ve filmu \"Welcome to New York\". V roce 2014 se objevila v dílě „Resurrection“ seriálu \"Stoupenci zla\". V roce 2016 si zahrála ve dvou dílech seriálu \"Znovu 20\". V roce 2016 získala roli Josie McCoy, ambiciózní dívky a členky kapely Pussycat v dramatickém seriálu \"Riverdale\". V roce 2017 si zahrála v netflixovém filmu \"Deidra & Laney Rob a Train\". Film měl premiéru 23. ledna 2017 na Filmovém festivalu Sundance. Na netflixu byl zveřejněn 17. března 2017.\n\nV únoru 2019 bylo oznámeno, že si zopakuje roli Josie ve spin-offu seriálu \"Riverdale\", \"Katy Keene\". Stanice The CW oficiálně objednala v březnu 2019.\n\n"}
{"id": "1285345", "url": "https://cs.wikipedia.org/wiki?curid=1285345", "title": "Krejsa", "text": "Krejsa\n\nPříjmení Krejsa nosí více osobností:\n\n\n\n"}
{"id": "1285346", "url": "https://cs.wikipedia.org/wiki?curid=1285346", "title": "Asău", "text": "Asău\n\nAsău je rumunská obec v župě Bacău. V roce 2011 zde žilo 6 698 obyvatel. Obec se skládá ze šesti částí. V samotné vesnici Asău žilo 2 112 obyvatel.\n\n\n"}
{"id": "1285351", "url": "https://cs.wikipedia.org/wiki?curid=1285351", "title": "Státní knihovna Bamberg", "text": "Státní knihovna Bamberg\n\nStátní knihovna Bamberg ( Staatsbibliothek Bamberg) je vědecká knihovna s důrazem na humanitní vědy ve městě Bamberku, ležící v Horních Francích. Dnes se knihovna nachází v prostorách Nové Rezidence ( \"Neue Residenz\") na katedrálním náměstí ( \"Domplatz\") a jejím zřizovatelem je Svobodný stát Bavorsko.\n\nStátní knihovna Bamberg je všeobecná knihovna, která pokrývá potřeby města a regionu, slouží bezplatně k vědeckým a pracovním účelům jakož i osobnímu vzdělávání. Svůj historicky rostoucí inventář průběžně doplňuje novými přírustky ze všech oborů, zejména z historie, dějin umění a knižní kultury. Těžiště knihovního fondu však tvoří především regionální a vlastivědná literatura kraje Horní Franky. Od roku 1987 je dokonce zodpovědná za uchování povinných exemplářů tohoto kraje, tj. ukládá natrvalo povinný výtisk každé publikace vydané v tomto kraji. Knihovna dále uchovává celou řadu vzácných rukopisů (částečně digitalizované) a starých tisků. Při získávání nových exemplářů, při katalogizaci a užívání licenčních databází spolupracuje Státní knihovna úzce s místní Univerzitní knihovnou ( \"Universitätsbibliothek Bamberg\").\nMezi obzvláště výjimečné patří tyto sbírky a fondy: Historický spolek Bamberg, Přírodovědecká společnost Bamberg, Společnost E.T.A. Hoffmanna a Bamberská skupina Franckého svazu. Mezi výjimečné patří sbírka středověkých rukopisů, která sahá až k císaři Jindřichu II., jenž 1. listopadu 1007 založil bamberské biskupství.\n\nTři z těchto rukopisů byly přijaty do seznamu UNESCO Dědictví světových dokumentů ( \"Memory of the World\"):\n\n\nJádro knihovny a především pak rukopisné sbírky se váže k římskoněmeckému císaři Jindřichu II., který v roce 1007 založil tamní biskupství. Mezi jeho dary patřilo velké množství vzácných rukopisů, které získal či nechal vyhotovit on anebo jeho předchůdci. Proto se do Bamberka dostaly manuskripty z mnoha tehdejších duchovních center západního světa. Poté se Bamberk samotný stal regionálním centrem vzdělanosti, v němž bylo napsáno a iluminováno (opatřeno knižní malbou) mnoho knih, zvláště pak ve 12. století benediktýnskými mnichy z kláštera \"Michelsberg\". Dále pak od 15. století patřily bamberské tiskárny mezi první, které německy tištěné knihy doplňovaly dřevořezy. Ačkoliv se nyní ve Státní knihovně nacházejí jen fragmenty z těchto tisků, dokumentuje sbírka 3500 inkunábulí v plném rozsahu knižní výrobu tamních tiskáren prvního století knihtisku.\n\nBěhem sekularizace a mediatizace v letech 1802/1803, kdy se Bamberké biskupství stalo součástí Bavorského kurfiřtství, byly rukopisy a knihovny biskupství a městských klášterů sloučeny do současné Státní knihovny. Ta se poté ještě spojila s knihovnou staré bamberské univerzity, jež byla roku 1648 založena jako jezuitská kolej a uzavřena právě v době sekularizace. Během 19. století byla knihovna obohacena dary. Mezi nejznámější patří stále doplňovaná sbírka významného sběratele a historika umění Josepha Hellera, obsahující dnes asi 80.000 tisků a kreseb a rovněž i neméně významná literární sbírka E.T.A. Hoffmanna, kde vynikají zejména autorovy autografy z 18. a 19. století.\n\nKnihovna obývá převážně východní křídlo bamberské Nové Rezidence, která byla postavená podle plánů známého barokního stavitele Johanna Leonharda Dientzenhofera v letech 1697–1703 pro tehdejšího knížecího biskupa Lothara Franze von Schönborn (vládl v letech 1693–1729). V tomto traktu se původně nacházely správní orgány biskupa. K místnostem, které nejsou veřejně přístupné, patří tzv. Dominikánské místnosti. Jejichž název je odvozen od původních dřevěných knižních regálů pocházejících z bamberského dominikánského kláštera, zrušeného během sekularizace. K interním místnostem patří také sál Čtrnácti svatých pomocníků ( \"Vierzehnheiligenpavillon\") ve třetím patře, kde měl knížecí biskup uloženou vlastní knihovnu a který případně používal k soukromým účelům. Za hezkého počasí lze odtud spatřit asi 30 kilometrů vzdálenou poutní Baziliku Čtrnácti svatých pomocníků poblíž Bad Staffelsteinu. Knihovna používá od roku 1978 i bývalý vinný sklep pod čítárnou, jenž je dnes využíván jako příruční sklad. Veřejně přístupná je vstupní hala, v níž jsou prezentovány kulturněhistoricky cenné vitráže ze 16. a 17. století, za jejichž vlastnictví vděčí knihovna jednomu ze svých podporovatelů Josephu Hellerovi. Vstupní hala je propojená s čítárnou, která se skládá z původního audienčního a letního sálu knížecího biskupa. Čítárna nabízí okouzlující výhled na Růžovou zahradu, jež dal založit sám iniciátor Nové Rezidence Lothar Franz von Schönborn. Státní knihovna pořádá při zvlášních příležitostech rovněž i výstavy, během nichž si návštěvníci mohou prohlédnout hvězdnou klenbu ( \"Sterngewölbe\") a bývalý Zahradní sál, nazývaný též Scaglioliho sál ( \"Scagliolasaal\").\n\n"}
{"id": "1285352", "url": "https://cs.wikipedia.org/wiki?curid=1285352", "title": "Rittersgrün", "text": "Rittersgrün\n\nRittersgrün je horská ves s rozptýlenou zástavbou v Krušných horách. Leží v okrese Erzgebirgskreis (\"Krušnohorský okres\" se sídlem správy v Annabergu-Buchholzu) v německé spolkové zemi Sasko, při hranicích s karlovarským okresem a stejnojmenným krajem v České republice. V roce 1994 byla k Rittersgrünu administrativně připojena ves Tellerhäuser, od 1. ledna 2007 po územní reorganizaci se Rittersgrün stal součástí obce Breitenbrunn/Erzgeb. Podle výsledků sčítání obyvatel v roce 2011 žilo na území Rittersgrünu 1 610 osob.\n\nRozptýlená zástavba Rittersgrünu se rozkládá na krušnohorských pláních po obou březích potoka Pöhlwasser v nadmořské výšce, dosahující až 820 metrů.\n\nOd nejvyššího vrcholu Krušných hor Klínovce (1244 m n. m.) je Rittersgrün vzdálen zhruba 13 km vzdušnou čarou směrem na severozápad. Nejvyšší hora Saska Fichtelberg (1215 m n. m.) leží od Rittersgrünu 10,5 km směrem na východ.\n\nVes Tellerhäuser, která byla v letech 1994 – 2007 místní částí samostatné obce Rittersgrün, leží přibližně 5,5 km vzdušnou čarou směrem na jihovýchod při státní hranici s Českou republikou v nadmořské výšce 919 metrů nedaleko města Boží Dar. Katastr Rittersgrünu má rozlohu 19,22 km, Tellerhäuseru pouze 2,66 km.\n\nPodnebí je typické pro horské oblasti – je chladné s vysokým úhrnem ročních srážek. Průměrný souhrn ročních srážek v Rittersgrünu činí 1024,4 mm, což je téměř dvojnásobné množství, než jaké je za rok naměřeno v Drážďanech nebo v Lipsku.\n\nGeologická skladba v této krušnohorské oblasti byla určujícím prvkem při formování podoby zdejšího osídlení. V okolí Rittersgrünu v jámách u Ober- a Niederglobensteinu byla těžena skarnová ložiska magnetitu a cínových rud v muskovitických břidlicích. V oblasti vrchu Hirtenberg je doložena těžba železné rudy (magnetitu), sfaleritu a vápence. Z minerálů, vyskytujících se v místním revíru, lze dále jmenovat například hematit, kalcit, dolomit, fluorit, pyrrhotin, chalkopyrit a pyroxeny.\n\nNecelé dva kilometry severně od Rittersgrünu se nacházejí dvě důlní díla – Důl Pöhla a prohlídková štola Morgenstern (\"Jitřenka\") – zpřístupněné veřejnosti. Ložisko uranových, cínových, stříbrných, wolframových a železných rud u Pöhly bylo objeveno na přelomu 50. a 60. let 20. století. Těžbu provozoval podnik SDAG Wismut, který zde v roce 1967 nechal vyrazit 8 km dlouhou důlní chodbu až k úpatí Fichtelbergu. Hlavním předmětem zájmu podniku Wismut však bylo rozsáhlé uranové ložisko v prostoru Tellerhäuser, kde byla těžba ukončena v roce 1991.\n\nČástečně je v Rittersgrünu zpřístupněna také štola \"Obere Rother-Adler-Stollen\", která byla v letech 1842 – 1893 těžena jako poslední ze starých štol na území obce.\n\nŘíčka Pöhlwasser ve středověku tvořila hranici mezi schwarzenbergským panstvím na západě a územím sasko-durynského rodu pánů ze Schönburgu (pánů ze Šumburka) na východě. Důležitou roli v dějinách obce sehrála i skutečnost, že se nacházela v oblasti zdejšího důležitého průsmyku (\"Rittersgrüner Pass\"). Například vojska, která tudy opakovaně táhla v průběhu Třicetileté války, vždy způsobila zkázu místnímu obyvatelstvu. Historie obce je spojována z existencí početných hamrů, určených ke zpracování železné rudy. V roce 2000 byla sice uspořádána oslava 750 let existence obce, avšak přesné datum založení Rittersgrünu není známo, dostupné zdroje ukazují spíše na 15. – 16. století. Vrcholným obdobím těžby a zpracování železné rudy v tomto regionu bylo 17. století. Další rozvoj obce a místního průmyslu nastal v 19. století. V roce 1889 byla uvedena do provozu úzkorozchodná železnice o rozchodu 750 mm Grünstädtel – Oberrittersgrün, která v Grünstädtelu navazovala na trať Annaberg-Buchholz – Schwarzenberg.\n\nV první polovině 20. století se zde začal rozvíjet turistický ruch a Rittersgrün získal statut horských klimatických lázní. Po kapitulaci Německa v květnu 1945 zůstal Rittersgrün po několik týdnu spolu s ostatním územím tzv. Republiky Schwarzenberg neobsazený spojeneckými vojsky, teprve později se stal součástí sovětské okupační zóny. V letech 1949 – 1954 podnik SDAG Wismut vyhloubil na katastru Rittersgrünu četné šachty a další důlní díla se zaměřením na těžbu uranu. Za tím účelem byly do obce povolány stovky horníků, kteří byli ubytováni v místních domácnostech. Po provedené kolektivizaci bylo v Rittersgrünu ustaveno zemědělské výrobní sdružení, tzv. \"Landwirtschaftliche Produktionsgenossenschaft\" (\"LPG\") jako typ socialistického výrobního podniku. V roce 1971 byl zastaven provoz na železniční trati z Grünstädtelu, areál konečné stanice úzkorozchodné dráhy v Rittersgrünu byl v roce 1977 přebudován na malé železniční muzeum.\n\nPodobně jako v jiných městech a obcích v saském pohraničí docházelo v Rittersgrünu od 90. let 20. století k úbytku obyvatelstva. Zatímco v roce 1971 v obci žilo 2 528 obyvatel, v době připojení k Breitenbrunnu v roce 2007 to bylo už jen 1 800 osob a v roce 2011 ještě o 200 obyvatel méně.\n\n\nKromě pozůstatků úzkorozchodné dráhy je za největší místní zajímavost považován 86,5 kg těžký železný meteorit, který našel v roce 1833 Karl August Reißmann, lesní dělník z Rittersgrünu, během práce v nedalekém lese. O nálezu se dozvěděl význačný mineralog August Breithaupt, který vzápětí přicestoval do Rittersgrünu a meteorit zakoupil pro mineralogické sbírky Horní akademie ve Freibergu. Sádrový model tzv. rittersgrünského meteoritu je vystaven v místním muzeu úzkorozchodné dráhy.\n\n\n\n"}
{"id": "1285356", "url": "https://cs.wikipedia.org/wiki?curid=1285356", "title": "Vodárenská věž v Opařanech", "text": "Vodárenská věž v Opařanech\n\nVodárenská věž v Opařanech je čtvercového půdorysu. V areálu psychiatrické léčebny byla postavena na počátku 20. století (pravděpodobně v roce 1901) společně s prádelnou při rozšiřování lůžkové kapacity léčebny. Vodojem je vysoký 26,3 metrů a do současnosti stále slouží jako zásobárna vody pro léčebnu i přilehlou část obce. Ve věži jsou umístěny dvě nádrže o objemu 85 m³ a 95 m³. Vodojem sloužil svému účelu od okamžiku dokončení stavby až do roku 1997. Tehdy byla zahájena rozsáhlá rekonstrukce věže a technického zařízení, která skončila v průběhu roku 1999. Nejprve byly v roce 1997 opraveny nádrže, které byly vyčištěny a dostaly nový vnitřní i venkovní nátěr, potom následovala rekonstrukce a oprava dalšího vodárenského zařízení. V současnosti vodojem slouží nejen jako zásobárna vody, ale i jako základová stanice pro antény a vysílače. V minulosti byly v patrech pod nádržemi byty. Tyto prostory jsou dnes prázdné a není v plánu do budoucna byty obnovit. Vodojem stojí ve volně přístupném areálu léčebny na jižním okraji Opařan v památkově chráněném parku, jímž prochází naučná stezka, která návštěvníkům přibližuje jednotlivé vzácné dřeviny parku. Mezi chráněné památky v areálu léčebny patří i budova bývalého kláštera nebo bývalá klášterní brána zvaná \"Markéta\" podle vyobrazení v jejím štítu – sv. Markéta hází srp do žita. Významnou kulturní památkou technického rázu je i popisovaný vodojem.\n"}
{"id": "1285359", "url": "https://cs.wikipedia.org/wiki?curid=1285359", "title": "Jaroslav Bílek", "text": "Jaroslav Bílek\n\nJaroslav Bílek (* 16. března 1971 Vimperk) je bývalý český silniční cyklista. Startoval na Letních olympijských hrách 1992, kde spolu s Pavlem Padrnosem, Miroslavem Liptákem a Františkem Trkalem obsadili osmé místo v časovce družstev na 100 km. Vyhrál Závod míru při svém debutu v roce 1993, v letech 1993, 1994 a 1996 získal trikot nejlepšího vrchaře. V letech 1992, 1993 a 1994 vyhrál etapový závod Lidice a v roce 1999 celkovou klasifikaci Tour Bohemia, z jednorázových závodů vyhrál Memoriál Josefa Křivky 1998 v Pardubicích a kritérium v Hradci Králové 1998 a 1999. Na mistrovství České republiky v silniční cyklistice byl v roce 1995 třetí v závodě jednotlivců a v roce 2001 druhý v závodě družstev. Jeho největšími úspěchy v zahraničí byly druhé místo v celkové klasifikaci závodu Kolem Japonska 1998, třetí místo na australské Herald Sun Tour ve stejném roce a cena pro nejlepšího vrchaře závodu Kolem Dolního Saska 1994. Má 2 děti, Vojtěcha a Davida Bílka\n\nPo ukončení závodní kariéry pracuje jako obchodní ředitel nadnárodní společnosti, žije ve Včelné.\n\n\n"}
{"id": "1285360", "url": "https://cs.wikipedia.org/wiki?curid=1285360", "title": "Vicovu de Sus", "text": "Vicovu de Sus\n\nVicovu de Sus je rumunské město v župě Suceava. V roce 2011 zde žilo 13 308 obyvatel. Administrativně k městu náleží i vesnice Bivolărie. Město leží nedaleko hranic Rumunska s Ukrajinou.\n\n\n"}
{"id": "1285375", "url": "https://cs.wikipedia.org/wiki?curid=1285375", "title": "Oberschönegg", "text": "Oberschönegg\n\nOberschönegg je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 962 obyvatel.\n\nSousední obce jsou: Babenhausen, Breitenbrunn, Egg an der Günz, Erkheim, Kirchhaslach a Lauben.\n\n"}
{"id": "1285384", "url": "https://cs.wikipedia.org/wiki?curid=1285384", "title": "Pralognan-la-Vanoise", "text": "Pralognan-la-Vanoise\n\nPralognan-la-Vanoise [\"praloňan lavanoáz\"] je francouzská horská obec v departementu Savojsko, regionu Auvergne-Rhône-Alpes, na jihovýchodě Francie. Centrum obce leží v nadmořské výšce asi 1700 m. Obec hostila turnaj v curlingu na zimních olympijských hrách 1992\n"}
{"id": "1285396", "url": "https://cs.wikipedia.org/wiki?curid=1285396", "title": "Els Torms", "text": "Els Torms\n\nEls Torms je obec ve španělském autonomním společenství Katalánsko, v provincii Lleida.\n\nV roce 2016 zde žilo 149 obyvatel.\n\nSousední obce jsou: El Soleràs, Juncosa a La Granadella.\n"}
{"id": "1285400", "url": "https://cs.wikipedia.org/wiki?curid=1285400", "title": "Pârteștii de Jos", "text": "Pârteștii de Jos\n\nPârteștii de Jos je rumunská obec v župě Suceava. V roce 2011 zde žilo 2 778 obyvatel. Obec se skládá ze čtyřech částí. V samotné vesnici Pârteștii de Jos žilo 1 945 obyvatel.\n\n\n"}
{"id": "1285407", "url": "https://cs.wikipedia.org/wiki?curid=1285407", "title": "Ipotești (župa Suceava)", "text": "Ipotești (župa Suceava)\n\nIpotești je rumunská obec v župě Suceava. Žije zde obyvatel. Obec se skládá ze tří částí.\n\n"}
{"id": "1285411", "url": "https://cs.wikipedia.org/wiki?curid=1285411", "title": "Ipotești", "text": "Ipotești\n\nIpotești je název více míst v Rumunsku:\n\n"}
{"id": "1285415", "url": "https://cs.wikipedia.org/wiki?curid=1285415", "title": "Turecké ústavní referendum (2017)", "text": "Turecké ústavní referendum (2017)\n\nTurecké ústavní referendum bylo referendum zabývající se otázkou, zda přijmout, anebo nepřijmout 18 změn turecké ústavy navržených Stranou spravedlnosti a rozvoje (AKP) a Nacionálně činnou stranou (MHP). Konalo se v Turecku dne 16. dubna 2017. Po jeho schválení má být zrušen úřad premiéra a existující parlamentní systém vlády nahrazen prezidentským systémem. Počet poslanců má být zvýšen z 550 na 600 a turecký prezident získá větší kontrolu nad Nejvyšší radou soudců a státních zástupců. \n\nReferendum proběhlo v době stále platného nouzového stavu, který byl vyhlášen v návaznosti na neúspěšný pokus o vojenský převrat proběhlý v roce 2016. Výsledek referenda byl velmi těsný: pouze 51 % pro hlas „ano“. Nadto Nejvyšší volební komise také stanovila, že i úředně neoznačené hlasy budou považovány za platné. Hlavní opoziční strany považují toto hlasování za ilegální, jelikož 1,5 milionů hlasů bylo neoznačených, a odmítly uznat výsledek. Volební komise prohlásila, že definitivní výsledky mohou budou k dispozici za 11 či 12 dnů.\n\nPrezidentský systém byl dlouhodobým politickým cílem vládnoucí strany AKP a jeho zakladatele, současného tureckého prezidenta Recepa Tayyipa Erdoğana. V říjnu 2016 ohlásila Nacionálně činná strana (MHP), že hodlá spolupracovat při přípravě návrhů úpravy ústavy s vládou. \n\nTi, kteří se změnou souhlasili, argumentovali, že změny turecké ústavy jsou potřebné pro silné a stabilní Turecko a že prezidentský systém dominoval Turecku od roku 1960 do roku 2002. Přívrženci kampaně proti ústavním změnám naopak argumentovali, že návrhy budou soustředit velké množství moci v rukou prezidenta, což efektivně obejde separaci moci a odebere legislativní moc pryč z rukou parlamentu. Kritici připravovaných ústavních změn také argumentovali, že navržený systém se vyvine ve volenou diktaturu s nulovou možností hnát exekutivu ke zodpovědnosti za své kroky, což vyústí v demokratickou sebevraždu. \n\nObě strany kampaně byly obviněny z využívání kontroverzních a extrémních frází. Erdogan také obvinil všechny hlasující proti ústavním změnám z podpory teroristů a neúspěšného pokusu o puč z roku 2016. \n\nKampaň proti ústavním změnám byla mařena nepodloženými obviněními ze strany státní moci, zatímco kampaň pro ústavní změny mohla používat státní zařízení a finance za účelem organizace manifestací a dalších událostí kampaně. Vedoucí osobnosti kampaně proti ústavním změnám, mezi které patřili například Meral Akşenerová, Ümit Özdağ, Sinan Oğan a Yusuf Halaçoğlu, byli všichni terčem násilí i restrikcí kampaně. \n\nKampaň pro ústavní změny byla postavena před omezení několika evropskými zeměmi, a to vládami Německa, Holandska, Dánska a Švýcarska, které rušily anebo žádali rušení událostí podporující kampaň pro ústavní změny zaměřené na Turky žijící v zahraničí. Tyto omezení vyústily v ostré zhoršení diplomatických vztahů a v diplomatickou krizi mezi Tureckem a Nizozemím. \n\nByly také vzneseny pochybnosti o průběhu referenda samém, přičemž hlasující pro ústavní změny byli přistiženi, když hlasovali více než jednou a také byli nalezeni lidé držící volební lístky ještě předtím, než zahraniční kolo voleb bylo vůbec zahájeno. \n\nPrezidentský systém poprvé přednesl tehdejší ministr spravedlnosti Cemilem Çiçekem a podporovaná tehdejším premiérem Erdoğanem v roce 2005. Od té doby byl prezidentský systém několikrát otevřeně podporován stranou Spravedlnosti a rozvoje (AKP) spolu s novou ústavou. Viceprezident strany AKP Hayati Yazıcı navrhl duben 2007 jako datum pro referendum. \n\n10. prosince 2016 AKP a MHP navrhla 21 ústavních dodatků a začala sbírat podpisy od poslanců za účelem zahájit parlamentní diskusi o zahájení referenda. Po této diskusi byly 3 z 21 návrhů staženo, 18 jich zůstalo. České shrnutí změn těchto 18 dodatků je níže. \n\nPo odsouhlasení 316 poslanci strany AKP, 21 navržených ústavních změn byly předloženy předsedovi Velkého národního shromáždění a následně předány Parlamentní ústavní komisi. Parlamentní ústavní komise v čele s poslancem strany AKP Mustafou Şentopem tyto návrhy začala zkoumat v prosinci roku 2016 (tedy dříve, než bylo původně plánované datum leden 2017). Ústavní komise se skládá z 25 členů, ze kterých 15 je z AKP, 5 z CHP, 3 z HDP a 2 pro MHP (strany si rozdělili křesla v komisi ve stejném poměru, jako jsou rozděleny poslanecké mandáty). Jelikož AKP má velkou majoritu v této komisi, média očekávala minimální množství překvapení v této fázi. \n\nÚstavní komise má pravomoc upravit anebo zamítnout navržené změny ústavy předtím, než o nich hlasují všichni poslanci. Komise udělala několik minoritních změn v navržených změnách, mezi niž patřilo zvýšení počtu členů Nejvyšší rady soudců a státních zástupců z 12 na 13. Komise také zamítla 3 z 21 navržených změn, což zredukovalo jejich počet na 18. Mezi zamítnuté navržené změny patřila pátá změna vytvářející pozici náhradních poslanců, kteří měli zaujmout místa po poslancích, kterým předčasně skončil mandát, patnáctý návrh, který dával prezidentovi republiky pravomoc organizovat civilní služby a státní instituce pomocí exekutivních dekretů a čtrnáctý návrh, který prezidentovi dával pravomoc jmenovat vyšší úředníky. \n\nÚstavní komise ukončila schvalovací proces dne 30. prosince 2016, přičemž 3 z 21 navržených změn zamítla. \n\nPo ukončení schvalovacího procesu v Ústavní komisi, schválené návrhy byly prezentovány parlamentu k ratifikaci. Změny ústavy vyžadují třípětinovou většinu k tomu, aby byly předány k finálnímu schválení v referendu. Strana spravedlnosti a rozvoje (AKP) prohlásila, že i kdyby bylo dosaženo 367 hlasů, vláda změny neschválí bez ústavního referenda. \n\nParlament hlasoval o každém z 18 návrhů zvlášť ve dvou kolech. První kolo sloužilo jako indikátor, zda mají změny šanci získat dostatečnou podporu, přičemž všechny strany mohou navrhovat úpravy. Ve druhém kole pak již strany nejsou oprávněny podávat návrhy na změny. Počítány jsou pak výsledky jen druhého kola. Je třeba 330 hlasů pro schválení změn za podmínky úspěšného referenda anebo 367 hlasů pro schválení bez nutnosti referenda. Konečné hlasování o schválených změnách se konalo na konci druhého kola. Pokud by v tomto konečném hlasování nezískaly změny potřebných 330 hlasů, celý proces by byl ukončen. \n\nZ celkového počtu 550 poslanců jich bylo 537 oprávněno hlasovat. 11 poslanců z HDP bylo zatčeno kvůli obvinění z terorismu, zbývající poslanci této strany po neúspěšném volání pro jejich propuštění hlasování bojkotovalo. Předseda parlamentu není oprávněn hlasovat kvůli svému předsednictvím, navíc byl v době hlasování hospitalizován, což znamená, že zastupující předseda ze strany AKP musel zasedání předsedat a tedy nemohl hlasovat sám. \n\nZ těchto 537 poslanců oprávněných hlasovat jich bylo 315 členy AKP, 133 členy CHP, 39 členy MHP, 48 členy HDP a 2 byli nezávislí. Z 39 poslanců ze strany MHP jich 6 otevřeně prohlásilo, že budou hlasovat proti těmto úpravám, což snížilo celkový počet poslanců, od kterých se očekávalo, že budou hlasovat pro změny, na 348. 133 poslanců ze strany CHP a dva nezávislí hlasovali proti změnám, HDP hlasování bojkotovala.\n\nParlamentní hlasování o změnách začalo 9. ledna, přičemž první kolo hlasování bylo ukončeno 15. ledna. Opoziční politici kritizovali uspěchané hlasování, přičemž se hlasovalo o čtyřech až pěti návrzích denně bez přerušení.\n"}
{"id": "1285416", "url": "https://cs.wikipedia.org/wiki?curid=1285416", "title": "Ben Okri", "text": "Ben Okri\n\nBen Okri, OBE (* 15. března 1959 Minna) je nigerijský spisovatel. Jeho tvorba bývá řazena k postkoloniální literatuře: podává kritický obraz současné africké reality (etnické násilí, korupce, represe vůči opozici, sociální nespravedlnost), přičemž se styl vyprávění inspiruje tradiční mytologií i autory magického realismu. Vydal dvanáct románů, sbírky poezie \"An African Elegy\" a \"Mental Fight\" a esejistickou knihu \"A Time for New Dreams\".\n\nJeho otec pocházel z kmene Urhobo, matka byla národnosti Igbo. Od dvou do šesti let žil Ben s rodinou v Anglii, pak se vrátili do Nigérie, kde jeho otec provozoval právnickou praxi. Okri nesměl v Nigérii studovat kvůli svým protivládním novinovým článkům, odešel proto v roce 1978 do Anglie, kde navštěvoval kursy literární historie na University of Essex. Původně dostával státní stipendium, které však později nigerijská vláda zastavila a Okri musel žít jako bezdomovec. Po ukončení školy působil v redakci BBC World Service a časopisu \"West Africa\", roku 1980 vydal první knihu \"Flowers and Shadows\", za povídkovou knihu \"Incidents at the Shrine\" obdržel v roce 1987 literární cenu Commonwealth Foundation. Jeho nejúspěšnější román \"Hladová cesta\" obdržel roku 1991 Man Bookerovu cenu a roku 1994 italské ocenění Premio Grinzane Cavour. V roce 2001 mu byl udělen Řád britského impéria, má čestný doktorát University of Exeter a SOAS, University of London, je členem Královské literární společnosti a Mezinárodního PEN klubu.\n\nV roce 2014 dostala jeho kniha \"The Age of Magic\" anticenu Bad Sex in Fiction Award.\n\n\n"}
{"id": "1285418", "url": "https://cs.wikipedia.org/wiki?curid=1285418", "title": "Petr Kolečko", "text": "Petr Kolečko\n\nPetr Kolečko (* 28. března 1984 Broumov) je český dramatik a divadelní, televizní, filmový a rozhlasový scenárista. \n\nVystudoval scenáristiku a dramaturgii na DAMU. \n\nJe autorem divadelních her, umělecky působil na několika českých divadelních scénách. \n\nV televizi debutoval v roce 2010 jako spoluscenárista několika epizod divácky úspěšného seriálu \"Okresní přebor\". Podílel se na scénářích pro televizní seriály \"Vinaři\", \"Čtvrtá hvězda\", \"Trpaslík\" a na satirickém seriálu z českého fotbalového prostředí \"Vyšehrad.\" Ke sportovní tématice se autorstvím scénáře vrátil v hokejovém seriálu \"Lajna.\" Pro internetovou TV Stream napsal seriál \"Přijela pouť.\" V lednu roku 2019 uvedla Česká televize jeho sérii \"Most!\" v režii Jana Prušinovského.\n\nNapsal scénář k celovečernímu filmu \"Padesátka\" debutujícího režiséra Vojtěcha Kotka a spolu s dalšími autory scénář k filmu \"Masaryk\"; tento scénář byl oceněn Českým lvem.\n\nPodle vlastního scénáře zrežíroval filmovou komedii \"Přes prsty\", premiéra filmu je plánována na 29. srpen 2019.\n\n"}
{"id": "1285420", "url": "https://cs.wikipedia.org/wiki?curid=1285420", "title": "Bosanci (župa Suceava)", "text": "Bosanci (župa Suceava)\n\nBosanci je rumunská obec v župě Suceava. V roce 2011 zde žilo 6 719 obyvatel. Obec se skládá ze dvou částí.\n\n\n"}
{"id": "1285422", "url": "https://cs.wikipedia.org/wiki?curid=1285422", "title": "Bosanci", "text": "Bosanci\n\nBosanci je název více míst:\n\n"}
{"id": "1285426", "url": "https://cs.wikipedia.org/wiki?curid=1285426", "title": "Vědomostní propast", "text": "Vědomostní propast\n\nVědomostní propast (anglicky knowledge gap) je anglický pojem referující o vědomostním rozdílu ve společnosti. Volně přeloženo jde o vědomostní rozdíl, mezeru či propast. Díky postupnému vývoji masových médií je možné tyto nerovnosti snižovat. S termínem přichází akademik Phillip J. Tichenor z Minnesotské univerzity v roce 1970.\n\nDle teorie jde o to, že vědomosti jsou sociálními systémy distribuovány nerovnoměrně. Sociální třída s vyšším socioekonomickým statusem má tendenci k získávání informací rychleji, než skupina s nižším socioekonomickým statusem. Pojem knowledge gap byl poprvé použit v roce 1970 na Minnesotské univerzitě (Tichenor a kol.), avšak s teorií, na které je pojem založen, se pracovalo již ve dvacátých letech 20. století\".\" V 20.letech  20. století byly vypracovávány studie zaměrené na tehdejší média (noviny a rozhlas) v případě rozhlasu šlo z tehdejšího pohledu o nové médium. Mezi červnem a zářím roku 1921 byla v New Yorku provedena studie mezi muži z vyšších vrstev společnosti, která zkoumala jak moc čtou noviny. \n\nDle akademiků Tichenora, Donohue a Olienové existuje pět věcí, proč existují vědomostní propasti. U lidí s vyšším socioekonomickým statusem se objevují:\n\n1.    lepší komunikační schopnosti;\n\n2.    lepší porozumění kontextu o předcházejících událostech;\n\n3.    relevantnější sociální kontakty;\n\n4.    vyšší zaujatost tématy;\n\n5.     mediální trhy uspokojují chutě svých diváků.\n\nJde hlavně o informace šířené masovými médii (televize, rozhlas, noviny a internet). S tímto pojmem se pojí i aktualizovaný výraz digitální propast (digital divide), který značí rozdíly mezi skupinou, která nemá přístup k novým technologiím a skupinou, která k nim přístup má. S novějšími technologiemi je spojena i možnost příjmu většího množství informací nebo přímo specifičtějších, jen zde dostupných informací. Na tuto možnost navazuje fakt, že v dnešní době Webu 2.0 dochází k zahlcení uživatele informacemi, což je přímo spojené s tlakem na uživatele vybrat si právě ty zdroje, které jsou pravdivé či zkreslené. V tomto případě mluvíme o Informační gramotnosti uživatelů. \n\nMezi roky 1937 a 1938 byla ve Spojených státech amerických provedena studie zabývající se vztahem mezi příjmy domácnosti a časem stráveným poslechem rozhlasu i výběrem pořadů. Studie ukázala že s rostoucími příjmy v domácnosti klesá čas strávený posloucháním rozhlasu. Na druhou stranu je zde i zřetelný rozdíl v obsahu, který posluchači konzumují. Kdy lidé z vyšších socioekonomických vrstev spíše poslouchají vážnější pořady (jako příklad je uveden projev amerického senátora Hugo Blacka  v případě nejvyšší vrstvy slyšelo projev 62% respondentů u nejnižší pouze 35%.). Zde je vidět že i přes stejnou příležitost obou skupin je každá zaujata jinými pořady, z nichž ty s větší informační hodnotou jsou spíše konzumovány socioekonomicky úspěšnějšími.\n"}
{"id": "1285439", "url": "https://cs.wikipedia.org/wiki?curid=1285439", "title": "Mezinárodní den životního prostředí", "text": "Mezinárodní den životního prostředí\n\nMezinárodní den životního prostředí je mezinárodní den pořádaný vždy 5. června. Organizace spojených národů jej pořádá pro zvýšení povědomí o ochraně životního prostředí. Poprvé byl pořádán v roce 1974, aby upozornil na vzrůstající problémy životního prostředí od znečišťování vod a globální změny klimatu po udržitelnou spotřebu nebo ilegální obchod se zvířaty. Každý rok jsou pořádány oslavy v předem určitém místě a je vždy určeno téma těchto oslav. V roce 2017 je hostujícím místem pro oslavy Kanada a téma je Spojování lidí s přírodou – ve městech a na souši, z pólů po rovník.\nOficiální anglický název je World Environment Day (zkratka WED).\n\nMezinárodní den životního prostředí byl vymyšlen v roce 1972 v prvním dni Konference OSN o životním prostředí jako výsledek diskuze o integraci lidských interakcí a životního prostředí. O dva roky později se v roce 1974 konal první Mezinárodní den životního prostředí s tématem „Pouze jedna Země“.\n\n\n"}
{"id": "1285453", "url": "https://cs.wikipedia.org/wiki?curid=1285453", "title": "The Kitchen", "text": "The Kitchen\n\nThe Kitchen (angl. kuchyně) je kulturní zařízení v New Yorku. Otevřeno bylo v roce 1971 Steinou a Woodym Vasulkovými a původně se nacházelo ve čtvrti Greenwich Village. Původně zde svá díla představovali převážně umělci, kteří působili v oblasti videa, později se však rozsah zařízení rozšířil na další umělecké aktivity, včetně tance, literatury a koncertů různých hudebníků. Od roku 1974 se The Kitchen nacházelo v SoHo a počínaje rokem 1987 se nachází na západní devatenácté ulici mezi desátou a jedenáctou avenue na Manhattanu. Prvním hudebním ředitelem byl v letech 1972 až 1973 (později znovu v letech 1977 až 1980) skladatel a hudebník Rhys Chatham. Později tuto funkci zastávali například Arthur Russell (1974–1975), Arto Lindsay (1986–1987) a Ben Neill (1992–1998). Zařízení rovněž oceňuje různé umělce za jejich přínos. Oceněnými jsou:\n"}
{"id": "1285459", "url": "https://cs.wikipedia.org/wiki?curid=1285459", "title": "Jang Čung-mo", "text": "Jang Čung-mo\n\nJang Čung-mo ( , anglickým přepisem \"Yang Jung-mo\"; * 21. ledna 1953 Pusan, Jižní Korea) je bývalý jihokorejský zápasník, volnostylař. V roce 1976 vybojoval zlatou medaili v kategorii do 62 kg na olympijských hrách v Montréalu a stal se tak prvním olympijským šampionem Jižní Koreje. V roce 1975 vybojoval bronz a v roce 1978 stříbro na mistrovství světa. V roce 1978 zvítězil na Asijských hrách. Civilním povoláním je profesor tělesné výchovy na univerzitě Dong-A. \n\n"}
{"id": "1285460", "url": "https://cs.wikipedia.org/wiki?curid=1285460", "title": "Scatman (Ski Ba Bop Ba Dop Bop)", "text": "Scatman (Ski Ba Bop Ba Dop Bop)\n\nScatman (Ski- Ba-Bop-Ba-Dob-Bop) je hudební skladba amerického eurodance hudebníka Scatmana Johna. Skladba byla vydána jako první singl jeho druhého alba „Scatman's world“. \n\nDetaily textu ukazují, že překonal koktavost tím, že se přeorientoval na scat zpěv, přičemž podporuje koktající děti k tomu, aby se nevzdávaly. Píseň se v několika zemích objevila na nejvyšších příčkách žebříčků oblíbenosti.\n"}
{"id": "1285472", "url": "https://cs.wikipedia.org/wiki?curid=1285472", "title": "Expozitura (církev)", "text": "Expozitura (církev)\n\nExpozitura nebo expositura (z latinských výrazů \"ex\" - z, ven a \"positus\" - postavený) je v katolické církevní struktuře označení pastoračního obvodu bez samostatné správy majetku.\n\nV jejím čele stojí kněz s titulem „expozita“ jenž zaujímá úřad místně nezávislého duchovního správce. Expozita může být však současně také farním vikářem (kaplanem) mateřské farnosti. Expozitura má vlastní matriční knihy, které jsou ovšem vedeny pouze jako částečný registr mateřské farnosti. Farář mateřské farnosti má svá farní práva a povinnosti, avšak je oprávněn jich použít pouze neléhavých případech. Expozita se tudíž rozhoduje zpravidla na vlastní zodpovědnost. Stran pastorační činnosti tak expozitura požívá status farnosti.\n\nPodobně jako kvazifarnost je cílem expozitury, povýšení na farnost. Předpokladem je stabilita náboženské obce a samostatného církevního života. V praxi je expozitura rovna farnosti, ačkoli té je z pohledu církevního práva podřízena. Expozitura má vlastní pastorační radu, avšak nikoli vlastního církevního představeného. Církevní majetek je spravován představeným mateřské farnosti.\n\n"}
{"id": "1285477", "url": "https://cs.wikipedia.org/wiki?curid=1285477", "title": "Dřevěné kostely v oblasti Maramureš", "text": "Dřevěné kostely v oblasti Maramureš\n\nDřevěné kostely v oblasti Maramureš je název jedné z rumunských památek zapsaných na seznam světového dědictví UNESCO. Tyto kostely představují výjímečné příklady lidové architektury. Tradice dřevěných staveb v regionu Maramureš sahá do středověku, dochované kostely však pocházejí až z 17. až 19. století. Na seznamu UNESCO figuruje sice pouze 8 kostelů, ale v historickém regionu Maramureš (dnes rozděleném mezi Rumunsko a Ukrajinu) se nachází přibližně 50 dalších dřevěných kostelů.\n\nNejčastěji bylo používané bukové, dubové, jedlové či jilmové dřevo. Pro všechny kostely je charakteristické umístění úzké, vysoké věže do západního průčelí stavby a šindelová střecha. Interiér chrámů je zdoben nástěnými malbami – freskami, které zachycují různé výjevy ze Starého zákona či ze života různých světců a světic.\n\n"}
{"id": "1285478", "url": "https://cs.wikipedia.org/wiki?curid=1285478", "title": "Jak se moří revizoři", "text": "Jak se moří revizoři\n\nJak se moří revizoři je český komediální film režisérky Evy Toulové. Hlavních role ztvárnili Petr Batěk, Dana Morávková, Ladislav Ondřej, Michaela Tomešová, Josef Mádle a Jakub Štěpán a vedlejší například Anna Kulovaná, Aneta Vignerová nebo Andrea Kalousová, dramaturgii filmu zpracovala Radka Poláková Beránková a asistence režie se ujal David J. V. Schöbl.\n\nFilm se natáčel přibližně od začátku roku 2017 až do konce února 2018, tedy kousek přes jeden rok.\nDo českých kin byl uveden 18. října 2018 společností APK Cinema Service.\n\n\n"}
{"id": "1285480", "url": "https://cs.wikipedia.org/wiki?curid=1285480", "title": "Ripiceni", "text": "Ripiceni\n\nRipiceni je rumunská obec v župě Botoșani. V roce 2011 zde žilo 1 917 obyvatel. Obec se skládá ze sedmi částí. Leží u hranic Rumunska s Moldavskem, které zde tvoří řeka Prut.\n\n\n"}
{"id": "1285493", "url": "https://cs.wikipedia.org/wiki?curid=1285493", "title": "Juraj Kotula", "text": "Juraj Kotula\n\nJuraj Kotula (* 30. září 1995, Bratislava) je slovenský fotbalový obránce a reprezentant, od února 2019 hráč českého mužstva FC Zbrojovka Brno. Nastupuje na pravém kraji obrany nebo na postu středního obránce (stopera).\n\nSvoji fotbalovou kariéru začal ve Slovanu Bratislava, jehož je odchovanec. Před sezonou 2014/15 se propracoval do seniorské kategorie.\n\nSvoji ligovou premiéru v dresu Slovanu si odbyl 27. února 2015 v 5. kole proti týmu MŠK Žilina (prohra 0:2), odehrál 76 minut. V červnu 2016 uzavřel se Slovanem stejně jako Samuel Šefčík, Patrik Pinte, Dominik Greif, Adam Laczkó a Frederik Valach profesionální kontrakt. V ročníku 2016/17 získal se Slovanem Slovenský pohár, přestože na jaře 2017 byl na hostování v Senici. Stejný úspěch se mu s mužstvem povedl i v sezoně 2017/18. Za celé své působení ve Slovanu nastoupil k 24 zápasům v lize.\n\nV zimě 2016/17 odešel kvůli většímu hernímu vytížení na půl roku hostovat do mužstva FK Senica. V dresu senického klubu debutoval ve 20. kole hraném 18. 2. 2017 proti Žilině, nastoupil na celých 90 minut a podílel se na překvapivé výhře 2:0. V červnu 2017 se vrátil z hostování do svému kmenového týmu. Během půl roku si připsal celkem 11 ligových startů, chyběl pouze v zápase se Slovanem kvůli vzájemné dohodě obou mužstev.\n\nV lednu 2018 zamířil společně s Markem Rigem ze Slovanu na půlroční hostování do ViOnu Zlaté Moravce - Vráble. Ligovou premiéru v dresu Zlatých Moravců – Vráble si odbyl 17. února 2018 ve 20. kole v souboji se Spartakem Trnava (prohra 1:4), odehrál celý zápas. Na jaře 2018 nastoupil v dresu ViOnu k 10 utkáním v lize.\n\nPřed ročníkem 2018/19 odešel z bratislavského týmu na druhé hostování do Senice. Obnovený ligový debut v senickém dresu absolvoval v úvodním kole hraném 21. 7. 2018 v derby proti Spartaku Trnava, odehrál celých devadesát minut a podílel se na výhře 1:0 nad úřadujícím mistrem. V podzimní části sezony 2018/19 si připsal 17 ligových střetnutí.\n\nV únoru 2019 Slovan definitivně opustil a po úspěšných testech přestoupil do Zbrojovky Brno, kde uzavřel dvouletou smlouvu.\n\nAktuální k 20. únoru 2019\n\nByl členem mládežnických výběrů Slovenska do 18 a 19 let. Od roku 2015 nastupuje za reprezentaci U21, která v říjnu 2016 slavila postup z kvalifikace na Mistrovství Evropy 2017 v Polsku.\n\nV A-týmu Slovenska debutoval pod trenérem Jánem Kozákem v přátelském zápase hraném v Abú Zabí (Spojené arabské emiráty) 8. ledna 2017 proti reprezentaci Ugangy (prohra 1:3), odehrál první poločas.\n\n"}
{"id": "1285499", "url": "https://cs.wikipedia.org/wiki?curid=1285499", "title": "Čon He-sop", "text": "Čon He-sop\n\nČon He-sop ( , anglickým přepisem \"Jeon Hae-sup\"; * 15. února 1952) je bývalý jihokorejský zápasník, volnostylař. V roce 1976 vybojoval bronzovou medaili v kategorii do 52 kg na olympijských hrách v Montréalu. \n\n"}
{"id": "1285500", "url": "https://cs.wikipedia.org/wiki?curid=1285500", "title": "Aleksandar Tišma", "text": "Aleksandar Tišma\n\nAleksandar Tišma (16. ledna 1924, Horgoša – 15. února 2003) byl srbský spisovatel, autor románů.\nTišma se narodil v obci Horgoša u města Kanjiža na hranicích Srbska a Maďarska. Jeho otec byl srbské národnosti, matka byla židovského původu a mluvila maďarsky.\nTišma nejdříve studoval na střední škole v městě Novi Sad. Během 2. světové války studoval ekonomii s francouzským jazykem a literaturou v Budapešti. Nakonec však vystudoval germanistiku na filozofické fakultě na Bělehradské univerzitě. Mezi lety 1945–1949 se živil jako novinář, psal pro \"Slobodnou Vojvodinu\" a \"Borbu\". Poté pracoval jako editor a redaktor \"Matice srbské\", kde působil až do svého odchodu do důchodu v roce 1982.\n\nV roce 1979 se stal dopisovatelem Vojvodské akademie věd a umění (VANU) a na stálého člena povýšil o pět let později. Následně se rovněž stal členem Srbské akademie věd a umění (SANU). Od roku 2002 byl taktéž členem Akademie umění (\"Akademie der Künste\") v Berlíně.\n\nTišmova práce se tematicky zaměřovala na hledání svobody lidstva a na obtíže, se kterými se lidé na své cestě životem setkávají - utrpení, násilí, pocity zděšení či viny. Jeho dílo je společně s autory Czesławem Miłoszem, Danilem Kišem a György Konrádem někdy klasifikováno jako součást typické středoevropské literatury – temné, hloubavé, přesto humanitní a provokující k přemýšlení.\n\nV politických záležitostech Tišma často veřejně podporoval srbská pro-demokratická hnutí a jednal v jejich prospěch, přesto se on sám nikdy otevřeně k žádné politické organizaci nepřipojil. V roce 1993 v rámci rostoucí národnostní hysterie v zemi jako projev nesouhlasu s režimem Slobodana Miloševiće opustil Tišma Srbsko a rozhodl se žít v dobrovolném exilu ve Francii až do roku 1996. Zemřel v roce 2003 ve svých 79 letech v městě svých studií, Novém Sadu.\n\nTišmova práce byla přeložena do 17 jazyků. Za svou práci obdržel řadu cen, například v roce 1977 Srbskou literární cenu za nejlepší román roku (\"NIN–ova nagrada\") za román \"Upotreba čoveka\" (česky \"Použití člověka\", vyd. v Odeonu r. 1985, přel. Josef Hlavnička) dále např. Rakouskou státní cenu za evropskou literaturu (\"Österreichischer Staatspreis für Europäische Literatur\") v roce 1995.\n\nTišma rovněž překládal práce německých a maďarských spisovatelů do srbštiny, z významných děl lze jmenovat román Imreho Kertésze \"Sorstalanság\" z roku 1975 (česky \"Člověk bez osudu\" vyd. Academia v roce 2009, v překladu Kateřiny Pošové).\n\n\n\n"}
{"id": "1285521", "url": "https://cs.wikipedia.org/wiki?curid=1285521", "title": "Repešský potok", "text": "Repešský potok\n\nRepešský potok je vodní tok, který pramení na Drahanské vrchovině a vtéká do říčky Hloučely.\n\nPramen se nachází jižně od vesnice Repechy, kde ihned po pramenné části následuje rybník, poté teče severovýchodně do vesnice a cestou napájí další rybníček. V Repechách sbírá vodu z údolí, ve kterém se nachází vesnička, a na jejím konci vtéká do vojenského újezdu Březina. Tady kopíruje trasu cyklostezky č. 5, která tady vede souběžně s cyklistickou trasou Greenway Krakov-Morava-Vídeň, a společně jdou východním směrem skrze Repešský žleb. Do něj ústí další údolí, například zleva Kořelínské s bezejmennými toky, zprava pak Bousínský žleb s Bousínským potokem. Těsně před ústím do Hloučely obtéká z jihu strmý hřbet, na kterém se nacházelo osídlení již v neolitu. Ve středověku bylo na vrcholu hřbetu, který je formován ze severu Hloučelou a z jihu právě Repešským potokem, postaveno opevnění známé jako Ježův hrad. Z něj se dochovaly již jen příkopy a náznaky zdí, z osídlení Městisko situované více severněji za říčkou Hloučelou, které bylo spjato s existencí hradu, jsou patrné pouze terénní nerovnosti. \n\n"}
{"id": "1285527", "url": "https://cs.wikipedia.org/wiki?curid=1285527", "title": "Robert Longo", "text": "Robert Longo\n\nRobert Longo (* 7. ledna 1953 Brooklyn) je americký malíř, sochař a režisér. Studoval na Severotexaské univerzitě a roku 1972 získal stipendium ke studiu na Akademii krásných umění ve Florencii. Po návratu do USA začal studovat na Buffalo State College, kde v roce 1975 získal titul BFA. V osmdesátých letech režíroval několik hudebních videoklipů, například pro skupiny R.E.M. a New Order. Roku 1995 natočil celovečerní film \"Johnny Mnemonic\". Je rovněž autorem několika obalů hudebních alb, například \"The Ascension\" (Glenn Branca, 1981) a \"Tim\" (The Replacements, 1985). Od roku 1994 je jeho manželkou německá herečka Barbara Sukowa. V roce 2014 byl oceněn newyorským kulturním zařízením The Kitchen.\n"}
{"id": "1285531", "url": "https://cs.wikipedia.org/wiki?curid=1285531", "title": "Faktory ovlivňující masmediální obsahy", "text": "Faktory ovlivňující masmediální obsahy\n\nFaktory ovliňující masmediální obsahy (anglicky \"Theories of Influences on Mass Media Content\", známé též jako \"Hierarchy of Influences\") je teoretický rámec zahrnující pět úrovní, které ovlivňují rozhodování o tom, které události se stanou zpravodajskými obsahy. Tvůrci teoretického rámce jsou Pamela Shoemaker a Stephen D. Reese, kteří je uvedli v publikaci z roku 1991 s názvem \"Mediating the Message: Theories of Influences on Mass Media Content\".\n\nPět úrovní, které mají vliv na výslednou podobu mediálních obsahů šířených masmédií.\n\nMakrosociální vliv. Vliv celého sociálního systému. Zaměření se na to, jak ideologické vlivy utváří a ovlivňují mediální obsah (vládnoucí režim apod.).\n\nVliv velikých sociálních institucí. Takovým vlivem může být politika či ekonomika. Například i média samotná, která se stávají součástí velikých institucí a slučují se do větších celků. Následně závisí média na sobě, anebo mezi sebou jednotlivé koncerny soutěží.\n\nVliv na podobu obsahu mají nastavení mediálních organizací, její politika, pracovní pozice a pravidla. Celková struktura a podoba organizace má určitý vliv. Rozdílné obsahy jsou například u deníků a týdeníků.\n\nMožnosti, jak si žurnalista ulehčuje práci. Rutinní neboli stereotypní dovednost, jak zvládat práci efektivněji. Usnadnění práce však může mít i negativní vliv na výslednou podobu zprávy. Rutiny vznikají neustálým opakováním stejných vzorů práce. Nejznámějším příkladem je forma tzv. gatekeepingu čili vrátného, který určuji, které zprávy si zaslouží dostatek pozornosti, aby byly zpracovány a následně publikovány.\n\nMediální rutiny pramení ze tří tlaků směřujících od:\n\nMicrosociální vliv. Na výslednou podobu zprávy má vliv osoba podavatele neboli komunikátora. Jde jak o jeho profesní znalosti, tak i o běžné vlastnosti, charakter, vztahy, náboženství, morální hodnoty a další. Spadají jsem i autorovy představy o tom, co je a co není zprávou a i to, podle čeho si myslí, že událost má zpravodajskou hodnotu.\n"}
{"id": "1285533", "url": "https://cs.wikipedia.org/wiki?curid=1285533", "title": "Air Moravia", "text": "Air Moravia\n\nAir Moravia spol. s.r.o. byla česká charterová letecká společnost, založená družstvem JZD Slušovice. Provozovala lety především do prázdninových destinací v Středomoří. Byla založena v červnu 1991 a sídlila v Praze. Zanikla v roce 1996.\n\nFlotila Air Moravia se v průběhu let skládala z následujících letadel, seznam nemusí být kompletní:\n\n"}
{"id": "1285534", "url": "https://cs.wikipedia.org/wiki?curid=1285534", "title": "Seznam dílů seriálu Můj malý Pony: Přátelství je magické", "text": "Seznam dílů seriálu Můj malý Pony: Přátelství je magické\n\nToto je \"'seznam dílů seriálu \"\".\n\n<onlyinclude></onlyinclude>\n\n"}
{"id": "1285538", "url": "https://cs.wikipedia.org/wiki?curid=1285538", "title": "Starý Hrozňatov (zámek)", "text": "Starý Hrozňatov (zámek)\n\nStarý Hrozňatov (též \"Kinsberk\") je hrad přestavěný na zámek v Hrozňatově nedaleko města Cheb. Románský hrad byl postaven ve dvanáctém století, ale dochovaná podoba je výsledkem mnoha přestaveb, z nichž poslední proběhla v novogotickém slohu ve druhé polovině devatenáctého století. Zámek je spolu s kaplí Nejsvětější Trojice chráněn jako kulturní památka ČR.\n\nHrad vznikl nejspíše již ve dvanáctém století, kdy na něm mohl sídlit Ušalk z Kinsberka připomínaný v roce 1188. První písemná zmínka o hradu pochází až z roku 1217, ve kterém jsou na smlouvě falckraběte Raboda a hraběte Jindřicha z Ortenburku uvedeni jako svědci Jindřich z Kinsberka se svým stejnojmenným synem, kteří byli ministeriály chebské falce. Jejich potomkům hrad patřil ještě v roce 1259, ale o rok později přešel do zástavního držení plavenských fojtů, kteří jej o rok později vrátili. Ještě předtím však v roce 1233 proběhla raně gotická přestavba.\n\nV roce 1322 získal Chebsko král Jan Lucemburský, a hrad se stal lénem České koruny. V letech 1342–1360 byl jeho správcem Arnošt Winkler z Falknova, roku 1380 Bohuslav z Hartenberka a od roku 1396 Jindřich Pluh z Rabštejna. Vdova po něm hrad v roce 1401 prodala městu Cheb, které ho o rok později přenechalo bratrům Albrechtu a Lorenci Frankengrünerovým, jejichž potomci na hradě sídlili s výjimkou let 1470–1486 až do roku 1506, kdy Starý Hrozňatov koupil za 3200 rýnských zlatých Kryštof z Týna. Pánům z Týna panství zůstalo téměř sto let. V letech 1603–1608 byli majiteli Tennerové, od kterých je získal za 36 000 rýnských zlatých rytíř Kryštof Elbogner ze Schönfeldu a Ottengrünu. V šestnáctém nebo na na počátku sedmnáctého století proběhla renesanční přestavba.\n\nBěhem třicetileté války hrad chátral a na jejím konci byl v roce 1647 obležen a dobyt švédským vojskem, které hrad obsadilo. Po válce byl hrad obnoven v barokním slohu a v roce 1658 jej koupili chebští jezuité. Po zrušení řádu v roce 1773 jejich majetek převzal náboženský fond, který jej spravoval až do roku 1824, kdy zámek koupil za 54 605 zlatých Jan Nonner z Prahy. Jan Nonner nechal na zámku provést pozdně barokní úpravy. Po roce 1872 se na zámku vystřídala řada majitelů, z nichž Josef Antonín Halbmayer jej nechal přestavět podle projektu architekta Adama Haberzettla v novogotickém stylu.\n\nV roce 1945 byl zámek zkonfiskován, a v letech 1950–1965 využíván jednotkou Pohraniční stráže která ho zcela zdevastovala a hrozilo, že bude odstřelen a zbourán. V roce 1965 ho nakrátko získala Chebská galerie. Zámek ve Starém Hrozňatově zachránil její ředitel Bojmír Hutta, který zde zamýšlel vybudovat lapidárium barokní plastiky. Do areálu zámku byly svezeny poškozené sochy z pohraničí (většinou ze hřbitovů, křižovatek cest, božích muk apod.) a zde postupně procházely restaurováním. Huttovým přičiněním se opravený zámek roku 1968 otevřel pro veřejnost. Byl přizpůsoben potřebám galerie a kromě depozitáře a společenského sálu, kde se konaly přednášky a diskuse, v něm měly být zřízeny dva ateliéry a sochařská dílna pro plánovaná sochařská sympozia. Počátkem normalizace zámek opět zabavilo Ministerstvo vnitra, protože podle jeho názoru ležel příliš blízko západní hranice, a přestalo ho udržovat. Na počátku devadesátých let dvacátého století prošel zámek neúspěšnou privatizací a až do roku 2007 dále chátral. Rekonstrukce byla zahájena až po roce 2007 firmou ElitProfit.\n\nZámek je od zbylé části vrchu, na kterém stojí, oddělen příkopem částečně vysekaným ve skále. Z nejstarší stavební fáze pochází románská Černá věž, což je okrouhlý bergfrit s plochostropými interiéry vyzděnými klasovým zdivem Do věže, jejíž zdi dosahují síly 2,9 metru, se vstupovalo po můstku ze sousední hradby portálkem v prvním patře. Na bergfrit navazovala hradba, ve které bývala brána, po které se v těle věže dochovala kapsa závory. Čelo chránila ještě parkánová hradba.\n\nV jihozápadním nároží stávala čtverhranná obytná věž, ze které se dochoval sklep s rozměry 8 × 8 metrů. Před ní bývala další okrouhlá věž zvaná Shnilá, ale v roce 1842 byla zbořena. Obytná budova stála nejspíše také podél jižní hradby. Dochoval se z ní sklep, který mohl být v době vzniku budovy přízemím.\n\nPalác na jihozápadní straně byl postaven během renesanční přestavby v šestnáctém století a po třicetileté válce vznikla také zástavba na východní a severní straně hradu. Suterénní prostory západní strany bývaly považovány za románské, ale novější průzkumy prokázaly jejich gotický původ. Za románské jsou považovány pozůstatky zástavby odkryté v prostoru nádvoří archeologickým výzkumem a v podobě nepatrných zbytků dochovaná věž v západní části hradu.\n\nV devatenáctém století byly fasády budov empírově upraveny. Dochovaná podoba zámku pochází ze druhé poloviny devatenáctého století, kdy bylo severní a východní křídlo zbořeno a na místě starého paláce vznikl romantický zámek.\n\n\n"}
{"id": "1285539", "url": "https://cs.wikipedia.org/wiki?curid=1285539", "title": "Seznam písní Sabaton", "text": "Seznam písní Sabaton\n\nSeznam písní skupiny Sabaton uvádí přehled písní, které vydala hudební skupina Sabaton. Ty jsou v seznamu seřazeny podle abecedního pořadí jejich názvu, následně je uveden autor hudby a autor textu. Poté je zmíněn název alba a rok, kdy poprvé skladba vyšla.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1285540", "url": "https://cs.wikipedia.org/wiki?curid=1285540", "title": "Alexandr Ivanov (zápasník)", "text": "Alexandr Ivanov (zápasník)\n\nAlexandr Nikolajevič Ivanov ( ; 10. ledna 1951) byl sovětský zápasník, volnostylař. V roce 1976 na hrách v Montréalu vybojoval v kategorii do 52 kg stříbrnou medaili. V roce 1978 vybojoval stříbro na mistrovství Evropy a v roce 1977 bronz na Světovém poháru. V roce 1974 a 1976 vybojoval titul mistra SSSR. Po ukončení reprezentační kariéry se věnoval trenérské práci. V roce 1993 zvítězil na mistrovství světa veteránů.\n\n"}
{"id": "1285545", "url": "https://cs.wikipedia.org/wiki?curid=1285545", "title": "Kai Meyer", "text": "Kai Meyer\n\nKai Meyer (* 1969) je německý spisovatel literatury pro dospělé i mládež. \n\nPo střední škole studoval v Bochumi několik semestrů filmovou a divadelní vědu, několik let pracoval jako novinář, od roku 1995 se plně věnuje psaní knih. Jeho knihy byly přeloženy do asi třiceti jazyků, včetně češtiny. Dosud napsal přes padesát románů. Průlomem se stal Meyerův román \"Die Geisterseher\" (vyd. 1995). Jeho trilogie \"Piráti z Karibiku\" se stala bestsellerem a byla vydána v 19 jazycích. Velmi úspěšný byl i titul\n\"Ledový oheň\", který získal v roce 2005 mezinárodní cenu Corine. Mezinárodního úspěchu se dočkala i trilogie \"Merla\". \n\nMeyer rovněž napsal několik scénářů, píše rozhlasové hry, úspěšné jsou i jeho komiksy.\n\nDo češtiny dosud nebyly přeloženy všechny knihy. Prozatím posledním dílem v českém překladu byla kniha \"Pád\" vydaná v roce 2016 v nakladatelství Fragment, jejíž německý originál \"Arkadien fällt\" vyšel v roce 2011. Pád je třetí knihou ze série \"Arkádie\". \n\n\n\nJedná se o sérii fantasy knih pro děti. Hlavní hrdinové jsou čtyři děti ve věku kolem 12 let, kteří musí sami bojovat s temnými silami.\n\n\nV češtině na sérii \"Sedm pečetí\" navazuje série \"Temné společenství Arkánum\", v německém originále jsou však všechny knihy součásti jedné řady (\"Sieben Siegel\").\n\nNavazuje na sérii \"Sedm pečetí.\"\nDalší navazující tituly ze série \"Sieben Siegel\" (\"Sedm pečetí\") v češtině nevyšly, ačkoliv má série ještě dalších pět knih (\"Die Nacht der lebenden Scheuchen,\" 2000; \"Dämonen der Tiefe,\" 2000; \"Teuflisches Halloween,\" 2000;\"Tor zwischen den Welten,\" 2001; \"Mondwanderer,\" 2002.). K řadě jako zvláštní vydání v roce 1999 vyšla kniha \"Jenseits des Jahrtausends.\"\n\n\n\nNásledující díly v češtině zatím nevyšly: \n\n\n"}
{"id": "1285548", "url": "https://cs.wikipedia.org/wiki?curid=1285548", "title": "Citlivostní analýza", "text": "Citlivostní analýza\n\nCitlivostní analýza se dá chápat jako pasivní přístup ke stochastickému programování. Jedná se metodu provádění výpočtů, která zkoumá vliv změny vstupních proměnných výpočtu na jeho výstupy (výsledky). Účelem citlivostní analýzy je tedy určit citlivost výstupů na jednotlivé nebo kombinované vstupy a zjistit jak tyto vstupy ovlivňují celkový výsledek. K provedení citlivostní analýzy je zapotřebí mít k dispozici model výpočtu, citlivostní analýza tak bývá posledním krokem výpočetních operací.\n\nCitlivostní analýzy lze dělit z několika hledisek – podle rozsahu, zaměření a komplexnosti. Z hlediska rozsahu lze rozlišit dílčí a celkové citlivostní analýzy. U dílčích citlivostních analýz je testován vliv pouze několika vybraných vstupů, zatímco u celkových se jedná o všechny vstupní parametry výpočtu. Citlivostní analýza může být zaměřena na kritéria nebo rozhodnutí. V případě zaměření na kritéria je podstatou analýzy stanovení vlivu jednotlivých parametrů a následně určení pořadí jejich důležitosti vůči výstupu. Zaměření na rozhodnutí znamená snahu o nalezení hraničních hodnot vstupů, při kterých dochází k relevantní změně výsledků – např. kdy dochází ke změně pořadí jednotlivých variant řešení. Z pohledu komplexnosti se rozlišují jednorozměrné a vícerozměrné analýzy. Jednorozměrná citlivostní analýza mění vždy hodnoty pouze jednoho vstupu a ostatní parametry modelu zůstávají konstantní. Tímto způsobem lze jednoznačně bez zkreslení stanovit vliv testované vstupní veličiny na výsledek. Nevýhodou je fakt, že v reálných aplikacích se pouze jeden vstup najednou mění jen velmi zřídka a takto testovaný scénář změn je tudíž čistě teoretický. Tento nedostatek odstraňují vícerozměrné citlivostní analýzy, které mění současně hodnoty více vstupních veličin a hodnotí tak jejich kombinovaný vliv na výstup výpočtu. Nevýhodou tohoto typu testování může být jeho náročnost a složitost.\n\nMezi hlavní používané metody patří prostá obměna hodnot vstupní proměnné, mřížková metoda, scénáře a simulace. Jednoduché postupné změny hodnoty vstupu se využívají především v jednorozměrných analýzách. Mřížková metoda se snaží otestovat typické a relevantní kombinace vstupů, jedná se tedy o poměrně snadný způsob vícerozměrné analýzy. Tvorba scénářů se využívá jak pro jednorozměrné tak vícerozměrné analýzy. Typicky se stanovuje pesimistický, realistický a optimistický scénář vstupních hodnot. Poslední hojně používanou skupinou metod provedení jsou matematické simulace. Na začátku situace je testovaným vstupům přiřazeno definované pravděpodobnostní rozdělení, podle jehož charakteristiky se následně ve zvoleném počtu cyklů mění hodnoty. Jedná se o pokročilé, velmi přesné metody, které jsou však náročné na definici vstupů i výpočetní schopnosti. Zpravidla se simulace provádějí pouze s využitím výpočetní techniky, což může být chápáno jako nevýhoda těchto metod. Nejpoužívanější typ simulace je tzv. metoda Monte Carlo. Kromě zmíněných metod existuje ještě řada dalších jako například provádění citlivostní analýzy grafickými metodami, jejich využití v praxi je ovšem minimální. Alternativou k citlivostní analýze jako takové jsou metody aktivního přístupu ke stochastickému programování (například převod stochastických úloh na deterministicky ekvivalentní).\n\nObecně lze citlivostní analýzu provést pro každý model výpočtu bez ohledu na jeho aplikaci. Standardně se citlivost na vstupní hodnoty zjišťuje zejména v investičním rozhodování, optimalizaci a projektování.\n\n"}
{"id": "1285550", "url": "https://cs.wikipedia.org/wiki?curid=1285550", "title": "Alexandr Ivanov", "text": "Alexandr Ivanov\n\nJméno a příjmení Alexandr Ivanov se může vztahovat k následujícím osobnostem:\n\n"}
{"id": "1285560", "url": "https://cs.wikipedia.org/wiki?curid=1285560", "title": "Biskup (příjmení)", "text": "Biskup (příjmení)\n\nPříjmení Biskup, přechýleně Biskupová, nosí více osobností:\n\n"}
{"id": "1285563", "url": "https://cs.wikipedia.org/wiki?curid=1285563", "title": "Hans-Dieter Brüchert", "text": "Hans-Dieter Brüchert\n\nHans-Dieter Brüchert (* 18. srpna 1952 Jarmen, NDR) je bývalý východoněmecký zápasník, volnostylař. V roce 1976 vybojoval stříbro na olympijských hrách. V roce 1974 vybojoval bronz na mistrovství světa. V roce 1974 vybojoval stříbro a v roce 1976 bronz na mistrovství Evropy. Třikrát se stal šampiónem NDR. V roce 1980 ukončil reprezentační kariéru.\n\nV roce 1978 promoval na Fakultě tělesné kultury v Lipsku. V letech 1980 až 1981 vedl výcvikové středisko zápasu v Postupimi. Od roku 1981 působil jako učitel tělesné výchovy na střední škole v Michendorfu. Od roku 1989 pak jako ředitel základní školy tamtéž.\n\n Profil na sports-reference.com\n"}
{"id": "1285566", "url": "https://cs.wikipedia.org/wiki?curid=1285566", "title": "Táborské Předměstí", "text": "Táborské Předměstí\n\nTáborské Předměstí je název více sídelních celků:\n\n"}
{"id": "1285570", "url": "https://cs.wikipedia.org/wiki?curid=1285570", "title": "Moncayo", "text": "Moncayo\n\nMoncayo je nejvyšší hora Iberského pohoří. Nachází se na východě Španělska, v regionech Kastilie – La Mancha a Aragonie, přibližně 100 km severozápadně od Zaragozy. Moncayo masiv se rozkládá ze severozápadu na jihovýchod, má délku 15 km (vrcholová část je dlouhá 4 km) a šířku 7 km. Moncayo má tři hlavní vrcholy. Východní 2 314 m a 2 285 m a západní 2 226 m.\n"}
{"id": "1285576", "url": "https://cs.wikipedia.org/wiki?curid=1285576", "title": "Louis Dumont", "text": "Louis Dumont\n\nLouis Dumont [\"luji dymo\"] (1901 Soluň − 19. listopadu 1998, Paříž) byl francouzský antropolog a indolog, který studoval mimo jiné indický kastovní systém a západní individualismus. Přednášel na univerzitách ve Francii a několik let také v Oxfordu.\n\nAntropologii studoval na Institutu etnologie v Paříži pod vedením Marcela Mausse. Ve čtyřicátých letech působil v Musée national des arts et traditions populaires. Vydával etnografický měsíčník \"Le Mois d’ethnographie française\" a prováděl terénní výzkumy v Indii. Mezi roky 1951 a 1955 přednášel antropologii na univerzitě v Oxfordu, kde spoluzakládal indologii. V šedesátých letech obrátil pozornost na západní společnost. Soustředil se na politické myšlení a individualismus. Dumont při svých analýzách vycházel z konceptů klasické sociologie E. Durkheima, F. Tönniese a dalších. Společnost považoval za nedílný celek, který je semknutý kolem určitých odstupňovaných hodnot, projevujících se na různých úrovních. Zatímco v evropské společnosti je podle Dumonta nejvyšší hodnotou jednolivec, indická společnost příkládá individuu zvláštní význam pouze ve vztahu k holistickému kulturnímu systému. V této souvislosti Dumont rozlišuje holistický a individualistický typ společnosti a vymezuje se vůči antropologům, kteří považovali rovnostářský a individualistický étos za univerzální.\n\n"}
{"id": "1285577", "url": "https://cs.wikipedia.org/wiki?curid=1285577", "title": "Royal Mail", "text": "Royal Mail\n\nRoyal Mail plc (, , ) je britská Public Limited Company provozující poštovní služby. Stará se o sběr a doručování poštovních zásilek v celém Spojeném království.\n\nZaložena byla v roce 1516 a po většinu své historie byla veřejnou službou. Po přijetí zákona Postal Services Act v roce 2011 ale byla započata její privatizace. V roce 2013 bylo 70 % akcií společnosti nabídnuto na londýnské burze a o dva roky později prodala vláda i zbylý podíl.\n"}
{"id": "1285579", "url": "https://cs.wikipedia.org/wiki?curid=1285579", "title": "Lust for Life (album, Lana Del Rey)", "text": "Lust for Life (album, Lana Del Rey)\n\nLust for Life je páté studiové album americké zpěvačky Lany Del Rey, které bylo vydáno 21. července 2017. První singl \"Love\" byl vydán 18. února 2017 a název alba byl potvrzen 29. března 2017 spolu s oficiální upoutávkou, která byla zveřejněna na jejím VEVO kanálu. Titulní píseň, na které se objevil kanadský zpěvák The Weeknd, byla vydána 19. dubna jako druhý singl. Na albu také hostují A$AP Rocky, Stevie Nicks, Sean Lennon a Playboi Carti.\n\nLana Del Rey se poprvé rozpovídala o svém dalším albu při rozhovoru s \"NME Magazine\" v prosinci 2015. Na otázku, jakým směrem se chce s novým albem vydat, odpověděla: \"Mám nějakou představu, co bych chtěla udělat. Má nahrávací společnost, Interscope, je dost flexibilní a otevřená, co se vydávání mých alb týče, takže nemám žádný nátlak. Jsem prostě šťastná, že můžu dělat hudbu, za kterou si můžu stát. To mi stačí.\" Během února 2016 na Clive Davis Pre-Grammy Gala řekla \"Billboard\" magazínu, že její nadcházející nahrávka se bude ubírat jiným směrem než \"Honeymoon\", ale zachová si stejnou estetiku.\n\nOficiální název alba byl oznámen 29. března 2017, kdy Del Rey zveřejnila upoutávku k albu. Přebal alba zveřejnila na sociálních sítích 11. dubna 2017. V rozhovoru s Courtney Love pro \"Dazed Digital\", Del Rey potvrdila spolupráci s The Weeknd na titulní skladbě \"Lust for Life\", a spolupráci se Seanem Lennonem nazvanou \"Tomorrow Never Came\". Zmínila se, že na titulní písni pracovala i s Maxem Martinem a byla inspirována zvukem skupiny The Shangri-Las. Byla potvrzena i spolupráce se Stevie Nicks pojmenovaná \"Beautiful People Beautiful Problems\". Album bylo vydáno 21. července 2017.\n\n\"Lust for Life\" obsahuje opakující se trapové beaty, klasické rockové náměty a zpěv Del Rey je ovlivněn hip-hopem.\n\nBěhem ledna 2017, pilotní singl z alba \"Love\" byl zaregistrován na \"Harry Fox Agency\" pod alternativním názvem \"Young & In Love\". Fanoušci začali spekulovat, že se tahle píseň objeví na novém albu. 17. února 2017 se po Los Angeles objevily propagační plakáty pro hudební video \"Love\" režírované Richem Lee. Později toho dne píseň unikla na internet, což donutilo Del Rey, aby píseň vydala dříve, než bylo plánováno. Píseň byla oficiálně vydána 18. února a videoklip k ní 20. února. \"Love\" debutovala na 44. místě v žebříčku Billboard Hot 100 a na 2. místě v Hot Rock Songs. 19. dubna proběhla na \"BBC Radio 1\" premiéra druhého singlu \"Lust for Life\", na které se objevil The Weeknd.\n\n15. května vydala Del Rey \"Coachella – Woodstock in My Mind\" jako první propagační singl z alba. 12. července proběhla premiéra druhého propagačního singlu \"Summer Bummer\" na které hostovali A$AP Rocky a Playboi Carti, a třetího propagačního singlu \"Groupie Love\" opět s A$AP.\n\n18. července 2017 oznámila Del Rey přes sociální sítě, že vystoupí 24. července na exkluzivním koncertě v Brixton Academy v Londýně.\n\nMetacritic, které přiřazuje normalizované hodnocení ze 100 recenzí dalo albu skóre 84 založené na 5 recenzích, což znamená \"univerzální uznání\". Neil McCormick z \"The Daily Telegraph\" vychválilo album jako \"přivítání zpět k hip hopu, který byl slyšet na jejím debutovém albu Born To Die z roku 2012\". Jon Parales z \"The New York Times\" napsal příznivou recenzi, ve které říká, že \"Lust for Life [...] za sebou ve vzácných momentech mrknutím oka nechává mrzuté ukolébavky, které Del Rey dříve tvořila.\" Ve velmi pozitivní recenzi \"GQ Magazínu\", Kevin Long napsal \"Stejně jako Melodrama od Lorde, Lust For Life je dokonalý umělecký kousek, protilék na banální melodie, které válcují hitparády, a jedno z nejlepších alb tohoto roku.\" \"Billboard\" jmenoval Lust for Life jejich albem týdne, \"V popové hře roku 2017 plné žízně, nestálých trendů a zklamání, Lana Del Rey získala pozoruhodnou, jedinečnou konzistenci.\" Roison O'Connor napsal pro \"The Independent\", že \"Lust For Life je spíše zpracování jejích oblíbených témat než jen jejich opakování, v podstatě je to její nejrozsáhlejší album do dnešního dne,\" zakončil to poznámkou, že \"Del Rey je mnohem sebevědomější než byla na svých předchozích albech.\" El Hunt z \"DIY\" napsal, že Lust for Life je \"nahrávka, které je připravena být skutečně zranitelnou, a tím je ještě více působivá.\"\n"}
{"id": "1285581", "url": "https://cs.wikipedia.org/wiki?curid=1285581", "title": "Heinz Zak", "text": "Heinz Zak\n\nHeinz Zak (* 23. března 1958 Wörgl) je rakouský horolezec, horský vůdce, fotograf a slacklinista. Krom jiných vydal v roce 1995 knihu \"Rock Stars\", do které vyfotil a sepsal rozhovory s nejlepšími skalními lezci světa. O Českém\nlezci Adamu Ondrovi natočil snímek \"Dawn Wall\" z roku 2017.\n\n\n\n\n\n\n\n"}
{"id": "1285584", "url": "https://cs.wikipedia.org/wiki?curid=1285584", "title": "Miloslav Žižka", "text": "Miloslav Žižka\n\nMiloslav Žižka (26. července 1919 Praha – 2. října 2008 tamtéž) byl český fotbalový záložník.\n\nZačínal ve vysočanském Slavoji, kde byl jeho tatínek správcem hřiště. Přestože si I. ligu zahrál jen ve Slavii a jeho vzorem byl Pepi Bican, usiloval o přestup do pražské Sparty, což se mu nesplnilo. Fotbalovou kariéru ukončil v době, kdy mu těžce onemocněl syn.\n\n"}
{"id": "1285586", "url": "https://cs.wikipedia.org/wiki?curid=1285586", "title": "Kostel svatého Filipa a Jakuba (Pavlice)", "text": "Kostel svatého Filipa a Jakuba (Pavlice)\n\nKostel svatého Filipa a Jakuba se nachází v centru obce Pavlice. Kostel je farním kostelem římskokatolické farnosti Pavlice. Jde o jednolodní stavbu vycházející z původní kaple jako poutní místo. Kostel je spolu s kaplí Božího hrobu chráněn jako kulturní památka České republiky.\n\nNa místě současného kostela byla v roce 1649 vystavěna generálem Louisem Raduitem de Souchesem kaple s hospicem pro 6 chudých žen a mužů, tato kaple pak byla v roce 1670 zbořena a následně byla na témže místě postavena kaple nová, kde se již mohly konat bohoslužby. Vysvěcena byla Janem Josefem hrabětem Breunerem dne 12. srpna 1677, kaple byla později zřejmě integrována do budovy současného kostela a je jeho přední částí. V roce 1675 byl kostel mírně upraven, u oltáře byl zřízen Boží hrob. Později byla u kaple připravena také kalvárie, ta byla zrušena v roce 1764 a v roce 1806 pak byla zrušena také kaple utrpení Kristova. Nejstarší zvon pak byl pořízen již v roce 1693.\n\nV roce 1785 pak byla zřízena v Pavlicích lokálie, k lokálii pak byla přifařena Vranovská Ves. V roce 1835 pak byla postavena budova fary a zbořen přilehlý chudobinec s hospicem a z financí Josefa hraběte Ugarte byl rozšířen kostel. Roku 1899 byl kostel rozšířen o sakristii. V roce 1900 byly pořízeny nové varhany. Roku 1926 pak byla nedaleko kostela postavena kaple s pomníkem obětí první světové války, později pak byla k mramorové desce pořízena další se jmény obětí druhé světové války. Kostel pak byl roku 1928 rekonstruován, v roce pak byla opravena i renovace budovy fary, byla v témže roce také rozšířena o poschodí. V roce 1937 pak byly pořízeny nové zvony do kostela, ty pak byly v roce 1942 rekvírovány, v listopadu 1937 pak byl kostel ohrazen zdí. \n\nNové zvony pak byly pořízeny až v roce 1949. V roce 1996 pak byly pořízeny nové varhany a na konci roku 2008 byl kostel opět opraven, byla opravena báně a celková střecha kostela, také byl po rekonstrukci vysvěcen nový kříž a do báně byly uloženy dokumenty o Pavlicích. V květnu roku 2010 pak byl kostel opět rekonstruován, byla vyměněna okna a také byl kostel vymalován, byla rekonstruována světla v interiéru kostelu a byly sundány kostelní obrazy.\n\nV kostele se nacházelo pět oltářů, zasvěceny byly svatému Filipu a svatému Jakubovi, Božskému srdci Páně, Nejčistšímu srdci Panny Marie, svatému Donátovi a svatým Cyrilovi a Metodějovi, později však byly dva oltáře zrušeny.\n\n\n"}
{"id": "1285588", "url": "https://cs.wikipedia.org/wiki?curid=1285588", "title": "Jednobajtové kódování", "text": "Jednobajtové kódování\n\nJednobajtové kódování znaků nebo jednobajtová znaková sada, zkratkou SBCS (z anglického ) je takové kódování znaků, které pro každý tisknutelný znak používá jeden bajt. SBCS může pojmout maximálně 256 symbolů a je užitečné pro písma, která nemají mnoho symbolů nebo písmen s diakritikou jako jsou evropská hlásková písma psaná latinkou, řeckou abecedou nebo cyrilicí. Mezi SBCS kódování patří ISO/IEC 646, různá kódování ISO/IEC 8859 a většina kódových stránek firem Microsoft a IBM. \n\nJednobajtová kódování byla dlouho oblíbena díky svým malým nárokům na paměť pro textové řetězce a pro obrazy znaků. Ekvivalence 1 bajt = 1 znak = 1 pozice na obrazovce také usnadňovala programování.\n\nKromě jednobajtových kódování existují dvoubajtová kódování (DBCS), tříbajtová kódování (TBCS) a vícebajtová kódování (MBCS) používaná pro jazyky s písmem, které má velké množství znaků a symbolů, především pro asijské jazyky jako čínština, japonština a korejština, v oblasti výpočetní techniky označované souhrnně zkratkou CJK.\n\n"}
{"id": "1285591", "url": "https://cs.wikipedia.org/wiki?curid=1285591", "title": "Daniel Kutty", "text": "Daniel Kutty\n\nDaniel Kutty (* 18. září 1975) je bývalý český fotbalista, obránce.\n\nV české lize hrál za SFC Opava. Nastoupil ve 26 ligových utkáních a dal 1 gól. V nižších soutěžích hrál i za SK Železárny Třinec, FK Krnov, FC Vítkovice a Fotbal Fulnek.\n\n\n"}
{"id": "1285593", "url": "https://cs.wikipedia.org/wiki?curid=1285593", "title": "Bečovsko (krajinná památková zóna)", "text": "Bečovsko (krajinná památková zóna)\n\nKrajinná památková zóna Bečovsko je část krajinného celku v Slavkovském lese, která byla ministerstvem kultury České republiky v souladu se zákonem o státní památkové péči prohlášena za památkovou zónu opatřením ze dne 1. 9. 2014, které nabylo účinnosti 15. 9. 2014. Památkově chráněná zóna zaujímá rozlohu 160 ha na katastrálním území města Bečov nad Teplou v okrese Karlovy Vary v Karlovarském kraji. Po Římovsku v Jihočeském kraji je to druhá nejmenší krajinná památková zóna v České republice.\n\nKrajinná památková zóna Bečovsko leží na území Chráněné krajinné oblasti Slavkovský les.\n\nKrajinná zóna je prakticky totožná s katastrálním územím Bečova nad Teplou (včetně místní části Vodná). Severnější, odděleně položené katastrální území Krásného Jezu, který je rovněž místní částí Bečova, již do krajinné památkové zóny nepatří. Nadmořská výška se v chráněném území pohybuje od 500 metrů (hladina řeky Teplé) až po 600 - 700 metrů, což je výška okolních vrcholů Slavkovského lesa, z nichž je v této oblasti nejvyšší Besídka (713 m n. m.). Územím protéká od jihu k severu řeka Teplá a souběžně s ní údolím vede železniční trať Karlovy Vary – Mariánské Lázně.\n\nNa západě zahrnuje krajinná památková zóna oblast Zelené hory (665 m n. m.). Odtud jde hranice chráněného území k severovýchodu souběžně s hranicí bečovského katastru k silnici I/20, od západu obchází vesnici Vodnou a údolím mezi Dřevařským vrchem (694 m n. m.) a Besídkou stoupá k východu. V místě, kde cyklotrasa č. 2026 přetíná Hůrecký potok, se západně od vrcholu Mezicestí (718 m n. m.) stáčí k jihu. O zhruba 2,5 km dále hranice památkové zóny zasahuje soustavu Bečovských lesních rybníků a pokračuje jižním a posléze jihozápadním směrem k Chodovu. Poté přes severní okraj obce míří k západu kolem vrcholu Nad Tratí (694 m n. m.), kde posléze vytváří malý výběžek chráněného území, ze západu ohraničený železniční tratí a korytem řeky Teplé. Z těchto míst pak hranice památkové zóny již vede severozápadním směrem zpět k Zelené hoře.\n\n\"Související informace naleznete také v článku Seznam kulturních památek v Bečově nad Teplou\"\n\nPředmětem ochrany v památkové zóně Bečovsko je kontinuálně rozvinutá historická krajina se zastoupením řady kulturních a přírodních prvků, včetně jednotlivých staveb a dokladů historického využívání a utváření okolního terénu.\n\nKromě četných objektů drobné architektury jsou součástí chráněné krajiny památky na území městské památkové zóny Bečov nad Teplou, v prvé řadě bečovský hrad, který je národní kulturní památkou, dále místní zámek, historické vlakové nádraží, židovský hřbitov, letní sídlo rodiny Beaufort - Spontin, Bečovská botanická zahrada, lipová alej, soubor památných stromů a významné prvky lesních porostů.\n\nNa území krajinné památkové zóny se nachází přírodní památka Homolka a evropsky významná lokalita Bečovské lesní rybníky.\n\n"}
