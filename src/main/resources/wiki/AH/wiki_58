{"id": "1288523", "url": "https://cs.wikipedia.org/wiki?curid=1288523", "title": "Anna Nicole (film)", "text": "Anna Nicole (film)\n\nAnna Nicole (nebo také \"The Anna Nicole Story\") je americký životopisný televizní film z roku 2013. Natočila jej režisérka Mary Harronová a pojednává o modelce a celebritě Anně Nicole Smith. Hlavní roli ve snímku hrála Agnes Bruckner, dále se zde představili například Martin Landau, Adam Goldberg, Cary Elwes, Virginia Madsen a další. Premiéru měl 29. června roku 2013 a později byl vydán rovněž na DVD.\n"}
{"id": "1288527", "url": "https://cs.wikipedia.org/wiki?curid=1288527", "title": "Můří deníky", "text": "Můří deníky\n\nThe Moth Diaries je kanadsko-irský filmový horor. Režírovala jej Mary Harronová, která rovněž napsala scénář. Ten je adaptací stejnojmenné knihy od Rachel Klein. Snímek měl premiéru 6. září roku 2011 na Benátském filmovém festivalu. Děj filmu je vyprávěn z pohledu šestnáctileté dívky Rebeccy (Sarah Bolger). Prostřednictvím jejích deníkových zápisů se příběh dostane k postavě jménem Ernessa (Lily Cole). Autorem originální hudby k filmu je Lesley Barber.\n\n"}
{"id": "1288529", "url": "https://cs.wikipedia.org/wiki?curid=1288529", "title": "Nátha Sampradája", "text": "Nátha Sampradája\n\nNátha Sampradája (sanskrtsky „Tradice Pánů“ ve smyslu „Ochránců“), též zvaná Nátha Jógi Sampradája („Tradice náthovských jogínů“) nebo původně Siddha Sampradája („Tradice Dokonalých“), je jednou z nejrozšířenějších a nejvýznamnějších heterodoxních hinduistických tradic. Jde o tradici jogínů, kteří se patrně ve 13. století sdružili v kultech mystických Náthů, mistrů jógy, jakými byli Matsjendra Nátha a jeho učedníci z 10. až 11. století n. l. nebo již starověcí Náthové jako Nandi Nátha, Sundara Nátha, Kalangi Nátha či Bhóga Nátha z 1. poloviny 1. tisíciletí n. l. až 2. poloviny 1. tisíciletí př. n. l. (datace obtížná). Tato tradice se objevila na indickém subkontinentu jako rozsáhlé spojené hnutí několika náthovských kultů téže siddhistické tradice jógy.\n\nNátha Sampradája je charakteristická posloupností „učitele“ (guru) a „učedníka“ (šišja), důrazem na praxi jógy, jejím tantrickým pojetím, siddhistickou filozofií života, šivaistickým náboženstvím a ze sociálního hlediska poskytováním útočiště v ášramských komunitách vyhoštěncům z hierarchicky uspořádané kastovní společnosti. Rozlišuje se na několik mnišských řádů, z nichž historicky nejstarším doloženým je starověká Nandinátha Sampradája („Tradice Radostného Náthy“) z 2. až 5. století př. n. l., navazujícím středověká Ádinátha Sampradája („Tradice Prvního Náthy“) z 9. až 10. století n. l. a Navanátha Sampradája („Tradice devíti Náthů“) z 10. až 11. století. Dělí se také na mnoho různých dílčích „sekt“ či „denominací“ (pantha), z nichž nejvýznamnějších je dvanáct denominací Navanátha Sampradáji. Každá má svůj centrální „chrám“ (matha).\n\nNátha je sanskrtské slovo, které znamená „Pán“ ve smyslu „Ochránce“. V Nátha Sampradáji je to čestný titul zakladatele nebo vysoce postaveného příslušníka některého z jogínských řádů, zasvěcence, který poskytuje útočiště všem, kdo se k němu uchýlí, a chrání posvátné učení řádu před nezasvěcenými. Jako označení tradice se však tento titul ještě nepoužíval před 18. stoletím. Do té doby byla tato tradice v Indii nazývána zkrátka jako tradice jogínů. Termín jogín je odvozen ze sanskrtského termínu jóga („spojení“), označujícího v indické duchovní tradici metodu obnovení spojení duše či ducha tvora s duchovním či božským principem Univerza, což se shoduje s latinským originálem termínu pro náboženství ve smyslu duchovní tradice religio („znovuspojení“).\n\nTermín Siddha znamená „Ten Dokončený“ nebo „Ten Dokonalý“ ve smyslu člověka, který dosáhl bytostné dokonalosti. Objevuje se již v posvátných textech hinduismu, buddhismu a džainismu několika století před Kristem jako vlastní termín v některých Upanišadách nebo jako alternativa titulů Buddha nebo Džaina. Také titul Nátha se objevil již před Kristem jako titul různých osobností v hinduismu a džainismu (např. Nandi Nátha nebo Páršva Nátha). Rovněž se objevuje jako titul božstev (např. u Šivy ve spojení Ádi Nátha, Pašupati Nátha či Amára Nátha) či u jednoho Bódhisattvy mahájánového buddhismu (Avalókitéšvara).\n\nBěžně se termín Nátha Sampradája aplikuje na Navanátha Sampradáju a Ádinátha Sampradáju, zatímco termín Siddha Sampradája nebo Kailasa Parampara (\"Linie z Kailáše\") se vztahuje na Ádinátha Sampradáju a Nandinátha Sampradáju. V podstatě však jde o duchovně a filozoficky totožné tradice, které na sebe vývojově navazují a na které lze vztáhnout jeden zahrnující název. Jde o jedinou siddhistickou tradici jógy, která pokračuje v linii započaté ve 2. až 5. století př. n. l. v Kailáši, která byla dovršena ve středověku, kdy se rozvětvila, a poté se začala souhrnně nazývat Nátha Sampradája.\n\nNátha Sampradája patří mezi hinduistické tradice trvající díky kontinuální posloupnosti „učitele“ či „mistra“ (guru) a „učedníka“ či „adepta“ (šišja). Jde o iniciační „linii“ (parampara), která zajišťuje nepřerušené pokračování tradice předáním učení od gurua šišjovi, jeho „zasvěcením“ (dikša). Původní Nátha Sampradája se udržuje v „linii z Kailáše“ (Kailasa Parampara), posvátné transhimálajské hory, uctívané hinduisty, džainisty a buddhisty jako mytická hora Méru (tj. symbol axis mundi čili pomyslné „osy světa“). Hinduisté uctívají Méru jako horu Šivy a džainisté zase jako horu svého prvního tírthankary Rišabhy, přičemž Šiva v náthovském šivaismu a Rišabha v džainismu jsou shodně uctíváni jako Ádi Nátha („První Nátha“). V Kailáši započal Nandi Nátha, uctívaný v šivaismu jako strážce této posvátné hory, iniciační linii nejstaršího známého řádu náthovské tradice. Do této linie se počítají Nandinátha Sampradája, Ádinátha Sampradája a také Meykanda Sampradája, založená ve 13. století Meykandarem, učedníkem jednoho z tehdejších mistrů Nandinátha Sampradáji Paradžjotiho Munívara.\n\nPraxe jógy je sádhanou (doslova „prostředkem dosažení“) Nátha Sampradáji. Proto jsou také všichni příslušníci této tradice jogíny. Dělí se ale na laiky a zasvěcence, kterými jsou sádhuové („svatí“, doslova „ti dosahující“), tj. asketičtí „mniši“ (samnjasíni), podporující praxi jógy „odříkáním“ (samnjása). Pataňdžali, autor systematického pojednání o józe sestávajícího z textů zvaných Jóga Sútry, sám byl jogínem Nandinátha Sampradáji, jedním z osmi učedníků Nandiho Náthy. Ve svém pojednání rozlišil různé stupně a techniky jógy, počínaje rozlišením dvou základních druhů jógy (krija jóga a aštanga jóga) a konče rozpoznáním nejvyššího stupně jógy (rádža jóga). Matsjendra Nátha nebo jeho učedník Górákša Nátha jsou považováni za zakladatele tzv. hatha jógy.\n\nNáthové rozvinuli tantrické pojetí jógy. Tantra (sanskrt. „tkanivo“ nebo „pavučina“ ve smyslu struktury) je stylem meditace a rituálů. Má široký význam a tantrickým pojetím se rozumí pojetí strukturální, systematické, technické či metodické. Spočívá ve vytvoření strukturovaného systému či rozpracování různých technik nebo metodických postupů. Náthové tak rozvinuli vědecký přístup k józe. Vyvinuli různé techniky a metodické postupy jógy, pracující s tělem a myslí jako nástrojem ducha a prostředkem jeho vysvobození. V rámci tohoto pojetí zastávají monistickou teorii, překonávající dualitu duchovní a hmotné podstaty přesvědčením, že ve skutečnosti neexistuje nic jako hmotná substance, že jde o máju („iluzi“), protože vše zdánlivě hmotné je pouze vnější formou vnitřního obsahu metafyzické podstaty veškerenstva (brahma).\n\nKonečným cílem náthovských sádhuů je stát se Siddhou („Dokončeným“ či „Dokonalým“), tj. bytostí, která dosáhla svého duchovního „osvobození“ (mókša) již za života jako džívanmukta (\"osvobozený duší\" či \"zaživa\") a podle hinduistické a džainistické víry žije i po smrti v duchovním těle v metafyzické říši Siddhalóky či Siddhašíly. Podle téže víry žije mnoho Siddhů v Siddhášramu skrytém v Himálaji. Siddhové jsou v hinduismu, džainismu i buddhismu ctění světci, považovaní za nadpřirozené bytosti s vlastní filozofií života jako cesty duchovního osvobození založené na sádhaně a využití těla a duše jako prostředku či nástroje tohoto osvobození, eventuálně nadpřirozených schopností siddhi. Pojem siddhismus není běžně používaný termín pro filozofický systém jako buddhismus nebo džainismus, nicméně se hodí pro vystižení vlastní náthovské filozofie, vystavěné na základě sádhany jako Siddha Sampradája.\n\nNátha Sampradája začala jako šivaistická tradice, uctívající Boha Univerza jako Šivu (sanskrt. „Laskavý“ nebo „Milostivý“). Zakladatel Kailasa Parampary Nandi Nátha je duchovním otcem první šivaistické doktríny Šaiva Siddhánty, šířené jeho učedníky. Původně ve védské tradici bylo jméno Šiva jen přídomkem několika védských bohů, ale Nandi Nátha ho podobně jako autor Švétašvatara Upanišady, historicky nejstarší literární expozice šivaismu z 4. až 6. století př. n. l., použil v monoteistickém či spíše teisticky monistickém smyslu jako jméno Boha Univerza, „Hospodina“ (sanskrt. Íšvara) - „Transcendentního Ducha“ (Paramátma). Podle této teologie, v nejhlubším nitru každé duše spočívá jeden a tentýž Bůh vědomí, Šiva, který je zároveň Bohem jsoucna v bytí veškerenstva, a tím Bohem Univerza.\n\nPříslušníci Ádinátha Sampradáji uctívají Šivu jako „Prvního Náthu“ (Ádi Nátha), od nějž pochází učení jejich zakladatele Matsjendry Náthy.\n\nNáthové žijí buď jako „poutníci“ (parivrádžaka) na cestách, nebo jako „mnichové“ (sannjási) v ášramech (klášterech) v lesích a horských oblastech. Tento způsob života má svůj původ ve šramanském hnutí. Náthové také mají svá centra v chrámech (sanskrt. matha), z nichž nejvýše postaveným je Górákhnáth Matha.\n\nNandinátha Sampradája („Tradice Radostného Pána“) představuje ve známé historii počátek Siddha Sampradáji. Založil ji Maháriši Nandi Nátha („Velký Zřec Radostný Pán“), který se obklopil svými osmi učedníky (Sanatkumar, Sanakar, Sanadanar, Sananthanar, Šivajógamuni, Pataňdžali, Vjaghrapada a Tirumular) a vyslal je jako apoštoly do světa šířit své radostné poselství Advaita Šaiva Siddhánty („Doktrína nedualistického šivaismu“), hlásající duchovní soupodstatnost každé duše s Bohem Univerza coby Šivou. Tato tradice započala minimálně ve 2. století př. n. l. Nandiho Náthu a některé jeho učedníky (Pataňdžaliho, Vjaghrapadu a Vašišthu) zmiňuje jako své současníky ve své gramatice Astádhjájí už hinduistický lingvista Pánini, kterého většina badatelů datuje dokonce až do 4. až 6. století př. n. l.\n\nNandinátha Sampradája je siddhistická tradice jógy, jejíž guruové údajně provádějí „zasvěcení“ (dikša) mystickým „předáním moci“ (šaktipáta) pomocí vkládání rukou a vyznačují se nadpřirozenými schopnostmi siddhi, jakými jsou jasnovidectví, zmnožování hmotných předmětů, vznášení se, procházení pevnými překážkami nebo chůze po vodě. Podle posvátného textu Nátha Námavalí Sútry byl ve svém mládí jedním z členů řádu také Ježíš Kristus, jmenovaný zde sanskrtsky Íša Nátha spolu se svým guruem Čétanem Náthou.\n\nNandinátha Sampradája existuje dodnes a má svůj hlavní chrám na Havajském ostrově Kauai.\n\nÁdinátha Sampradája („Tradice Prvního Pána“) odvozuje svůj původ od samotného Šivy coby „Prvního Pána“ (Ádi Nátha) vůbec. Podle této tradice, Nandi Nátha a Matsjendra Nátha získali oba své učení právě od Šivy. Ten měl nejprve předat své učení jógy Nandi Náthovi ve svém sídle na Kailáši, na jehož vrcholu spočívá zasněžený chrám. O mnoho později měl od Šivy získat novější učení jógy Matsjendra Nátha, jenž žil zřejmě v 10. století n. l., podle řady badatelů však již v 7. nebo 6. století n. l.\n\nLegenda říká, že když se Matsjendra, jehož jméno znamená „Pán ryby“, narodil, nepříznivé znamení dohnalo jeho rodiče k rozhodnutí hodit dítě do Indického oceánu. Tam k němu připlavala velká ryba a pohltila ho. Ve skutečnosti ho však nesnědla, nýbrž ho ubytovala ve svých útrobách a doplavala s ním na dno oceánu do tamního sídla Šivy, kde Matsjendra poslouchal, jak Šiva zasvěcoval do tajemství jógy svoji choť Párvatí. Poučený Matsjendra začal praktikovat hatha jógu, až se mu po dvanácti letech podařilo stát se Siddhou, načež předal učení svému učedníku Górákšovi Náthovi.\n\nÁdinátha Sampradája se zakládala na životě všech svých příslušníků v sannjáse („odříkání“) o samotě v jeskyních, chatách, zničených budovách nebo prázdných domech jako přechodných útočištích na cestách. Dnes již neexistuje, protože její poslední guru Šrí Gurudev Mahendranath, jenž zemřel roku 1991, odmítl dál postoupit samnjásu dikšu. Založil ale také Mezinárodní náthovský řád (1978), který sdružuje všechny denominace Nátha Sampradáji.\n\nNavanátha Sampradája („Tradice Devíti Náthů“, nebo taky „Tradice Nových Náthů“), zkráceně Navnáth, je tradice devíti soudobých náthovských mistrů, uctívaných společně i jednotlivě. Jde o Matsjendru Náthu a jeho osm učedníků. Jejich jména se liší v závislosti na různých textech. Maurice Frydman uvádí skupinu devíti zvaných Matsjendra Nátha, Górákša Nátha, Jalandhar Nátha, Kaníf Nátha, Gahini Nátha, Bhartri Nátha, Mína Nátha, Čarpati Nátha a Nága Nátha, Suamitra Mullarpatt zase místo Míny Náthy uvádí Revana Náthu a v některých z dalších možných seznamů jsou z Frydmanova seznamu jen Matsjendra Nátha a Górákša Nátha a všichni ostatní se liší.\n\nPříslušníci této tradice mají společnou víru, že jejich devět úvodních mistrů byli Avatáři devíti Nárájanů z Mahábháraty coby mystických poslů Krišny, a že mystický Avatár hinduistické Trojice Boží (Trimúrti – Bráhma, Višnu a Šiva) Dattatreja byl „Prvním Učitelem“ (Ádi Guru) jejich náthovského řádu. Dattatreja měl inspirovat a formovat Górákšu Náthu. Nejposvátnějším textem této tradice je proto velebná píseň o Dattatrejovi zvaná Avadhúta Gíta. Dalším posvátným textem řádu je Navnath Bhaktisar (též Navnath Pothi), kniha o narození, životě a skutcích devíti zakladatelských Náthů. Jedním z klíčových textů řádu je také kniha Siddha Siddhánta Paddhati, kterou napsal Górákša Nátha. Je dokladem dovršení starověké siddhistické tradice jógy v tomto řádu.\n\nNavanátha Sampradája má velký kult v Maháráštře.\n\n\n\n"}
{"id": "1288535", "url": "https://cs.wikipedia.org/wiki?curid=1288535", "title": "Markéta Pravdová", "text": "Markéta Pravdová\n\nMarkéta Pravdová (* 1974 Nové Město na Moravě) je česká jazykovědkyně, zaměřením bohemistka, v letech 2005–2016 vedoucí oddělení jazykové kultury Ústavu pro jazyk český Akademie věd ČR, od roku 2011 zástupkyně ředitele ÚJČ pro vnější vztahy a popularizaci, v letech 2012–2017 předsedkyně Rady ÚJČ. \n\nNarodila se v Novém Městě na Moravě, do 18 let bydlela v obci Bohdalov. Vystudovala gymnázium ve Žďáře nad Sázavou. Po gymnáziu studovala obor český jazyk – filosofie na Filozofické fakultě Univerzity Karlovy v Praze. \n\nPo studiích pracovala jako mediální analytik a následně account manager v české public relations agentuře Donath-Burson-Marsteller. V roce 2000 absolvovala London School of Public Relations. V roce 2005 obhájila na Fakultě sociálních věd UK doktorskou dizertační práci v oboru mediální studia na téma Globální kultura a reklama. V roce 2015 absolvovala na Business Institutu studijní program MBA Public relations a komunikace.\n\nJeště za studií začala pracovat v oddělení jazykové kultury a v jazykové poradně Ústavu pro jazyk český AV ČR. Do Ústavu pro jazyk český AV ČR se pak vrátila roku 2001. Dlouhodobě se zabývá výzkumem a popularizací současného českého jazyka, teorii a praxi jazykové kultury a jazykovému poradenství. V letech 2005–2016 působila v ÚJČ jako vedoucí oddělení jazykové kultury, od roku 2011 byla zástupkyní ředitele pro vnější vztahy a popularizaci. Je dlouholetou členkou Rady Ústavu pro jazyk český, v letech 2012–2017 byla její předsedkyní. Působila v Radě pro popularizaci vědy AV ČR a Redakční radě akademických periodik. Od roku 2017 je členkou Akademické rady AV ČR, pověřenou koncepčními otázkami akademických médií, prezentací výsledků AV ČR a spoluprací AV ČR s médii, komunikací s veřejností, agendou podpory vědeckých společností a ediční činností AV ČR. Je vedoucí redaktorkou odborného časopisu Naše řeč. \n\n18. listopadu 2010 ji Rada ÚJČ pod vedením Jana Králíka navrhla předsedovi AV ČR za kandidátku na funkci ředitelky Ústavu pro jazyk český AV ČR, předseda AV ČR však tomuto návrhu nevyhověl a ředitelem zůstal až do roku 2016 Karel Oliva, který jím byl již od roku 2003.\n\nPřednášela a vedla studentské práce na Filosofické fakultě UK a Fakultě sociálních věd UK. \n\nJe držitelkou Prémie Otto Wichterle, Čestné medaile Vojtěcha Náprstka za zásluhy v popularizaci vědy nebo (s kolektivem autorů Internetové jazykové příručky) Medaile MŠMT I. stupně.\n\nV otázce vývoje češtiny sama sebe považuje za konzervativce, čímž rozumí, že na rozdíl od docenta Olivy, který by rád jazyk pozoroval a na základě toho by sledoval vývoj, vývojové tendence, by raději vytvářela normy a lidem pomáhala v tom, jak to má být správně. Ovšem o tom, co je správně, co je vhodně, co je spisovně, se vedou opravdu dlouhé debaty a spory. Co se týče slovní zásoby, považuje se za „trošku darwinistu“ – co je dobré, to se ujme a přežije.\n\n10. ledna 2017 v 19. dílu měsíčníku Fokus v České televizi, věnovaném tématu \"Pravda a lež\", propagovaném otázkami: „Co je vlastně pravda a co je lež? Stává se opakovaná lež pravdou? A existuje jenom jedna pravda?“, pozornost komentátorů zaujala tvrzeními: „Prozradím vám, že v sedmém pádu je ležmi. (…) Já nevím, jestli se lžemi je lepší.“ Podle všech jazykových příruček a slovníků je ovšem v instrumentálu jediným správným tvarem „lžemi“ a ani mediální archiv Newton Media nezachytil za posledních pět let ani jediný tvar „ležmi“, oproti 247 výskytům tvaru „lžemi“, tedy ani korpusovou linvistikou nelze alternativní tvar obhajovat. Kometátor Týdne Jaromír Slomek věnoval celý sloupek tomu, jak se tak ambiciózní odbornici na místě tak exponovaném mohlo takové faux pas přihodit, a čím to, že ji nikdo ve studiu neopravil a ani ona se neopravila a za svůj omyl neomluvila.\n\nJe autorkou knihy: \n\nByla vedoucí autorkou a editorkou kolektivních monografií: \n\nJe spoluautorkou \"Internetové jazykové příručky\" (prirucka.ujc.cas.cz) a více než stovky odborných studií a popularizačních textů.\n\nPodílela se na tvorbě televizního pořadu \"O češtině\" (Česká televize, 2006–2011) a tištěných publikací \"O češtině 1–3\" (Česká televize 2008, 2008, 2010, u 3. dílu je ale jako autor uváděn Aleš Cibulka), pořadu \"Slovo nad zlato\" (Český rozhlas, 2015–2016) a dalších mediálních projektů. \n"}
{"id": "1288537", "url": "https://cs.wikipedia.org/wiki?curid=1288537", "title": "Vysoká islandština", "text": "Vysoká islandština\n\nVysoká islandština (islandsky \"háfrónska\") je umělý jazyk založený na islandštině. Vymyslel ho Belgičan Jozef Braekmans. Gramatiku má stejnou jako islandština, ale úplně všechna cizí slova jsou nahrazena slovy islandskými. Sám její tvůrce označuje slovní zásobu za „ultrapuristickou“ kompilaci již existujících islandských neologismů a jiných „čistých“ slov, která vytvořil sám.\n\nAfn: atom, z efni (látka).\n\nBrosmærin: Mona Lisa, z usmívající se panna.\n\nHeljarblý: plutonium, z 'Hel', severský ekvivalent Pluta a 'blý' (olovo). Každý prvek za olovem je složeninou se slovem pro olovo.\n"}
{"id": "1288539", "url": "https://cs.wikipedia.org/wiki?curid=1288539", "title": "Gretchen Mol", "text": "Gretchen Mol\n\nGretchen Mol (* 8. listopadu 1972) je americká herečka. Narodila se v Connecticutu do učitelské rodiny. Již ve škole se věnovala herectví v různých muzikálech a hrách. Svou profesionální kariéru zahájila v devadesátých letech. Hrála například ve filmech \"Celebrity\" (1998), \"\" (2007) a \"Místo u moře\" (2016). Roku 2005 hrála postavu modelky Bettie Page ve filmu \"Ta známá Bettie Page\". V letech 2010 až 2014 hrála postavu Gillian Darmody v seriálu \"Impérium – Mafie v Atlantic City\". V roce 2016 hrála jednou z hlavních postav (Jaclyn Blackstone) v desetidílném seriálu \"Chance\". Rovněž vystupovala v reklamě na nápoj Coca-Cola. Roku 2004 se provdala za režiséra Toda Williamse.\n\n"}
{"id": "1288547", "url": "https://cs.wikipedia.org/wiki?curid=1288547", "title": "Poslední šance na pomstu", "text": "Poslední šance na pomstu\n\nPoslední šance na pomstu (v anglickém originále \"Dying of the Light\") je americký filmový thriller z roku 2014. Natočil jej režisér Paul Schrader podle vlastního scénáře. Pojednává o vládním agentovi Evanu Lakeovi (Nicolas Cage), který musí vystopovat a zabít teroristu před tím, než kvůli nemoci ztratí paměť. Dále ve filmu hráli Anton Yelchin, Irène Jacob a další. Historie filmu sahá do roku 2010, kdy měl Schraderův scénář natočit dánský režisér Nicolas Winding Refn, přičemž hlavní roli měl hrát Harrison Ford. Později z toho však sešlo a Schrader snímek natočil sám. Kromě Spojených států amerických se film natáčel v Rumunsku, Austrálii a Keni. Film byl do výsledné podoby sestříhán bez Schraderova souhlasu.\n\n"}
{"id": "1288549", "url": "https://cs.wikipedia.org/wiki?curid=1288549", "title": "Modré límečky (film)", "text": "Modré límečky (film)\n\nModré límečky (v anglickém originále \"Blue Collar\") je americký hraný film z roku 1978. Natočil jej režisér Paul Schrader – jde o vůbec první film, který režíroval, do té doby se věnoval pouze psaní scénářů. Scénář k tomuto snímku napsal spolu se svým bratrem Leonardem. Pojednává o třech přátelích, kteří pracují v automobilové továrně, a jednoho dne se rozhodnou, že vykradou firemní trezor. Hlavní role ve filmu hráli Richard Pryor, Harvey Keitel a Yaphet Kotto. Autorem originální hudby k filmu je Jack Nitzsche.\n\n"}
{"id": "1288550", "url": "https://cs.wikipedia.org/wiki?curid=1288550", "title": "Swiss Life", "text": "Swiss Life\n\nSwiss Life je největší životní pojišťovnou ve Švýcarsku. Je jedním z předních evropských poskytovatelů životních, pensijních a finančních řešení s přibližně 185 mld. CHF spravovaných aktiv. Společnost byla založena v roce 1857 v Curychu jako družstvo pod názvem \"Schweizerische Lebensversicherungs und Rentenanstalt\". Na švýcarský akciový trh vstoupila v roce 1997 a v roce 2002 přijala svůj současný název. V roce 2015 skupina oznámila premiový zisk ve výši 18,9 mld. CHF, což je 5% zvýšení oproti předchozímu roku. Společnost Swiss Life je jednou z dvaceti společností, které jsou hodnoceny podle švýcarského indexu tržních indexů, a je označována zkratkou SLHN.\n\nV roce 1857 založil Conrad Widmer \"Schweizerische Rentenanstalt\" jako první životní pojišťovnu ve Švýcarsku, která byla garantována od \"Schweizerische Kreditanstalt\". Do rozvoje tohoto družstva byl zapojen přední curyšský politik Alfred Escher, jehož cílem bylo poskytnout švýcarským rodinám dostatečně pevný základ při pojištění proti životním nejistotám. Představenstvo společnosti zahrnovalo zástupce většiny švýcarských kantonů. V roce 1866 získal Widmer povolení působit v Prusku, a o rok později měl již anuitní obchodní operace i v Hamburku a Brémách. Počínaje rokem 1894 se stalo toto zařízení jedním z prvních pojišťoven, které nabízejí pojištění zaměstnání. Mezi lety 1866 a 1987 se společnost Rentenanstalt rozšířila do Německa, Francie, Nizozemska, Belgie, Spojeného království, Španělska, Lucemburska a Itálie. V roce 1988 převzala pojišťovnu La Suisse v Lausanne.\n\nV roce 1997 se pod vedením Martina Lopeze \"Rentenanstalt\" změnil z družstva na veřejně obchodovanou společnost, přičemž akcie společnosti Rentenstalt / Swiss Life debutovaly na indexu švýcarského trhu v roce 1998. Společnost Swiss Life pak pokročila v expanzivní strategii, ve které získala společnosti: Livit, Banca Del Gottardo, Lloyd Continental a UTO Albis v roce 1999, dále Schweizerische Treuhandgesellschaft v roce 2000 a v roce 2001 převzala nemovitosti společnosti Oscar Weber Holding AG. V roce 2002 toto rychlé tempo akvizicí skončilo, když se společnost snažila o samotnou restrukturalizaci návratem ke své hlavní činnosti.\n\nV roce 2002 společnost změnila svůj název na společnost Swiss Life pro všechny své činnosti s výjimkou Nizozemska, kde zůstala pod starým názvem Zwitser Leven (později se v roce 2007 prodalo společnosti SNS Reaal společně s belgickým podnikem). V roce 2004 prodala své britské operace společnosti Resolution Life Group. V listopadu 2007 společnost Swiss Life prodala Banca del Gottardo za 1,775 miliardy CHF. Dne 3. prosince 2007 společnost Swiss Life oznámila, že zahájila nabídku na převzetí společnosti AWD Holding a dne 13. března 2008 úspěšně získala celkem 86,2% AWD, která se v roce 2013 stala společností Swiss Life Select. Akvizice společnosti Corpus Sireo, německého poskytovatele služeb pro správu nemovitostí, byla dokončena v létě 2014 a v roce 2016 v Mayfair Capital, britské společnosti pro správu investic do nemovitostí.\n\n\nSkupina Swiss Life zveřejňuje zprávy podle zemí. Kromě tří hlavních trhů: Švýcarska, Francie a Německa, Swiss Life odděleně představuje svá zahraniční oddělení: mezinárodní trh a managing aktiv.\n\n"}
{"id": "1288553", "url": "https://cs.wikipedia.org/wiki?curid=1288553", "title": "Evropská silnice E019", "text": "Evropská silnice E019\n\nEvropská silnice E019 je mezinárodní silniční trasa třídy B, která se nachází pouze v Kazachstánu. Vede mezi městy Petropavl a Zapadnoe. Její celková délka je 270 km.\n\nPetropavl – Zapadnoe\n"}
{"id": "1288554", "url": "https://cs.wikipedia.org/wiki?curid=1288554", "title": "Moritz Hartmann", "text": "Moritz Hartmann\n\nMoritz Hartmann (15. října 1821 Trhové Dušníky – 13. května 1872 Oberdöbling u Vídně), byl rakouský novinář, spisovatel a politik českého původu.\n\nMoritz Hartmann se narodil v židovské rodině. Jeho otec byl majitelem hamru a jeho matka byla dcerou mladoboleslavského rabína Spitze. Po střední škole, kterou absolvoval v Praze, navštěvoval piaristické gymnasium v Mladé Boleslavi. V době studií vystoupil z judaismu a nadále byl bez vyznání. Na přání rodičů pokračoval ve studiu filozofiie a literatury na Karlově Univerzitě v Praze, později pokračoval na univerzitě ve Vídni. Během této doby se spřátelil s Alfredem Meissnerem a se svým pozdějším švagrem Siegfriedem Kapperem, zároveň zveřejnil své první publikace v časopise \"„Ost und West“\". Po ukončení studia cestoval po jižním Německu, Švýcarsku a Itálii. Později se stal vychovatelem ve vídeňských rodinách. V roce 1844 odešel do Berlína a následně pokračoval do Lipska, kde roku 1845 vydal několik vlasteneckých básní pod názvem \"\"Kelch und Schwert\"\". V obavách z následků trestního stíhání ze strany úřadů přežil události roku 1848 ve Francii a Belgii a po vydání \"\"Neuere Gedichte\"\" roku 1846 v Lipsku se vrátil domů, kde si vytrpěl krátkou dobu odnětí svobody. V roce 1846 se vrátil zpět do Berlína a v roce 1847 žil krátce v Praze. V roce 1848 byl zvolen členem německého parlamentu ve Frankfurtu nad Mohanem. V témže roce se Hartmann zúčastnil tzv. Březnové revoluce (Märzrevolution) v Bádensku a revoluce ve Vídni, které se zúčastnil společně s Robertem Blumem. Po zhroucení povstání se připojil k tzv. \"parlamentního zbytku\" (zbytku frankfurtského parlamentu) ve Stuttgartu a nakonec unikl do Londýna a Paříže. V roce 1849 publikoval svá dílo s názvem \"\"Reimchronik des Pfaffen Mauritius\"\", což byla satiricko politická báseň ve stylu Heina. V roce 1850 uskutečnil své cesty do Francie, Anglie, Irska a Nizozemska. V letech 1854–1859 během Krymské války byl Hartmann korespondentem německého deníku \"\"Kölnische Zeitung\"\". V roce 1860 se usadil v Ženevě, kde působil jako učitel německé literatury a historie. V roce 1865 se stal redaktorem časopisu \"Frey\" ve Stuttgartu a v roce 1868 spolupracoval s deníkem \"\"Neue Freie Presse\"\" ve Vídni.\n\nV roce 1872 zemřel v Oberdöblingu poblíž Vídně a pohřben byl na vídeňském židovském hřbitově.\n\n\n\n\n\n\n\n"}
{"id": "1288555", "url": "https://cs.wikipedia.org/wiki?curid=1288555", "title": "Evropská silnice E017", "text": "Evropská silnice E017\n\nEvropská silnice E017 je mezinárodní silniční trasa třídy B, která se nachází pouze v Rusku. Vede mezi městy Jelabuga a Ufa. Její celková délka je 323 km.\n\nJelabuga – Ufa\n"}
{"id": "1288556", "url": "https://cs.wikipedia.org/wiki?curid=1288556", "title": "Josef Desfours-Walderode", "text": "Josef Desfours-Walderode\n\nJosef Desfours-Walderode (22. března 1772 Sopron – 20. listopadu 1838 Praha) byl voják, člen rod Desfours-Walderode.\n\nByl synem generála Františka Václava a jeho první ženy Antonie Walderode (v tomto svazku došlo k spojení jmen Desfours a Walderode), jednalo se o maloskalskou mladší větev rodu. Po matce získal poměrně velké dědictví (včetně Řepína, Německé Bělé, Velkého Újezda, Dřínova, Křetína, nebo Potštátu), v roce 1831 také dědil Hrubý Rohozec po příbuzném Františku Antonínovi. Podobně jako otec i Josef kariérní voják, byl však zraněn a začal se věnovat hospodaření na rodinných statcích. Je charakterizován jako nepříliš úspěšný hospodář, kterého značně poškodil státní bankrot roku 1811.\n\nByl dvakrát ženat, roku 1799 si vzal Elisabethu Angeliku Katze (jediné dítě, které se dožilo dospělosti: Franz Desfours-Walderode) a po její smrti (1809) s Marii Johannou Köppe, s ní se ale manželství fakticky rozpadlo a Josef žil od roku 1811 s Klárou Kappler (měli jednoho nemanželského syna).\n"}
{"id": "1288557", "url": "https://cs.wikipedia.org/wiki?curid=1288557", "title": "Evropská silnice E016", "text": "Evropská silnice E016\n\nEvropská silnice E016 je mezinárodní silniční trasa třídy B, která se nachází pouze v Kazachstánu. Vede mezi městy Zapadnoe a Astana. Její celková délka je 490 km.\n\nZapadnoe – Zjaksy – Atbasar – Astana\n"}
{"id": "1288558", "url": "https://cs.wikipedia.org/wiki?curid=1288558", "title": "Evropská silnice E015", "text": "Evropská silnice E015\n\nEvropská silnice E015 je mezinárodní silniční trasa třídy B, která se nachází pouze v Kazachstánu. Vede mezi městy Taskesken a Bachty. Její celková délka je 280 km.\n\nTaskesken – Bakhty\n"}
{"id": "1288560", "url": "https://cs.wikipedia.org/wiki?curid=1288560", "title": "Bob Catley", "text": "Bob Catley\n\nRobert Adrian 'Bob' Catley (* 11. září 1947 Aldershot, Anglie, Spojené království) je anglický zpěvák rockové hudební skupiny Magnum. Tu založil spolu s kytaristou Tony Clarkinem v roce 1972 a působil v ní až do roku 1995, kdy došlo k jejímu zániku. Za tu dobu Magnum vydali jedenáct studiových desek. Následně Catley a Clarkin založili skupinu Hard Rain, jež se rozpadla v roce 2001, když byla obnovena činnost Magnum.\n\nKromě působení v Magnum Catley vydává také své sólové desky a je členem metalové opery Avantasia. Podílel se i na albu \"01011001\" hudebního projektu Ayreon.\n\n"}
{"id": "1288563", "url": "https://cs.wikipedia.org/wiki?curid=1288563", "title": "ESL Pro League S4", "text": "ESL Pro League S4\n\nESL Pro League S4 je čtvrtý ročník nejvyšší ligy ve hře . Základní část byla rozdělena na 2 části – evropskou a severoamerickou. V každé skupině je 14 týmů. Z každé skupiny postupuje 6 týmů do finále, nejhorší tým sestupuje do ESEA ligy a týmy na 12. a 13. místě hrají baráž o udržení.\n\nDo souboje o divokou kartu se dostaly 4 týmy – ENCE eSports, Gambit Gaming, GODSENT a Virtus.pro. O finalistech této minisoutěže rozhodovali svými hlasy fanoušci.\n\nVirtus.pro – GODSENT 2:0\n\n\nDo souboje o divokou kartu se dostaly 4 týmy – Echo Fox, Luminosity Gaming, Team Kaliber a Team Solomid. O finalistech této minisoutěže rozhodovali svými hlasy fanoušci.\n\nLuminosity – Echo Fox 0:2\n\n\n12. a 13. tým ligy\n2. a 3. tým ESEA ligy\n\n\n12. a 13. tým ligy\n2. a 3. tým ESEA ligy\n\n\n\nFinále se odehrálo v brazilském São Paulu. Dvanáct finalistů bylo rozděleno do 2 skupin po 6 týmech tak, aby v každé skupině byly 3 evropské a 3 severoamerické týmy. Vítězové těchto skupin postoupili přímo do semifinále, týmy na 2. a 3. místě postoupily do čtvrtfinále.\n\nKvůli neshodám v týmu do finále nenastoupil Fnatic.\n\nČtvrtfinále 1\nČtvrtfinále 2\n"}
{"id": "1288564", "url": "https://cs.wikipedia.org/wiki?curid=1288564", "title": "Miloš Endler", "text": "Miloš Endler\n\nMiloš Endler (19. září 1903 Semily – 17. října 1993 Praha) byl český malíř, grafik, ilustrátor, scénograf, restaurátor, tvůrce knižních obálek, plakátů a ex libris.\n\nMiloš Endler studoval malířství v soukromé krajinářské škole Ferdinanda Engelmüllera. Podnikl studijní cesty do Paříže, Drážďan, Berlína a Benátek. Působil jako konzervátor v Kutné Hoře a Mladé Vožici. \n\nOd roku 1940 restauroval malířská díla v Karáskově galerii. Byl posledním vedoucím galerie od roku 1951 až do jejího zestátnění roku 1954. Roku 1968 se zasazoval o navrácení Karáskovy galerie do Tyršova domu. Byl tajemníkem Klubu Za starou Prahu a vytvořil podobu členské legitimace se siluetami mosteckých věží. Graficky upravoval a ilustroval klubový Věstník. Byl spoluorganizátorem Spolku pro záchranu a obnovu starého Vyšehradu. Jako scénograf působil ve Švandově divadle.\n\nLetní měsíce trávil ve Zbečně, odkud často podnikal cesty na Křivoklát. V roce 1939 vystavoval na Křivoklátě s na I. rakovnickém salonu, který pořádal Městský osvětový sbor v Rakovníku. \n\nZemřel v Praze 17. října 1993, ve věku 90 let. \nEndler restauroval oltářní obrazy v Železném Brodě, Mníšku pod Brdy a v Bozkové u Semil. Ve své vlastní tvorbě se věnoval převážně krajinomalbě (\"Pohled na Sněžku\", \"Visutá dráha na Ještěd\") a zúčastnil se několika soutěží v plakátové tvorbě. Roku 1929 vytvořil plakát s pohledem na Karlův most pro evropské železniční společnosti operující mezi Prahou, Paříží a Londýnem. Jeho obraz s pohledem na Sněžku byl použit pro plakát Československých státních drah.\n\nRoku 1947 zhotovil pro Okresní myslivecký spolek obraz sv. Eustacha s pozadím podle rytiny hradu Křivoklát z roku 1871 pro barokní kapličku světce na Zámeckém vrchu u Křivoklátu. Později vydal pohlednice s obrazy kapličky sv. Eustacha a zámku Dřevíč u Nižboru. Obraz sv. Eustacha restauroval autor r. 1979 a r. 1993 rakovnický malíř Václav Zoubek.\n\nPro Českou obec sokolskou navrhoval plakáty ke společenským událostem (\"Šibřinky\", 1930) a k 10. Všesokolskému sletu (1938).\n\nIlustroval převážně dětské knihy a navrhoval obálky a typografii knih.\n\n\n"}
{"id": "1288565", "url": "https://cs.wikipedia.org/wiki?curid=1288565", "title": "Mistrovství světa v šermu", "text": "Mistrovství světa v šermu\n\nMistrovství světa v šermu (World Fencing Championships) je turnaj v šermu organizovaný Mezinárodní šermířskou federací (Fédération Internationale d'Escrime) (FIE).\n\nPrvní turnaj se uskutečnil v roce 1937 v Paříži. Mistrovství světa navázalo na otevřené mistrovství Evropy pořádané neoficiálně od roku 1908. Soutěží se s fleretem, kordem a šavlí. Tyto turnaje se konají vždy každým rokem.\n\nJedinou českou mistryní světa v šermu se v roce 1938 v Piešťanech stala československá fleretistka Marie Šedivá.\n\n\n"}
{"id": "1288566", "url": "https://cs.wikipedia.org/wiki?curid=1288566", "title": "Seznam dílů seriálu Star Wars: Klonové války", "text": "Seznam dílů seriálu Star Wars: Klonové války\n\nToto je \"'seznam dílů seriálu \"\".\n\n<onlyinclude></onlyinclude>\n\n19. července 2018 bylo oznámeno, že skrze novou platformu Disney+ bude uveřejněno 12 dílů.\nThe Clone Wars Legacy\nSestavené příběhy z neodvysílaných dílů. Tyto příběhy byly odvysílány až v září roku 2014.\n\n"}
{"id": "1288572", "url": "https://cs.wikipedia.org/wiki?curid=1288572", "title": "Kopulace (chemie)", "text": "Kopulace (chemie)\n\nKopulace, též kopulační reakce nebo azo kopulace je organická reakce, při níž vznikají azosloučeniny z diazoniových solí a fenolů nebo aromatických aminů. V této elektrofilní aromatické substituční reakci funguje aryldiazoniový kationt jako elektrofil a aktivovaný aren jako nukleofil.\n\nPřeměna primárních aromatických aminů na diazoniové soli se nazývá diazotace. Diazoniové soli mohou být následně přeměněny kopulační reakcí na azosloučeniny.\n\nProdukt reakce absorbuje delší vlnové délky světla než výchozí látky díky zvýšené konjugaci vazeb. Z tohoto důvodu mají aromatické azosloučeniny jasné barvy a mnohé se tak používají jako barviva. K významným azobarvivům patří například acidobazický indikátor methylčerveň, dále naftolová červeň a azorubin.\n\nBylo popsáno mnoho podobných reakcí. Fenol reaguje s benzendiazoniumchloridem za vzniku žlutooranžové azosloučeniny. Reakce probíhá za zásadité katalýzy:\nPodobné barvivo anilinová žluť se vyrábí reakcí benzendiazoniumchloridu s anilinem:\nLze také použít naftoly, zde je ukázána syntéza organolové hnědi z anilinu a 1-naftolu:\nPodobně β-naftol reaguje s fenyldiazoniovým elektrofilem za vzniku silného oranžovočerveného zbarvení.\n"}
{"id": "1288579", "url": "https://cs.wikipedia.org/wiki?curid=1288579", "title": "Zavitinsk", "text": "Zavitinsk\n\nZavitinsk () je město v Amurské oblasti v Ruské federaci. Při sčítání lidu v roce 2010 měl přes jedenáct tisíc obyvatel.\n\nZavitinsk leží mezi řekami Zavitajou blíž na západě a Burejou dál na východě (obě přítok Amuru). Od Blagověščensku, správního střediska oblasti, je vzdálen přibližně 170 kilometrů. Bližší větší město je Rajčichinsk přibližně 35 kilometrů na jih.\n\nZavitinsk je železničním uzlem. Vede přes něj od roku 1914 Transsibiřská magistrála (stanice \"Zavitaja\"), od které se zde od roku 1941 odpojuje vedlejší trať na jihozápad do Pojarkova, který leží na Amuru a tedy i na čínsko-ruské hranici.\n\nZavitinsk byl založen v roce 1906 a pojmenován podle říčky \"Zavitaja\". Významnější rozvoj začíná po roce 1912, kdy se zde začíná stavět Amurská železnice, dnes součást Transsibiřské magistrály. V roce 1914 je zde uvedena do provozu stanice \"Zavitaja\".\n\nV roce 1936 se Zavitaja stává sídlem městského typu a v roce 1954 městem.\n"}
{"id": "1288580", "url": "https://cs.wikipedia.org/wiki?curid=1288580", "title": "Charlie Parra del Riego", "text": "Charlie Parra del Riego\n\nCarlos Enrique Parra del Riego Campoverde známý pod uměleckým jménem Charlie Parra del Riego (* 5. března 1985) je peruánský kytarista a skladatel.\n\nNarodil se v Limě a prvním nástrojem, na který začal ve svých třinácti letech hrát, byl cajón. Později přešel ke kytaře. V roce 2003 založil se svými přáteli hardcorovou kapelu Difonía, s níž následně vydal tři alba: \"Camino Difícil\" (2004), \"Tarde o Temprano\" (2007) a \"Génesis\" (2010). Kromě domovského Peru vystupovala kapela také v Kolumbii. V roce 2012 skupinu opustil a začal vystupovat s kanadskou skupinou Kobra and the Lotus. Se skupinou nahrál jednu píseň, která v roce 2014 vyšla na desce \"High Priestess\". Dále byl členem kapel Serial Asesino (2005–2009) a M.A.S.A.C.R.E. (2009–2012). V roce 2010 zahájil sólovou kariéru, během níž zpočátku nahrával videa s coververzemi na YouTube. Nahrál například Peruánskou hymnu v heavymetalovém stylu. Ještě v roce 2010 vydal své první sólové album s názvem \"Procrastinación/Procrastination\".\n\n"}
{"id": "1288581", "url": "https://cs.wikipedia.org/wiki?curid=1288581", "title": "Gibraltarská kuchyně", "text": "Gibraltarská kuchyně\n\nGibraltarské kuchyně vychází z tradiční španělské kuchyně (hlavně z oblasti Andalusie), byla však ovlivněna i portugalskou, maltskou, italskou a hlavně britskou kuchyní. Spojuje v sobě prvky středomořské a britské kuchyně.\n"}
{"id": "1288591", "url": "https://cs.wikipedia.org/wiki?curid=1288591", "title": "Národní park Cuyahoga Valley", "text": "Národní park Cuyahoga Valley\n\nNárodní park Cuyahoga Valley () je jeden z amerických národních parků.\nNachází se na severovýchodě Ohia, mezi městy Akron a Cleveland, na severovýchodě Spojených států amerických. Park má rozlohu 133 km a chrání původní krajinu a kulturní krajinu podél řeky Cuyahoga River. Jako přírodní chráněná oblast byl založen v roce 1974, od roku 2000 je národním parkem.\n"}
{"id": "1288594", "url": "https://cs.wikipedia.org/wiki?curid=1288594", "title": "Jan Sanders van Hemessen", "text": "Jan Sanders van Hemessen\n\nJan Sanders van Hemessen (po roce 1500 – po roce 1575, asi Utrecht) byl holandský a vlámský renesanční malíř.\n\nJan Sanders van Hemessen byl přední holandský a vlámský renesanční malíř. Patří do skupiny italských vlámských malířů zvaných vlámští romantisté. O jeho životě není mnoho informací. Narodil se někdy po roce 1500 u Hemishen blízko Antverp, odtud \"van\" v jeho jméně. Podle některých pramenů se v roce 1519 stal žákem malíře Hendricka van Cleve. Jan Sanders van Hemessen navštívil během dvacátých let Itálii. O jeho delším italském pobytu v oblasti na jih od Alp sice neexistují žádné doklady, o tomto faktu ovšem svědčí jeho malířský styl. Roku 1524 se zřejmě vrátil do Antverp neboť byl zapsán do malířského cechu Svatého Lukáše. Roku 1548 se stal děkanem tohoto cechu. Mezi roky 1550 a 1554 pracoval pravděpodobně v Haarlemu, následně se vrátil opět do Antverp. Bývala uváděna možnost, že Jan Sanders van Hemessen je neznámým a tajemným tzv. Brunšvickým monogramistou. Rád maloval polopodobizny připomínající tvorbu Jeana Gossarta nebo van Reymaerswaeleho. Patřil spolu s Pieterem Aertsenem k prvním realistům nizozemského malířství 16. století. V polovině třicátých let navštívil Fontainebleau, město poblíž Paříže. Mohl se zde seznámit s prací italských umělců. V roce 1555 se vrátil do Haarlemu.Van Hemessen byl ženatý s Barbarou de Fevre, s níž měl dvě dcery. Po smrti své ženy měl nelegitimního syna Peetera s jeho hospodyní Bettekenovou. V roce 1579 po smrti obou rodičů, Hemessena i Bettekenové, byl Peeter ve věku 24 let uznán legitimním synem Jana van Sanderse Hemessena. Žákyní Jana van Sanderse Hemessena byl jeho dcera Catharina van Hemessen (1528 – p roce 1587), která se stala úspěšnou portrétistkou. Není známo, kde van Hemessen zemřel.\n\nObrazy Jana Sanderse van Hemessena často obsahují náboženské náměty. Byl jedním z nejstarších holandských umělců využívajících žánrový charakter biblických námětů pro jejich moralizující účinky. Často maloval scény ukazující lidské nedostatky, jako je marnost a chamtivost. Jeho styl pomohl vytvořit tradici vlámské žánrové malby. Van Hemessen byl také úspěšným portrétistou. Jeho manýristický styl se vyznačuje svalnatými a až trojrozměrnými postavami s okázalými gesty. Dokázal vyvažovat vliv klasických a renesančních obrazů a realismu, což se naučil od severních umělců jako Quentin Massys, Joos van Cleve Marinus van Reymerswaele a možná dokonce i Lucas van Leyden a Hans Holbein mladší.\n\n\nJan Sanders van Hemessen je spojen s vývojem zobrazování hospodských scén nebo veselé společnosti ve vlámském malířském umění. Spojoval scény z krčem a náboženské motivy. Tyto jeho kompozice jsou vidět například na obraze z roku 1536 : \"Podobenství o marnotratném synovi,\" v majetku královské muzea výtvarných umění v Belgii. V popředí kompozice malíř ukazuje divokého syna během jeho dnů blahobytu a marnotratnosti ve společnosti prostitutek, hudby, vína a hazardních her. V pozadí v otevřeném okně lze vidět scénu ukazující jeho konec. Setkává se s otcem, který mu odpouští. Ve vedlejší v pozadí ukazuje malíř konec marnotratníka, který utratil vše a žije mezi prasaty. Kompozice zjevně nese morální poučení. Ukazuje, že člověk by měl vidět za pozemskými radostmi popsanými v popředí také cestu vykoupení, která je zobrazena v pozadí. Van Hemessen vytvářel více scén z krčem, které zdůrazňují téma bezuzdného života, kde pití způsobuje hříšnost. Příkladem je obraz \"Ztracená společnost\".\nJan Sanders van Hemessen namaloval několik obrazů na téma povolání sv. Matouše. Jedna verze díla je v Alte Pinakothek, dvě v Kunsthistorisches Museum a pracovní verze v Metropolitan Museum of Art. Téma poskytlo van Hemessenovi příležitost využít náboženský námět k vyslání morálního poselství. Biblický příběh spočívá v tom, že sv. Matouš začal svůj život jako obyčejný celník, dokud ho k sobě nepovolal Ježíš. Matouš ho okamžitě následoval. Příběh poskytl van Hemessenovi příležitost k zobrazení scény kontrastu mezi lidmi, kteří se intenzivně zabývají obchodními aktivitami, zejména hromaděním peněz a klidným Ježíšem. Je v majetku Metropolitního muzea umění. Úzká kopie verze z roku 1548 je uložená v muzeu Kunsthistorisches Museum. Obraz je stejný, pouze pozadí je odlišné. V obou verzích je Ježíš zobrazen jak ukazuje na Matouše s gestem připomínajícím italské umění. V popředí je Matouš, jehož ruce a hlavu ukazuje malíř v dramatickém gestu. Obrací svou tvář k Ježíšovi v reakci na jeho volání. Dva z Matoušových kolegů si nejsou vědomi významné události a pokračují v práci na počítání peněz a zaznamenávání plateb. Postava Matouše je skrytým portrétem tehdejšího vládce Flander císaře Karla V.\n\nObraz \"Chirurg\" ukazuje operaci pod širým nebem s mnoha velmi drastickými detaily. Pacientovi je odstraňován \"kámen šílenství\" z hlavy. Realistické zobrazení je vystupňováno až ke karikatuře. Polofigurální zobrazení postav v popředí obrazu je pro Hemessena typické a ukazuje na italský vliv.\n"}
{"id": "1288597", "url": "https://cs.wikipedia.org/wiki?curid=1288597", "title": "SV Wehen Wiesbaden", "text": "SV Wehen Wiesbaden\n\nSV Wehen Wiesbaden (celým názvem: Sportverein Wehen 1926 Wiesbaden GmbH) je německý fotbalový klub, který sídlí v hesenském městě Wiesbaden. Od sezóny 2009/10 působí ve 3. lize, třetí německé nejvyšší fotbalové soutěži. Své domácí zápasy odehrává v Brita-Areně s kapacitou 12 566 diváků. Klubové barvy jsou černá a červená.\n\nZaložen byl v roce 1926 pod názvem SV Wehen. V roce 2007 proběhlo stěhování fotbalového oddílu z města Taunusstein do Wiesbadenu, kde byl postaven nový fotbalový stadion splňující kritéria pro konání profesionálních zápasů. Oficiálně byl pod názvem SV Wehen 1926 Wiesbaden GmbH zapsán do obchodního rejstříku dne 18. července 2008.\n\nSportovní klub SV Wehen 1926 – Taunusstein má i po profesionalizaci fotbalového klubu nadále pod svým patronátem několik sportovních oddílů.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1288599", "url": "https://cs.wikipedia.org/wiki?curid=1288599", "title": "Dioráma Útok na horu Sapun 7. května 1944", "text": "Dioráma Útok na horu Sapun 7. května 1944\n\nDioráma Útok na horu Sapun 7. května 1944 () je umělecké dílo, připomínající hrdinství sovětských vojáků při osvobození Sevastopolu od nacistů. Celková plocha plátna činí 83 m². Umístěno je ve speciální půlkruhové budově, která je součástí památníku na hoře Sapun, asi 6 km východně od Sevastopolu. V objektu je umístěna také výstava připomínající bitvu o Sevastopol (1941-1942) a osvobození města v květnu 1944.\n\nOsvobozování Krymu započalo 8. dubna 1944, kdy sovětská vojska vstoupila na poloostrov ze severu přes Perekopskou šíji a z východu přes Kerčský průliv. Již 16. dubna potom Rudá armáda dosáhla hlavní obranné linie nepřítele u Sevastopolu. V ní zaujímala klíčové místo hora Sapun, kde okupanti vyhloubili 3 až 4 linie zákopů, zbudovali betonové bunkry, natáhli drátěné zátarasy a úpatí hory podminovali. Nacistické velení žádalo udržet Sevastopol za každou cenu.\n\n7. května 1944 v 10 hodin a 30 minut zaútočila sovětská vojska na úsek mezi horou Sapun a vesnicí Karaň (dnes Flotskoje). Po celé linii se rozpoutaly krvavé boje, obzvláště v zákopech hory Sapun. Přes silný odpor obránců však přicházely další a další nástupy rudoarmějců, až konečně v 19 hodin a 30 minut stanuli na vrcholku hory Sapun vojíni 77. a 32. gardové střelecké divize.\n\nSamotný Sevastopol byl plně osvobozen 9. května, 12. května se na Chersonésu vzdaly poslední zbytky fašistických jednotek.\n\nPředlohou pro dioráma byl obraz sovětského malíře Pjotra Tarasoviče Malceva, který namaloval v letech 1956-1957 obraz \"Útok na horu Sapun\". Dílo bylo oceněno na Všesvazové umělecké výstavě u příležitosti 40 let Sovětských ozbrojených sil a následně bylo rozhodnuto o vytvoření diorámatu \"Útok na horu Sapun 7. května 1944\" v podobném duchu.\n\nAutorem diorámatu jsou umělci P. T. Malcev, G. I. Marčenko a N. S Prisekin. Vojenským konzultantem byl hrdina Sovětského svazu, kapitán 1. stupně G. V. Ternovskij. Během 7 měsíců vytvořili obrovské plátno o rozměru 5,5 m na 25,5 m (83 m²). Aby byl účinek co nejpůsobivější, objekty na plátně jsou zobrazeny v životní velikosti a předměty v popředí (děla, pušky, šrapnely atd.) skutečně figurovaly v útoku na horu Sapun.\n\nObě části plátna byly z Moskvy do Sevastopolu dopraveny v srpnu 1959 a byly instalovány do speciálně pro tyto účely zřízené půlkruhové budovy v západní části památníku na hoře Sapun. Architekt V. P. Petropavlovskij organicky začlenil budovu mezi ostatní objekty památníku (věčný oheň, pamětní zeď, pomník Sáva vojínům-osvoboditelům).\n\nSlavnostní otevření proběhlo 4. listopadu 1959. V letech 1959 až 1999 navštívilo dioráma 24 milionů návštěvníků.\n"}
{"id": "1288601", "url": "https://cs.wikipedia.org/wiki?curid=1288601", "title": "Kostel svatého Jana Křtitele (Dolní Lutyně)", "text": "Kostel svatého Jana Křtitele (Dolní Lutyně)\n\nKostel svatého Jana Křtitele v obci Dolní Lutyně (okres Karviná) je barokní farní kostel, postavený v letech 1740-1746 na místě staršího dřevěného kostelíka, je kulturní památka České republiky.\n\nPrvní písemná zmínka o v obci Dolní Lutyně pochází z roku 1305 kde je nazývána jako \"Luthina\". Původní kostel byl dřevěný postavený před rokem 1365. V letech 1740–1746 byl postaven nový kostel v barokním slohu hrabětem Mikulášem Taafem. Dřevěné trámy kostelíka byly použity při stavbě stropů zámku, při dendrochronologickému průzkumu byly datovány do období konce 16 století. Nový kostel byl žehnán v roce 1746 a vysvěcen 9. září 1759 vratislavským biskupem hrabětem Schaffgotschem.\n\nKostel sv. Jana Křtitele je obklopen hřbitovem a ohradní kamennou zdí.\n\nV roce 2009 byla provedena úprava odvodňovacího systému a stabilizace svahu. Peněžní prostředky ve výši 9 690 477 Kč byly čerpány z fondů Evropské unie. Práce provedla firma \"G-Consult, spol. s r. o\".\n\nKostel svatého Jana Křtitele patří Římskokatolické farnosti Dolní Lutyně, Děkanát Karviná.\n\nJednolodní orientovaná podélná zděná stavba s bočními kaplemi. Osově ze západního průčelí rizalitově vystupuje hranolová věž se zvonovou střechou. Na sedlové střeše lodi je sanktusník. Široké kněžiště je zakončeno užší mělkou apsidou se sakristií na východní straně a kruchtou na straně západní, přístupnou vřetenovým schodištěm v podvěží. Po stranách apsidy sledují chodbovité vedlejší předsíně půdorys závěru a ústí do bočních kaplí s patrovými oratořemi. Hlavní loď s křížovými klenbami, čelní strana kruchty, parapety oratoří a boční konchy jsou zdobeny bohatým štukovým dekorem s motivy rostlinných rozvilin a rokajů. V interiéru jsou dále klenby křížové s vytaženými hřebínky a valené; sakristie, boční předsíně a hlavní předsíň v přízemí věže stejně jako podkruchtí jsou plochostropé. Fasáda je jednoduchá členěná lizénovými rámy a profilovanou korunní římsou. Ve fasádě lodi jsou prolomena menší kasulová okna s mírně stlačeným záklenkem, vchody jsou obdélné. Sakristie a vedlejší předsíně mají okna a vchody s půlkruhovým záklenkem v jednoduché šambráně. \n\nVe věži jsou zavěšeny čtyři zvony. Nejstarší zvon z roku 1447 pochází z původního dřevěného kostela. Po rekvírování zvonů pro válečné účely v době první a druhé světové války byly nahrazeny třemi novodobými zvony. V roce 2012 byl opraveny věžní hodiny a zvony osazeny elektromagnetickými kladivy, které jsou naprogramovány na melodii zvonů londýnského Westminsteru. V roce 2012 byly opraveny žaluzie oken ve zvonovém patře.\n\nVarhany byly vyrobeny v dílně varhanáře Karla Neussera (1844–1925) z Nového Jičína.\n\n\n"}
{"id": "1288602", "url": "https://cs.wikipedia.org/wiki?curid=1288602", "title": "GNOME Software", "text": "GNOME Software\n\nGNOME Software je utilita pro instalaci a aktualizaci softwaru na počítačích s operačním systémem Linux a prostředím GNOME.\n\nJedná se o grafický frontend k PackageKit démonu (nicméně jsou podporovány i jiné backendy), jenž je sám front-endem k několika balíčkovacím systémům. Ty zahrnují systémy založené na RPM a DEB. Je napsán v jazyce C a poprvé byl představen v GNOME 3.10.\n\nTento program může být použit také k přidávání a správě repozitářů, instalaci aplikací ve formátech Flatpak a Snap a aktualizaci systémového firmwaru pomocí fwupd.\n\n"}
{"id": "1288603", "url": "https://cs.wikipedia.org/wiki?curid=1288603", "title": "Amanda Somerville", "text": "Amanda Somerville\n\nAmanda Somerville (* 7. března 1979 Flushing, Michigan, USA) je písničkářka a hlasová trenérka, známá především pro svoji spolupráci se spoustou evropských symfonicmetalových hudebních skupin. Ženské vokály nahrávala se skupinami jako jsou Edguy, Epica, After Forever, Beyond the Black či Kamelot a spousta dalších. Jako hlavní a doprovodná zpěvačka vystupuje s metalovou operou Avantasia, zpívala také v projektu Aina. Se zpěvákem Michaelem Kiskem vydává alba pod hlavičkou duetu Kiske/Somerville.\n\nSomerville je vdaná za nizozemského hudebníka Sandera Gommanse; v červenci 2015 se jim narodila dcera Lana Elise Gommans.\n\n"}
{"id": "1288605", "url": "https://cs.wikipedia.org/wiki?curid=1288605", "title": "Oliver Hartmann", "text": "Oliver Hartmann\n\nOliver Hartmann (* 28. června 1970 Rüsselsheim am Main, Německo) je německý zpěvák, kytarista skladatel a producent, známý především svojí spoluprací při nahrávání alb spousty metalových skupin. Doprovodné vokály nahrával například na deskách kapel jako jsou Edguy, Freedom Call, HammerFall, Rhapsody of Fire nebo Beyond the Black. V roce založil vlastní kapelu At Vance, z té ovšem po pěti letech odešel. Vzápětí začal vydávat spíše sólová alba pod hlavičkou své vlastní kapely Hartmann. Hartmann je také koncertním kytaristou metalové opery Avantasia, ve které se částečně podílí na každé vydané desce.\n\n"}
{"id": "1288614", "url": "https://cs.wikipedia.org/wiki?curid=1288614", "title": "Lucemburská kuchyně", "text": "Lucemburská kuchyně\n\nLucemburská kuchyně je hodně podobná kuchyni belgické, s trochou vlivů kuchyně německé. Národním jídlem je judd mat gaardebounen, uzené vepřové maso podávané se zelím nebo fazolemi.\n\nNejoblíbenější nápoj v Lucembursku je víno. Podle údajů Světové zdravotnické organizace vypijí Lucemburčané nejvíce vína na osobu za rok. (Podle jiných zdrojů je zemí s největší spotřebou vína na obyvatele Vatikán.) \n"}
{"id": "1288615", "url": "https://cs.wikipedia.org/wiki?curid=1288615", "title": "GNOME Builder", "text": "GNOME Builder\n\nGNOME Builder je svobodné integrované vývojové prostředí pro GNOME. První verze byla vydána 24. března 2015.\n\n\n\n"}
{"id": "1288618", "url": "https://cs.wikipedia.org/wiki?curid=1288618", "title": "Hendrick van Cleve III", "text": "Hendrick van Cleve III\n\nSimon Frisius Hendrick van Cleve III (1525, Antverpy – mezi 1590 a 1595) byl vlámský malíř a rytec. \n\nDatum jeho smrti není jisté, někdy se udává datum 1589, ale existují doklady o tom, že Hendrick byl naživu ještě v roce 1590 a zemřel v roce 1595. Byl synem a také žákem Willema van Cleve staršího. Měl staršího bratra Martena van Cleve a mladšího bratra Willema Van Cleve mladšího. Je nazýván \"třetím\", aby se odlišil od Hendrika van Cleve I. (registrovaného jako mistr sv. Lukáše v letech 1489/90) a Hendricka van Cleve II., člena gildy Sv. Lukáše z roku 1534), o kterých je známo jen málo. \n\nHendrick van Cleve III. odešel do Itálie, když byl mladý, a vrátil se do své rodné země jako dobrý malíř krajinář. Jeho obrazy se vyznačují mimořádnou lehkostí doteku a vynikajícím tónem barvy. Pozadí historických prací jeho bratra Martena a Franse Florise (1517 – 1. říjen 1570) je umělecky ztvárněno a sladěno s postavami s velkou inteligencí. V barokním paláci ve vídeňském Belvederu je vystaven obraz \"Marnotraný syn\". Hendrick van Cleve byl přijat do cechu sv. Lukáše v Antverpách roku 1551.\n\nHendrick van Cleve byl vynikající rytec. Sérii třiceti osmi desek tohoto umělce s názvem \"Ruinarum varii prospectus, ruriumque aliquot delineationes\", publikoval Theodoor Galle. Zemřel v Antverpách v letech 1590–1595.\n\nJeho syn, další Hendrick van Cleve, který se narodil v Antverpách, se usadil v roce 1597 v Gentu, kde byl velmi vážený, ale jeho díla jsou nyní pomíchána s díly jeho otce. Zemřel v roce 1646 v Gentu.\n"}
{"id": "1288620", "url": "https://cs.wikipedia.org/wiki?curid=1288620", "title": "Kača (Sevastopol)", "text": "Kača (Sevastopol)\n\nKača ( i , ) je sídlo městského typu na jihovýchodě Krymu, spadající administrativně pod město federálního významu Sevastopol.\n\nOsada byla založena roku 1912 na místě samoty Alexandro-Michajlovka, když sem byla ze Sevastopolu přeložena škola vojenských letců. Ta byla sice v roce 1941 evakuována (od roku 1954 působila ve Stalingradu/Volgogradu), až do svého zrušení v roce 1998 však přesto nesla název \"Kačinské vyšší vojenské letecké učiliště letců\".\n\nRoku 1926 zde bylo 69 domů, z nich 51 selských. Počet obyvatel činil 333 (145 mužů a 188 žen), z toho bylo 233 Rusů, 53 Němců, 24 Ukrajinců, 8 Tatarů a 2 Židé.\n\nNázev sídlo dostalo podle nedaleko tekoucí řeky Kača.\n\nPři sčítání lidu roku 2014 žilo v Kače 4282 lidí, z toho 3387 Rusů, 608 Ukrajinců, 50 Bělorusů a 37 Arménů.\n\n"}
{"id": "1288625", "url": "https://cs.wikipedia.org/wiki?curid=1288625", "title": "Metropolitní katedrála (Santiago de Chile)", "text": "Metropolitní katedrála (Santiago de Chile)\n\nMetropolitní katedrála v Santiagu (španělsky: \"Catedral Metropolitana de Santiago\") je hlavní katolický metropolitní chrám v Chile, sídlo arcibiskupa santiagského arcibiskupa. Současná budova je převážně v neoklasicistním stylu.\n\nKatedrála, která se nachází v historickém centru města, stojí na Plaza de Armas (hlavním náměstí města) a stojí v blízkosti arcibiskupského paláce v Santiagu.\n\n"}
{"id": "1288626", "url": "https://cs.wikipedia.org/wiki?curid=1288626", "title": "Marian Karlický", "text": "Marian Karlický\n\nMarian Karlický (* 20. října 1949) je český astronom, který se zabývá výzkumem Slunce, především vlivem magnetických polí na erupce a protuberance.\n\nMarian Karlický vystudoval v roce 1972 fyziku na Přírodovědecké fakultě Masarykovy univerzity v Brně. Šest let zastával funkci vedoucího Slunečního oddělení Astronomického ústavu Akademie věd ČR, kde pracuje i nadále. Je také vedoucím českého centra projektu EOS - ALMA.\n\nNejvětšího ohlasu ve světových věděckých kruzích dosáhly jeho publikace týkající se multispektrálního sledování slunečních erupcí a rádiových vzplanutí na Slunci, protuberancí a koronálních výronů hmoty. Poukázal především na mimořádný vliv magnetických polí na tyto sluneční jevy.\n\nZa svůj přínos výzkumu Slunce obdržel v roce 2013 nejvyšší ocenění České astronomické společnosti – Nušlovu cenu.\n\n"}
{"id": "1288636", "url": "https://cs.wikipedia.org/wiki?curid=1288636", "title": "Pavel Mayer (astronom)", "text": "Pavel Mayer (astronom)\n\nPavel Mayer (7. listopadu 1932 Libochovice – 7. listopadu 2018 Praha) byl český astronom, který se zabýval spektroskopií těsných dvojhvězd. Druhou oblastí jeho práce byla konstrukce a stavba velkých hvězdářských dalekohledů.\n\nPavel Mayer vystudoval astronomii na Matematicko-fyzikální fakultě Univerzity Karlovy. Celý život pracoval v Astronomickém ústavu Univerzity Karlovy. Zpočátku se zabýval planetárními vědami a Sluncem, ale později přešel k výzkumu hvězd a Galaxie. Těžištěm jeho práce se stala fotometrie a spektroskopie těsných dvojhvězd.\n\nPavel Mayer je také konstruktérem astronomických přístrojů. Hlavní měrou se podílel na stavbě reflektoru o průměru 0,6 m umístěného na observatoři v Ondřejově, který kromě fotometrie planetek sloužil dříve i k stanovování světelných křivek dvojhvězd. Konstruoval i jeden ze spektroskopů pro dvoumetrový dalekohled v Ondřejově\n"}
{"id": "1288641", "url": "https://cs.wikipedia.org/wiki?curid=1288641", "title": "Mistrovství světa juniorů ve sportovním lezení 1996", "text": "Mistrovství světa juniorů ve sportovním lezení 1996\n\nMistrovství světa juniorů ve sportovním lezení 1996 (: \"UIAA Youth Worldchampionship\") se uskutečnilo jako čtvrtý ročník v Moskvě 2.-3. listopadu v lezení na obtížnost a rychlost (týden po finále Evropského poháru juniorů 1996), toto město hostilo Mistrovství světa juniorů poprvé. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nŠampionát probíhal v areálu \"Dvorca dětskovo sporta\". První den se závodilo v lezení na rychlost, druhý den v lezení na obtížnost a český kouč Jan Krch jej popisuje jako \"nejdelší skálolezecký den v historii, který začal budíčkem děvčat již před šestou hodinou ráno a skončil po půlnoci\".\n\nLezení na obtížnost se účastnili lezci z 21 zemí světa. Všechny medaile za lezení na rychlost získali místní závodníci.\n\nPo skončení závodů všichni nasedli do mikrobusů a odjížděli do hotelů, na jedné křižovatce však do jednoho narazilo auto Žiguli s opilým řidičem. Do příjezdu ambulance ošetřoval lehce zraněné lékař jihoafrické výpravy. Juniorský mistr světa z předešlého roku Daniel Kadlec byl po nehodě v bezvědomí a poté se zde léčil v nemocnici.\n\nMistrovství se zúčastnili nejméně Daniel Kadlec, Ondřej Marčik a Šárka Obadalová.\n\n"}
{"id": "1288645", "url": "https://cs.wikipedia.org/wiki?curid=1288645", "title": "Sharon Lechterová", "text": "Sharon Lechterová\n\nSharon L. Lechterová, nepřechýleně \"Sharon Lechter\" (* 12. ledna 1954) je spisovatelka, ekonomka, podnikatelka a filantropka.\n\nStudovala na Floridské státní univerzitě, kterou absolvovala jako jedna z nejlepších ve své třídě. Napsala nejméně sedm knihy se svým spoluautorem Robertem Kiyosakim v rámci projektu „Bohatý táta“ ( \"Rich Dad Poor Dad\"). Byla aktivním členkou Coopers & Lybrand, který je jedním z osmi nejdůležitějších úřadů \"American Union\". Je manželkou Michaela Lechtera a matkou tří dětí.\n\nJe také ředitelkou nadace finanční gramotnosti (\"Foundation for Financial Literacy\").\n\n"}
{"id": "1288647", "url": "https://cs.wikipedia.org/wiki?curid=1288647", "title": "Ladislav Sehnal", "text": "Ladislav Sehnal\n\nLadislav Sehnal (5. únor 1931 Lomnice nad Popelkou – 26. říjen 2011 Sedlec-Prčice) byl český astronom, který se věnoval především výpočtům a sledování drah umělých družic. V letech 1990–1996 byl prvním polistopadovým ředitelem Astronomického ústavu Akademie věd.\n\nLadislav Sehnal vystudoval v roce 1954 astronomii na Matematicko-fyzikální fakultě Univerzity Karlovy. Poté nastoupil do Astronomického ústavu Akademie věd ČR, kde zpočátku pracoval v oddělení meziplanetární hmoty pod vedením Zdeňka Ceplechy. Zde byl členem týmu, který v roce 1959 u tzv. příbramského meteoritu poprvé na světě určil na základě fotografií dráhu meteoritu ve sluneční soustavě a odhadl místo dopadu.\n\nV té době se však začal věnovat budování nového oboru u nás – dynamiky pohybu umělých družic. Zabýval se sledováním družic dalekohledy, radary a později i laserem. Byl vedoucím projektu družice MIMOSA a především mikroakcelerometru MACEK, který byl určen k přesnému měření negravitačních zrychlení.\n"}
{"id": "1288649", "url": "https://cs.wikipedia.org/wiki?curid=1288649", "title": "J&amp;T Banka Prague Open 2017 – ženská dvouhra", "text": "J&amp;T Banka Prague Open 2017 – ženská dvouhra\n\nŽenská dvouhra J&T Banka Prague Open 2017 probíhala v první polovině května 2017. Do singlové soutěže pražského tenisového turnaje nastoupilo třicet dva hráček, z nichž čtyři prošly z kvalifikace. Obhájkyní titulu byla česká tenistka Lucie Šafářová, která před druhým kolem s Kristýnou Plíškovou odstoupila pro zdravotní potíže. Před turnajem prodělala angínu a antibiotika dobrala den před prvním hracím dnem hlavní soutěže.\n\nV úvodním kole vypadla světová trojka a nejvýše nasazená Karolína Plíšková, která po 100 minutách nestačila na italskou 99. hráčku žebříčku Camilu Giorgiovou ve dvou setech. Italka jí tak oplatila hladkou porážku z Prague Open 2016 a snížila pasivní poměr vzájemných utkání na 1–3. Plíšková duel zhodnotila jako nejhorší zápas v sezóně.\n\nVe druhém kole dohrála bývalá světová jednička a turnajová dvojka Caroline Wozniacká, když podlehla 19leté Lotyšce a padesáté ženě klasifikace Jeļeně Ostapenkové po dramatickém průběhu až v tiebreaku rozhodující sady. Wozniacká nevyužila mečbol, zatímco Ostapenková proměnila až šestou mečbolovou příležitost. Lotyška tak zvýšila vzájemnou zápasovou bilanci na 3–0. Ve druhé fázi vypadla také 17letá Češka Markéta Vondroušová, když nenašla recept na sedmou nasazenou Chorvatku Anou Konjuhovou po nezvládnutých koncovkách obou setů. Druhý zápas na turnaji prohrála obhájkyně finálové účasti a čtvrtá nasazená Samantha Stosurová, jíž zastavila brazilská hráčka Beatriz Haddad Maiová.\n\nVítězkou se stala německá kvslifikantka Mona Barthelová, jež ve finále za 1.55 hodin zdolala českou tenistku Kristýnu Plíškovou po třísetovém průběhu 2–6, 7–5 a 6–2. Češka, která před turnajem vyhrála na antuce okruhu WTA Tour jediné utkání, přitom nevyužila vedení 6–2 a 4–3 s výhodou prolomeného podání. Plíšková se v následném vydání žebříčku WTA z 8. května 2017 poprvé posunula do elitní světové padesátky, když jí patřilo 48. místo.\n\nV probíhající sezóně si Němka připsala premiérové turnajové vítězství, které představovalo čtvrtý singlový titul na okruhu WTA Tour. Barthelová již v kvalifikační soutěži čelila hrozbě tří mečbolů, které odvrátila. \n\n\n"}
{"id": "1288650", "url": "https://cs.wikipedia.org/wiki?curid=1288650", "title": "Sbor Jednoty bratrské v Novém Městě pod Smrkem – Nevo Dživipen", "text": "Sbor Jednoty bratrské v Novém Městě pod Smrkem – Nevo Dživipen\n\nSbor Jednoty bratrské v Novém Městě pod Smrkem – Nevo Dživipen je jedním ze sborů Jednoty bratrské. V jeho čele stojí administrátor sboru, jímž je k roku 2017 Štefan Banyák.\n\nVe Frýdlantském výběžku na severu České republiky působily tři sbory Jednoty bratrské, a to ve Frýdlantě, Hejnicích a Novém Městě pod Smrkem. K církvi se ale v této oblasti hlásili také příslušníci romské národnosti. Její vedení se proto v roce 2005 rozhodlo, že se Romům bude více věnovat, a posléze roku 2011 ustavilo v Novém Městě pod Smrkem nový sbor, který nese pojmenování \"Nevo Dživipen\", což v romštině znamená „Nový život“. Slavnostní ustavení sboru proběhlo 15. ledna 2012. Sídlem sboru je stejný objekt jaký využívá zdejší novoměstský sbor Jednoty bratrské, to jest budova někdejšího městského kina ve Švermově ulici v domě číslo popisné 853.\n\n"}
{"id": "1288655", "url": "https://cs.wikipedia.org/wiki?curid=1288655", "title": "Lucia Jagerčíková", "text": "Lucia Jagerčíková\n\nMgA. Lucia Jagerčíková Nývltová, * 28. května 1989, Brezno (Slovensko), je česko - slovenská zpěvačka a herečka.\nLucia se narodila v Brezne 28. 5. 1989, ale vyrůstala v obci Semerovo na jihu Slovenska. 23. srpna 2019 sa vdala za bubeníka Jakuba Nývlta.\n\nVystudovala Janáčkovou akademii múzických umění v Brně. Během studia na JAMU hostovala například v divadle Polárka, Studiu Aldente, Divadle Čertovka a Divadle Continuo. Dále nazkoušela s režisérkou B. Herz činohry Svatba (W.Gombrowicz; host. Divadlo Komedie, Divadlo v Dlouhé) a Tvůj Gusten (Divadlo u Stolu, Divadlo Kampa). Svou první muzikálovou roli získala v muzikálu Casanova, uváděným na Státním zámku Hluboká nad Vltavou (2012). V témže roce bylo uvedeno první studentské představení Líbej mně, líbej ve Studiu Marta. V roce 2013 následovaly absolventské projekty v Divadle na Orlí: Footloose, Taneční maraton na Steel Pier, Pokrevní sestry a Co zbylo z anděla. Kromě toho nastudovala Lucia v této době také roli Matky Montekové v muzikálu Rómeo a Júlia, v režii J. Ďurovčíka, na Nové scéně v Bratislavě.\n\nDále hostovala v Slováckém divadle v Uherském Hradišti - Dobře placená procházka a v Městském divadle v Brně - Mladý Frankenstein a Don Juan (2013). Zahrála si také Stefana Zweiga v činohře Svět včerejška (Ha-divadlo, NOD).\nV roce 2014 se přestěhovala do Prahy, kde dostala nabídku učit na Konzervatoři Jaroslava Ježka předmět \"Muzikálová jevištní praxe\", a také nazkoušela muzikál Antoinetta, královna Francie (Divadlo Hybernia). Poté hostovala v Divadle v Dlouhé ve hře 1913, kde mimo jiné hrála na klarinet. V roce 2014 byla obsazena do muzikálu Zpívání v dešti v Městském divadle v Mostě. Hostování v Mostě pokračovalo i v roce 2015, kdy si zahrála svou nejoblíbenější roli Maryšky v činohře Postřižiny, kterou zdramatizoval a zrežíroval P. Svojtka. Do Prahy mezitím zavítal muzikál Romeo a Julie, v režii L. Vaculíka a získala role hraběnky Kapuletové a hraběnky Montekové. Premiéra se konala ve Fóru Karlín a poté byl muzikál znovu uveden v Divadle Hybernia. V roce 2016 odpremiérovala Lucia svou vysněnou roli Sally Bowles z muzikálu Cabaret (Městské divadlo Most). V tom samém týdnu proběhla obnovená premiéra muzikálu Angelika v Divadle Broadway, kde hraje Montespan. Úspěšný rok pokračuje dál a Lucia hraje Elišku v Noci na Karlštejně, a také dodělala studium v rámci pedagogiky. Dále nazkoušela muzikál Ray Bradbury ´s 2116 v angličtině v divadle Semafor. Během příprav na 2116 už probíhají zkoušky na muzikál Adéla ještě nevečeřela v režii R. Balaše, který měl obnovenou premiéru v Divadle Broadway.\n\nJako pedagog působí na Konzervatoři Jaroslava Ježka, hlavní obor muzikál. \n\n\n\n\n"}
{"id": "1288656", "url": "https://cs.wikipedia.org/wiki?curid=1288656", "title": "Vendelínka", "text": "Vendelínka\n\nVendelínka (\"Lorencovka, Vořechovský dvůr\") je zaniklá usedlost v Praze 3-Žižkově, která stála na rohu ulic Kubelíkova a Slavíkova.\n\nRozsáhlá usedlost sousedící na severovýchodě s Výšinkou a na západě s Kuchynkou byla pojmenována po svém majiteli Vendelínu Vořechovi. Na konci 18. století se u ní udává malá stáj, špejchar, stodola a další stáje. Ještě počátkem 20. století se při ní rozkládala velká zahrada.\n\nVe 2. polovině 19. století ji vlastnil František Lorenz, který si zde dal vystavěl vilu čp. 379 podle plánu Karla Hartiga. Lorenzovi patřila talé nedaleká Horní Sklenářka. Roku 1910 původní usedlost Vendelínku i novou vilu Lorencovku spoluvlastnily s Lorenzovou rodinou Anežka Sinecká a Terezie Jenšovská. Obě nemovitosti zanikly po 1. světové válce.\n\n\n"}
{"id": "1288660", "url": "https://cs.wikipedia.org/wiki?curid=1288660", "title": "Jaroslav Prokop", "text": "Jaroslav Prokop\n\nJaroslav Prokop (12. března 1950 Brno) je český fotograf, grafik a vysokoškolský pedagog. Je držitelem titulu QEP (Qualified European Photographer).\n\nV letech 1965-1968 vystudoval SVVŠ v Brně. Následovalo studium fotografie na SUPš tamtéž v letech 1968-1971, kde byli jeho učiteli Karel Otto Hrubý a Oldřich Staněk. V roce 1971 byl přijat na studium fotografie na pražské Filmové a televizní fakultě Akademie múzických umění v Praze, kde studoval u prof. Jána Šmoka a Jaroslav Rajzík. Studia zakonřil v roce 1976 a získal titul MgA.\n\n\n"}
{"id": "1288662", "url": "https://cs.wikipedia.org/wiki?curid=1288662", "title": "Homoglyf", "text": "Homoglyf\n\nHomoglyf je pojem z oboru typografie, kde se jím rozumí především dva takové grafémy či znaky, které jsou natolik vzhledově podobné, že při čtení je pravděpodobná jejich chybná interpretace. Rovněž se tímto označením mohou myslet celé shluky písmen či slova, v kterých z tohoto důvodu hrozí záměna.\n\nMezi typické příklady zaměnitelných dvojic patří číslice 0 a velké písmeno O, malé písmeno l a velké písmeno I. Záměna může nastat i napříč abecedami: například písmeno H z latinky vypadá podobně jako písmeno Н z cyrilice a písmeno Η z řecké abecedy.\n\nV psacím písmu nebo ve špatně navržené rodině písma může hrozit i záměna více písmen za jediné, například dvojice \"rn\" může být zaměněna za \"m\" nebo dvojice \"cl\" za \"d\". \n\nNěkdy je vnější podoba různých znaků využívána záměrně, například při phishingových internetových útocích a nebo také v leetspeaku, kde jsou ale kromě několika opravdových homoglyfů používány především znaky jen vzdáleně podobné.\n"}
{"id": "1288663", "url": "https://cs.wikipedia.org/wiki?curid=1288663", "title": "Nueva Braunau", "text": "Nueva Braunau\n\nNueva Braunau () je vesnice patřící k městu Puerto Varas, která se nachází v regionu Los Lagos na jihu Chile. Byla založena německy mluvícími rakousko-uherskými osadníky od města Braunau na severu Čech (nyní Broumov).\n\nVesnice byla založena dne 15. srpna 1877 a přispěla tak ke kolonizaci a osidlování oblasti, která začala v polovině 19. století německými a rakouskými osadníky, kteří s podporou chilské vlády rozvíjeli zemědělství, chov hospodářských zvířat a urbanistiku.\n\nMuseo Antonio Felmer (nazývané také Německé muzeum) představuje sbírku historických, uměleckých a kulturních artefaktů spojených s kolonizací a urbanizací území.\n"}
{"id": "1288665", "url": "https://cs.wikipedia.org/wiki?curid=1288665", "title": "Project Nim", "text": "Project Nim\n\nProject Nim je britský dokumentární film. Pojednává o šimpanzovi jménem Nim Chimpsky, který byl vychováván jako lidské dítě. Natočil jej režisér James Marsh. Střih snímku provedla režisérova dlouholetá spolupracovnice Jinx Godfrey. Snímek měl premiéru 20. ledna roku 2011 na Filmovém festivalu Sundance. Do kin byl uveden v srpnu toho roku a v únoru 2012 vyšel na DVD. Snímek byl nominován na řadu ocenění, včetně Nejlepšího dokumentu na 65. ročníku udílení Filmových cen Britské akademie.\n\n"}
{"id": "1288666", "url": "https://cs.wikipedia.org/wiki?curid=1288666", "title": "Taboo (seriál)", "text": "Taboo (seriál)\n\nTaboo je britský televizní seriál, vytvořený pro BBC One a FX. Premiérový díl byl odvysílaný ve Velké Británii 7. ledna 2017 na BBC One, ve Spojených státech dne 10. ledna 2017 na FX. Seriál obsahuje první řadu po osmi dílech, druhá řada se plánuje. První řada seriálu se odehrává v Londýně roku 1814, a pojednává o osudech smyšlené postavy Jamese Delaneye, který se vrací z Afriky, a zdědí po svém otci území, na které si činí nárok USA a Britská Východoindická společnost.\n\n\n"}
{"id": "1288669", "url": "https://cs.wikipedia.org/wiki?curid=1288669", "title": "Prague Lions", "text": "Prague Lions\n\nPrague Lions je český tým amerického fotbalu, který vznikl v roce 1991, jako první tým amerického fotbalu v České republice. Klub byl založen v hlavním městě Praha. Jejich největším soupeřem je tým Prague Black Panthers, s kterým hraje domácí Bitters ligu.\n"}
{"id": "1288670", "url": "https://cs.wikipedia.org/wiki?curid=1288670", "title": "Bitters liga", "text": "Bitters liga\n\nBitters liga (dříve Česká Liga Amerického Fotbalu nebo zkráceně ČLAF) je česká nejvyšší liga amerického fotbalu, která byla založena v roce 1994, tehdy pod názvem ČLAF (do roku 2016). V sezóně 2018 hraje Bitters ligu 7 týmů z nichž nejlepší 4 postoupí do semifinále a vítězové semifinále hrají finále tzv. Czech Bowl. \n\n\nDříve v české nejvyšší lize soutěžily i týmy ze zahraničí (hlavně ze Slovenska nebo Polska). \n\nSedm týmů spolu hraje v jedné skupině. Týmy hrají celkem deset zápasů, dvakrát (doma i venku) proti čtyřem vybraným soupeřům, jednou (doma nebo venku) proti dvěma vybraným soupeřům.\n\nPrvní čtyři týmy postupují do playoffs (semifinále a finále).\n\nNejvíce titulů má tým Prague Black Panthers. Krom sezóny 1997 vždy vyhrál tým z Prahy (v sezóně vyhrál tým Ostrava Steelers).\n"}
{"id": "1288671", "url": "https://cs.wikipedia.org/wiki?curid=1288671", "title": "Nim Chimpsky", "text": "Nim Chimpsky\n\nNim Chimpsky, nebo též Neam Chimpsky či zkráceně Nim (19. listopadu 1973 – 10. března 2000), byl šimpanz, který byl předmětem studií na Kolumbijské univerzitě za účelem zjištění, zda jsou zvířata schopná naučit se prvky lidského jazyka. Projekt vedl Herb Terrace. Ve věku dvou týdnů byl dán do rodiny Stephanie LaFarge, jejího manžela a tří dětí. Účelem bylo, aby byl Nim vychováván v lidském prostředí, a to ve všech směrech. LaFarge byla Terracovou bývalou studentkou. Experiment byl ukončen poté, co šimpanz v roce 1977 napadl jednoho z lidí, kteří se o něj starali. V roce 1979 bylo zveřejněny výsledky. Přestože se Nim naučil celkem 128 samostatných znaků, byl celý pokus prohlášen za selhání. Terrace dospěl k závěru, že šimpanz pouze napodobuje své učitele a ve skutečnosti jazyk neovládá. Pojmenován byl podle filozofa Noama Chomského. Chomsky byl jedním z lidí, kteří tvrdili, že jazyk je výhradně lidská záležitost, což se tento experiment snažil vyvrátit. Nim uhynul ve věku 26 let na infarkt myokardu. Britský režisér James Marsh o něm v roce 2011 natočil dokumentární film \"Project Nim\".\n"}
{"id": "1288675", "url": "https://cs.wikipedia.org/wiki?curid=1288675", "title": "Vendresse", "text": "Vendresse\n\nVendresse je francouzská obec v departementu Ardensko v regionu Grand Est. V roce 2014 zde žilo 521 obyvatel.\n\nSousední obce jsou: Bairon-et-ses-Environs, Élan, Chémery-Chéhéry, Omicourt, Le Mont-Dieu, La Neuville-à-Maire, Omont, Sapogne-et-Feuchères, Sauville a Villers-le-Tilleul.\n\n\"Počet obyvatel\"\n\n"}
{"id": "1288676", "url": "https://cs.wikipedia.org/wiki?curid=1288676", "title": "Brain Damage in Oklahoma City", "text": "Brain Damage in Oklahoma City\n\nBrain Damage in Oklahoma City je kompilační album složené z dříve nevydaných nahrávek amerického hudebníka Anguse MacLise. Vydáno bylo 5. září roku 2000 společnostmi Siltbreeze a Quakebasket. Obsahuje nahrávky z let 1967 až 1970. Album sestavil hudebník Tim Barnes, což byl vlastník vydavatelství Quakebasket. Autorem poznámek k albu (tzv. \"liner notes\") je Tony Conrad a autorem fotografií Ira Cohen. Obsahuje celkem osm skladeb, přičemž první a poslední nahrál MacLise na cimbál. Vedle jiných se na nahrávkách podíleli Henry Flynt, Jackson Mac Low a Daniel Abdal-Hayy Moore.\n\n"}
{"id": "1288678", "url": "https://cs.wikipedia.org/wiki?curid=1288678", "title": "Le Chesne (Ardennes)", "text": "Le Chesne (Ardennes)\n\nLe Chesne je bývalá francouzská obec v departementu Ardensko v regionu Grand Est. V roce 2013 zde žilo 934 obyvatel.\n\nK 1. lednu 2016 byla sloučena s obcemi Louvergny a Les Alleux do nově vzniklé obce Bairon-et-ses-Environs.\n\n\"Počet obyvatel\"\n"}
{"id": "1288681", "url": "https://cs.wikipedia.org/wiki?curid=1288681", "title": "Le Chesne", "text": "Le Chesne\n\nLe Chesne může být:\n\n"}
{"id": "1288684", "url": "https://cs.wikipedia.org/wiki?curid=1288684", "title": "Nová hlídka", "text": "Nová hlídka\n\nNová hlídka () je román žánru fantasy ruského spisovatele Sergeje Lukjaněnka. Je volným pokračováním knih \"Noční hlídka\", \"Denní hlídka\", \"Šerá hlídka, Poslední hlídka\". Jedná se tedy o pátou část série \"Hlídky\". Dalším pokračováním je román Šestá hlídka. S \"Hlídkami\" souvisí i kniha \"Temná hlídka\" od Vladimira Vasiljeva.\n\nKniha je rozdělena na tři samostatné příběhy. V prvním (\"Mlha\") zachrání Anton Goroděckij na moskevském letišti nechtěně proroka Kešu před Tygrem (stvořením, které vytvořilo šero, jehož síla je nekonečná). Anton proroka před Tygrem chrání, i když o povaze Tygra toho příliš neví, ví se pouze, že jeho cílem je zničit proroctví, tak aby jej nikdo neslyšel, proroctví by narušilo rovnováhu sil mezi Temnými a Světlými. K ochraně proroka nehodlá pomoci ani Inkvizice. Prorokovi se podaří vyřknout tajemství v prázdném pokoji, kde ho lidé neuslyší, Anton si však pomocí hračky proroctví nahrál. \n\nV druhém příběhu (\"Bouře\") se Anton snaží zjistit, co nebo kdo je Tygr. Od starého proroka v Londýně dostane dřevěný pohár, vyrobený ze stromu, do něhož on před stovkami let vyřkl proroctví.Setkáváme se znovu s temnou vědmou Arinou, která je na útěku před inkvizicí a spolu s Antonem letí na Tchaj-wan k jinému prorokovi, který přežil příchod Tygra, od něhož se dozví, že Tygr je samotné personifikované šero a že jej nelze zabít. Arina Antonovi ukradne nahrané proroctví. \n\nV třetím příběhu (\"Činy\") si Anton proroctví poslechne, díky čemuž si musí vybrat mezi svou smrtí, nebo tím, že Naďa (v tomto příběhu již desetiletá absolutní Jiná) Tygra zabije (je toho jediná schopná a právě o ní je proroctví, kterého se Tygr bojí). Zabitím Tygra však zanikne i šero a přestane fungovat magie, což, jak se ukáže, je cílem Ariny. Anton situaci vyřeší tak, že když se Tygr objeví, vytvoří neproniknutelný Sarkofág času, do kterého se s Arinou uzavře. Proroctví je tak odděleno od světa. Pro Tygra však ani Sarkofág času není překážka a ve strachu, že by jeho dcera raději zničila šero než by přišla o otce, Antona vytáhne ven. Arina v sarkofágu zůstane. Po slibu, že proroctví už nikdy neuslyší žádný člověk, Tygr mizí. \n\n"}
{"id": "1288686", "url": "https://cs.wikipedia.org/wiki?curid=1288686", "title": "Skunkworks", "text": "Skunkworks\n\nSkunkworks je třetí sólové studiové album anglického zpěváka Bruce Dickinsona. Vydáno bylo 19. února roku 1996 společností Castle Records a jeho producentem byl Jack Endino. V rámci Dickinsonovy kariéry znamenalo toto album posun od heavy metalu k alternativnímu rocku a grunge (Endino v minulosti produkoval například nahrávky skupiny Nirvana). V roce 2005 vyšlo album v reedici s několika bonusy.\n\n"}
{"id": "1288691", "url": "https://cs.wikipedia.org/wiki?curid=1288691", "title": "Chrám v Edfu", "text": "Chrám v Edfu\n\nChrám v Edfu je staroegyptská svatyně ve městě Edfu v Horním Egyptě, asi 100 km severně od Asuánu a asi 85 km jižně od Luxoru, na západním břehu Nilu. Město Edfu bylo v řecko-římských dobách známé jako \"Apollonopolis Magna\", protože bůh Hór byl ztotožněn s Apollonem. Je to jedna z nejlépe zachovaných svatyní v Egyptě. Chrám, věnovaný bohu Horovi, byl postaven v Ptolemaiovském období, mezi léty 237 až 57 př. n. l. Nápisy na jeho stěnách poskytují důležité informace o jazyce, mýtech a náboženství během řecko-římského období ve starověkém Egyptě. Nápisy poskytují podrobnosti o stavební konstrukci i mýtickou interpretaci svatyně (i všech ostatních chrámů) jakožto \"ostrova stvoření.\" Některé se též věnují mytologickému konfliktu mezi Hórem a Sethem. \n\nChrám byl postaven na místě staršího menšího chrámu, který byl také zasvěcen Hórovi. Původní stavba byla ovšem orientována východo-západním směrem, zatímco současný chrám severo-jižním. Starší chrám vznikl patrně za vlády Ramsese I., Ramsese II. a Sethiho I. Velikost chrámu odráží relativní prosperitu epochy, kdy vznikl. Stavbu započal Ptolemaios III. přesně 23. srpna 237 př. n. l. Nejprve byla postavena sloupová hala, dva příčné sály a svatyně obklopená kaplemi. Chrám dokončil až Ptolemaios XII. Neos Dionýsos roku 57 př. n. l. \n\nŠlo o jeden z největších chrámu zasvěcených Hórovi a byl tudíž střediskem několika svátků spjatých s tímto bohem. K největším patřila oslava posvátného sňatku Hóra a bohyně Hathor, která se dle staroegyptského náboženství každoročně vydávala ze svého chrámu v Dendeře právě do Edfu. Chrám v Edfu přestal být užíván k náboženským účelům po vydaní zákona Theodosia I. v roce 391, který zakazoval nekřesťanské bohoslužby v Římské říši. Jako v mnoha jiných případech, řadu chrámových reliéfů křesťané poté zničili. Dodnes je strop chrámu černý v důsledku požáru, kterým snad chtěli křesťanští žháři zničit pohanské obrazy.\n\nPo staletí byl chrám pohřben pod nánosy pouštního písku a říčního bahna, a to do hloubky 12 metrů. Na místě zaneseného chrámu si dokonce obyvatelé stavěli domy. V roce 1798 však byl chrám objeven francouzskou expedicí a v roce 1860 jej začal francouzský egyptolog Auguste Mariette postupně vyhrabávat z písku. Pozoruhodné bylo, že navzdory \"pohřbení\" architektonická konstrukce chrámu i jeho výzdoba zůstal téměř neporušena. Dnes je velkým turistickým lákadlem. V roce 2005 byl vstup do chrámu přestavěn a doplněn návštěvnickým centrem i zpevněným parkovištěm. V roce 2006 byl přidán důmyslný osvětlovací systém umožňující i noční návštěvy.\n"}
{"id": "1288694", "url": "https://cs.wikipedia.org/wiki?curid=1288694", "title": "Kostel svatého Petra a Pavla (Křoví)", "text": "Kostel svatého Petra a Pavla (Křoví)\n\nKostel svatého Petra a Pavla je farní kostel římskokatolické farnosti Křoví. Jedná se o jednolodní klasicistní stavbu s kamenným křížem před vchodem. Stojí v centru obce Křoví. Kostel je spolu s kamenným křížem chráněn jako kulturní památka České republiky.\n\nPřed tím, než byl v roce 1808 postaven tzv. nový kostel, tak na jeho místě stával kostel mnohem menší, stál určitě již v době po husitských válkách. Od roku 1673 se v kostele konaly bohoslužby každou čtvrtou neděli, dojížděl farář z farnosti Velká Bíteš a od roku 1785 pak existovala farnost Křoví. Ten byl mezi lety 1807 a 1808 zbořen.\n\nNový kostel byl postaven v roce 1808, vysvěcen pak byl 29. června 1809. Do kostela byl umístěn zvon z původního kostela z roku 1479, v roce 1848 byl namalován oltářní obraz svatého Petra a Pavla, jeho autorem byl Tomáš Mařík. V roce 1876 byl rekonstruován, interiéry kostela byly nově vymalovány. V roce 1897 pak byl postaven v kostele nový hlavní oltář. V osmdesátých letech 20. století byl kostel upraven, bylo kompletně přepracováno vnitřní vybavení kostela, autorem úprav byl Karel Stádník. V roce 2009 byl kostel znovu v interiéru vymalován.\n\n\n"}
{"id": "1288697", "url": "https://cs.wikipedia.org/wiki?curid=1288697", "title": "Mistrovství Evropy v šermu", "text": "Mistrovství Evropy v šermu\n\nMistrovství Evropy v šermu je turnaj v šermu, organizovaný Evropskou konfederací šermu (European Fencing Confederation) (EFC).\n\nPrvní turnaj se uskutečnil v roce 1981 v Foggií a koná se každý rok.\n"}
{"id": "1288698", "url": "https://cs.wikipedia.org/wiki?curid=1288698", "title": "Sauville (Ardennes)", "text": "Sauville (Ardennes)\n\nSauville je francouzská obec v departementu Ardensko v regionu Grand Est. V roce 2014 zde žilo 285 obyvatel.\n\nSousední obce jsou: Bairon-et-ses-Environs, Le Mont-Dieu, Tannay a Vendresse.\n\n\"Počet obyvatel\"\n"}
{"id": "1288699", "url": "https://cs.wikipedia.org/wiki?curid=1288699", "title": "Sauville", "text": "Sauville\n\nSauville je název dvou obcí ve Francii:\n\n"}
{"id": "1288703", "url": "https://cs.wikipedia.org/wiki?curid=1288703", "title": "Trnava Bulldogs", "text": "Trnava Bulldogs\n\nTrnava Bulldogs je slovenský tým amerického fotbalu, který vznikl v roce 2007 ve městě Trnava. Tým působí ve dvou ligách, hlavně v české Bitters lize a také ve slovenské lize SFL. V roce 2013 skončil tým Bulldogs v české lize na 3. místě a v roce 2016 vyhrál domácí slovenskou ligu, když porazili ve Slovak Bowlu tým Žilina Warriors 63:7.\n\n"}
{"id": "1288704", "url": "https://cs.wikipedia.org/wiki?curid=1288704", "title": "Anna Fričová", "text": "Anna Fričová\n\nAnna Fričová, rozená Anna Kavalírová (18. dubna 1825, Těchobuz – 15. března 1893, Královské Vinohrady), byla česká básnířka a spisovatelka, manželka Josefa Václava Friče. Jako literární pseudonym užívala jméno Anna Sázavská.\n\nNarodila se jako nejstarší dcera pozdějšího zakladatele sklářské huti v Sázavě Františka Kavalíra (1796-1853) a jeho ženy Antonie, rozené Adlerové. Navštěvovala hutní školu v Ostředkově, později školu na Malé Straně v Praze. Roku 1846 se do Prahy odstěhovala trvale a starala se o výchovu svých mladších sourozenců. V roce 1849 byl její bratr František zatčen a Anna ho obětavě navštěvovala a starala se i o další vězně v hradčanské věznici v Praze i později v Komárnu. Tak se seznámila s Josefem Václavem Fričem, za něhož se roku 1857 provdala. \n\nSvého muže doprovázela i do exilu, od roku 1860 s ním žila v Paříži a až roku 1867 se s dětmi vrátila do Prahy.\n\nByla Fričovou druhou manželkou, poprvé se v roce 1856 oženil s Annou Ullmanovou (1829–1857). Po její smrti se koncem roku 1857 podruhé oženil. Měli dva syny, Josefa (1861–1945) a Jana (1863–1897), kteří se narodili v Paříži, a dceru Boženu (1865–1923, místo narození prozatím neurčeno, v roce 1865 pobýval Frič v Paříži).\n\nPublikovala několik krátkých lyrických básní v Ladě Niole, v almanachu Máj aj., dvě sbírky jejích básní a několik povídek zůstalo v rukopise.\n\nČástečně je osud Anny i jejího muže Josefa Václava Friče načrtnut v knize vzpomínek její matky Antonie \"Paměti babičky Kavalírové\". Antonie Kavalírová psala vzpomínky v letech 1859 – 1863 na přání svých dětí, pro něž byly původně určeny. Později rukopis k vydání připravil vnuk Josef Jan Frič, a to bez zásadních gramatických úprav. Paměti se dočkaly od roku 1929 (vydal Spolek českých bibliofilů) již devíti vydání v češtině (naposledy v \"Českém spisovateli v roce 1993 v tomtéž roce a témže nakladatelství anglicky \"The Memoirs of grandmother Kavalírová\").\n\n\n\n"}
{"id": "1288710", "url": "https://cs.wikipedia.org/wiki?curid=1288710", "title": "Ueli Steck", "text": "Ueli Steck\n\nUeli Steck (4. října 1976 – 30. dubna 2017, Nupce) byl švýcarský horolezec. Vyučil se tesařem a byl ženatý s Nicole Steck. \n\nVe svých osmnácti letech vylezl severní stěnou na Eiger, stejně jako Bonattiho pilířem na Aiguille du Dru v Montblanském masivu. V červnu 2004 vystoupil spolu se Stephanem Siegristem během pětadvaceti hodin na Eiger, Mönch a Jungfrau. V roce 2007 stanovil rychlostní rekord severní stěnou na Eiger (3 hodiny a 54 minut). Svůj rekord o rok později snížil na 2 hodiny a 47 minut. Další rekord na severní stěně Eigeru stanovil v roce 2015: 2 hodiny a 22 minut. Téhož roku dokončil projekt „82 vrcholů“ – během 61 dnů vystoupil na všechny alpské čtyřtisícovky.\n\nRoku 2008 se pokoušel vystoupit na desátou nejvyšší horu světa, Annapurnu, avšak při výstupu byl zasažen padajícím kamenem. Následný pád přežil. Téhož roku vystoupil na Gašerbrum II. Roku 2011 vystoupil sólově jižní stěnou na Šiša Pangmu, a to v rekordním čase deset a půl hodiny. O osmnáct dní později vystoupil severozápadní stěnou na Čo Oju. V roce 2014 provedl sólový výstup na Annapurnu, za což byl oceněn Zlatým cepínem. Zemřel při expedici s cílem výstupu západním hřebenem (Hornbeinovým kuloárem) na Mount Everest bez kyslíkových přístrojů. Bylo to při výstupu na horu Nupce, vzdálenou asi dva kilometry vzdušnou čarou od Mount Everestu, když spadl z výšky asi 1000 m. Na Everest vystoupil již v roce 2012, tentokrát přes jihovýchodní hřeben, a to také bez kyslíkových přístrojů.\n\n\n"}
{"id": "1288711", "url": "https://cs.wikipedia.org/wiki?curid=1288711", "title": "TuS Schloß Neuhaus", "text": "TuS Schloß Neuhaus\n\nTuS Schloß Neuhaus (celým názvem: Turn- und Sportverein 07/10 Schloß Neuhaus e.V.) byl německý sportovní klub, který sídlil v Paderbornu, jenž leží ve spolkové zemi Severní Porýní-Vestfálsko. Založen byl v roce 1907 pod názvem Arminia Neuheus. Zanikl v roce 1985 po fúzi s 1. FC Paderborn.\n\nSvé domácí zápasy odehrával na Hermann-Löns-Stadionu s kapacitou 11 723 diváků.\n\nPo vzoru ostrovní britské kopané vznikl v Neuhausu 14. srpna 1907 celek \"Arminia Neuhaus\", jenž založila dvacítka místních fotbalových nadšenců. Tento nejstarší celek paderbornského regionu změnil o tři roky později název na \"Concordia Nauhaus\". Zájem o fotbal se projevil dne 17. září 1910 i v sousední obci Sennelager vznikem týmu \"VfB Senne\", ale ten po třech letech změnil jméno na nové – \"Turn- und Spielverein Senne\". Od roku 1919 fungoval klub z Neuhausu pod názvem \"SV 07 Neuhaus\". V meziválečném období zejména 30. let prožil Neuhaus v patře druhé nejvyšší \"Bezirksligy\". Ve 40. letech byl sennelagerský tým přejmenován na \"TuS Sennelager\".\n\nFotbal v Sennelageru vlivem následků druhé světové války na čas ustal. Naopak v Neuhausu zprovoznili a otevřeli 8. září 1957 Hermann-Löns-Stadion. Perioda 60. let fotbalovou situaci obou klubů pozměnila. Zatímco Neuhaus zažíval výkonnostní útlum, Sennelager za vydatné podpory mecenáše Josefa Peitze rychle opustil druhou krajskou soutěž (\"2. Kreisklasse\") a vydal se do zemské \"Landesligy\". Roku 1971 se dokonce dosáhlo na postup do tehdy nejvyšší vestfálské amatérské třídy – \"Verbandsligy\".\n\nOba kluby se 8. června 1973 spojily v jeden celek a pod název \"TuS 07/10 Schloß Neuhaus\". Překvapivý obdiv si Neuhaus získal proti favorizovanému soupeři Eintrachtu Frankfurt v remízovém klání (2:2) domácího DFB-Pokalu dne 19. srpna 1977. V sezóně 1981/82 prožíval tým jubilejní 75. rok své existence a navíc se stal mistrem Vestfálska. Kvalifikoval se tím do 2. Bundesligy, ale následně v profesionální soutěži setrval pouhý rok a sestoupil jako poslední v tabulce.\n\nPříznivci Neuhausu a Paderbornu se 1. června 1985 dočkali do té doby nemyslitelného – jejich oblíbené kluby se spojily v jeden. Sloučením 1. FC Paderborn a SV 07/10 Schloß Neuhaus vznikl nový celek TuS 07/10 Paderborn-Neuhaus.\n\nZdroj: \n\n\n\nZdroj: \n\n\n\nZdroj: \n\n"}
{"id": "1288717", "url": "https://cs.wikipedia.org/wiki?curid=1288717", "title": "1. FC Paderborn", "text": "1. FC Paderborn\n\n1. FC Paderborn (celým názvem: 1. Fußballclub Paderborn 08/13 e.V.) byl německý sportovní klub, který sídlil v Paderbornu, jenž leží ve spolkové zemi Severní Porýní-Vestfálsko. Založen byl v roce 1908 pod názvem FC Preußen Paderborn. Zanikl v roce 1985 po fúzi s TuS Schloß Neuhaus.\n\nSvé domácí zápasy odehrával na stadionu Paderkampfbahn.\n\nFotbalové kořeny Paderbornu sahají do roku 1908, kdy se skupina obchodníků rozhodla stvořit klub \"FC Preußen Paderborn\". Ten prošel fotbalovým křtem dva roky nato během svého prvního zápasu s VfB Bielefeld a vyhrál jej 5:3. Tím se kvalifikoval do tehdejší soutěže Vestfálska. V roce 1911 vznikl \"VfB Paderborn\", jenž se po roce existence sloučil se zmíněným paderbornským \"FC Preußen\". Tento celek setrval jen do roku 1913. Bývalí sportovci \"FC Preußen\" poté založili 12. října 1913 klub \"SV 13 Paderborn\". V prvoválečném roce 1915 se objevil další celek \"SV Westfalia Paderborn\". Později se obnovil klub \"VfB Paderborn\", který se okolo roku 1920 sloučil se sportovním spolkem \"Jahn\" pod novým názvem \"Verein für Jugendpflege\" (VfJ 08). Z dvou paderbornských rivalů VfJ 08 a SV 13 byl o něco úspěšnější VfJ 08, neboť roku 1928 dosáhl na vítězství ve vestfálském mistrovství. Ve 2. světové válce kluby spojily své síly v nový celek \"Sportfreunde Rot-Weiß Paderborn\", který se ale roku 1946 opět rozštěpil na původní týmy.\n\nPoválečné období nejen 50. let bylo pro paderbornský fotbal úspěšné. Roku 1952 změřil místní celek na svém Inselbadstadionu přátelsky síly s holandským klubem Kimbria Maastricht, a to před čtyřmi tisíci příznivci, ale během let se zde objevovaly i jiné, německé týmy zvučných jmen. Více jak deset tisíc paderbornských fanoušků dorazilo na Inselbadstadion, když sem 5. února 1967 zavítal hostující Bayern Mnichov, aby vyzval domácí VfJ 08. Sílící ohlasy po sjednocení paderbornských mančaftů vyvrcholily roku 1969 uskutečněným spojením VfJ 08 a SV 13. Tak vznikl klub \"1. FC Paderborn 08/13\". Během nedlouhé doby začal tento sportovní krok nosit ovace. V roce 1970 Paderborn vydobyl postup do vyšší \"Verbandsligy\", kterou posléze v ročníku 1977/78 opanoval, to již ovšem soutěž nesla název Amateur-Oberliga Westfalen. V sezoně 1980/81 tým vybojoval další z dosavadních historických úspěchů, a to postupové pozice, které měly zajistit vstup do 2. Bundesligy. Tomu nakonec zabránily kroky německého svazu, když se DFB rozhodl zeštíhlit počet týmů v druhé nejvyšší lize Západního Německa.\n\nPříznivci Neuhausu a Paderbornu se 1. června 1985 dočkali do té doby nemyslitelného – jejich oblíbené kluby se spojily v jeden. Sloučením 1. FC Paderborn a SV 07/10 Schloß Neuhaus vznikl nový celek TuS 07/10 Paderborn-Neuhaus.\n\nZdroj: \n\n\n\nZdroj: \n\n\n\nZdroj: \n\n"}
{"id": "1288719", "url": "https://cs.wikipedia.org/wiki?curid=1288719", "title": "Huťský Dvůr", "text": "Huťský Dvůr\n\nHuťský Dvůr je název více míst:\n\n"}
{"id": "1288721", "url": "https://cs.wikipedia.org/wiki?curid=1288721", "title": "Indalecio Liévano", "text": "Indalecio Liévano\n\nIndalecio Liévano Aguirre (24. července 1917 Bogotá – 29. března 1982 Bogotá) byl kolumbijský politik a diplomat, který jako 17. stálý zástupce Kolumbie v OSN působil v roce 1978 jako 33. prezident Valného shromáždění OSN. Byl také ministrem zahraničních věcí a zplnomocněným ministrem na Kubě.\n"}
{"id": "1288722", "url": "https://cs.wikipedia.org/wiki?curid=1288722", "title": "Strana nezávislosti České republiky", "text": "Strana nezávislosti České republiky\n\nStrana nezávislosti České republiky, do roku 2018 Referendum o Evropské unii, je česká politická strana založená v dubnu 2017 mj. Františkem Matějkou, který se stal předsedou. Politické hnutí, jak napovídá jeho název, usilovalo o přijetí ústavního zákona o referendu k setrvání či vystoupení z Evropské unie. Prvními členy předsednictva od dubna 2017 jsou František Matějka (předseda hnutí), Pavel Chleborád a Richard Hartmann.\n\nHnutí Referendum o EU prosazuje:\n\nVznik politického hnutí inicioval jeho předseda František Matějka, když prostřednictvím svého internetového newsletteru seznámil veřejnost se záměrem založit politické hnutí. Během několikadenního sběru podpisů pod petici podporující založení tohoto politického hnutí získal přes 1 500 podpisů.\n\nPrvní veřejnou propagaci hnutí zajišťoval v polovině května 2017 mobilní videobillboard. Začátkem června 2017 hnutí spustilo billboardovou kampaň.\n\nKoncem srpna 2017 hnutí obdrželo desetimilionový dar od podnikatele Jiřího Mately. Částku převyšující 3 miliony Kč od jednoho dárce však musí podle zákona vrátit nejpozději do 1. dubna následujícího roku. Takto vysoký dar byl jedním z nejvyšších příspěvků politickému subjektu v posledních letech.\n\nHnutí se zúčastnilo voleb do Poslanecké sněmovny Parlamentu ČR v roce 2017. Kandidovalo ve všech krajích a občanům České republiky otevřeně nabídlo účast na svých kandidátních listinách. Ve volbách obdrželo 4 276 hlasů (0,08%) a nezískalo žádný mandát.\n\nHnutí se zúčastnilo voleb do Evropského parlamentu. Lídrem kandidátky byl František Matějka. Hnutí obdrželo 9 676 hlasů (0,40%) a nezískalo tak žádný mandát.\n\n"}
{"id": "1288723", "url": "https://cs.wikipedia.org/wiki?curid=1288723", "title": "Adil Zulfikarpašić", "text": "Adil Zulfikarpašić\n\nAdil-beg (event. jen Adil) Zulfikarpašić (23. prosince 1921 Foča, Království Srbů, Chorvatů a Slovinců – 21. července 2008 Sarajevo, Bosna a Hercegovina) byl bosenskohercegovský podnikatel, publicista, politik a mecenáš bosňáckého původu.\n\nNarodil se do rodiny velkostatkáře a dlouholetého starosty města Foči Husein-bega Zulfikarpašiće a Zahidy Čengić (v pořadí jeho čtvrté manželce), kteří přivedli na svět syna Adila a dceru Aišu (vdanou Hasibović). Základní školu navštěvoval v rodném městě, z fočanského gymnázia byl vyloučen pro své levicové názory (1937), a tak střední školu dokončil v Sarajevu. Již tehdy byl členem komunistické mládeže (SKOJ) a brzy nato i strany (1938). Roku 1939 v ideologickém sporu uvnitř Komunistické strany Jugoslávie podpořil názory spisovatele Miroslava Krleži označovaného za trockistu, za což byl z partaje vyobcován. Roku 1940 se zapsal na Vyšší školu ekonomickou (\"Viša komercijalna škola\") v Bělehradě, avšak vypuknutí druhé světové války mu studium překazilo. Vysokoškolské vzdělání si doplňoval později v Innsbrucku, Štýrském Hradci, Vídni a Fribourgu.\n\nNa podzim roku 1941 se přidal ke komunistickým partyzánům, kteří na prostoru Jugoslávie bojovali proti islám Osy i srbským nacionalistům, četnikům. Začátkem roku 1942 byl zatčen ustašovci a odsouzen na smrt. Po intervenci vlivných osob a s ohledem na vysoké společenské postavení jeho rodiny (jeho bratr Sabrija Zulfikarpašić byl nadto roku 1942 ve Foči zabit srbskými nacionalisty) byl rozsudek změněn na 20 let vězení. Trest si odpykával ve věznici v Zenici, Sremské Mitrovici a nakonec v Záhřebu. Ze záhřebské věznice Lepoglava se mu podařilo utéct, načež se připojil k partyzánskému hnutí v Cazinské krajině.\n\nRoku 1945 se stal tajemníkem ministra obchodu Lidové republiky Bosny a Hercegoviny. Na této pozici v únoru 1946 odcestoval na služební cestu do italského Terstu. Tato cesta se pak záhy stala předmětem sporu mezi republikovými a celostátními představiteli Jugoslávie s komunistické strany, zda mají nižší správní jednotky federace vést samostatnou obchodní politiku, načež Zulfikarpašić před případným postihem raději zvolil emigraci. Nejdříve pobýval v Itálii, nato s finanční pomocí rodiny v Turecku přesídlil do Rakouska (od 1946) a nakonec do Švýcarska (od 1954). V alpské republice začal podnikat, v Curychu založil a dlouho vedl úspěšnou společnost Stamaco. V době smrti se hodnota jeho majetku odhadovala na 300 milionů eur.\n\nMezi lety 1960 a 1967 vedl emigrantský časopis \"Bosanski pogledi\" (Bosenské pohledy), který zásluhou politického vysídlence Smaila Baliće vycházel ve Vídni. S periodikem spolupracovali emigranti Teufik Veladžić, Haris-efendija Korkut, Bećir Tanović a Izet Serdarević. Roku 1963 v anglickém u Stanstedu společně s dalšími jihoslovanskými emigranty založil hnutí Demokratická alternativa (\"Demokratska alternativa\").\n\nRoku 1988 v Curychu zřídil Bosňácký institut (\"Bosniaken Institut\", \"Bošnjački institut\"), který začal shromažďovat předměty spojené s dějinami a kulturou slovanských muslimů, Bosňáků. Roku 1990 se vrátil do Bosny a Hercegoviny, kde se podílel na vzniku Strany demokratické akce (\"Stranka demokratske akcije\", SDA). V této straně zastával post místopředsedy, nicméně po rozepřích s předsedou Alijou Izetbegovićem byl ze strany vyloučen (v létě na shromáždění SDA v Tešnji). V září 1990 založil vlastní Muslimskou bosňáckou organizaci (\"Muslimanska bošnjačka organizacija\", MBO). V parlamentních volbách koncem roku 1990 MBO, která se zasazovala o mírové řešení dezintegrace Jugoslávie a politickou dohodu bosňácké a srbské reprezentace, ovšem propadla. Neúspěchem skončil i Zulfikarpašićem financovaný týdeník \"Bosanski pogledi\" (březen až září 1991). Roku 1991 v Sarajevu otevřel pobočku Bosňáckého institutu. Roku 2001 pro tuto instituci zrekonstruoval a otevřel účelový prostor v bývalém Gazi Husrev-begově hamamu v bosenskohercegovské metropoli, načež sem veškeré sbírky přestěhoval. Péči nad institutem převzala Nadace Adila Zulfikarpašiće. Vedle toho finančně podpořil obnovu islámského svatostánku v sarajevské čtvrti Kobilja Glava, která se na jeho počet jmenuje Adil-begova mešita.\n\nDne 14. května 2002 mu bylo uděleno čestné členství v Akademii věd a umění Bosny a Hercegoviny.\n\nAdil-beg se oženil s Chorvatkou Tatjanou Nikšić (zemřela 1. listopadu 2008, pohřbena je na muslimském hřbitově Alifakovac v Sarajevu), která po svatbě přešla na islám. Zulfikarpašić zesnul 21. července 2008, od dva dny později byla zorganizována pohřební mše v Gazi Husrev-begově mešitě v Sarajevu s následným uložením tělesných ostatků v hrobce v areálu Bosňáckého institutu.\n\n"}
{"id": "1288726", "url": "https://cs.wikipedia.org/wiki?curid=1288726", "title": "Alí Mohsín al-Ahmar", "text": "Alí Mohsín al-Ahmar\n\nAlí Mohsín al-Ahmar ( ) je jemenský generál a politik.\n\nV březnu 2011 jakožto velitel severozápadní vojenské oblasti a 1. obrněné divize (tudíž nejmocnější muž v jemenské armádě) během tzv. arabského jara podpořil protestující proti vládě prezidenta Alího Abdalláha Sáliha. Jeho krok následovalo několik dalších významných velitelů. Sálih byl nakonec protesty donucen na svou funkci rezignovat. Během reorganizace armády v roce 2013 jej prezident Abd Rabú Mansúr Hádí jmenoval svým vojenským a bezpečnostním poradcem.\n\nPo vypuknutí jemenské občanské války pobýval v Saúdské Arábii. Dne 22. února 2016 byl jmenován zástupcem vrchního velitele jemenských ozbrojených sil. Dne 3. dubna 2016 odvolal prezident Hádí viceprezidenta Chálida Baháha, na jeho místo jmenoval Mohsína. \n"}
{"id": "1288739", "url": "https://cs.wikipedia.org/wiki?curid=1288739", "title": "Python (střela)", "text": "Python (střela)\n\nRafael Python je rodina raket typu vzduch-vzduch od Izraelského výrobce Rafael Advanced Defense Systems. Mají infračervené navádění. Původně se jmenovala Shafir, ale od 3. generace se jmenuje Python. Střely Python-4 a Python-5 jsou spolu se střelou Derby součástí protiletadlového raketového systému SPYDER.\n\n"}
{"id": "1288740", "url": "https://cs.wikipedia.org/wiki?curid=1288740", "title": "Pyskoun vlnkovaný", "text": "Pyskoun vlnkovaný\n\nPyskoun vlnkovaný nebo také pyskoun obrovský (\"Cheilinus undulatus\") je mořská ryba z čeledi pyskounovitých, obývající oblast Indo-Pacifiku.\n\nJe největším druhem pyskounů, dospělí samci dosahují délky až dva metry (rekordní jedinec měřil 229 cm a vážil 191 kg). Zbarvení se pohybuje od šedozeleného po tyrkysové, s kresbou ze světlejších a tmavších vlnek. Charakteristickými znaky jsou dva černé vodorovné pruhy okolo očí, velké masité rty chránící před poraněním o ostré hrany korálů nebo o ostny některých mořských živočichů, a u dospělých jedinců také nápadný hřeben na čele (podle jeho podobnosti s dvourohým kloboukem dostala ryba anglickou přezdívku \"Napoleon fish\").\n\nObývá teplá moře od východního pobřeží Afriky po souostroví Tuamotu na východě a Rjúkjú na severu. Zdržuje se nejraději na korálových útesech do hloubky 100 m. Je aktivní převážně ve dne, loví menší ryby, měkkýše a korýše. Jako jedna z mála ryb se živí také hvězdicemi, vůči jejichž jedu je imunní. Jsou velmi zvědaví a často připlouvají k potápěčům, nepředstavují však pro člověka žádné nebezpečí.\n\nPyskoun vlnkovaný je samotářským a teritoriálním druhem. Pohlavní zralosti dosahuje okolo pěti let, část samic se může v dospělosti změnit na samce (protogynní hermafroditismus). Ryba se dožívá třiceti až padesáti let.\n\nZ důvodu rozsáhlého ilegálního lovu na maso zařadil Mezinárodní svaz ochrany přírody pyskouna vlnkovaného mezi ohrožené druhy, populace se v posledních třiceti letech zmenšila o polovinu. V jihovýchodní Asii, kde jsou maso a zejména pysky vyhledávanou lahůdkou, tento druh na některých místech zcela vymizel.\n\n"}
{"id": "1288742", "url": "https://cs.wikipedia.org/wiki?curid=1288742", "title": "Endrik Wottrich", "text": "Endrik Wottrich\n\nEndrik Wottrich (13. října 1964 Celle, Německo – 26. dubna 2017) byl německý operní pěvec s hlasem hrdinného tenora.\n\nNarodil se 13. října 1964 v dolnosaském Celle. Nejprve začal studovat hru na housle, následně přešel ke zpěvu a získal stipendium pro studium na newyorské Juilliard School. V roce 1992 debutoval ve Státním divadle ve Wiesbadenu v roli Cassia v opeře \"Othello\". Od následujícího roku nastoupil ve Státní opeře v Berlíně, kde zůstal po dobu dalších šesti let. Hostoval také v Amsterdamu, Drážďanech, Vídni, Stuttgartu nebo Wiesbadenu.\n\nV roce 1996 poprvé vystoupil v Carnegie Hall spolu s Chamber Orchestra of Europe pod vedením Nikolause Harnoncourta. Téhož roku účinkoval i Bayreuthu jako Mladý námořník v \"Tristanovi a Isoldě\". Zde vystupoval v následujících letech pravidelně. V sezoně 1999/2000 účinkoval v milánské La Scale s dirigentem Riccardem Mutim, a to v \"Dialozích karmelitek\" a \"Fideliu\". Od následující sezony se poprvé objevil i v Bonnu v titulní roli \"Dona Carlose\". V dalších letech hrál i v \"Mistrech pěvcích norimberských\" či \"Bludném Holanďanovi\" v Bayreuthu nebo v \"Arabelle\" v pařížském Théâtre du Châtelet, ztvárnil Siegmunda ve \"Valkýře\" v drážďanské Semperově opeře i ve Stockholmu, Paříži a Bayreuthu, také titulní roli Parsifala v Bayreuthu či titulní roli Tannhäusera v La Scale. \n\nRoku 2007 debutoval v Royal Opera House Covent Garden v roli Florestana ve \"Fideliu\". Následoval Tambormajor ve \"Vojckovi\", účinkování v Tokiu i v Bavorské státní opeře v Mnichově, titulního Lohengrina hrál také v Tampere. Vystoupil v Sofii i Montréalu jako Samson v \"Samsonovi a Dalile\" nebo v Neapoli jako Tristan i jako Rustan v opeře Waltera Braunfelse \"Sen jako život\". V Lipsku se objevil jako Arindal ve \"Vílách\" Richarda Wagnera. Ve vídeňské Volksoper účinkoval jako Bakchus v \"Ariadně na Naxu\", jako Siegmund v rámci projektu \"Wagnerův prsten v jednom večeru\" či jako Hagenbach v Catalaniho opeře \"La Wally\". Ta zůstala jeho posledním počinem.\n\nPodílel se úlohou Maxe na nahrávce Weberovy opery \"Čarostřelec\" spolu s dirigentem Nikolausem Harnoncourtem a Berlínskými filharmoniky pro firmu Teldec, která byla nominována v 39. ročníku Ceny Grammy.\n\nDne 26. dubna 2017 zemřel ve svých 52 letech na srdeční infarkt.\n\n"}
{"id": "1288746", "url": "https://cs.wikipedia.org/wiki?curid=1288746", "title": "Hawa Mahal", "text": "Hawa Mahal\n\nHawa Mahal je palác v jižní části města Džajpur v Indii. Byl vybudován proto, aby ženy z královské rodiny mohly sledovat pouliční festivaly, aniž by byly vidět (kvůli předpisu „purdah“). Jde o přístavbu ke staršímu paláci, kterou mnozí považují za hlavní vstup, ačkoli jde o zadní trakt. V roce 1799 ho nechal vystavět maharadža Sawai Pratap Singh. Byl navržen architektem Lal Chand Ustadem. Tvar stavby má upomínat na Krišnovu korunu. Pětipodlažní palác má 953 malých oken zdobených složitými mřížemi. Památka má také jemně modelované závěsné římsy. Unikátní je systém přirozené klimatizace založené na Venturiho efektu. Tento systém byl ještě zdokonalen malými fontánami, které jsou umístěny uprostřed každé místnosti. Jako mnoho jiných staveb ve městě, nazývaném často „růžové město“, byl palác postaven z červeného a růžového pískovce. Styl stavby je fúzí hindského rajputu a islámského mughalu. Stavba je v současnosti spravována archeologickým oddělením vlády Radžastánu.\n\n"}
{"id": "1288747", "url": "https://cs.wikipedia.org/wiki?curid=1288747", "title": "Kingsman: Zlatý kruh", "text": "Kingsman: Zlatý kruh\n\nKingsman: Zlatý kruh (v anglickém originále Kingsman: The Golden Circle) je americký film režiséra Matthewa Vaughna, pokračování snímku \"\" z roku 2014. Kingsmani představují přísně utajenou nezávislou mezinárodní špionážní agenturu, která v prvním filmu nabírala nové adepty, v navazujícím snímku pak pokračuje příběh po zničení její centrály a po navázání spolupráce s americkou špionážní organizací Statesman. Na scénáři filmu spolupracoval režisér Matthew Vaughn s Jane Goldmanovou, a to v návaznosti na knižní předlohu Marka Millara. Ústřední postavy ztvárnili Taron Egerton, Halle Berry, Julianne Moore, Channing Tatum a Colin Firth. Americká premiéra filmu proběhla 22. září 2017, do českých kin byl film uveden společností Cinemart 21. září téhož roku.\n\nUplynul celkem rok od doby, kdy Gary „Eggsy\" Unwin a tajná organizace Kingsman zachránila svět před zlomyslným plánem Richmonda Valentina. Právě Eggsy přijal titul Galahad po svém mrtvém učitelovi, Harrymu Hartovi, a nyní žije se švédskou korunní princeznou Tildou v Londýně.\n\nNa cestě domů je však Eggsy napaden Charliem Heskethem, bývalým kandidátem Kingsmana, který před rokem během bojů ve Valentinově horském krytu přišel o ruku a hlasivky. Souboj se nakonec přemění v automobilovou honičku v ulicích Londýna, kde se Eggsy pravidelně vyhýbá útokům Heskethe a jeho stoupenců. Nicméně nakonec Eggsy úspěšně přežívá, přičemž Heskethovi odděluje jeho kybernetickou paži od zbytku těla a i s automobilem prchá do malého záchranného střediska Kingsmanu v Hyde Parku. S vědomím, že vše úspěšně zvládl, s Tildou odlétá do Švédska k jejím rodičům. Nicméně kybernetická paže, stále umístěná v Eggsyho automobilu, se pomocí USB přípojky dostane k tajným datům Kingsmanu, kvůli čemuž Poppy Adamsová, vůdkyně tajného Zlatého kruhu, největšího drogového kartelu na světě, odpaluje rakety namířené na všechny budovy a velitelství Kingsmanu, čímž vyhlazuje téměř všechny agenty a zbavuje se tak její největší hrozby.\n\nJedinými přeživšími agenty jsou Eggsy a Merlin. Vzhledem k velmi krizové situaci jsou nuceni řídit se dle pokynů, které je přivedou do destilérky Bourbonu v americkém státě Kentucky, kde naleznou tajnou organizaci Statesman, jakousi americkou verzi Kingsmanu, jejíž profit spočívá ve výrobě alkoholu. Nejprve jim agenti Statesmanu nevěří, ale nedůvěra se nakonec prolomí, jakmile je Eggsymu a Merlinovi představen žijící Harry „Galahad\" Hart. Ten přežil, jakmile mu před rokem Statesman pomohl velmi pokročilou léčivou technologií využívající nanity, nicméně trpí těžkou amnézií a na předchozí život coby agenta Kingsmanu si vůbec nepamatuje.\n\nEggsy a Merlin jsou informováni od lídra Statesmanu, agenta Champagne, o tajné teroristické organizaci zvané Zlatý kruh, jejíž vůdkyně, Poppy Adamsová, je zodpovědná za vyhlazení Kingsmanu. Proto zbývající Kingsmani ve spolupráci se Statesmany začínají svou misi sledováním Heskethovo bývalé přítelkyně Clary von Gluckfbergové. Avšak když se agentovi Statesmanu, Tequile, po celém těle vytvoří modrá vyrážka, je nahrazen agentem Whiskey coby parťák Eggsyho. Nicméně pokračují v misi, která je zavede na festival Glastonbury, kde Eggsy úspěšně implantuje sledovací zařízení Gluckfbergové. Avšak tento zákrok, pro nějž bylo nutné použití milostné praktiky, naráží na vztah Eggsyho a Tildy. I přes to se Eggsy nadále věnuje misi; po několika neúspěšných pokusech vyléčit Harryho amnézii Eggsy vyhrožuje tím, že zastřelí Harryho nového psa. Tím si Harry konečně vzpomene na svůj bývalý život agenta Kingsmanu.\n\nPoppy Adamsová, vůdkyně Zlatého kruhu, vysílá do celého světa televizní zprávu, která vypráví o toxinu, jenž je namíchán do většiny světových drog, což způsobuje, že se uživatelům drog na těle objeví modrá vyrážka, což nakonec vede k taneční mánii, paralýze a do několika hodin smrt. Také demonstruje lék na zajatém Eltonu Johnovi a nabízí jej světu, pokud prezident Spojených států ukončí boj proti drogám a zajistí Zlatému kruhu právní a trestní imunitu. Prezident proto rozhodne, že každý postižený uživatel drog bude zavřen v karanténě, včetně jeho náčelnice štábu, Foxové, kde je nechá pomřít a zbaví se tak drogově závislých, čímž posílí ekonomiku státu.\n\nEggsy, Harry a Whiskey zamíří do výrobny léků v Alpách na severu Itálie poté, co zachytí telefonát Gluckfbergové. Zde Eggsy dokáže ukrást vzorek léku, ale Whiskey jej omylem rozbíjí při útoku žoldáků Zlatého kruhu a výzkumné středisko je odpáleno silnou bombou. Po zdlouhavém boji s žoldáky však Harry střelí Whiskeyho do hlavy, jelikož má podezření, že hraje na obě strany, ale Eggsy mu aplikuje alfa-gel; stejnou látku, která vyléčila Harryho. Následně Eggsy zjišťuje, že i Tildě vyrašily po těle modré skvrny a zanedlouho zemře. Proto Eggsy, Harry a Merlin zjistí, kde se skrývá Poppy Adamsová - v „Poppy Landu\" - v pralese Kambodži, kam odletí, aby aktivovali tisícovky dronů coby roznašeče léku.\n\nPo příletu do Poppy Landu, Eggsy sešlapuje obrannou minu, ale je zachráněn Merlinem. Ten k sobě naláká strážné a zvedne nohu z miny, kvůli čemuž mina vybuchuje a Merlin společně se strážnými umírá. Eggsy ani Harry neváhají a vstupují do Poppy Landu, kde začnou bojovat s žoldáky, přičemž Eggsy zabije Heskethe a Harry Poppyny robotické psy. Dostanou se až ke kufříku s ovládáním dronů, přičemž zdrogují Poppy, která jim těsně před svou smrtí způsobenou silnější verzí jejího toxinu prozradí heslo. Avšak než stihnou zadat heslo, napadne je agent Whiskey, jehož alfa-gel také úspěšně vyléčil. Odhalí, že chce nechat všechny drogově závislé lidi zemřít, jelikož před lety způsobili smrt jeho ženy při přestřelce. Nicméně po boji je Whiskey zabit a Eggsy s Harrym vypouští drony s lékem, čímž zachraňují miliony životů po celém světě.\n\nNásledkem toho Foxová obviňuje prezidenta Spojených států ze spiknutí v genocidě na obětech drog, který je zavřen do vězení. Agent Champagne oznamuje, že Statesman otevřel ve Skotsku palírnu, aby pomohl obnovit organizaci Kingsman. Také Champagne nabízí Eggsymu a Harrymu možnost se stát novým agentem Whiskey, ale tím se stává technička Statesmanu Ginger. Eggsy se ožení s princeznou Tildou a agent Tequila se přestěhuje do Londýna, kde se stává novým agentem Kingsmanu.\n\nVaughn uvedl, že on a Goldman mají naplánovaný třetí film \"Kingsman\", kterému díky poměrně vysokým tržbám druhého dílu nestojí nic v cestě. V září 2017, během uvedení filmu od \"Total Film\", Vaughn odhalil, že jeho osobní volbou pro roli záporné postavy v Kingsman 3 je Dwayne Johnson. Vaughn také uvedl, že vzhledem k úspěchu filmové série Kingsman má zájem o natočení spin-offu zaměřujícího se na americkou organizaci Statesman.\n\n"}
{"id": "1288750", "url": "https://cs.wikipedia.org/wiki?curid=1288750", "title": "A Night at the Opera", "text": "A Night at the Opera\n\nA Night at the Opera může být:\n\n"}
{"id": "1288759", "url": "https://cs.wikipedia.org/wiki?curid=1288759", "title": "En Marche!", "text": "En Marche!\n\nEn Marche! (česky „Vpřed!“ nebo „Na pochod!“), zkratkou \"EM !\", oficiálním názvem Association pour le renouvellement de la vie politique (\"„Sdružení pro obnovu politického života“\") je sociálně-liberální francouzské politické hnutí, založené 6. dubna 2016 bývalým francouzským ministrem hospodářství a průmyslu Emmanuelem Macronem, který jako kandidát tohoto hnutí v květnu 2017 vyhrál francouzské prezidentské volby. Do parlamentních voleb 2017 se hnutí přejmenovalo na La République en marche!\n\nMacron považuje En Marche! za progresivní hnutí spojující pravici a levici. Ačkoli sám nikdy nezmínil, že iniciály strany se shodují s iniciály jeho jména, tisk se na to zaměřil a následně se na sociálních sítích o tom vedly diskuze.\n\nHnutí \"En Marche!\" bylo založeno 6. dubna 2016 v Amiensu Emmanuelem Macronem. Po prezidentských volbách roku 2017 má v úmyslu zúčastnit se také francouzských parlamentních voleb 2017 pod názvem La République en marche (překládáno \"Vpřed republiko\", \"Republika v pohybu\"), přičemž chce v Národním shromáždění získat většinu. Co se týče kandidátů, polovina z nich by měli být prostí občané a druhou polovinu by měli tvořit lidé, kteří už v minulosti měli nějaký politický mandát. Hnutí bylo zaregistrováno na adrese Laurenta Bigorgna, ředitele think tanku \"Institut Montaigne.\"\n\nI když byl Macron v letech 2006–2009 členem Socialistické strany a následně nezávislý do roku 2016, En Marche! se snaží překročit tradiční politické hranice a být nadstranickou organizací. Sám Macron ji popsal jako progresivní stranu sjednocující levici a pravici. Pozorovatelé a političtí komentátoři popsali stranu jako liberální až sociálně liberální a centristickou.\n\nAkademičky Marta Lorimerová a Susan Milnerová také spojily En Marche! s takzvanou třetí cestou, ideologií, která dominovala u středolevých stran v devadesátých letech 20. století. Strana byla také přirovnána ke španělské liberální straně Ciudadanos a Macron k jejímu předsedovi Albertu Riverovi.\n\nEn Marche! považuje za člena každou osobu, která doložila své identifikační údaje (datum narození, email, adresa, telefonní číslo) a dodržuje stanovy hnutí. Na rozdíl od ostatních politických stran En Marche! nevyžaduje od členů žádné peněžní příspěvky. Emmanuel Macron uvádí, že je možné se připojit k En Marche a zároveň zůstat členem jiné francouzské politické strany.\n\n10. dubna 2016, několik dní po založení hnutí, potvrdil Macron 13 000 přívrženců (členů). Novináři z Le Canard enchaîné ho následně obviňovali z nafukování skutečnosti a tvrdili, že 13 000 je jen počet kliknutí na jeho internetových stránkách. Ismaël Emelien, Macronův poradce, objasnil, že každý přívrženec podepíše hodnotové stanovy a následně má hlas na sjezdu hnutí. Dodal, že tito lidé nemají nic společného s těmi, kteří se na stránkách pouze přihlásili k odběru novinek, jejich počet je samozřejmě větší. Sylvain Fort, další Macronův poradce, potvrdil, že hnutí ověřuje emailové adresy přívrženců, ale přiznal také, že systém spoléhá na poctivost každého přívržence.\n\nEn Marche! mělo v září 2016 již 80 000 přívrženců. Deník Le Monde napsal, že pokud je toto číslo přesné, dělá En Marche! jednou z předních politických stran ve Francii. V říjnu Macron konstatoval, že En Marche! „šlape na paty“ Socialistické straně, a to už po sedmi měsících své existence. Podle Mediapart přívrženci hnutí zahrnovali především výše postavení lidé, mělo ve svých řadách však jen pár funkcionářů, zemědělců a nezaměstnaných. Mnoho lidí se nikdy neangažovalo v politice, většina svůj zájem projevila jen tím, že na webových stránkách zanechali své osobní údaje.\n\nHnutí si bere za inspiraci participační model Désir d'avenir, hnutí socialistky Ségolène Royalové, a zamýšlí se nad důvěryhodností zápisu jednotlivých členů podle Pascala Terrasse, bývalého lídra Désir d'avenir. Podle Libération se hnutí opírá o pyramidální systém zápisu, inspirovaný kampaněmi Baracka Obamy v letech 2008 a 2012.\n\nDíky tomuto participačnímu modelu má každý příznivec En Marche! možnost se přidat nebo vytvořit místní organizaci hnutí. Každá z těchto organizací je vedena jedním nebo více přívrženci, kteří organizují místní akce, schůzky a debaty zaměřené na myšlenky a hodnoty propagované hnutím. En Marche v prosinci roku 2016 registrovala více než 2 600 těchto organizací.\n\n"}
{"id": "1288761", "url": "https://cs.wikipedia.org/wiki?curid=1288761", "title": "Kyselina trimesinová", "text": "Kyselina trimesinová\n\nKyselina trimesinová (systematický název kyselina benzen-1,3,5-trikarboxylová) je aromatická karboxylová kyselina, jedna ze tří benzentrikarboxylových kyselin. Je také jednou ze čtyř benzenkarboxylových kyselin s planární molekulou (středy všech atomů jsou v jedné rovině).\n\nTato kyselina může být kombinována s parahydroxypyridinem za vzniku gelu stabilního do teploty 95 °C.\n\nKyselina trimesinová krystalizuje z vody v síti vodíkových vazeb.\n\n"}
{"id": "1288770", "url": "https://cs.wikipedia.org/wiki?curid=1288770", "title": "Štěpán Ivan Kovář", "text": "Štěpán Ivan Kovář\n\nŠtěpán Ivan Kovář (* 1976 Praha) je český astronom a fotograf. Věnuje se zejména historii astronomie, píše životopisy významných českých astronomů.\n\nV letech 2002–2004 byl předsedou České astronomické společnosti. Pracuje v její Skupině pro historii astronomie.\n\n\n"}
{"id": "1288771", "url": "https://cs.wikipedia.org/wiki?curid=1288771", "title": "Lužní potok (přítok Sázku)", "text": "Lužní potok (přítok Sázku)\n\nLužní potok je levostranný přítok Sázku v okrese Cheb v Karlovarském kraji. Délka toku měří 12,1 km.\nPlocha jeho povodí měří 23,5 km².\n\nPotok pramení u okraje města Plesná ve Smrčinách v Přírodním parku Kamenné vrchy. Od pramene teče východním směrem, nedaleko od železniční stanice Plesná na železniční trati z Františkových Lázní do Bad Brambachu podtéká trať. Jihovýchodním směrem pokračuje k Velkého Luhu, protéká rybníkem Cézar, opouští území Smrčin i Přírodního parku Kamenné vrchy a vtéká do Chebské pánve. Obtéká obec Křižovatku a zprava přibírá Velkolužský potok. Nad Novou Vsí, částí obce Křižovatka, se směr toku otáčí na jih. Přitéká k přírodní rezervaci Děvín, kde v délce asi 600 m tvoří její západní hranici. Po necelém kilometru vtéká do východního cípu národní přírodní rezervace Soos. Zde se nad osadou Povodí, části obce Třebeň, vlévá zleva do Sázku.\n"}
{"id": "1288773", "url": "https://cs.wikipedia.org/wiki?curid=1288773", "title": "Stodolský potok", "text": "Stodolský potok\n\nStodolský potok je pravostranný přítok Sázku v okrese Cheb v Karlovarském kraji. Délka toku měří 12,7 km.\nPlocha jeho povodí měří 33,6 km².\n\nPotok pramení v Hazlově ve Smrčinách, při východním okraji Přírodním parku Halštrov. Od pramene teče asi 100 m jihovýchodním směrem k železniční trati z Chebu do Hranic. Nedaleko železničního nádraží v Hazlově trať podtéká a opouští území přírodního parku. Pokračuje jihozápadní směrem, míjí osadu Mýtinka i Antonínovu Výšinu. U samoty Lesní Mlýn opouští území Smrčin a vtéká do Chebské pánve. V Žírovicích, severně od Františkových Lázní, protéká Mlýnským rybníkem. Východním směrem pokračuje k Novému Drahovu a Dvorku, místním částem obce Třebeň. Přibírá zleva Vonšovský potok a směřuje k jižnímu cípu národní přírodní rezervace Soos. Zde teče asi 400 m po hranici tohoto chráněného území. Přibližně po 1,5 km se u osady Povodí vlévá zprava do Sázku.\n"}
{"id": "1288774", "url": "https://cs.wikipedia.org/wiki?curid=1288774", "title": "Maximum Overload (album, DragonForce)", "text": "Maximum Overload (album, DragonForce)\n\n\n"}
{"id": "1288775", "url": "https://cs.wikipedia.org/wiki?curid=1288775", "title": "Gilbert z Clare, 5. hrabě z Gloucesteru", "text": "Gilbert z Clare, 5. hrabě z Gloucesteru\n\nGilbert z Clare ( \"Gilbert de Clare\", 1180, Hertford – 25. října 1230, Penaroz) byl hrabě z Gloucesteru, Hertfordu, pán z Clare a Glamorganu. Byl jedním z pětadvaceti baronů, kteří měli dohlížet na dodržování dohod na základě ustanovení Magna Charta a je jedním z rytířů zobrazených na barevných vitrážích v klášteře Tewkesbury.\n\nNarodil se jako nejstarší syn Richarda z Clare a Amicie, druhé dcery a případné dědičky hraběte z Gloucesteru. Roku 1215 se aktivně zúčastnil baronské vzpoury proti králi Janovi a po jeho smrti podporoval kandidaturu francouzského prince Ludvíka na anglický trůn. Byl zajat královským regentem Vilémem Maréchalem v bitvě u Lincolnu. \n\nTeprve po této porážce přešel na stranu příznivců mladého krále a oženil se s Isabelou, mladičkou dcerou Viléma Maréchala. Na podzim téhož roku po skonu bezdětné tety zdědil bohaté panství Gloucester a následně po smrti otce také rozsáhlé majetky jeho rodiny a titul hraběte z Hertfordu. Následující roky strávil boji s Velšany a zemřel na expedici v Bretani. Jeho ostatky byly převezeny zpět do vlasti a pohřbeny před hlavním oltářem v klášteře Tewkesbury. Náhrobek se nedochoval.\n"}
{"id": "1288776", "url": "https://cs.wikipedia.org/wiki?curid=1288776", "title": "Swiss Halley: FireFlies", "text": "Swiss Halley: FireFlies\n\nSwiss Halley AG je majitelem značky Fireflies se sídlem v Churerstraße 47, 8808 Pfäffikon, Švýcarsko. Výkonným ředitelem společnosti je Ulrich Märki. Sídlo společnosti je ve Švýcarsku. V České republice nemá potřebné licence pro činnost zprostředkovatele cest a pobytů. Zde je k dispozici také kancelář, příjem společnosti přichází sem, zde je zdaněn, čili společnost je v každém ohledu švýcarským daňovým subjektem. Je důležité zdůraznit, že portál a značka Fireflies je vlastnictvím společnosti Swiss Halley AG kterou si společnost patentovala téměř na celém světě. \n\nSpolečnost je pojištěna na 10 miliónů CHF – pojištění odpovědnosti, které je dostupné ve webové kanceláři jednotlivých distributorů. Je součástí Evropského hospodářského prostoru (ne součástí Evropské Unie, ale hospodářské unie) a společnost odpovídá všem švýcarským podmínkám, závazkům. V případě krachu musí být vůči cestujícím splněny podmínky ochrany Švýcarských turistických provozovatelů.\n\nSwiss Halley AG, vlastník značky Fireflies, není cestovní kanceláří, ale online turistický portál, který pracuje na trhu jako zprostředkovatel cestování. To znamená, že registrovaným uživatelům nabízí i nabídky jiných cestovních partnerů jako např. Booking.com, Trivago, Expedia či Priceline. Snaha společnosti je nabídnout zákazníkům a majitelům balíku zvýhodněnou cenu.\n\nŠvýcarsko je zcela v souladu s Evropskou unií. Společnost vyhovuje všem příslušným přihlašovacím závazkům a povinnostem, včetně organizování akcí na českém trhu.\n\nSpolečnost splňuje všechny zákonné požadavky příslušného trhu, resp. v každém daném státě ve spolupráci s partnerskou advokátní společností, formuje specifickou činnost pro daný stát. Neustále pracuje na vyhovění nejnovějším pravidlům, zákonům Evropské unie, včetně nového zákona EU o ochraně údajů obecného nařízení o ochraně údajů GDPR (General Data Protection Regulation).\n\nFireflies není cestovní kanceláří, ale online cestovním portálem, který se zabývá zprostředkováním nabídek pobytů. Podléhá jiným právním předpisům, které společnost plně dodržuje.\n\n"}
{"id": "1288778", "url": "https://cs.wikipedia.org/wiki?curid=1288778", "title": "Špicberská kuchyně", "text": "Špicberská kuchyně\n\nŠpicberskou kuchyni nelze přesně určit. Většina obyvatel Špicberk pochází z Norska, a proto je zdejší kuchyně velmi podobná té norské. Dělají se zde například pokrmy z lososa nebo palačinky. Většina domů nemá ani vlastní kuchyni, lidé se stravují v kantýně nebo restauracích. Na Špicberkách se v restauraci dá sehnat thajské jídlo, pizza nebo hamburger. Na Špicberkách je i pivovar. Specialitou jsou pokrmy z velryb, které zde byly v minulosti hojně loveny.\n"}
{"id": "1288781", "url": "https://cs.wikipedia.org/wiki?curid=1288781", "title": "Patrick Henry", "text": "Patrick Henry\n\nPatrick Henry (29. května 1736 Studley – 6. června 1799 Brookneal) byl americký politik, právník a plantážník. Jako radikální ideolog hnutí za emancipaci Třinácti kolonií a temperamentní řečník se stal jedním z Otců zakladatelů Spojených států amerických.\n\nNarodil se ve Virginii ve středostavovské rodině skotského původu. Neúspěšně se pokoušel podnikat, sňatkem se Sarah Sheltonovou získal farmu Rural Plains a pěstoval tabák. V roce 1760 začal provozovat advokátní praxi, proslavil se silným angažmá v kauze reverenda Jamese Mauryho. Virginské duchovenstvo bylo tradičně placeno v tabáku, po velké neúrodě v roce 1758 ale výrazně vzrostly ceny této komodity a koloniální úřady proto rozhodly stanovit pevný plat kněží ve výši dvou pencí vyplácených v hotovosti (odtud označení \"Two Penny Act\"). Duchovní proti této ztrátě výsad protestovali a král Jiří III. zákon zrušil. Patrick Henry velmi energicky hájil zájmy virginských úřadů proti Maurymu, který se dožadoval výplaty dlužné částky, a označil královské veto Two Penny Act za akt tyranie.\n\nPověst ostrého kritika britské vlády zvýšila Henryho popularitu a v roce 1765 byl zvolen do dolní komory virginského zákonodárného sboru House of Burgesses. Prosadil rezoluci odmítající schválení kolkového zákona; jeho projev, v němž přirovnal krále k Caesarovi, označili konzervativní poslanci za zradu. V roce 1773 vytvořil Henry s Thomasem Jeffersonem a Richardem Henrym Leem Výbor korespondentů, který řídil protivládní aktivity kolonistů a po přijetí Donucovacích zákonů se roku 1774 konal ve Filadelfii První kontinentální kongres, na němž se zástupci jednotlivých kolonií dohodli na společném postupu. V březnu 1775 pronesl Henry na zasedání sněmovny v Richmondu proslulý projev, kterým vyzýval k mobilizaci a zakončil ho slovy: „Dejte mi svobodu nebo smrt!“ V řadách prvního virginského pluku se aktivně zúčastnil války za nezávislost, v letech 1776–1779 a 1784–1786 zastával funkci guvernéra Virginie. Usiloval o co nejširší samosprávu Virginie a odmítal Ústavu Spojených států amerických jako příliš centralistickou, ale později se s federalisty smířil a v závěru života podporoval jejich prezidentského kandidáta Johna Adamse.\n\n"}
{"id": "1288787", "url": "https://cs.wikipedia.org/wiki?curid=1288787", "title": "Hrithik Roshan", "text": "Hrithik Roshan\n\nHrithik Roshan (hindsky: ऋतिक रोशन, \"Ritik Rošan\" * 10. leden 1974, Mumbai, Indie) je indický herec a tanečník, který se narodil v indické slavné filmové rodině. Jeho otcem je herec, producent a režisér Rakesh Roshan, matka Pinky dcera slavného indického režiséra. Hrithik je médii označován za Řeckého boha a Krále Bolywoodu. Tento zelenooký Ind je největší sexy symbol Asie, který se v letech 2015 a 2016 umístil v anketě jako druhý nejkrásnější muž planety o čemž svědčí i fakt, že na sv. Valentýna obdržel 30 tisíc nabídek k sňatku. Herec má svou oděvní sportovní značku HRX a propaguje Fitness cvičení, díky kterému si svojí vytrvalostí a kázní vybudoval dokonalou postavu. Filmy ve kterých hrál hl. roli mají velký úspěch, např. \"Bang Bang\" 2014 byl kasovní trhák. Dále ve filmech \"Zindagi Na Miledi Dobara\" 2011 si zahrál spolu s Farhanem Akhtarem úspěšným indickým režisérem, který Roshana obsadil do svého filmu \"Lakshya\" 2004, který je neprávem podhodnocen, avšak evropskou diváckou obcí je tento film považován za klenot bolywoodské kinematografie. Jeho poslední film \"Kaabil\" 2017 zaznamenal velký úspěch. Ostatní filmy jako \"Krrish 3\" 2013, \"Agneepath\" 2012, \"Joodha Akbar\" 2008, \"Dhoom 2\" 2006, \" Mohenjo Daro\" 2016, \"Guzaarish\" 2010 a \" Kites\" 2010 a další byly velmi úspěšné. Roshan je skvělý tanečník, kterému není v Bolywoodu rovno. Jeho vosková figurína v Muzeu voskových figurín Madame Tussaud v Paříži je nejvíce líbanou figurínou a to zejména mužskou populací.\n\nIndický herec je rozvedený a dosud se neobjevil na veřejnosti s novou přítelkyní. Věnuje se svým dvěma synům a udržuje dobrý vztah se svou bývalou manželkou. Herec se angažuje v charitě, podpořil např. nemocné děti nebo lidi postižené povodněmi.\n"}
{"id": "1288788", "url": "https://cs.wikipedia.org/wiki?curid=1288788", "title": "Sbor Jednoty bratrské v Novém Městě pod Smrkem", "text": "Sbor Jednoty bratrské v Novém Městě pod Smrkem\n\nSbor Jednoty bratrské v Novém Městě pod Smrkem je jedním ze sborů této církve ve Frýdlantském výběžku na severu Libereckého kraje České republiky. V čele sboru stojí správce Jan Selnekovič a kazatel Martin Bukovský.\n\nV Novém Městě pod Smrkem existovala kazatelská stanice. Nezávisle na ní vzniklo roku 1993 dvojsboří, do kterého vedle novoměstského sboru patřil ještě také sbor ve Frýdlantě. O čtyři roky později (1997) se však sbor v Novém Městě osamostatnil.\n\nKe svým bohoslužbám a programům během týdne se členové sboru scházeli ve sborovém domě v novoměstské Kmochově ulici číslo popisné 682, který však později odprodali pro jeho nepotřebnost. Ke svým shromážděním tak využívají prostory někdejšího městského kina ve Švermově ulici, v domě číslo popisné 853 pojmenovaném „J-centrum“. Prostory tohoto objektu využívá také roku 2011 ustavený samostatný sbor Nevo Dživipen zaměřující se na práci s Romy.\n\n"}
{"id": "1288790", "url": "https://cs.wikipedia.org/wiki?curid=1288790", "title": "Dorival Caymmi", "text": "Dorival Caymmi\n\nDorival Caymmi (30. dubna 1914, Salvador – 16. srpna 2008, Rio de Janeiro) byl brazilský zpěvák, autor písní, herec a malíř. Stál u zrodu hudebního žánru bossa nova. Skládal také samby, jako např. \"Doralice\" nebo \"Saudade da Bahia\". Za svůj život napsal zhruba 100 písní, které nyní patří ke klasickým kouskům brazilské hudby.\n"}
{"id": "1288791", "url": "https://cs.wikipedia.org/wiki?curid=1288791", "title": "Phillip Noyce", "text": "Phillip Noyce\n\nPhillip Noyce (* 29. dubna 1950 Griffith, Nový Jižní Wales, Austrálie) je australský filmový režisér.\n\nAbsolvoval Univerzitu Sydney. První film natočil v roce 1975. Velký úspěch zaznamenal jeho film \"Newsfront\" (1978). Mezi jeho další snímky patří např. \"Vysoká hra patriotů\" (1992) nebo \"Tichý Američan\" (2002). Pracoval také pro australskou televizi, pro kterou natočil sérii \"The Dismissal\" nebo \"The Cowra Breakout\".\n\n"}
{"id": "1288792", "url": "https://cs.wikipedia.org/wiki?curid=1288792", "title": "Villa Ehrler", "text": "Villa Ehrler\n\nVilla Ehrler (čp. 581) je nejstarší vila na Prunéřovském předměstí v Kadani. Nachází se na rohu ulic Kapitána Jaroše (dříve Nádražní třída) a Jungmannova. Výstavba vily byla dokončena roku 1882. Zadavatelem projektu byl JUDr. Rudolf Ehrler, adjunkt c. k. okresního soudu v Kadani. Projekt vypracoval a realizaci provedl kadaňský architekt a stavitel Josef Peter.\n\nVilla Ehrler je vystavěna v novorenesančním stylu. Byla vůbec první budovou tehdy nově vznikající Nádražní třídy a snad nejstarší kadaňskou vilou zasluhující si takové označení. Projekt vyhotovil roku 1881 kadaňský stavitel Josef Peter. Reprezentativní rezidence byla téměř dokončena již toho roku, poslední úpravy se však uskutečnily až na počátku roku 1882.\n\nPrvním majitelem vily byl Rudolf Ehrler. V době, kdy byla vila postavena, měl již za sebou poměrně pestrou soudní kariéru. Poté, co úspěšně absolvoval právnickou fakultu Karlo-Ferdinandovy university v Praze, nastoupil roku 1874 jako právní praktikant na c. k. český vrchní zemský soud v Praze. Formálně zůstával stále auskultantem a připravoval se na složení soudnických zkoušek. V roce 1875 byl vídeňským ministrem spravedlnosti Juliem Antonem Glaserem (rodákem z Postoloprt) jmenován do funkce adjunkta c. k. okresního soudu v Žatci. Téhož roku byl také na krátko přeložen k soudu v západočeské Přimdě. Roku 1876 je kadaňský soudní adjunkt JUDr. Franz Heidl přeložen do jihočeských Volar jako nový okresní soudce a na jeho místo v Kadani nastupuje Rudolf Ehrler. Funkci adjunkta pak u c. k. okresního soudu v Kadani zastává po dobu osmnácti let. Přestože zřejmě plánoval v Kadani zůstat, funkce adjunkta, tedy pomocného soudního úředníka bez pravomoci k samostatnému rozhodování, mu neumožňovala kariérní růst, a tak se roku 1894 nechává přeložit k c. k. okresnímu soudu do Cvikova u České Lípy, kde je pak nejpozději roku 1902 uváděn jako jeho předseda.\n\nPřed odchodem z Kadaně vilu prodává Josefu Hofmannovi (1856-1936), rodáku z Hůrky u Doupova na Kadaňsku, absolventu Karlo-Ferdinandovy university v Praze a kadaňskému gymnasiálnímu profesorovi. Josef Hofmann na gymnasiu v Kadani vyučoval latinu, řečtinu a němčinu, rovněž spravoval školní knihovnu a numismatickou sbírku. Zároveň byl také správcem knihovny Studentského podpůrného spolku. Zastával také funkci konzervátora c. k. Centrální komise pro památkovou péči. Když roku 1910 městská rada rozhodla o odstranění všech tří kašen na hlavním kadaňském náměstí, Hofmann tehdy přímo přes následníka trůnu arcivévody Františka Ferdinanda d'Este vyjednal kompromis o zachování největší z nich, barokní Šlikovy kašny.\n\nKdyž roku 1916 odešel Josef Hofmann do penze, obdržel čestný titul školního rady a byl pověřen uspořádáním kadaňského městského archivu. Téhož roku ve vile umírá ředitel kadaňské měšťanské školy a učitel Wenzl Russe, jehož rodina zde žila v nájmu. V penzi se Hofmann stává regionálním historikem a vlastivědcem a v období mezi lety 1922 až 1935 mnohokráte publikuje články ve vlastivědné příloze místního listu \"Kaadner Zeitung\" a v regionálním časopise \"Erzgebirgs-Zeitung\". Po jeho smrti roku 1936 je část tehdejší Jahnovy ulice pojmenována po něm – Hofmannova. Roku 1945 byla přejmenována na ulici 5. května.\n\nV letech 1936 až 1945 je vila majetkem fabrikanta Friedricha Dölla, vlastníka kaolinových a šamotových závodů v Kadani. Tehdy je vila označována také jako Villa Döll. Jeho podnik byl již roku 1922 po fúzi s vídeňskou firmou Petzold & Comp. přejmenován na Petzold-Döll Werke Kaaden.\n\nHned po Druhé světové válce byla vila zkonfiskována československým státem. Friedrich Döll byl roku 1945 jako český Němec odsunut transportem do okupačních zón poraženého Německa.\n\n"}
{"id": "1288793", "url": "https://cs.wikipedia.org/wiki?curid=1288793", "title": "Villa Paulus", "text": "Villa Paulus\n\nVilla Paulus (čp. 593) je jedna z nejstarších vil na Prunéřovském předměstí v Kadani. Nachází se na rohu ulic Kapitána Jaroše (dříve Nádražní třída) a 5. května (dříve Hofmannova). Výstavba vily byla dokončena roku 1885. Zadavatelem projektu byl významný kadaňský rukavičkář August Paulus. Projekt vypracoval a realizaci provedl kadaňský architekt a stavitel Josef Peter.\n\nVilla Paulus je vystavěna v novorenesančním stylu. Lze ji označit jako tzv. rukavičkářskou vilu, protože součástí komplexu budov bylo kromě obytné vily také několik rukavičkářských dílen tvořících malou fabriku. Směrem do Nádražní třídy se nachází půlkulaté ozdobné nárožní věže, které společně s venkovním přístupovým schodištěm a bytelným litinových plotem mohou svým honosným vzhledem přiblížit vilu malému zámečku.\n\nPrvním majitelem vily byl kadaňský rukavičkář August Paulus, který její výstavbu svěřil kadaňskému staviteli Josefu Peterovi. Vila byla dokončena roku 1885, tedy v době, kdy Paulusova fabrika již dodávala zboží například do rakousko-uherské císařské metropole Vídně. Jak podnik prosperoval, dočkala se vila již roku 1887 rozšíření o další obytné i výrobní prostory, které byly opatřeny i vlastní číslem popisným (čp. 605). Exportní úspěchy této fabriky pokračovaly i v následujících letech. Paulus tak vlastnil třetí největší rukavičkářskou firmu v Kadani hned po Josefu Richterovi a Florianu Panhansovi.\n\nOd roku 1889 se stává Paulus dodavatelem zboží do obchodu a vzorového skladu Richarda Borberga v Hamburku, který sídlil na prestižní adrese v Radniční ulic přímo v centru této německé přístavní metropole. Mezi produkty vyráběné Paulusovou kadaňskou fabrikou tehdy patřily elegantní glacé rukavičky (společenské rukavičky z jemné hlazené usně z jehnětiny nebo kůzlečiny), ale také řada speciálních rukavic, mezi nimi rukavice jezdecké a řidičské, pro automobilisty i cyklisty. Přičemž automobilové řidičské rukavice byly tehdy na trhu úplnou novinkou. Nutno také dodat, že Hamburská firma Borberg měla pouze 17 exkluzivních dodavatelů a August Paulus byl jediným dodavatelem, který své zboží vyráběl mimo Německo. Ochrannou známkou Paulusovy firmy byla šesticípá hvězda s hlavou kamzíka.\n\nČást vily Paulus také pronajímal. Roku 1894 zde byl penzionovaný gymnasiální profesor Alois Wolf se svou manželkou Annou, nebo rukavičkáři Franz a Johann Schröterovi, bratři, původem z krušnohorské Kovářské.\n\nPočátkem 20. století, podle všeho po smrti Augusta Pauluse, se vila stává majetkem jiného kadaňského rukavičkáře Heinricha Kunze. Kunzova firma fungovala již od roku 1880 a rukavičkářský komplex s Villou Paulus se tak stal jeho novou hlavní fabrikou. Také podnikání Heinricha Kunze bylo velmi prosperující. Roku 1906 slavil úspěch, když jeho rukavičky vyhrály zlatou cenu na Německočeské výstavě v Liberci (\"Deutschböhmische Ausstellung Reichenberg\"), která byla reakcí českých Němců na Jubilejní zemskou výstavu konanou roku 1891 v Praze. Firma Heinricha Kunze se mimo jiné specializovala na výrobu důstojnických rukavic, ty byly dodávány rakousko-uherské armádě a později i armádě československé. Dále nabízel široký sortiment elegantních rukaviček z prané kůže a z kůže divokých zvířat i různé druhy pracovních rukavic. Součástí fabriky byla tehdy také elektrifikovaná brusírna a barvírna vybavená nejmodernější technikou. Svým zbožím zásoboval také aristokracii, například hrabata z rodu Kinských v Chlumci nad Cidlinou, jak o tom vypovídá dochovaná faktura z roku 1921. Ochrannou známkou Kunzovy firmy byly dvě zkřížené rukavice s prsty směřujícími dolů. Roku 1923 je Heinrich Kunz uváděn jako jediný majitel vily. V roce 1936 byl spoluvlastníkem jeho bratr Alfred Kunz.\n\nHned po skončení Druhé světové války byla vila zkonfiskována a roku 1947 vyčleněna pro užívání veřejným institucím.\n\n"}
{"id": "1288794", "url": "https://cs.wikipedia.org/wiki?curid=1288794", "title": "Éric Srecki", "text": "Éric Srecki\n\nÉric Srecki (* 2. července 1964 Béthune, Francie) je bývalý francouzský sportovní šermíř, který se specializoval na šerm kordem. Francii reprezentoval od roku 1985 dlouhých 15 let. V roce 1992 získal zlatou olympijskou medaili mezi jednotlivci. V roce 1995 a 1997 získal tituly mistra světa mezi jednotlivci. Byl oporou favorizovaného francouzského družstva, se kterým vybojoval titul mistra světa v roce 1994 a 1999 a s družstev kordistů získal v roce 1988 zlatou olympijskou medaili.\n"}
{"id": "1288797", "url": "https://cs.wikipedia.org/wiki?curid=1288797", "title": "Philippe Boisse", "text": "Philippe Boisse\n\nPhilippe Boisse (* 18. března 1955 Neuilly-sur-Seine, Francie) je bývalý francouzský sportovní šermíř, který se specializoval na šerm kordem. Francii repezentoval na přelomu sedmdesátých a osmdesátých let. Třikrát startoval na olympijských hrách. Mezi jednotlovci se výrazně prosazoval od počátku osmdesátých letech. Na olympijských hrách v roce 1984 získal zlatou olympijskou medaili, na kterou navázal v roce 1985 ziskem titulu mistra světa. Byl oporou francouzského družstva, se kterým získal v roce 1980 na zlatou olympijskou medaili a tituly mistra světa. Jeho syn Érik Boisse šel v jeho stopách a v roce 2004 byl blízko olympijské medaile mezi jednotlivci.\n"}
{"id": "1288798", "url": "https://cs.wikipedia.org/wiki?curid=1288798", "title": "Philippe Riboud", "text": "Philippe Riboud\n\nPhilippe Riboud (* 9. dubna 1957 Lyon, Francie) je bývalý francouzský sportovní šermíř, který se specializoval na šerm kordem. Francii reprezentoval koncem sedmdesátých let a celé osmdesátá léta. Patří k nejúspěšnějdím kordistům co do počtu medailí. V roce 1980, 1984 a 1988 vybojoval olympijské medaile v soutěži jednotlivců. V roce 1979 a 1986 získal titul mistra světa v soutěži jednotlivců. Byl oporou francouzského družstva, se kterým patřil k favoritům na všech turnajích a s družstev dosáhl na zlatou olympijskou medaili v roce 1980 a 1988.\n"}
{"id": "1288799", "url": "https://cs.wikipedia.org/wiki?curid=1288799", "title": "GNOSIS – BRNO", "text": "GNOSIS – BRNO\n\nGNOSIS – BRNO bylo hudební vydavatelství, které založil a provozoval Jiří Plocek v letech 1993-2004.\n\n"}
{"id": "1288800", "url": "https://cs.wikipedia.org/wiki?curid=1288800", "title": "Fabrice Jeannet", "text": "Fabrice Jeannet\n\nFabrice Jeannet (* 20. října 1980 Fort-de-France, Martinik) je bývalý francouzský sportovní šermíř afrokaribského původu, který se specializoval na šerm kordem. Francii reprezentoval v prvních letech nového tisíciletí společně se svým starším bratrem Jérômem Jeannetem. V roce 2008 získal při své druhé účasti stříbrnou olympijskou medaili. Titul mistra světa získal v roce 2003. Byl oporou favorizovaného francouzského družstva, se kterým vybojoval tituly mitra světa a Evropy a s družstev kordistů získal v roce 2004 a 2008 zlatou olympijskou medaili.\n"}
{"id": "1288801", "url": "https://cs.wikipedia.org/wiki?curid=1288801", "title": "Hugues Obry", "text": "Hugues Obry\n\nHugues Obry (* 19. května 1973 Enghien-les-Bains, Francie) je bývalý francouzský sportovní šermíř, který se specializoval na šerm kordem. Francii repezentoval na přelomu tisíciletí. V roce 2000 získal stříbrnou olympijskou medaili mezi jednotlivci, kterou navázal na titul mistra světa z roku 1998. Byl oporou favorizovaného francouzského družstva, se kterým vybojoval tituly mistra světa a Evropy a s družstev kordistů získal v roce 2004 zlatou olympijskou medaili.\n"}
{"id": "1288802", "url": "https://cs.wikipedia.org/wiki?curid=1288802", "title": "Gauthier Grumier", "text": "Gauthier Grumier\n\nGauthier Grumier (* 29. května 1984 Nevers, Francie) je francouzský sportovní šermíř, který se specializuje na šerm kordem. Oporou francouzské repezentace je od roku 2009. V roce 2016 vybojoval v soutěži jednotlivců bronzovou olympijskou medaili. Je oporou favorizovaného francouzského družstva, se kterým má na svém kontě tituly mistra světa a Evropy a s družstev kordistů získal v roce 2016 zlatou olympijskou medaili.\n"}
{"id": "1288803", "url": "https://cs.wikipedia.org/wiki?curid=1288803", "title": "Ulrich Robeiri", "text": "Ulrich Robeiri\n\nUlrich Robeiri (* 26. října 1982 Cayenne, Francouzská Guyana) je francouzský sportovní šermíř kreolského původu, který se specializuje na šerm kordem. Francii reprezentuje od počátku nového tisíciletí. Jeho největším úspěchem mezi jednotlivci je titul mistra světa v roce 2014. V roce 2004 a 2008 startoval na letních olympijských hrách, ale mezi jednotlivci se neprosadil. Byl však oporou francouzského družstva, se kterým vybojoval tituly mistra světa a Evropy a svůj druhý olympijský start v roce 2008 proměnil s družstvem kordistů ve zlatou olympijskou medaili.\n"}
{"id": "1288805", "url": "https://cs.wikipedia.org/wiki?curid=1288805", "title": "Jean-Michel Lucenay", "text": "Jean-Michel Lucenay\n\nJean-Michel Lucenay (* 25. dubna 1978 Fort-de-France, Martinik) je francouzský sportovní šermíř afrokaribského původu, který se specializuje na šerm kordem. Francii reprezentuje s přestávkami od roku 2001. S francouzským družstev vybojoval tituly mistra světa a Evropy. V roce 2016 byl náhradníkem francouzského družstva kordistů, které vybojovalo zlatou olympijskou medaili. Členem francouzského družstva byl jako náhradník už na olympijských hrách v roce 2008. Do bojů však nezasáhl a nedostal zlatou olympijskou medaili, kterou jeho kolegové z družstva vybojovali. V individuálních soutěžích dostává pravidelně příležitost na mistrovství Evropy. V roce 2010 získal titul mistra Evropy.\n"}
{"id": "1288806", "url": "https://cs.wikipedia.org/wiki?curid=1288806", "title": "Jérôme Jeannet", "text": "Jérôme Jeannet\n\nJérôme Jeannet (* 26. ledna 1977 Fort-de-France, Martinik) je bývalý francouzský sportovní šermíř afrokaribského původu, který se specializoval na šerm kordem. Francii reprezentoval v prvních letech nového tisíciletí společně se svým mladším bratrem Fabricem Jeannetem. Na olympijských hrách startoval v roce 2004 a 2008 a s družstvem kordistů dosáhl na zlatou olympijskou medaili. S favorizovaným francouzským družstvem pravidelně dosahoval i na tituly mistra světa a Evropy. Od roku 2005 se pravidelně dostával do finálových kol turnajů mezi jednotlivci. V roce 2007 získal mezi jednotlivci titul mistra Evropy.\n"}
{"id": "1288807", "url": "https://cs.wikipedia.org/wiki?curid=1288807", "title": "Battalions of Fear", "text": "Battalions of Fear\n\n\n"}
{"id": "1288808", "url": "https://cs.wikipedia.org/wiki?curid=1288808", "title": "Daniel Jérent", "text": "Daniel Jérent\n\nDaniel Jérent (* 4. června 1991 Saint-Claude, Guadeloupe) je francouzský sportovní šermíř, který se specializuje na šerm kordem. Francii repezentuje od roku 2013. V roce 2016 startoval na olympijských hrách, v jednotlivcích vypadl v úvodním kole a s favorizovaným družstvem Francie získal zlatou olympijskou medaili.\n"}
{"id": "1288809", "url": "https://cs.wikipedia.org/wiki?curid=1288809", "title": "Rick Hoffman", "text": "Rick Hoffman\n\nRick Edward Hoffman (* 12. června 1970 New York City, New York) je americký herec. Je znám zejména díky své roli Patricka Van Dorna v seriálu \"Jake in Progress\" či svým ztvárněním Louise Litta v \"Kravaťácích\".\n\nRick Hoffman se narodil v New York City a vyrůstal v newyorské vesničce Roslyn Heights, New York. Je synem Gail a Charlieho Hoffmanových a je Židem. Má mladšího bratra jménem Jeff. Po vystudování The Wheatley School v Old Westbury, New York, začal navštěvovat University of Arizona. Po jeho promocii se přestěhoval do Los Angeles, Kalifornie, kde také započal svou hereckou kariéru.\n\nHoffman se poprvé objevil v roli ochranky ve filmu \"Spiknutí\" (1997). Po řadě vedlejších rolí dostal v roce 2000 roli hlavní, kterou byla postava Freddieho Sackera v TV seriálu \"The $treet,\" který byl však předčasně ukončen již po sedmi epizodách. Přesto mu tento seriál umožnil skončit s prací číšníka a přesunout se zpátky do New Yorku. \n\nHoffman si také zahrál mnoho vedlejších rolí, jako je tomu v seriálech \"Philly\", \"Kriminálka Miami\", \"Námořní vyšetřovací služba\", \"Anatomie lží\" a mnoho dalších. V roce 2011 se objevil v roli Louise Litta v TV seriálu \"Kravaťáci\".\n\nRick Hoffman pochází z Long Islandu, New York, USA. Jeho první dítě se narodilo v prosinci roku 2014.\n"}
{"id": "1288811", "url": "https://cs.wikipedia.org/wiki?curid=1288811", "title": "Iván Trevejo", "text": "Iván Trevejo\n\nIván Trevejo Pérez (* 1. září 1971) je kubánský a později francouzský sportovní šermíř, který se specializuje na šerm kordem. Na mezinárodním poli se objevuje od roku 1993. V roce 1996 získal v jednotlivcích stříbrnou olympijskou medaili. Na mistrovství světa se pravidelně dostával do osmifinále. S kubánským družstvem kordistů získal titul mistra světa v roce 1997 a z olympijských her v roce 2000 přivezl s družstvem bronzovou olympijskou medaili. Po mistrovství světa v roce 2002 se na Kubu nevrátil. Od roku 2010 reprezentuje Francii.\n"}
{"id": "1288813", "url": "https://cs.wikipedia.org/wiki?curid=1288813", "title": "Yannick Borel", "text": "Yannick Borel\n\nYannick Borel (* 5. listopadu 1988 Pointe-à-Pitre, Guadeloupe) je francouzský sportovní šermíř afrokaribského původu, který se specializuje na šerm kordem. Francii reprezentuje od roku 2010. V roce 2016 startoval na olympijských hrách, v jednotlivcích se dostal do čtvrtfinále a s favorizovaným družstvem Francie získal zlatou olympijskou medaili.\n"}
{"id": "1288814", "url": "https://cs.wikipedia.org/wiki?curid=1288814", "title": "Érik Boisse", "text": "Érik Boisse\n\nÉrik Boisse (* 13. března 1980 Clichy, Francie) je bývalý francouzský sportovní šermíř, který se specializoval na šerm kordem. Je synem Philippa Boisse, olympijského vítěze v šermu kordem z roku 1984. Francii reprezentoval v prvních letech nového tisíciletí. V roce 2004 prohrál mezi jednotlivci souboj o třetí místo na olympijských hrách a obsadil čtvrté místo. S favorizovaným francouzských družstvem však dosáhl na stejných olympijských hrách na zlatou olympijskou medaili. S francouzských družstev má na svém kontě několik titulů mistra světa a Evropy. Jeho největším úspěchem mezi jednotlivci je druhé místo z mistrovství světa v roce 2007.\n"}
{"id": "1288816", "url": "https://cs.wikipedia.org/wiki?curid=1288816", "title": "Jacques Ladègaillerie", "text": "Jacques Ladègaillerie\n\nJacques Ladègaillerie (* 10. ledna 1940 Sartrouville, Francie) je bývalý francouzský sportovní šermíř, který se specializoval na šerm kordem. Francii reprezentoval na konci šedesátých let a v sedmdesátých letech. Třikrát startoval na olympijských hrách. Jeho největším úspěchem je stříbrná olympijská medaile z roku 1972 v jednotlivcích. S francouzským družstev v žádném ze svých tří startů na olympijskou medaili nedosáhl.\n"}
{"id": "1288817", "url": "https://cs.wikipedia.org/wiki?curid=1288817", "title": "Olivier Lenglet", "text": "Olivier Lenglet\n\nOlivier Lenglet (* 20. února 1960 Saint-Quentin, Francie) je bývalý francouzský sportovní šermíř, který se specializoval na šerm kordem. Francii reprezentoval v osmdesátých letech a počátkem devadesátých let. Účastnil se tří olympijských her. Svých největších úspěchů dosáhl s favorizovaným francouzským družstvem, se kterým získal v roce 1988 zlatou olympijskou medaili a tituly mistra světa. Mezi jednotlivci se pravidelně dostával do čtvrtfinále, ale jeho maximem bylo třetí místo z mistrovství světa v roce 1986.\n"}
{"id": "1288818", "url": "https://cs.wikipedia.org/wiki?curid=1288818", "title": "Jacques Brodin", "text": "Jacques Brodin\n\nJacques Brodin (* 22. prosince 1946 Les Andelys, Francie – 1. říjen 2015) byl francouzský sportovní šermíř, který se specializoval na šerm kordem. Francii reprezentoval na přelomu šedesátých a sedmdesátých let. V roce 1964 byl v sedmnácti letech společně se starším bratrem Claudem Brodinem členem francouzského družstva, které vybojovalo bronzovou olympijskou medaili. Při své druhé olympijské účasti v roce 1972 na olympijskou medaili nedosáhl. V roce 1974 obsadil druhé místo na mistrovství světa v soutěži jednotlivců. S francouzským družstvem kordistů získal titul mistra světa v roce 1965 a 1966.\n"}
{"id": "1288819", "url": "https://cs.wikipedia.org/wiki?curid=1288819", "title": "The Times of India", "text": "The Times of India\n\nTimes of India je indický deník psaný v angličtině. Podle Audit Bureau of Circulations jde o čtvrtý největší deník v Indii a také o nejprodávanější anglickojazyčný deník na světě. Založen byl v roce 1838, pod názvem \"The Bombay Times and Journal of Commerce\". Nejprve vycházel dvakrát týdně, ve středu a v sobotu, od roku 1850 vychází každodenně. V roce 1860 se deník sloučil s konkurenčním \"Bombay Standard\" a vycházel pod jménem \"Bombay Times and Standard\". Rok poté získal svůj současný název \"The Times of India\". Významnou postavou rozvoje deníku v 19. století byl šéfredaktor Robert Knight, který z něj učinil jedno z nejprestižnějších médií v zemi. K významným autorům minulosti patřil i Mahátmá Gándhí. V roce 1991 BBC deník zařadila mezi šest nejlepších světových novin. Vlastníkem a vydavatelem je společnost Bennett, Coleman & Co. Ltd., která je vlastněna rodinou Sahu Jain.\n"}
{"id": "1288820", "url": "https://cs.wikipedia.org/wiki?curid=1288820", "title": "Bastien Sicot", "text": "Bastien Sicot\n\nBastien Sicot (* 1985 Paříž, Francie) je bývalý francouzský sportovní šermíř, který se specializoval na šerm kordem. Jako nadějný junior se mezi muži v nabité francouzské reprezentaci neprosadil. Jeho maximem je druhé místo z mistrovství Evropy seniorů v roce 2006. Po roce 2008 přestal objíždět světový pohár.\n"}
{"id": "1288821", "url": "https://cs.wikipedia.org/wiki?curid=1288821", "title": "Robert Leroux", "text": "Robert Leroux\n\nRobert Leroux (* 22. srpna 1967 Casablanca, Maroko) je bývalý francouzský sportovní šermíř, který se specializoval na šerm kordem. Francii repezentoval v první polovině devadesátých let. V roce 1992 a 1996 startoval na olympijských hrách. S favorizovaným francouzským družstvem však dosáhl pouze na bronzovou olympijskou medaili v roce 1996. S francouzským družstev dosáhl na titul mistra světa v roce 1994. Mezi jednotlivci se pravidelně dostával do čtvrtfinále, jeho největším úspěchem je druhé místo z roku 1995.\n"}
{"id": "1288822", "url": "https://cs.wikipedia.org/wiki?curid=1288822", "title": "Obléhání Kumarského ostrohu", "text": "Obléhání Kumarského ostrohu\n\nObléhání Kumarského ostrohu v březnu – dubnu 1655 bylo jednou z epizod boje o Poamuří mezi Ruskem a madžuskou říší Čching v rámci rusko-čchingského konfliktu táhnoucího se od počátku 50. do konce 80. let 17. století. V Kumarském ostrohu byl oddíl ruských kozáků vedený Onufrijem Stěpanovem obležen čchingskou armádou vojevůdce Mingandaliho. Rusové úspěšně odolali obléhatelům, kteří se po několika týdnech stáhli kvůli nedostatku potravin. \n\nOddíl ruských kozáků a dobrovolníků působící v Poamuří, kterému po odvolání Jerofeje Chabarova velel Onufrij Stěpanov, se spojil s oddílem Pjotra Beketova, nově přišlým ze Zabajkalí, a dalšími menšími ruskými skupinami, dosáhl počtu kolem 500 mužů a počátkem listopadu 1654 založil na pravém břehu Amuru u ústí řeky Kumary opevněné zimoviště – Usť-kumarský ostroh, z něhož sbírali daň v kožešinách (jasak) z místního domorodého obyvatelstva.\n\nKvůli obavám z vojska říše Čching, které nedlouho předtím, v červnu 1654, na Sungari porazilo oddíl Onufrije Stěpanova, a které podle informací místních Ďučerů hodlalo v zimě vytáhnout na Rusy v počtu až pěti tisíc, byl ostroh postaven s ohledem na případné obléhání zkušenou armádou vybavenou dělostřelectvem. Zatímco běžně byly tehdejší ruské ostrohy na Sibiři chráněny pouze palisádou z kůlů anebo trámů, Kumarský ostroh byl opevněn důkladněji. Pevnost byla obklopena příkopem dva metry hlubokým a čtyři širokým, vykopaným s velkou námahou ve zmrzlé zemi. Za příkopem kozáci nasypali val na jehož vrchu postavili hradbu tvořenou dvěma ploty z dřevěných trámů s nasypanou hlínou a kamením mezi nimi. Takové opevnění bylo odolné vůči lehkým dělům používaným Rusy a Čchingy. Hradba byla opatřena střílnami, neměla věže, ale vpřed vysunuté bašty, takzvané „býky“. Svou trojici děl Rusové umístili na vyvýšenou plošinu uprostřed ostrohu, takže mohla střílet na všechny strany. Také v centru ostrohu vyhloubili studnu, a postavili žleby na vodu, aby mohli hasit případné požáry. Kolem příkopu rovněž do země zatloukli „česnek“ – dřevěné kůly střídavě s železnémi hroty a ukořistěnými nepřátelskými střelami.\n\nČchinští velitelé v Ninggutě, základně pro jejich operace v povodí Amuru, se po úspěchu na Sungari v červnu 1654 beze spěchu připravovali na další postup vůči Rusům a především organizovali vysidlování domorodých Daurů, Ďučerů a Gogulů z Poamuří na Non a horní Sungari. Nicméně velitel Mingandali (, Ming-an-ta-li), poslaný z Pekingu do Ningguty s oddílem korouhevních vojsk, se poté, co začátkem roku 1655 dostal informace o usazení Rusů v Kumarském ostrohu, rozhodl neprodleně zaútočit ještě před koncem zimy. Očekával, že pochod z Ningguty ke Kumarsku potrvá 2–3 měsíce. Jádro jeho vojska sestávalo z cca tisíce mandžuských vojáků.\n\nMandžuové byli vyzbrojeni mimo jiné doutnákovými píšťalami, 15 děly a širokým výběrem obléhacích zbraní – útočnými žebříky, zápalnými raketami, dřevěnými štíty a krytými povozy. K Mandžuům se připojilo mnoho domorodců, Daurů, Ďučerů a dalších, disponujících pouze chladnými zbraněmi. Stěpanovovi kozáci odhadovali velikost čchingské armády celkem na 10 tisíc lidí. Rusů bylo v Kumarském ostrohu kolem pěti set (maximálně 513), měli tři děla a stovku píšťal, ostek Rusů byl vyzbrojen pouze chladnými zbraněmi.\n\nRáno 13. března 1654 se pod Kumarským ostrohem objevil předvoj nepřátelské armády a zajal dvacítku kozáků, kteří se vypravili na kácení stromů. Jejich druzi provedli výpad z ostrohu na pomoc, ale zajatci už byli popraveni a objevily se i hlavní síly čchingské armády. Mandžuové nejdříve navrhli Rusům kapitulaci a s tím, že v čchingské armádě mohou žít v dostatku a bohatství. Rusové odmítli. Obléhatelé odřízli ostroh do Amuru a zničili ruské lodě.\n\nSvůj tábor Mandžuové a jejich spojenci postavili za řekou necelý kilometr od ostrohu. Ostroh ostřelovali z děl umístěných 320 m od pevnosti, jedna z baterií byla umístěna na vdálenější útes převyšující ostroh. Nicméně palba neměla efekt, 20. března proto Mandžuové přisunuli děla na 150 m od ostrohu, ale ani poté neměly dělové koule sílu k rozbití opevnění a ani zápalné střely neměly větší účinek.\n\nOstřelování střídané s pokusy o útok pěchoty trvalo mnoho dní, zvlášť těžké útoky proběhly 20. a 24. března. Dne 24. března čchingská pěchota zaútočila na ostroh ze čtyř stran, útočníci dobře viditelné dřevěné kolíky překryli zvlášť k tomuto účelu připravenými štíty, ale na železném „česneku“ si mnozí poranili nohy. kozáci se bránili střelbou ručnic a děl a při výpadu mnoho útočníků pobili, několik zajali a ukořistili dvě děla.\n\nI po neúspěchu útoku Mingandali ještě nějakou dobu pokračoval v obléhání a ostřelování ostrohu. Rusům začalo docházet střelivo a potraviny, ale nedostatkem potravin začali trpět i obléhatelé a Mingandali proto 4. dubna nechal spálit nebo utopit v řece nevyužité vybavení a střelivo (ale i pancíře svých vojáků) a spěšně se stáhl do Ningguty. Po nepřátelském vojsku kozáci na bojišti posbírali na 730 dělových koulí, kulky do ručnic a prachové nálože, které Mandžuové nestačili zničit.\n\nV červnu 1655 Rusové opustili Kumarský ostroh kvůli nedostatku potravin, kozáci totiž nechtěli rolničit a brát od místního obyvatelstva nebylo možné, protože okolní Daurové a Ďučeři odešli nebo byli přesídleni na jih k Mandžuům. Stěpanovův oddíl se pak v následujících letech plavil po Amuru a vymáhal od zbylých domorodců kožešiny a potraviny, přičemž neměl stálou základnu a zimu přečkával v přechodných zimovištích. Roku 1658 v bitvě v Korčejevské zátoce byl oddíl poražen a Rusové se stáhli z většiny Poamuří. \n\nPři návratu Rusů na Amur do Albazinu v polovině 60. let byla zkušenost s opevněním Kumarského ostrohu nevyužita, což způsobilo rychlý pád pouze palisádou ohrazeného Albazinu při jeho obléhání roku 1685. Naopak čchingské úřady si vzaly z obležení Kumarského ostrohu poučení a v 80. letech při operacích své armády v rozlehlém a řídce osídleném Poamuří věnovaly velkou péči organizaci zásobování.\n\nVitězství u Kumarského ostrohu zanechalo u Rusů silný dojem a vešlo do jejich folklóru. O dvě staletí později, v polovině 18. století Kirša Danilov, sběratel folklóru působící na Urale, zaznamenal píseň „V sibiřské ukrajině, v daurské zemi“ („Во Сибирской украине, во Даурской стороне“) poeticky popisující obléhání.\n\n"}
{"id": "1288823", "url": "https://cs.wikipedia.org/wiki?curid=1288823", "title": "Jean-Michel Henry", "text": "Jean-Michel Henry\n\nJean-Michel Henry (* 14. prosince 1963 Marseille, Francie) je bývalý francouzský sportovní šermíř, který se specializoval na šerm kordem. Francii repezentoval přes deset let na přelomu osmdesátých a devadesátých let. Startoval na čtyřech olympijských hrách. V roce 1992 dosáhl na bronzovou olympijskou medaili mezi jednotlivci. Byl oporou favorizovaného francouzského družstva, se kterým získal v roce 1988 zlatou olympijskou medaili a dosáhl na tituly mistra světa.\n"}
{"id": "1288824", "url": "https://cs.wikipedia.org/wiki?curid=1288824", "title": "Jean-François Di Martino", "text": "Jean-François Di Martino\n\nJean-François Di Martino (* 2. března 1967 Enghien-les-Bains, Francie) je bývalý francouzský sportovní šermíř, který se specializoval na šerm kordem. Francii reprezentoval v průběhu devadesátých let. Patřil do šíršího výběru silného francouzského družstva kordistů, se kterým dosáhl v roce 1999 na titul mistra světa a v roce 2000 vybojoval s družstvem stříbrnou olympijskou medaili.\n"}
{"id": "1288825", "url": "https://cs.wikipedia.org/wiki?curid=1288825", "title": "Z 4", "text": "Z 4\n\nZ 4 s přezdívkou \"Silná čtyřka\" byl malý osobní automobil vyráběný v letech 1933–1936 firmou Československá zbrojovka, akciová společnost, Brno. Stal se prvním československým sériově vyráběným automobilem s pohonem předních kol. Celkem vzniklo 2750 kusů v pěti sériích.\n\nPočátkem 30. let brněnská zbrojovka vyráběla typ Z 9, konzervativně konstruovaný automobil, jehož prodejní výsledky nesplňovaly očekávání. Východiskem se měl stát nový vůz s pohonem předních kol, založený na licenci německé automobilky DKW. Vzhledem k vysokým finančním nárokům však k zakoupení licence nedošlo. Bylo rozhodnuto vyvinout vůz stejné koncepce, ale bez použití patentových řešení firmy DKW. Tým konstruktérů pod vedením nového šéfkonstruktéra Bořivoje Odstrčila během sedmi měsíců vyvinul prototyp ZA32. Ten byl dokončen v lednu 1933. Automobil Z 4, s reklamní přezdívkou \"Silná čtyřka\", debutoval v dubnu 1933 na pražském autosalonu. Nový vůz slavil úspěch, první 500 kusová série byla rozprodána ještě před její výrobou, která započala v květnu 1933. Stal se prvním českým sériově vyráběným vozem s pohonem předních kol. V letech 1933–1936 následovaly další čtyři postupně zdokonalované série.<ref name=\"AR4/2008\">\n</ref> Poté, co byla výroba automobilů ve Zbrojovce Brno rozhodnutím MNO ukončena k 15. říjnu 1936, byly poslední vozy Z 4 prodány roku 1937. Celkem vzniklo 2750 kusů v pěti výrobních sériích, čímž se Z 4 stal nejúspěšnějším vozem značky.<ref name=\"AR5/2008\">\n</ref>\n\nRoku 1934 vzniklo na upraveném podvozku III. série pět závodních speciálů s aerodynamickou hliníkovou karosérií kupé. Motor byl vyladěn na výkon 26 kW (35 k), vozy dosahovaly rychlosti 130 km/h. Tři z nich se účastnily druhého ročníku závodu 1000 mil československých a získaly Cenu presidenta republiky pro nejlepší tovární tým.\n\n\nVůz Z 4 pohání řadový, vodou chlazený dvoudobý zážehový dvouválec. Motor má zdvihový objem 908 cm³ (I. a II. série) nebo 981 cm³ (III. až V. série). Přípravu palivové směsi zajišťuje karburátor Zenith 30. Motor je opatřen akumulátorovým zapalováním, elektrická instalace pracuje s napětím 6 V. Chlazení motoru je termosifonové, bez ventilátoru.\n\nMotor je uložen za přední nápravou, před ním se nachází třístupňová převodovka a rozvodovka s diferenciálem. Spojka je suchá, jednokotoučová. Motor a převodovka tvoří montážní celek.\n\nZákladem podvozku je tuhý obdélníkový rám z U profilů. Kola jsou zavěšena na nezávislých lichoběžníkových polonápravách, tvořených příčným spodním ramenem a spojených příčným listovým pérem. Řízení je šnekové nebo hřebenové (IV. a V. série). Mechanické bubnové brzdy jsou na všech čtyřech kolech. Kola jsou ocelová disková a opatřená pneumatikami rozměru 4,50×18\" nebo později 5,25×16\".\n\nVozy byly dodávány s dvoudveřovými karosériemi tudor, polokabriolet nebo roadster. Kromě továrních karosérií vznikaly i individuální nástavby u samostatných karosářů.\n\n"}
{"id": "1288826", "url": "https://cs.wikipedia.org/wiki?curid=1288826", "title": "Neeskens Kebano", "text": "Neeskens Kebano\n\nNeeskens Kebano (* 10. března 1992 Montereau-Fault-Yonne) je fotbalový reprezentant Demokratické republiky Kongo. Od roku 2016 hraje za anglický druholigový klub Fulham FC na pozici ofenzivního záložníka.\n\nNarodil se v rodině konžských přistěhovalců na pařížském předměstí, jeho otec ho pojmenoval podle svého fotbalového vzoru Johana Neeskense. V roce 2004 nastoupil do fotbalové akademie v Clairefontaine-en-Yvelines a o rok později uzavřel smlouvu s Paris Saint-Germain FC, v jeho dresu vyhrál francouzský šampionát hráčů do 16 let. V mládežnických kategoriích reprezentoval Francii, startoval na mistrovství Evropy ve fotbale hráčů do 17 let 2009 a v kvalifikaci mistrovství Evropy ve fotbale hráčů do 19 let 2011. Od roku 2014 hraje za konžskou reprezentaci, zúčastnil se Afrického poháru národů 2015, kde jeho tým získal bronzové medaile, a Afrického poháru národů 2017 (účast ve čtvrtfinále, skóroval v zápase základní skupiny proti Pobřeží slonoviny).\n\nV roce 2015 mu byla udělena Ebenová kopačka, cena pro nejlepšího afrického hráče v belgické Jupiler Pro League.\n\n"}
{"id": "1288827", "url": "https://cs.wikipedia.org/wiki?curid=1288827", "title": "Goreaphobia", "text": "Goreaphobia\n\nGoreaphobia byla americká death metalová kapela založená v roce 1988 zpěvákem a baskytaristou Chrisem Gamblem a kytaristou Alexem Bouksem ve městě Filadelfie ve státě Pensylvánie. Sestava kapely se často měnila, skupina se rozpadala a následně znovu povstávala. Byla to jedna z prvních death metalových kapel z Filadelfie. Od roku 2012 je neaktivní.\n\nDebutní studiové album vyšlo teprve roku 2009 a nese název \"Mortal Repulsion\".\n\n\n\n\n\n"}
{"id": "1288829", "url": "https://cs.wikipedia.org/wiki?curid=1288829", "title": "Carmine Crocco", "text": "Carmine Crocco\n\nCarmine Crocco (5. června 1830 Rionero in Vulture – 18. června 1905) byl italský voják.\n\nBěhem italské války za sjednocení bojoval nejdříve na straně Bourbonů. Stál v čele asi dvou tisíc mužů, se kterými praktikoval partyzánský způsob boje. Součástí jeho taktiky bylo ničení mlýnů a telegrafního vedení nebo přepady opozdilců. Později bojoval na straně Giuseppe Garibaldiho.\n\nJeho život byl námětem pro několik filmů.\n"}
{"id": "1288831", "url": "https://cs.wikipedia.org/wiki?curid=1288831", "title": "Henryk Flame", "text": "Henryk Flame\n\nHenryk Antoni Flame (15. ledna 1918 Fryštát – 1. prosince 1947 Zábřeh u Čechovic (Zabrzeg pod Czechowicami, Polsko)) byl polský vojenský pilot, vojenský velitel, kapitán Národních ozbrojených sil, vůdce protifašistických a protikomunistických bojových skupin na území Těšínského Slezska.\n\nHenryk Antoni Flame se narodil 15. ledna 1918 v domě č. 314 ve  Fryštátě (dnes městské části Karviné) otci Emerykovi a matce Marii roz. Raszykové. V roce 1919 byla rodina donucena k přestěhování do Čechovic (dnešní Czechowice-Dziedzice v Polsku). V Čechovicích absolvoval gymnázium a následně na Průmyslové škole v Bielsku absolvoval studia v oboru letecký mechanik. V roce 1936  vstoupil  do polské armády a zahájil pilotní studia v Bydhošti. Studia ukončil v roce 1939 v hodnosti pilota desátníka.\n\nPo vypuknutí 2. světové války byl pilotem 123. letky stíhačů a zúčastnil se leteckých soubojů při obraně Varšavy. Při jednom ze soubojů bylo jeho letadlo poškozeno a Flame musel nouzově přistát. Jelikož polská armáda měla málo letadel byl Flame přidělen k dispozici velení obrany Varšavy. Sedmého září byla letka č.123 z Varšavy odvelena. Flame byl přidělen k průzkumné letce u Lvova. Při leteckých průzkumech nad územím obsazeným Rusy byl sestřelen. Dostal se do Maďarska, kde byl následně internován do utečeneckého tábora. Podařilo se mu utéct, ale maďarský sedlák u kterého nocoval, ho udal.  Úřady ho zajaly a vydaly Němcům, kteří ho zavřeli v utečeneckém táboře na území Rakouska. Díky intervenci rodiny a v neposlední řadě i svému příjmení (používal tvar Flamme) byl následně propuštěn domů do Čechovic. Začal pracovat na dráze jako strojvůdce a zároveň se zapojil do hnutí odporu v rámci Zemské armády (Armia Krajowa), kde organizoval sabotáže a výzvědnou činnost. Začátkem roku 1944  hrozila Flamemu dekonspirace a proto s několika kamarády utekli do okolních lesů. Zorganizoval partyzánský oddíl začleněný do Národních ozbrojených sil – NSZ (Narodowe Siły Zbrojne).\n\nPo osvobození Čechovic v únoru 1945 se přihlásil do služby nové lidové vládě a přes protesty místní komunistů byl pověřen vedením místní občanské milice MO (Milicja Obywatelska). Flame postupně dosazoval do jednotek MO své lidi a shromažďoval zbraně pro nadcházející konfrontaci s komunisty. Před hrozícím prozrazením unikl v dubnu 1945 do beskydských lesů a zorganizoval pro boj s komunisty partyzánský oddíl, který se postupně stal největším oddílem NSZ na Těšínském Slezsku – měl 300 vojáků. Tehdy také Flame začal používat pseudonymy „Bartek“ a „Grot“. Oddíl provedl 340 ozbrojených akcí a 3. května 1946 dokonce obsadil obec Visla (Wisła) kde před místními komunisty proběhlo defilé partyzánských jednotek NSZ. Výsledkem této provokace byla velká akce státní bezpečnosti, kdy na základě provokace 167 partyzánů bylo zastřeleno. Postupně aktivita skupiny slábla. Flame využil amnestii z února 1947 a 11. března se v Těšíně vzdal státní správě. Komunisté nemohli snést skutečnost, že díky amnestii unikne Flame trestu. Připravili léčku a dne 1. prosince 1947 byl v Zábřehu (Zabrzegu) u Čechovic Flame zákeřně zastřelen příslušníkem MO Rudolfem Dadakem. Dadak za tuto vraždu nikdy nebyl odsouzen.\n\nDnes Flame a ostatní vojáci bojující po roce 1944 s komunistickým režimem jsou nazýváni Prokletými vojáky. Odhaduje se, že tohoto odboje se v Polsku zúčastnilo 120 až 180 tisíc polských občanů.\n\nDne 1. března 2017 byl Flame posmrtně vyznamenán Řádem znovuzrozeného Polska tř. komtur (Krzyż Komandorski Orderu Odrodzenia Polski).\n\n"}
{"id": "1288832", "url": "https://cs.wikipedia.org/wiki?curid=1288832", "title": "Římskokatolická farnost Šumvald", "text": "Římskokatolická farnost Šumvald\n\nŘímskokatolická farnost Šumvald je územní společenství římských katolíků v děkanátu Šternberk s farním kostelem svatého Mikuláše.\n\nDo farnosti náleží území těchto obcí:\n\n"}
{"id": "1288839", "url": "https://cs.wikipedia.org/wiki?curid=1288839", "title": "Římskokatolická farnost Dlouhá Loučka", "text": "Římskokatolická farnost Dlouhá Loučka\n\nŘímskokatolická farnost Dlouhá Loučka je územní společenství římských katolíků v děkanátu Šternberk s farním kostelem svatého Bartoloměje.\n\nDo farnosti náleží území těchto obcí:\n\nOd července 2016 je administrátorem R. D. Mgr. Ladislav Sovadina. Ten se s platností od ledna 2019 zde stal farářem.\n"}
{"id": "1288841", "url": "https://cs.wikipedia.org/wiki?curid=1288841", "title": "Pomník Karla VI. (Hlavenec)", "text": "Pomník Karla VI. (Hlavenec)\n\nPomník císaře Karla VI. se nachází severovýchodně od obce Hlavenec.\n\nMonumentální barokní pomník nechal hrabě František Antonín Špork postavit v místech, kde při slavnostním honu 3. listopadu 1723 udělil Karlu VI. odznak řádu sv. Huberta. Předáním vyznamenání se chtěl zalíbit císaři a získat pro sebe vytoužený Řád zlatého rouna. Toho se však nikdy nedočkal.\nVýtvarné dílo zhotovil v letech 1724–1725 sochař Matyáš Bernard Braun, autorem celkové koncepce a zasazení do krajiny je potom František Maxmilián Kaňka. Základy pomníku tvoří trojúhelný půdorys s konkávně prohnutými stranami. Sokl doplňují figurální reliéfy v dekorativních kartuších, znázorňující především lovecké motivy. Na rozích jsou umístěny tři římsko-dórské sloupy, které společně podpírají střechu. Tu zahaluje vlající baldachýn s malými andílky. Pomník nahoře zakončuje vidění sv. Huberta, kde jelena doplňuje ještě kůň a smečka loveckých psů. Uprostřed pomníku vévodí socha císaře Karla VI. v životní velikosti. Pomník měří na výšku 10 m, šířka a hloubka mají stejně 5,5 m.\n\nAkci provázela složitá úřední jednání provázená intrikami. Nakonec však byl pomník v Hlavenci 4. listopadu 1725 šťastně dokončen a slavnostně odhalen. Tuto událost hrabě Špork oslavil zhotovením pamětních medailí a mědirytin pro přátele doma i v zahraničí.\n\nPomník se v letech 1970 a 1999–2000 dočkal náročného restaurování.\n\n"}
{"id": "1288843", "url": "https://cs.wikipedia.org/wiki?curid=1288843", "title": "Pierre Tirard", "text": "Pierre Tirard\n\nPierre Tirard (17. září 1827 Ženeva – 4. listopadu 1893 Paříž) byl francouzský ministerský předseda.\n\nPřed nástupem na politickou dráhu se živil jako stavební inženýr a později jako obchodník se šperky. Od roku 1869 působil jako starosta 11. pařížského obvodu. Od roku 1876 zasedal v poslanecké sněmovně, roku 1879 se stal ministrem zemědělství, později zastával úřad ministra obchodu a financí. Roku 1887 ho prezident Sadi Carnot požádal o sestavení vlády. Ve funkci skončil následující rok kvůli svému odmítavému postoji k revizi ústavy z roku 1875. Premiérem byl opět v letech 1889-1890, během svého působení se snažil dostat před soud revizionistického generála Georgese Boulangera a jeho společníky.\n"}
{"id": "1288846", "url": "https://cs.wikipedia.org/wiki?curid=1288846", "title": "Kjonbokun", "text": "Kjonbokun\n\nKjonbokkung, též Gyeongbokgung (hangul: 경복궁) je první korejský královský palác postavený za dynastie Čoson na severu Soulu v roce 1395. V období své největší slávy sloužil jako domov pro královskou rodinu a její příslušníky. Je největším z tzv. Pěti velkých paláců, postavených dynastií Čoson. Během Imdžinské války byl z velké části zničen požárem a poté po více než dvě století opuštěn. V 19. století byl za vlády krále Kodžona pod vedením prince regenta Chinsona Tewonguna obnoven a rozšířen, ale během japonské okupace znovu zničen. V současnosti se rekonstruuje a slouží především jako muzeum.\n\nNachází se v severní části Soulu a je jednou z nejpopulárnějších turistických atrakcí v Jižní Koreji. Pohodlně se sem lze dostat metrem – linkou 3 na zastávku Gyeonbokgung exit 5 a poté zhruba 5 minut pěší chůze. Velmi populární podívanou je střídání stráží u hlavní brány Gwanghwamun, které se koná každou hodinu v čase od 10:00 do 15:00.\n\n\n\n\n\n\n"}
{"id": "1288848", "url": "https://cs.wikipedia.org/wiki?curid=1288848", "title": "Bikin", "text": "Bikin\n\nBikin může být:\n"}
{"id": "1288849", "url": "https://cs.wikipedia.org/wiki?curid=1288849", "title": "Bikin (město)", "text": "Bikin (město)\n\nBikin () je město v Chabarovském kraji v Ruské federaci. Při sčítání lidu v roce 2010 měl přes sedmnáct tisíc obyvatel.\n\nBikin leží na pravém břehu stejnojmenné řeky jen necelých dvacet kilometrů východně od jejího ústí do Ussuri. Ussuri zde přitom tvoří čínsko-ruskou hranici, za kterou se nachází území městské prefektury Šuang-ja-šan Čínské lidové republiky. Bikin se nalézá na východním okraji Ussurijské nížiny, dále na východ od města už se zvedají zalesněné výběžky pohoří Sichote-Aliň. Od Chabarovsku, správního střediska kraje, je Bikin vzdálen přibližně 200 kilometrů jižně.\n\nV Bikinu je nádraží Transsibiřské magistrály.\n\nBikin vznikl v roce 1885 jako kozácká stanice s jménem \"Bikinskaja\". Jeho význam vzrostl s budováním Ussurijské železnice z Chabarovsku do Vladivostoku v letech 1894–1897. Ta se později stala součástí Transsibiřské magistrály.\n\nV roce 1926 získal Bikin status sídla městského typu.\n\nV roce 1938 byl Bikin povýšen na město.\n"}
{"id": "1288850", "url": "https://cs.wikipedia.org/wiki?curid=1288850", "title": "Monte Mario", "text": "Monte Mario\n\nMonte Mario je kopec na severozápadním předměstí Říma, vede k němu třída via Trionfale. Jeho vrchol se nachází v nadmořské výšce 139 m a je nejvyšším bodem italské metropole. Nepatří však k Sedmi římským pahorkům, protože leží na pravém břehu Tibery, za hranicemi starověkého města.\n\nPůvodně se nazýval \"Monte malo\" (špatná hora), protože zde byl roku 998 zavražděn Giovanni Crescenzio, to se v 15. století změnilo na \"Monte Mario\" pravděpodobně podle rezidence kardinála Maria Melliniho.\n\nV oblasti Monte Mario se nacházejí parky a hřiště i hotely a obydlí zámožnějších vrstev, díky ideálnímu výhledu na město je kopec oblíbeným cílem výletů, na stejnojmenném nádraží zastavují vlaky příměstské dráhy z Říma do Viterba. Na vrcholu se nachází observatoř s astronomickým muzeem, televizní vysílač a meteorologická stanice, dalšími významnými stavbami jsou kostel Chiesa della Madonna del Rosario, poliklinika Gemelli, římská pobočka Loyolské univerzity a renesanční Villa Madama, kterou používá italská vláda k reprezentačním účelům. Oblast na východním svahu o rozloze 238 hektarů byla v roce 1997 vyhlášena přírodní rezervací.\n\nV minulosti byl na kopci také okruh pro motocyklové závody a do roku 1925 pevnost italské armády, na místním hřbitově jsou pochováni příslušníci francouzského expedičního sboru, padlí za druhé světové války. Angelo Secchi umístil na Monte Mario nultý bod italské geodetické sítě, který označuje kamenná věž \"Torre del Meridiano\". Na Monte Mario se odehrává část děje knihy Georga Hermanna \"Etruské zrcadlo\".\n\n"}
{"id": "1288852", "url": "https://cs.wikipedia.org/wiki?curid=1288852", "title": "Delila Hatuelová", "text": "Delila Hatuelová\n\nDelila Hatuelová (: ; * 15. listopadu 1980 Akko) je izraelská šermířka a olympionička, specializující se na šerm fleretem.\n\nNarodila se roku 1980 v izraelském Akkonu, ležícím v Severním distriktu. Bratr Maor Hatuel je také šermíř, rovněž jako teta olympionička Lydia Hatuelová-Zuckermanová a strýc olympionik Jicchak Hatuel. Spolu s otcem a tetou trénuje mládež v šermířském olympijském středisku v Akkonu.\n\nNa Mistrovství světa 1997 konaném v Kapském Městě obsadila deváté místo ve fleretové soutěži. Na Evropském šampionátu 1998 v Plovdivu se stala členkou izraleského týmu, které skončilo osmé.\n\nV červenci 2007 vybojovala na gentském mistrovství Evropy šestou příčku ve fleretu. Výsledky ze sezóny 2008 ji v konečném hodnocení světového poháru zařadily do první desítky hodnocení a ve světovém žebříčku byla klasifikována v elitní šestnáctce.\n\nV dubnu 2008 pak dosáhla kariérního maxima, když jí patřila 9. pozice světové klasifikace v ženském fleretu. Na červencovém Evropském šampionátu 2008 v Kyjevě porazila olympijskou vítězku Valentinu Vezzaliovou, ale v závěru duelu si přivodila zranění kolene. Turnaj pro ni znamenal sedmé místo.\n\nV důsledku kolenního poranění, jehož diagnostika odhalila přetržený přední zkřížený vaz, musela podstoupit chirurgický zákrok. Aby se zotavila do nadcházejícího olympijského turnaje, k rekonvalescenci využila hyperbarickou komoru v Nemocnici Asafa ha-Rofeho poblíž měst Be'er Ja'akov a Rišon le-Cijon. Hyperbarická oxygenoterapie urychlila hojivý proces.\n\nVe dvaceti sedmi letech, kdy figurovala na 11. místě světového žebříčku, se stala členkou izraelské výpravy pro pekingské Letní olympijské hry 2008, na nichž zasáhla do šermířského turnaje. Po volném losu ve fleretové soutěži žen podlehla ve druhém kole úřadující mistryni světa Viktoriji Nikišinové z Ruska těsným výsledkem 9:10 V dramatickém průběhu se jí méně než minutu před koncem podařilo vyrovnat, ale porážka přišla v nastavení. Hatuelová k duelu sdělila: „\"Jsem zklamaná, ale vyřazení nemá žádnou souvislost s mým zraněním. Prostě jsem prohrála těsný zápas.\"“ Nicméně reportér píšící pro izraelský deník \"Haarec\" uvedl, že se „\"poranění Hatuelové zdálo být bolestivé\"“. Šermířka plánovana podstoupit další operační výkon s úmyslem přípravy na Londýnskou olympiádu 2012.\nNa Makabejských hrách 2009 získala zlatou medaili ve fleretu žen.\n\n"}
{"id": "1288854", "url": "https://cs.wikipedia.org/wiki?curid=1288854", "title": "Šerm na Letních olympijských hrách 2008 – fleret žen", "text": "Šerm na Letních olympijských hrách 2008 – fleret žen\n\nFleret žen na Letních olympijských hrách 2008 se konal v pondělí 11. srpna jako druhý ženský šermířský závod olympiády v Olympijském zeleném konferenčním centru v Pekingu s kapacitou 5 900 diváků. Závodu se zúčastnilo 41 závodnic ze 14 zemí.\n\nFleret jako konvenční šermířská diciplína zahrnoval šestikolový formát vyřazovacího systému. Poražené semifinalistky se utkaly o bronzovou medaili. \n\nUtkání bylo ukončeno buď ziskem 15 zásahů jedné z duelistek, nebo po třech tříminutových částech boje. V takovém případě postoupila šermířka s vyšším počtem zásahů. Při rovnosti rozhodlo jednominutové prodloužení ve formě „náhlé smrti“. Pokud v tomto časovém intervalu nedošlo k rozhodujícímu zásahu, postoupila předem určená šermířka.\n\nOlympijskou vítězkou se stala 33letá Italka Valentina Vezzaliová, která jako první šermíř historie vybojovala tři olympijská zlata z fleretu za sebou. Obhájila tak prvenství ze sydneyských LOH 2000 a athénských LOH 2004. Celkově se jednalo o její šestou olympijskou medaili. Ve finále rozhodla rozdílovým zásahem až čtyři sekundy před koncem. \n\nStříbro připadlo Jihokorejce Nam Hyun-Hee, pro níž to byl první olympijský kov. Bronz si odvezla další italská fleretistka a mistryně světa z roku 2006 Margherita Granbassiová, která také získala premiérovou olympijskou medaili. \n"}
{"id": "1288858", "url": "https://cs.wikipedia.org/wiki?curid=1288858", "title": "Michail Michajlovič Speranskij", "text": "Michail Michajlovič Speranskij\n\nMichail Michajlovič Speranskij (rusky: \"Михаи́л Миха́йлович Спера́нский\"; 12. ledna 1772 – 23. února 1839) byl ruský reformátor za vlády Alexandra I. Pavloviče, jemuž byl blízkým poradcem, a později Mikuláše I. Pavloviče. Bývá označován za otce ruského liberalismu.\n\nSperanskij se narodil 12. ledna 1772 ve vsi Čerkutino, která se nachází ve Vladimirské oblasti.\n\nByl synem Michaila Treťjakova, vesnického kněze. Studoval na náboženských seminářích ve Vladimiru a Petrohradě, kde získal příjmení Speranskij z latinského slovesa \"doufat\" (\"sperare\"). Později se v církevním semináři v Petrohradě stal profesorem matematiky a fyziky. Jeho schopnosti ho dovedly k postu tajemníka knížete Kurakina a na pozici příslušného říšského úředníka.\n\nPodrobnosti o jeho manželství jsou nejasné, ale předpokládá se, že uzavřel sňatek s Alžbětou Jane Stephensovou v roce 1798, původem z Anglie. Ta zemřela následujícího roku na tuberkulózu poté, co porodila dceru. Její dcera, Alžběta Michajlovna Speranská, uzavřela sňatek s jedním z prvních guvernérů Černihovské gubernie na Ukrajině. Otec a dcera jsou vedlejšími postavami v románu \"Vojna a mír\" od Lva Nikolajeviče Tolstého.\n\nV lednu 1839 byl Speranskij povýšen do hraběcího stavu. Jeho vnučka Marie obdržela zvláštní carský dekret s povolením, aby směla titul nadále užívat i po uzavření sňatku s knížecí rodinou Cantacuzène (tituly se kombinovaly). Mariiným vnukem byl slavný ruský generál Michail Michajlovič Cantacuzène.\n\nSperanskij zemřel 23. února v Petrohradě. Je pochován na Tichvinském hřbitově u kláštera Alexandra Něvského. Jeho náhrobek navrhl Alexandr Brjullov.\n\nV roce 1808 car Alexandr I. vzal Speranského na Erfurtský kongres a představil ho Napoleonovi. Oba dva následně diskutovali o možné ruské administrativní reformě. Ve svých plánech Speranskij předpokládal, že bude vytvořen konstituční systém, jehož základní jednotkou budou dumy - kantonální shromáždění (\"volosť\"), které mají volit dumy okresní a ty následně mají zvolit zástupce do provincií a nebo vlády. Z usnesení posledních dvou činitelů je zvolena imperiální duma. Jako rovnováha mezi autokracií a Dumou má být nominována Státní rada. \n\nZ tohoto plánu v lednu 1810 začala fungovat již zmíněná Státní rada. V 19. století a na počátku 20. století dominovala ústavní historii Ruska. Duma říše, vytvořená v roce 1905, a instituce místní samosprávy (\"zemstvo\"), vytvořená v roce 1864, byly dvěma reformami, které Speranskij navrhl. Jeho plán také přispěl k ústavám uděleným Alexandrem Finsku a Polsku.\n\nV letech 1809 až 1812 měl Speranskij v Rusku neomezenou moc. Nahradil dřívější členy neoficiálního výboru a prakticky se stal jediným ministrem. Společně s carem projednával všechny záležitosti. Dokonce i kdysi všemocný ministr války, hrabě Arakčejev, byl nyní upozaděn. Přestože Speranskij měl velice mocné postavení, nevyužil jej ku vlastnímu prospěchu. Jeho idealismus mu to neumožnil, ale i tak nevyhledával politické spojence, čímž se stal zranitelným.\n\nCar Alexandr byl také idealista, ale s více sobeckým postojem. Odmítal talenty, které přesahovaly jeho vlastní. Domníval se totiž, že je sám dost silným nástrojem proto, aby dosáhl ideálního cíle, obnovení Ruska, jenž bylo Speranského jediným zájmem.\n\nV roce 1810 byl Speranskij stále ku prospěchu a zůstával carovým důvěrníkem v tajné diplomacii, která předcházela roztržce Ruska s Napoleonem. V tomto období ho líčí Tolstoj v románu \"Vojna a mír\" (druhá kniha, třetí část). Pak se ovšem Speranskij dopustil závažné chyby - pojal myšlenku na reorganizaci zednářského řádu v Rusku, aby vzdělával a pozvedl ortodoxní duchovenstvo. Car souhlasil s prvními kroky, které byly podniknuty, totiž s potlačením stávajících lóží, ale přirozeně nedůvěřoval tajným spolkům, ačkoli se zdánlivě přiznali ke svým tajemstvím. Tento Speranského neúspěšný plán vedl jen k tomu, že se duchovenstvo přidalo na stranu jeho nepřátel.\n\nV předvečer zápasu s Napoleonem udělal Alexandr ze Speranského svého obětního beránka. Car se rozhodl utišit staré ruské cítění, nejsilnějšího přívržence jeho osoby proti revoluční Francii. Následná Speranského nediskrétnost dala konečný impuls k jeho pádu. Byl obklopen špiony, kteří hlásili nepříliš přesně ministrovu ostrou kritiku některých carových činů. Zato sám Speranskij si údajně troufl radit Alexandrovi, aby se neujímal hlavního velení v nadcházející válečné kampani.\n\nNěkolik osob v carově svitě bylo motivovaných k tomu, aby Speranského obvinily ze zrady, včetně velkovévodkyně Kateřiny Pavlovny, Fesslera, Karamzina, Rostopčina, finského generála hraběte Gustava Mauritze Armfelta a ministerského státního tajemníka pro Finské velkoknížectví v Petrohradě. Alexandr neočistil Speranského od obvinění, ale učinil jej odpovědným za nepopulárnost, která mu vznikla v důsledku nenáviděných reforem a ještě více nenáviděné francouzské politiky. Z 17. na 29. března byl Speranskij propuštěn z úřadu.\n\nOd roku 1810 do roku 1812 byl ve Finsku kancléřem říšské Alexandrovi univerzity v Turku.\n\nProstřednictvím přímluvy Alexeje Arakčejeva byl v roce 1816 jmenován guvernérem města Penza a téhož roku generálním guvernérem Sibiře. Roku 1821 se vrátil do Petrohradu a stal se členem Státní rady cara Alexandra.\n\nNa začátku panování cara Mikuláše I. Pavloviče, po povstání děkabristů v roce 1825, seděl Speranskij ve zvláštním vyšetřovacím soudu a uděloval povstalcům rozsudky.\n\nV roce 1826 byl carem jmenován vedoucím výboru zformovaného pro kodifikaci ruského práva. Pod jeho vedením vydal výbor publikaci úplné sbírky zákonů ruské říše, která obsahovala 35 993 aktů. Tato kodifikace nazvaná \"Kompletní sbírka zákonů\" byla předložena Mikuláši I. a tvořila základ pro \"Kodex zákonů Ruského impéria\". Speranského liberální myšlenky byly následně zkoumány a zpracovány Konstantinem Kavelinem a Borisem Čičerinem.\n\nZa své úsilí o kodifikaci ruského práva získal Speranskij Řád svatého Ondřeje a roku 1839 hraběcí titul od cara.\n"}
{"id": "1288859", "url": "https://cs.wikipedia.org/wiki?curid=1288859", "title": "Prameny Tolkienova díla", "text": "Prameny Tolkienova díla\n\nJ. R. R. Tolkien byl zároveň spisovatel s neobyčejnou fantazií i univerzitní profesor s nevšedními znalostmi. Proto lze stále nacházet množství pramenů, z nichž čerpal inspiraci pro svoji literární tvorbu, a to zejména na poli filologie, mytologie a náboženství.\n\nV dopise svému příteli, jezuitovi Robertu Murraymu, popsal jednou Tolkien \"Pána prstenů\" jako „dílo od základů náboženské a katolické, zprvu sice nevědomě, ale při redigování záměrně.“ V rámci ústředního motivu boje mezi dobrem a zlem naplňují malí hobiti svými činy ideu sebeobětování i výrok, že «síla se projeví ve slabosti» (2 Kor 12, 9). Časté boje s pokušením použít Prsten moci vypovídají o svobodné vůli a epizody s Glumem a Sarumanem o zásadě milosrdenství vůči nepřátelům. Postava čaroděje Gandalfa, který se po pádu do hlubin Morie vrací nazpět s ještě větší silou a moudrostí, nyní už jako Gandalf Bílý, připomíná křesťanský obraz vzkříšení, a světlo lahvičky od Galadriel, které prozáří i temnoty Mordoru, lze vnímat jako symbol spásy. Sám Tolkien řekl: \"Ovšem že je v Pánu prstenů přítomen Bůh. Jde sice o období předkřesťanské, ale svět byl monoteistický.\" A na otázku, kdo byl oním jediným Bohem Středozemě, Tolkien odpovídá: „Ten jediný, samozřejmě! Má kniha pojednává o světě, který stvořil Bůh – o současném světě na této planetě.“\n\nSeverskou mytologií byl Tolkien ovlivněn už v mládí, když studoval na King Edward´s School v Birminghamu. Tehdy ve svém volném čase četl a překládal ze staré severštiny a jedno z prvních děl staroseverské literatury, které si opatřil, byla \"Sága o Völsunzích\" v jediném tehdy dostupném překladu Williama Morrise a islandského badatele Eiríkura Magnússona. V \"Sáze o Völsunzích\" najdeme mnoho jmen, která Tolkien použil ve svých příbězích, a také dva z hlavních motivů \"Pána prstenů\": kouzelný prsten Andvarinaut, který umí vytvářet zlato, a zlomený a znovu zkutý meč Gram (jeho protějškem je Aragornův meč Andúril). Druhým důležitým pramenem je \"Píseň o Nibelunzích\", kde se opět vyskytují motivy jako prsten moci, bájný meč, poklad střežený drakem aj.\n\nV severské a s ní spjaté germánské mytologii mají z velké míry původ i Tolkienovi elfové a trpaslíci. Zmínky o nich najdeme v dílech \"Prozaická Edda\" a \"Poetická Edda\", a v kontextu \"Vědminy písně\" \"(Völuspá)\" se dočteme, že trpaslíci byli stvořeni dříve než člověk, což plně odpovídá Tolkienovu výkladu dějin Středozemě. Jména Gandalfa a trpaslíků v \"Hobitovi\" jsou převzatá z částí \"Dvergatal\" ze \"Starší Eddy\" a \"Gylfaginning\" z \"Prozaické Eddy\". Postava čaroděje Gandalfa vychází z obrazu severského boha Ódina, poté, co se vtělil do «Poutníka», starce s dlouhým bílým vousem, v klobouku se širokou střechou a s holí v ruce. Podobně jako Ódin prosazuje Gandalf spravedlnost, poznání, pravdu a porozumění. Jeho protivník Balrog a zřícení mostu v Morii jsou přímou paralelou k ohnivému obru Surtovi a zkáze duhového mostu Bifröstu vedoucímu do Ásgardu.\n\nJakožto profesor staroanglického (anglosaského) a středoanglického jazyka a literatury byl Tolkien ovlivněn zejména eposem Beowulf. V něm najdeme scénu podobnou rozhovoru Bilba Pytlíka s drakem Šmakem, nesnášenlivost vyvolanou pouhou zmínkou o zlatě, soutěž v hádankách i hrdinství a mužnost Aragorna.\nAnglosasové byli také předlohou Rohanských jezdců, včetně jejich jmen, zvyků a poesie (anglosaskou báseň \"Poutník\" parafrázuje Aragorn v \"Pánu prstenů\" jako příklad rohirských veršů). \nSvůj vliv měly i veršované hádanky \"(riddle poetry)\" z anglosaské Anglie a pravděpodobně také středoanglická báseň \"Pearl\" \"(Perle)\", kterou Tolkien překládal. Text neznámého autora vypravuje o ztrátě básníkovy dcery, která je vylíčena jako nádherná perla. Nabízí se zde podobnost jak s Prstenem moci, tak s Glumovou posedlostí po něm.\n\nV další řadě je třeba zmínit finskou mytologii a zvláště finský národní epos \"Kalevala\". Podobně jako v \"Pánu prstenů\" i v \"Kalevalovi\" je ústředním motivem mocný kouzelný předmět, tajemný mlýnek \"sampo\", který svému majiteli přináší bohatství. A stejně jako v případě Prstenu moci o něj bojují síly dobra a zla a nakonec je zničen. Dále je zde postava čaroděje Väinämöinena, která se podobá Gandalfovi v jeho nadpřirozeném původu a moudrosti, přičemž obě díla končí tím, že čaroděj odplouvá k zemím za hranicemi tohoto světa. Mimoto převzal Tolkien z finštiny i prvky elfského jazyka Quenya.\n\nCo se týče keltského vlivu, Tolkien napsal, že dal elfskému jazyku Sindarin „charakter velmi podobný velštině“, a bylo zjištěno, že z této řeči pochází i mnoho názvů postav a míst v \"Hobitovi\" a \"Pánu prstenů\". Pokud jde o Artušovské legendy, Tolkien sice popírá, že by ho nějak ovlivnily, ale přesto se nabízí srovnání Gandalfa s Merlinem, Froda a Aragorna s králem Artušem a Galadriel s Jezerní paní.\n\nZřejmá podobnost mezi útokem Entů na Železný pas a Birnamským lesem pochodujícím na Dunsinan z Shakespearova Macbetha není zdaleka jediným dokladem vlivu světové literatury na Tolkienovo dílo. Podobně se v něm odráží i \"Kronika Pickwickova klubu\" od Charlese Dickense, \"Cesta do středu Země\" od Julesa Verna (užití runového písma k sepsání tajného rukopisu s plánem cesty) nebo tvorba Williama Morrise z hnutí Arts and Crafts. Právě jeho dílo toužil Tolkien napodobit při popisu Mrtvých močálů v \"Pánu prstenů\" a Temného hvozdu v \"Hobitovi\".\n\nSvým vlivem přispěl i jeden z prvních zakladatelů žánru fantasy, spisovatel George MacDonald, knihou \"Princezna a skřítci\" \"(The Princess and the Goblin)\", dále Owen Barfield, především knihami \"Stříbrná trumpeta\" \"(The Silver Trumpet)\", \"Dějiny v anglických slovech\" \"(History in English Words)\" a \"Poetická dikce\" \"(Poetic Diction)\", a Edward Wyke-Smith, jehož „jako stůl vysoké“ titulní postavy z \"Úžasné Země Snergů\" \"(Marvellous Land of Snergs)\" se nápadně podobají hobitům z Kraje. \n\nJak píše jeho životopisec Humphrey Carpenter, v čase, kdy by Tolkien mohl číst krásnou literaturu, „dával přednost lehčím současným románům.“ Jeden z nich, dobrodružný román \"Ona\" od H. R. Haggarda, zmiňuje sám Tolkien: „Myslím, že v dětství mě nic tak nezaujalo, jako právě \"Ona\" – ta kniha byla něčím na způsob hliněného střepu řeckého krále Amyntase (Amenartase), který fungoval jako stroj uvádějící vše do pohybu.“ V prvním vydání Haggardova románu se navíc objevila údajná faksimile onoho střepu s nápisem, který zavede hrdiny románu do \"Její\" ztracené říše, a kritikové zde viděli podobnost s \"Isildurovou závětí\" z \"Pána prstenů\" i Tolkienovou snahou otisknout v \"Pánu prstenů\" kopii stránky z \"Knihy Mazarbulu\".\n\nTolkien dále uvedl, že ho jako chlapce velmi zaujal historický román Samuela Rutherforda Crockettse \"Černý Douglas\" \"(The Black Douglas)\" a že podkladem pro Saurona byl Gilles de Retz. Proto také nepřekvapí, že se jak \"Hobit\", tak \"Pán prstenů\" celkovým stylem vyprávění zmíněnému románu dosti podobají. Co však Tolkien rozhodně popíral, bylo tvrzení, že jeho obří pavouci mají původ v románech Edgara Rice Burroughse: „Četl jsem mnoho raných děl E. R. Burroughse, ale k jeho Tarzanovi se u mě postupně vyvinula ještě větší nechuť, než k pavoukům. S pavouky jsem se setkal dlouho předtím, než Burroughs vůbec začal psát a myslím, že za vznik Oduly není nijak zodpovědný.“\n\nKdyž začali někteří kritici tvrdit, že \"Pán prstenů\" je přímo inspirován operním cyklem Richarda Wagnera Prsten Nibelungův, kde je taktéž ústředním motivem kouzelný prsten, Tolkien se to pokusil odbýt slovy: „Oba dva prsteny jsou kulaté a tím veškerá podobnost končí.“ Někteří badatelé se uchýlili ke kompromisu tvrzením, že oba autoři použili stejné prameny, totiž \"Ságu o Völsunzích\" a \"Píseň o Nibelunzích\", ale že Tolkien byl ovlivněn způsobem, jakým je Wagner rozvinul. Zejména pojetí prstenu jako předmětu, který dává svému držiteli moc nad světem, byl Wagnerův osobní přínos. Zkombinoval tak zřejmě prsten s kouzelnou hůlkou, o níž se v \"Písni o Nibelunzích\" praví, že může propůjčit svému majiteli vládu «nad lidským rodem». Kromě toho se zhoubný vliv Tolkienova Prstenu moci v žádném z obou mýtů neobjevuje, ale ve Wagnerových operách má hlavní úlohu.\n\nPůvod některých motivů Tolkienova díla lze najít v jeho dětství v Birminghamu, kde bydlel nejdřív nedaleko Sarehole Mill a později u Edgbaston Reservoir. Černá Země (Black Country), která leží pár kilometrů severozápadně od Edgbastonu, přichází do úvahy jako předloha Mordoru, a způsob, jakým Saruman zničil Železný pas a Kraj představuje podle Tolkienova výslovného prohlášení obraz industrializace Anglie. Vyskytl se i názor, že inspirací Kraje a jeho okolí byla doba železná a římské labyrinty, které Tolkien viděl v roce 1929 při práci s archeologem Mortimerem Wheelerem v Lydney Park (Forest of Dean), případně i venkov v okolí Stonyhurst College v Lancashire, kde často pobýval během čtyřicátých let.\n\nPo vydání Pána prstenů se objevily dohady, že Sauron, zlo na východě), je obrazem Stalina a Prsten moci alegorií atomové bomby atd. Tolkien však podobné alegorické výklady své knihy opakovaně odmítal. V předmluvě k druhému vydání Pána prstenů píše: „Mnohem raději než alegorii mám historii, pravou nebo předstíranou, protože ji čtenáři mohou aplikovat různě podle svého myšlení a zkušeností.“\n\nDaleko spíše lze však v Tolkienově stěžejním díle identifikovat hrůzy ze zákopů 1. světové války, zejména bitvy na Sommě, kterou mladý důstojník Tolkien, třebaže jen krátce, poznal na vlastní kůži, a ve které zahynuli dva ze čtyř členů Tolkienovy studentské party. Vytváření mýtického světa sloužilo autorovi již v době války jako prostředek úniku před hrůznou realitou a zároveň jako pomůcka pro její rozumové zpracování. Paralelu lze vidět například v motivu čtyř bezstarostných hobitích přátel, kteří byli vtaženi do soukolí Velké války. V knize se opakovaně vyskytují obrazy kdysi idylických koutů přírody, zničených působením zla: Mordor, Železný pas, Mrtvé močály, Ithilien, Morgulské údolí a nakonec samotný Kraj hobitů na konci války, jsou alegorií na krutými boji zdevastovanou zemi nikoho a válečným průmyslem poničený anglický venkov. \"Mrtvé močály\" a vodou zatopené krátery plné mrtvých se objevují ve vzpomínkách také jiných veteránů Velké války, a sám Tolkien použil nezaměnitelný odkaz na zákopovou válku, když oblast mezi Mrtvými močály a Mordorem nazval \"Zemí nikoho\" (\"Dvě věže\", 2004, s. 213). V závěru \"Pána Prstenů\" je také patrná nostalgie po předválečném světě, patrná i v dílech dalších britských autorů poválečné éry, neboť tak jako navzdory vítězství ve Válce o Prsten Elfové odcházejí ze světa Středozemě, tak i vítězná Velká Británie postupně ztrácí své velmocenské postavení a své impérium.\n\n"}
{"id": "1288860", "url": "https://cs.wikipedia.org/wiki?curid=1288860", "title": "Kostel svatého Martina (Třešť)", "text": "Kostel svatého Martina (Třešť)\n\nKostel svatého Martina se nachází na Fritzově ulici ve městě Třešť. Je to farní kostel římskokatolické farnosti Třešť. Jde o jednolodní gotickou stavbu s románským jádrem a pozdějšími barokními úpravami, kostel má pětiboký závěr a čtyřbokou věž. Kostel stojí uprostřed areálu bývalého hřbitova, areál je ohrazen mohutnou zdí s budovou márnice a s božími muky. Kostel je spolu s božími muky chráněn jako kulturní památka České republiky.\n\nKostel byl postaven ve své původní podobě, tj. kostelní loď a věž postaven snad někdy ve 13. století (první zmínka v roce 1349), samotný kostel v současné podobě byl dokončen v 15. století, v roce 1662 bylo součástí kostela pět oltářů. V roce 1669 a 1698 byl kostel barokně přestavěn, v roce 1698 byla barokně upravena věž a kostelní loď. Při této přestavbě byla také stržena dřevěná zvonice a byla postavena vyzděná věž. Roku 1716 byla postavena boží muka při kostele. Roku 1744 byl instalován hlavní oltář. V roce 1785 byla postavena kazatelna, jejím autorem je Jan Václav Prchal, ten postavil také oltář svatého Kříže v kapli kostela. Někdy kolem roku 1776 byla také postavena kruchta kostela, sakristie na jižní straně kostela a panská oratoř. V roce 1813 byl zrušen hřbitov u kostela.\n\nKostel byl v roce 1938 rekonstruován a při této rekonstrukci byly objeveny nástěnné malby z 15. století. Zvon svatého Martina byl pořizen v roce 1873, pochází z původního zvonu svatého Josefa, který byl pořízen v roce 1496, ten však byl mnohokrát přelit, mimo jiné v letech 1560, 1722 a 1873. Nový zvon pak byl pořízen ještě v roce 1930, byl zasvěcen svatému Josefovi. V roce 1942 byly rekvírovány tři kostelní zvony, ty prozatím nebyly navráceny – nový zvon byl pořízen v roce 1950.\n\n\n"}
{"id": "1288861", "url": "https://cs.wikipedia.org/wiki?curid=1288861", "title": "Mercalliho stupnice", "text": "Mercalliho stupnice\n\nMercalliho stupnice, také Mercalliho škála, je dvanáctistupňová momentová škála používaná pro nepřístrojové hodnocení intenzity zemětřesení.\n\nStupně nevyjadřují hodnoty měřené přístroji, ale statisticky vyhodnocované pozorované makroseismické účinky otřesu – dopad zemětřesení na zemský povrch, lidi, přírodu a stavby a objekty v rozsahu od stupně I. (nepozorovatelné) po stupeň XII. (globální). Hodnoty, které udává stupnice, jsou subjektivní a závisí na pozorovateli, geologických podmínkách a také oblasti ve které k zemětřesení došlo.\n\nMercalliho stupnice byla vytvořena v době, kdy neexistovaly přesné měřící přístroje ani mezinárodní měřicí síť. Vznikla z tehdy užívané desetistupňové Rossi-Forelovy stupnice, kterou upravil italský vulkanolog Giuseppe Mercalli (1850-1914) v letech 1883 a 1902. Mercalli vytvořil tuto stupnici pro dokumentaci a zaznamenání škod způsobených zemětřesením. Pomocí stupnice byl schopen určit přibližné epicentrum zemětřesení, protože čím dál leží místo od epicentra, tím nižší jsou materiální škody i počet případných lidských obětí.\n\nŠkála byla původně desetistupňová a v roce 1902 ji italský geofyzik Adolfo Cancani rozšířil o dva stupně. Po dalším upřesnění a revizi německým geofyzikem A. H. Siebergem byla přejmenována na Mercalli-Cancani-Siebergova stupnice (MCS). Po dalším přepracování seismology Harry O. Woodem a Frankem Neumannem vznikla v roce 1931 stupnice označovaná Mercalli-Wood-Neumann (MWN). Později ji ještě vylepšil Charles Richter, tvůrce Richterovy stupnice. \n\nV současnosti je škála užívaná k popisu přímých účinků zemětřesení na osoby a budovy známa jako modifikovaná Mercalliho stupnice (MM), v anglické literatuře \"Modified Mercalli scale\" (MM) nebo \"Modified Mercalli Intensity scale\" (MMI).\n\nPro intenzitu zemětřesení se v Evropě používala i stupnice MSK-64 (Medvěděvova-Sponheuerova-Kárníkova stupnice), což je také upravená forma Mercalliho stupnice. Modernější metodou je v Evropské unii užívaná Evropská makroseismická stupnice (EMS-98, \"Europäische Makroseismische Skala\", MSK), která vznikla další modifikací MSK-64. EMS-98 je zejména v Rakousku známa i jako stupnice Mercalli-Sieberg.\n"}
{"id": "1288862", "url": "https://cs.wikipedia.org/wiki?curid=1288862", "title": "Vjazemskij", "text": "Vjazemskij\n\nVjazemskij () je město v Chabarovském kraji v Ruské federaci. Při sčítání lidu v roce 2010 měl přes čtrnáct tisíc obyvatel.\n\nVjazemskij leží v Ussurijské nížině jen několik kilometrů jihovýchodně od řeky Ussuri, která zde tvoří čínsko-ruskou hranici, za kterou se nalézá území spadající pod městskou prefekturu Ťia-mu-s’ provincie Chej-lung-ťiang. Od Chabarovsku, správního střediska Chabarovského kraje, je Vjazemskij vzdálen přibližně 120 kilometrů jižně.\n\nPřes Vjazemskij vede Transsibiřská magistrála, zdejší stanice \"Vjazemskaja\" leží na 8651. kilometru od Moskvy. Souběžně s železničí vede na úseku z Chabarovsku do Vladivostoku také dálnice A370.\n\nVjazemskij byl založen v roce 1894 v souvislosti se stavbou Ussurijské železnice (dnes tvoří část Transsibiřské magistrály), z Chabarovsku do Vladivostoku, která byla dokončena v roce 1897. Jméno je k poctě Oresta Vjazemského, železničního inženýra, který za stavbu zodpovídal.\n\nV roce 1938 se Vjazemskij stal sídlem městského typu, v roce 1951 městem.\n"}
{"id": "1288863", "url": "https://cs.wikipedia.org/wiki?curid=1288863", "title": "Diazen", "text": "Diazen\n\nDiazen (také nazývaný diimid nebo diimin) je jedna ze sloučenin dusíku s vodíkem. Existuje ve dvou izomerech, jako cis-diazen (Z-diazen) a trans-diazen (E-diazen). Náhradou obou vodíků organickými funkčními skupinami z něj lze odvodit azosloučeniny.\n\nTradiční způsob výroby diazenu spočívá v oxidaci hydrazinu peroxidem vodíku nebo vzdušným kyslíkem. Také se vyrábí dekarboxylací azodikarboxylové kyseliny:\n(NCOOH) → (NH) + 2 CO\n\nTaké jej lze účinně získat eliminací sulfonhydrazidů za použití vhodné zásady, například 2,4,6-triisopropylbenzensulfonohydrazid je eliminován na diazen za použití hydrogenuhličitanu sodného, jenž je velmi slabou zásadou.\n\nTato látka je rovněž meziproduktem biologické fixace dusíku.\n\nZ důvodu nestability se diazen vytváří krátce před použitím, vzniká směs \"cis\" (Z-) a \"trans\" (E-) izomeru. Oba jsou nestabilní. \"Trans\" izomer je stabilnější, ale pouze \"cis\" izomer reaguje s nenasycenými substráty. \n\nDiazen se poměrně rychle rozkládá. I za nízkých teplot prochází stabilnější \"trans\" izomer různými disproporcionačními reakcemi, vzniká hlavně hydrazin a plynný dusík.\n\n\"cis-\"Diazen je užitečné činidlo v organické syntéze, slouží ke stereoselektivní hydrogenaci alkenů a alkynů. Jediným vedlejším produktem je dusík. I když je tento postup obtížnější, použití diazenu umožňuje provést reakci bez vytváření vysokého tlaku nebo plyného vodíku a kovových katalyzátorů, což může být nákladné. Obecný průběh reakce:\nDiazen je výhodný, jelikož selektivně redukuje alkeny a alkyny a nereaguje s mnoha funkčními skupinami, které by mohly narušovat běžnou katalytickou hydrogenaci; například s diazenem je tolerována přítomnost peroxidů, halogenderivátů a thiolů, které jsou obvykle kovovými katalyzátory degradovány.\n\nDikationová forma, HNNH, má podle výpočtů nejsilnější chemickou vazbu. Tento iont lze považovat za dvakrát protonovanou molekulu dusíku.\n\n"}
{"id": "1288867", "url": "https://cs.wikipedia.org/wiki?curid=1288867", "title": "Parzival", "text": "Parzival\n\nParzival je středověká epická báseň z pera německého spisovatele Wolframa von Eschenbacha. Je napsaná ve střední horní němčině. Usuzuje se, že vznikla na začátku 13. století. Námětem je artušovská legenda o hledání svatého grálu, pozornost je ale soustředěna na hrdinu jménem Parzival. Sám Wolfram tvrdil, že námětem mu byla starofrancouzská báseň jistého Kyota z Provence, který měl mít k dispozici jakési orientální zdroje (arabský rukopis od potomka krále Šalamouna), avšak většina badatelů dnes soudí, že uvedení těchto zdrojů je autorovou mystifikací (možná dokonce parodií dobově populárního odvolávání se na prastaré zdroje) a inspirací bylo především nedokončené dílo Chrétiena de Troyes nazvané \"Perceval, le Conte du Graal\". Wolframův \"Parzival\" je rozdělen do šestnácti částí (knih). Báseň začíná rytířským dobrodružstvím Parzivalova otce, Gahmureta, popisem jeho manželství s Herzeloydou a narození Parzivala. Příběh pokračuje epizodou, v níž se Parzival setká se třemi rytíři, načež se rozhodne vydat ve stopách krále Artuše a pokračovat v hledání svatého grálu. Dlouhá část je věnována Parzivalovu příteli Gawanovi, jeho obraně před falešným obviněním z vraždy a získáním panny Orgelusy. Wolfram napsal ještě báseň \"Titurel\" věnující se jedné z postav původního Parzivala. Mezi nejvýraznější témata práce patří pokora, soucit a láska, která je motivem k činům u všech hlavních postav. Tato romantická linie, ne zcela obvyklá ve starších, více náboženských legendách, zajistila básni mimořádnou popularitu v německojazyčném kulturním okruhu a velký ohlas v éře romantismu, jehož nejvýraznějším projevem je opera \"Parsifal\" skladatele Richarda Wagnera z roku 1882. Velkým obdivovatelem básně \"Parzival\" byl Ludvík II. Bavorský, který výjevy z Parzivala, ať už malovanými či na gobelínech, nechal vyzdobit Zpěvácký sál na svém zámku Neuschwanstein. Právě Ludvík také přemluvil Wagnera, aby o hrdinovi básně napsal operu.\n\nPrvní kniha začíná smrtí krále Gandina, Parzivalova dědečka. Jeho nejstarší syn, Galoes, obdrží království. Gahmuret odjíždí získat slávu do světa. Přijede do afrického království Zazamance, jehož hlavní město obléhají dvě armády. Gahmuret městu nabídne své služby. Královna Belacane přijme. Gahmuret odrazí útočníky a s královnou Belacane se ožení. Stává se králem Zazamanu a Azagouce. Královské povinnosti však Gahmureta nudí a vrátí se do Evropy. Opustí svou ženu těhotnou. Belacane později porodí syna, Feirefize, jehož kůže je skvrnitá, černá i bílá.\n\nVe druhé knize se Gahmuret vrací do Evropy. Potkává královnu Herzeloydu a ožení se s ní. Touha po dobrodružství a rytířské slávě ho však znovu přiměje rodinu opustit. Odjede na Blízký východ, kde vstoupí do služeb jistého Barucha. Je však později zabit zrádným známým.\n\nTřetí kniha vypráví o tom, jak těhotná Herzeloyde, zasažená smutkem po smrti manžela, odešla do lesů a přísahala, že ochrání syna, Parzivala, před svody rytířství za každou cenu. Odloučení v lesích má zajistit, aby se o rytířském způsobu života nikdy nedozvěděl. To však zhatí tři rytíři, které Parzival v lese potká. Ti mu vyprávějí příběh o králi Artušovi v Camelotu. Parzival se rozhodne do Camelotu odejít. Matka je tímto jeho rozhodnutím zděšena. Dovolí mu odejít, ale oblékne ho do šaškovských šatů (o nichž Parzival ovšem netuší, že jsou šaškovské), v naději, že se tím před ostatními rytíři zešměšní a odmítnou ho přijmout. Brzy po synově odchodu zemře, zcela opuštěná. Dále kniha popisuje osudy Parzivala na artušovském dvoře. Podaří se mu stát rytířem. Rytíř Gurnemanz ho učí povinnostem rytíře a sebeovládání. Gurnemanz mu také doporučuje, aby se vyvaroval zvědavosti.\n\nVe čtvrté knize se Parzival zamiluje do paní Condwiramurs, když poskytne svou pomoc jejímu městu, které je obléháno. Ožení se s ní, ale brzy poté se vrací domů. Opustí tak svou ženu jako jeho otec.\n\nV páté knize jsou popisované záhadné zkušenosti na hradě Grálu. Král Anfortas mu tam předvádí různé magické předměty a divy, Parzival se ovšem nezeptá na jejich původ, aby tak dodržel radu svého učitele, že rytíř nemá být zvědavý a toužit prohlédnout tajemství. Druhý den ráno se Parzival probudí sám v úplně opuštěném zámku, což ho přivede k názoru, že se mu vše jen zdálo, respektive, že šlo o iluzi vyvolanou zlými duchy, či jakousi zkoušku. Poté se Parzival vrátí na Artušův dvůr.\n\nV šesté knize se Parzival stane rytířem kulatého stolu krále Artuše. Během slavnostní večeře se objeví Cundrie, posel Grálu, který Parzivala proklíná ve jménu grálu a tvrdí, že Parzival ztratil svou čest. Parzival okamžitě opouští kulatý stůl, i když není schopen porozumět, čeho se měl dopustit.\n\nSedmou a osmou knihu autor věnoval alternativnímu příběhu Gawana, který se snaží očitit z obvinění z vraždy. Gawanovi je věnována též desátá až čtrnáctá kniha, kdy se snaží získat přízeň své vyvolené, Orgelusy.\n\nV deváté knize se dozvídáme, že Parzival bojuje za dobro, ale trpí odcizením od Boha. Po téměř pětiletém putování a bojování získává nového koně, který se na Velký pátek promění v moudrého starce. Parzival zůstává s tímto svatým člověkem po čtrnáct dní a dozví se od něj o skrytém významu života a skutečném významu Grálu, který má být ve skutečnosti vyšším, duchovním světem. Také se dovídá, že jeho matka je sestrou Krále Grálu. Parzival se vydává na cestu k hledání duchovního světa.\n\nV patnácté knize se mu však postaví do cesty rytíř, Feirefiz, s nímž je nucen se utkat. Je prvním protivníkem, který je zdatnější než on, a jímž je poražen. Druhý rytíř se však rozhodne, že Parzivala nezabije. Nakonec se vzájemně informují, že jsou syny stejného otce. Parzival pochopí, že celou dobu bojoval proti sobě samému. V tu chvíli se objeví Cundrie, posel Grálu, a hlásá, že Parzivalovo jméno se objevilo na Grálu a označilo ho za nového Krále Grálu.\n\nŠestnáctá kniha popisuje cestu ke Grálu, na níž se Parzival mj. vrací ke své ženě. Feirefiz se stává jeho společníkem.\n\n"}
{"id": "1288870", "url": "https://cs.wikipedia.org/wiki?curid=1288870", "title": "Kim's Caravan", "text": "Kim's Caravan\n\n„Kim's Caravan“ je píseň australské hudebnice Courtney Barnett. Původně vyšla na jejím debutovém albu \"Sometimes I Sit and Think, and Sometimes I Just Sit\" dne 15. března 2015. Dne 15. dubna toho roku byl k písni představen videoklip, jehož režisérem byl Bec Kingma. O tři dny později, 18. dubna 2015, vyšla píseň u příležitosti Record Store Day jako singl (pouze 12\" deska), na jehož druhé straně se nacházela coververze písně „Close Watch“ od velšského hudebníka Johna Calea. Píseň byla inspirována zpěvaččinými obavami o Velký bariérový útes.\n"}
{"id": "1288873", "url": "https://cs.wikipedia.org/wiki?curid=1288873", "title": "Troy Polamalu", "text": "Troy Polamalu\n\nTroy Polamalu (* 19. duben 1981, Garden Grove, Kalifornie, USA) je bývalý americký hráč amerického fotbalu, nastupující na pozici Strong safety za tým Pittsburgh Steelers.\n\nZa Pittsburgh Steelers hrál v letech 2003-2014, rok po té ohlásil konec kariéry z rodinných důvodů a kvůli častým zraněním. Důvodem byl také klesající výkon. V sezóně 2014 nezaznamenal žádný sack ani interception. Troy vystudoval universitu USC Trojans.\n"}
{"id": "1288874", "url": "https://cs.wikipedia.org/wiki?curid=1288874", "title": "Alex Honnold", "text": "Alex Honnold\n\nAlex Honnold (* 17. srpna 1985 Sacramento) je americký horolezec známý hlavně díky lezení ve stylu free solo (lezení bez jištění), a vícedélkovému lezení. Honnold je jediný člověk, kterému se podařilo bez jištění přelézt stěnu El Capitan v Yosemitském národním parku a je držitelem rekordu ve zdolání takzvané Triple crown - vylezení tří cest na Mount Watkins, The Nose a Half Dome - v čase 18 hodin a 50 minut. Honnold sám říká, že má rád vysoké, dlouhé cesty, které může zkoušet rychle zdolávat.\n\nS lezením začal v jedenácti letech. Po dokončení střední školy nastoupil na Kalifornskou univerzitu v Berkeley, avšak ve svých devatenácti letech studium ukončil a následně se věnoval výhradně lezení. Dne 17. června 2012 stanovil spolu s Hansem Florinem nový rekord cestou The Nose na stěně El Capitan (2:23:46). Spolu s Tommym Caldwellem přetraverzoval v únoru 2014 během pěti dnů přes celý masiv Fitz Roy v Patagonii. V roce 2015 vydal knihu \"Alone on the Wall\" (v češtině o rok později pod názvem \"Sám ve stěně\"). Dne 3. června 2017 provedl vůbec první sólový výstup na El Capitan bez použití jištění. Vrcholu dosáhl za tři hodiny a 56 minut.. Jeho výstup dokumentuje film \"Free Solo\" ( https://www.csfd.cz/film/650707-free-solo/ ), který získal ocenění BAFTA a Cenu Akademie.\n\nHonnoldovou inspirací jsou lezci jako Peter Croft, John Bachar a Tommy Caldwell, ale hlavně krásná místa jako třeba El Capitan v Yosemitském národním parku.\n\nAlex Honnold se narodil v Sacramentu v Kalifornii. Oba jeho rodiče, Dierdre Wolownick a Charles Forrest Honnold, jsou profesory na komunitní vysoké škole. Otec má kořeny v Německu a matka v Polsku. Alex začal s lezením na stěně ve věku pěti let a když mu bylo deset, lezl „několikrát za týden“. Jako teenager se zúčastnil mnoha národních a mezinárodních lezeckých soutěží.\n\n„Nikdy jsem (jako dítě) nebyl úplně špatný lezec, ale taky jsem nebyl nijak výjimečný“, říká. „Byla spousta lezců mnohem, mnohem silnějších než já, kteří začali lézt už v dětství a byli okamžitě strašlivě silní. Měli prostě dar od přírody, a to jsem já nikdy neměl. Jen jsem miloval lezení a nikdy jsem s ním nepřestal, takže jsem se, přirozeně, zlepšil, ale nikdy jsem nebyl nijak zvlášť nadaný.“\n\nPo absolvování sacramentské střední školy Mira Loma v roce 2003 se Honnold přihlásil na Kalifornskou univerzitu v Berkley na stavební inženýrství. Během prvního roku studia na univerzitě se jeho rodiče se rozvedli a zemřel dědeček z matčiny strany, Alex nechodil na hodiny a čas trávil sám, boulderováním v parku Indian Rock. Řekl, že situace tehdy byla „ohavná … Nebydlel jsem na kolejích, měli jsme rodinného přítele, který mi pronajímal dvoupokojový byt ve městě. Během toho jednoho roku na Berkley jsem nikdy nikoho nepotkal. Nikdy jsem s nikým nemluvil.“\n\nPo roce ze školy odešel, přestěhoval se zpět domů a projížděl kalifornské lezecké oblasti. „Srostl jsem s maminčiným minivanem, který byl mou základnou“, řekl. „Jezdíval jsem do Joshua Tree kvůli lezení, nebo do Los Angeles za přítelkyní. Můj okruh byl malinký a život finančně nenáročný. Auto jsem docela rychle zničil, jednoho dne prostě umřelo, a tak jsem další rok jezdil na kole a spal ve stanu.“\n\nV roce 2007 si koupil dodávku z roku 2002, Ford Ecoline E150, díky které se mohl začít soustředit na lezení a objíždět oblasti podle toho, jaké bylo počasí.\n\nAmerický horolezecký časopis Alpinist v roce 2011 napsal:Honnold se v lezeckém světě vynořil za pochodu, jako úplný lezec. Do roku 2006 o něm nikdy nikdo neslyšel. V roce 2007 přelezl během jednoho dne stylem free solo yosemitské cesty Astroman a Rostrum, tím se vyrovnal legendárnímu výkonu Petera Crofta z roku 1987, a najednou byl celkem známý. O rok později vysóloval 366 metrů dlouhou prstovou spáru obtížnosti 5.12d (7c), která se táhne masivem Moonlight Buttress v národním parku Zion. Výstup byl nahlášen 1. dubna. Lidé si čtyři dny mysleli, že jde o aprílový žert. Pět měsíců poté udělal Honnold něco nevídaného a vysóloval přes 600 metrů vysokou, ledovcem utvořenou severozápadní stěnu (Regular Northwest Face) skalního útvaru Half Dome. Croft o tomto výkonu prohlásil, že je to nejpozoruhodnější výstup bez lana, který kdy kdo podnikl.Veřejně známým se stal poté, co se vysólování cesty Regular Northwest Face na Half Dome objevilo ve filmu \"Sám ve stěně\" a v následném rozhovoru pro pořad \"60 Minutes\".\n\nV listopadu 2001 Honnold spolu s Hansem Florinem nestihli s časem 2:37 o 45 sekund přebít rekordní čas přelezení cesty The Nose na stěnu El Capitan. 17. června 2012 ve stejné cestě vytvořili nový rekord s časem 2:23:46 (nebo 2:23:51).\n\nAmerické společnost Clif Bar v listopadu 2014 oznámila, že odmítá Honnolda a další čtyři lezce (většinou ty, kteří lezou stylem free solo) nadále sponzorovat. V otevřeném dopise napsali: „Dospěli jsme k názoru, že tyto formylezení posouvají hranice a risk tam, kam už nejsme ochotní zacházet.“\n\n3. června 2017 Honnold jako první vylezl v čase 3 hodiny a 56 minut stylem free solo 884 metrů dlouhou cestu Freerider na stěnu El Capitan. Výkon popsaný jako „jeden z nejúžasnějších atletických výkonů všech dob“ byl zachycen lezcem a fotografem Jimmym Chinem a jeho ženou, dokumentární filmařkou Elizabeth Chai Vasarhelyi, ve snímku \"Free Solo\". Krom jiných ocenění film v roce 2018 získal Oscara v kategorii „nejlepší dokument“.\n\n6. června 2018 se Honnold spojil s Tommym Caldwellem aby překonali rychlostní rekord v cestě The Nose na stěnu El Capitan v Yosemitském národním parku. Zhruba devadesátimetrovou cestu zdolali v čase 1:58:07 a stali se tak prvními lezci, kteří ji vylezli rychleji, než za 2 hodiny.\n\nVíce než deset let žil Honnold v dodávce. „Myslím, že bydlení v dodávce není nijak zvlášť přitažlivé,“ řekl. „Ne že bych nějak miloval žití v autě, to co mám rád jsou místa, která díky tomu poznám. Miluji to v Yosemitech, miluji to vlastně kdekoliv, kde je dobré počasí, miluji to, že si můžu dovolit jezdit na místa, kde jsou dobré podmínky. A je to docela pohodlné. Takže bydlení v autě je vlastně nezbytné… Kdybych mohl nějaký zázrakem teleportovat dům z místa na místo, raději bych bydlel v něm. I když, upřímně, v dodávce to taky celkem jde. Líbí se mi, že mám všechno po ruce. Když se občas ocitnu v hotelovém pokoji, jakože někdy mi přidělí vážně nóbl pokoj, který je velký a musím chodit daleko do koupelny, říkám si: ‚Kdybych tak měl tu lahev.‘ Kdo chce uprostřed noci chodit až do koupelny, když by se mohl jen tak otočit na bok a bylo by to?“ Jeho dodávka je na míru vybavená kuchyňským koutem a skříňkami.\n\nV roce 2017 koupil Honnold dům v Las Vegas. „Nejdříve jsem neměl žádný nábytek a tak jsem prvních pár týdnů bydlel v dodávce na příjezdové cestě. Cítil jsem se tam víc jako doma než v tom prázdném domě.“ Tou dobou vyměnil Ford Ecoline, ve kterém jezdil od roku 2007, za nový Ram ProMaster 2016, ve kterém stále bydlí a cestuje většinu roku.\n\nHonnold je vegetarián, nepije alkohol a neužívá žádné jiné drogy. Je náruživým čtenářem, který se zajímá o klasickou literaturu, environmentalismus a ekonomii a sám sebe popisuje jako militantního ateistu a feministu.\n\nKdyž zrovna neleze, běhá, nebo chodí po horách, aby se udržel v kondici.\n\nHonnold potkal Sanni McCandless na autogramiádě v roce 2015, brzy poté se z nich stal pár. Sanni a její vztah s Honnoldem jsou význačnou součástí filmu \"Free Solo\".\n\n25. prosince Honnold prostřednictvím sociálních sítí oznámil, že on a Sanni McCandless jsou zasnoubení. \n\nV roce 2012 založil nadaci Honnold Foundation, která si klade za cíl „najít jednoduché, udržitelné způsoby zlepšení kvality života na celém světě“ a v současné době se zaměřuje na podporu solární energie v rozvojových zemích.\n\n\nI když je Honnold známý hlavně díky snímku \"Free Solo\", objevil se i v dalších filmech:\n\n\n"}
{"id": "1288877", "url": "https://cs.wikipedia.org/wiki?curid=1288877", "title": "Rémy Delhomme", "text": "Rémy Delhomme\n\nRémy Delhomme (* 18. listopadu 1967 Les Lilas, Francie) je bývalý francouzský sportovní šermíř, který se specializoval na šerm kordem. Francii reprezentoval na přelomu tisíciletí. V roce 1999 získal titul mistra Evropy. Byl stabilním členem francouzského družstva kordistů, se kterým vybojoval titul mistra světa v roce 1999. V roce 2000 se však do olympijského družstva nevešel.\n"}
{"id": "1288880", "url": "https://cs.wikipedia.org/wiki?curid=1288880", "title": "Mehmed Ali Ćerimović", "text": "Mehmed Ali Ćerimović\n\nMehmed Ali-efendija Ćerimović (1872 Ljubuški, osmanská říše – 2. března 1943 Sarajevo, Nezávislý stát Chorvatsko) byl bosenskohercegovský šarí‘atský soudce bosňáckého původu.\n\nNarodil se do rodiny, kterou tvořili Ahmed Ćerimović a Zada Dizdarević. V rodném městě navštěvoval mekteb, v Mostaru pak ruždii a medresu, vyšší islámskou školu. V Sarajevu dokončil Šarí‘atskou soudní školu (1896). Po roce praxe justičního čekatele složil kadijskou zkoušku. Nato působil jako šarí‘atský soudce v Bileći (1898–1901), Ljubinje (1901–1913), Bijeljině (1913–1921) a Travniku (1921–1926). Od 6. prosince 1926 pracoval v Sarajevu jako soudce chotárského (okresního) šarí‘atského soudu. Roku 1935 byl penzionován.\n\nDne 16. září 1936 se stal předsedou Hlavního výboru a členem Redakčního výboru sdružení islámských duchovních \"El-Hidaje\". Dva roky nato byl zvolen do rady nejvyšších duchovních, Ulema-medžlisu, Islámského společenství, kde jako nejstarší duchovní až do smrti zastával post předsedy. V Ulema-medžlisu byl pověřen funkcí fatwá-amína (\"fetva-emin\"), duchovního pověřeného vydáváním islámských dobrozdání. Vedle toho honorárně přednášel na Vyšší islámské šarí‘atsko-teologické škole (\"Viša islamska šerijatska-teološka škola\") v Sarajevu.\n\nV době ustašovské vlády v Bosně a Hercegovině 12. října 1941 podepsal, mj. společně s rektorem Vyšší islámské šarí‘atsko-teologické školy Šaćirem Sikirićem, tzv. Sarajevskou deklaraci, která kritizovala zlovůli fašistického Nezávislého státu Chorvatsko vůči Srbům, což měla negativní dopady i na muslimy.\n\nPřispíval do mnohých listu, mezi nimiž nechybí \"Islamski svijet, Novi behar, El-Hidaje, Glasnik Islamske vjerske zajednice, Narodna uzdanica kalendar, Gajret kalendar\" a \"Hrvat – muslimanski godišnjak\".\n\nĆerimović zemřel 2. března 1943 a pohřben byl hned následujícího na muslimském hřbitově v sarajevské čtvrti Grličića Brdo.\n\n"}
{"id": "1288881", "url": "https://cs.wikipedia.org/wiki?curid=1288881", "title": "Royal Robbins", "text": "Royal Robbins\n\nRoyal Robbins (3. února 1935 – 14. března 2017) byl americký horolezec. Provedl několik prvovýstupů velkých stěn v Yosemitech, například na Half Dome (severozápadní stěna) a El Capitan (mj. Salathé Wall). Lezl také v Alpách (Aiguille du Dru). V roce 1978 musel kvůli psoriatické artritidě do značné míry omezit své lezecké aktivity. V následujících letech se věnoval kajakingu. Je autorem dvou knih: \"Basic Rockcraft\" a \"Advanced Rockcraft\". Zemřel roku 2017 ve věku 82 let.\n\n"}
{"id": "1288882", "url": "https://cs.wikipedia.org/wiki?curid=1288882", "title": "Pavel Kolobkov", "text": "Pavel Kolobkov\n\nPavel Anatoljevič Kolobkov (* 22. září 1969 Moskva, Sovětský svaz) je bývalý sovětský a ruský sportovní šermíř, který se specializoval na šerm kordem. Jde o nejúspěšnějšího kordistu co do počtu medailí z vrcholných sportovních akcí mezi jednotlivci v novodobé historii sportovního šermu kordem. Od roku 2016 je ministrem sportu Ruské federace.\n\nV roce 1988 se objevil v 18 letech jako náhradník ve výběru Sovětského svazu na olympijských hrách a svoji bohatou sportovní karieru ukončil v roce 2008. Ze čtyř olympijských startů mezi jednotlivci si přivezl tři olympijské medaile včetně zlaté olympijské medaile z roku 2000. Je držitelem čtyř titulů mistra světa a dvou titulů mistra Evropy mezi jednotlivci. Patřil k oporám sovětského a později ruského družstva kordistů, se kterým vybojoval stříbrnou a dvě bronzové olympijské medaile. V roce 1991 a 2003 získal s družstvem titul mistra světa.\n\nOd roku 2010 byl náměstkem ministra sportu Ruské federace. V říjnu 2016 ho prezident Vladimir Putin jmenoval ministrem sportu. Bylo to v době, kdy ruský sport zasáhla rozsáhlá dopingová aféra jak v atletice, tak v souvislosti se Zimními olympijskými hrami v Soči, kvůli které byly suspendovány ruský atletický svaz a Ruský paralympijský výbor a v roce 2018 ruští sportovci nemohli startovat pod svou vlajkou na Zimních olympijských hrách v Pchjongčchangu.\n"}
{"id": "1288886", "url": "https://cs.wikipedia.org/wiki?curid=1288886", "title": "Římskokatolická farnost Loučná nad Desnou", "text": "Římskokatolická farnost Loučná nad Desnou\n\nŘímskokatolická farnost Loučná nad Desnou je územní společenství římských katolíků v děkanátu Šumperk s farním kostelem sv. Cyrila a Metoděje.\n\nDo farnosti náleží území těchto obcí:\n"}
{"id": "1288889", "url": "https://cs.wikipedia.org/wiki?curid=1288889", "title": "Anton Avdějev", "text": "Anton Avdějev\n\nAnton Alexejevič Avdějev (* 8. září 1986 Voskresensk, Sovětský svaz) je ruský sportovní šermíř, který se specializuje na šerm kordem. Rusko reprezentuje mezi muži od roku 2007. V roce 2008 a 2016 startoval na olympijských hrách a jeho maximem bylo osmifinále při druhé účasti. V roce 2009 získal titul mistra světa mezi jednotlivci. Na olympijských hrách v roce 2016 vypadl s ruským družstev v úvodním kole. S ruským družstvem kordistů vybojoval třetí místo na mistrovství Evropy v roce 2011 a 2014.\n"}
{"id": "1288890", "url": "https://cs.wikipedia.org/wiki?curid=1288890", "title": "Podivuhodná dobrodružství Vladimíra Smolíka", "text": "Podivuhodná dobrodružství Vladimíra Smolíka\n\nPodivuhodná dobrodružství Vladimíra Smolíka (v maďarském originále Mézga Aladár különös kalandjai) je druhý z animovaných maďarských televizních seriálů o rodince Smolíkových. Vznikl v roce 1972 a premiéru měl v roce 1973.\n\nJak napovídá již název, hlavním hrdinou tohoto seriálu je Ládínek, nejmladší člen rodiny a geniální fyzik. Ládínek tentokrát sestrojí nafukovací vesmírnou loď Guliver 5, se kterou putuje na nejrůznější planety a objevuje roztodivné mimozemské civilizace. Společnost mu při jeho cestách dělá pouze pes Zorro, který v této sérii umí mluvit (v první sérii mluvil pouze v díle Mozková živice a ve třetí sérii se neobjevil vůbec).\n\nVzhledem k přítomné společenské satiře nemohly být v komunistickém Československu vysílány díly \"Placatá planeta\" a \"Na hlavu postavená planeta\". U ostatních dílů byly vystříhány některé scény.\n\nSeriál vyšel v Česku na DVD. Vydání ve 3 plastových krabičkách obsahuje celý seriál, vydání ve 3 papírových obalech obsahuje pouze prvních 11 dílů.\n\nPři české premiéře bylo odvysíláno pouze 11 dílů, zbylé dva byly dodabovány a odvysílány mnohem později. Odvysílané díly byly ale přesto o něco kratší – prostříhané. Pořadí dílů při české premiéře není známé, seznam počítá s dodržením oficiálního pořadí. V seznamu je uveden nejprve název podle České televize a dále název podle zadní strany obalu při DVD vydání, které je úspornější v psaní velkých písmen.\n<onlyinclude></onlyinclude>\n\n\n\nDodabovány díly 1 a 13 a nazpívaná znělka ve všech dílech\n\n"}
{"id": "1288891", "url": "https://cs.wikipedia.org/wiki?curid=1288891", "title": "Test Ann Finkbeinerové", "text": "Test Ann Finkbeinerové\n\nTest Ann Finkbeinerové je seznam vytvořený novinářkou Christie Aschwanden, který má pomoci novinářům se vyhnout sexismu v článcích o ženách ve vědě. Aby článek testem prošel, nesmí o vědkyni zmiňovat následující informace:\n\nAschwanden tento test představila 5. března 2013 v článku v časopise \"Double X Science\", online časopise o vědě pro ženy. Vytvořila jej v reakci na běžný způsob psaní článků o vědkyních, který „jejich pohlaví bere jako nejdůležitější detail. Ona není skvělou vědkyní, ona je ženou! A pokud je také manžekou a matkou, tyto role jsou také zdůrazněny.“\n\nAschwanden se s tvorbou testu inspirovala u Bechdelové testu, který se zaměřuje na sexismus ve fikci. Pojmenovala jej po novinářce Ann Finkbeiner, která napsala článek do vědeckého blogu \"The Last Word on Nothing\" o svém rozhodnutí nepsat ve své posledním článku o astronomce „jako o ženě“.\n"}
{"id": "1288892", "url": "https://cs.wikipedia.org/wiki?curid=1288892", "title": "Podivuhodné prázdniny rodiny Smolíkovy", "text": "Podivuhodné prázdniny rodiny Smolíkovy\n\nPodivuhodné prázdniny rodiny Smolíkovy (v maďarském originále Vakáción a Mézga család) je třetí a poslední z animovaných maďarských televizních seriálů o rodince Smolíkových. Vznikl v roce 1978 a premiéru měl v roce 1980.\n\nGábi Smolíkové se po dlouhé době ozve její láska z mládí – Pišta Hufnágl a pošle jí pět letenek, ať za ním s celou rodinou přiletí do Austrálie. Zlákán letenkou zdarma se k nim připojí jejich soused dr. Halíř. Společně pak procestují téměř celý svět při hledání Pišty Hufnágla. \n\nSeriál vyšel v Česku na DVD ve 4 papírových obalech. Slovenské vydání \"Miazgovci na cestách\" ve 4 plastových krabičkách obsahuje také český dabing. Ze všech tří sérií je právě tato jediná, která má stoprocentní brněnský dabing, neboť u první i druhé série se musely některé epizody nadabovat zvlášť až v roce 1999.\n\nData české premiéry zatím nebyla zjištěna, dabing vznikl v roce 1982. \n<onlyinclude></onlyinclude>\n\n\nVyrobila ČST Brno (1982)\n\n"}
{"id": "1288894", "url": "https://cs.wikipedia.org/wiki?curid=1288894", "title": "Pavel Suchov", "text": "Pavel Suchov\n\nPavel Vladislavovič Suchov (* 7. května 1988 Samara, Sovětský svaz) je ruský sportovní šermíř, který se specializuje na šerm kordem. Rusko reprezentuje mezi muži od roku 2009. V roce 2012 a 2016 startoval na olympijských hrách a v obou případech nepřešel přes úvodní kolo. V roce 2012 získal titul mistra Evropy mezi jednotlivci. Na olympijských hrách v roce 2016 vypadl s ruským družstev v úvodním kole. S ruským družstvem kordistů vybojoval třetí místo na mistrovství Evropy v roce 2011 a 2014.\n"}
{"id": "1288895", "url": "https://cs.wikipedia.org/wiki?curid=1288895", "title": "Gorguts", "text": "Gorguts\n\nGorguts je kanadská death metalová hudební skupina založená v roce 1989 ve městě Sherbrooke v provincii Québec. Společně s kapelami Cryptopsy a Kataklysm patří mezi nejznámější kanadské death metalové kapely. Hraje technický death metal. Mezi zakladatele patří zpěvák a kytarista Luc Lemay a bubeník Stephane Proveucher.\n\nV roce 1991 vyšlo první studiové album s názvem \"Considered Dead\", na němž hostovali kytarista James Murphy a zpěvák Chris Barnes.\n\n\n\n\n\n\n"}
{"id": "1288896", "url": "https://cs.wikipedia.org/wiki?curid=1288896", "title": "Alexandr Beketov", "text": "Alexandr Beketov\n\nAlexandr Vladimirovič Beketov (; * 14. března 1970 Voskresensk, Sovětský svaz) je bývalý ruský sportovní šermíř, který se specializoval na šerm kordem. Rusko reprezentoval mezi muži krátce od roku 1993. Po zisku nečekané zlaté olympijské medaile v roce 1996 do dvou sezon s vrcholovým sportovním šermem skončil. S ruským družstvem kordistů získal v roce 1996 stříbrnou olympijskou medaili.\n"}
{"id": "1288897", "url": "https://cs.wikipedia.org/wiki?curid=1288897", "title": "Andrej Šuvalov", "text": "Andrej Šuvalov\n\nAndrej Michajlovič Šuvalov (* 8. ledna 1965 Idrica, Sovětský svaz) je bývalý sovětský a ruský sportovní šermíř, který se specializoval na šerm kordem. Sovětský svaz a později Rusko reprezentoval na přelomu osmdesátých a devadesátých let. Jako sovětský reprezentant zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1988 a 1992 v soutěži jednotlivců a družstev. V soutěži jednotlivců získal na olympijských hrách 1988 bronzovou olympijskou medaili. V roce 1991 jako první zástupce Ruské SFSR získal v soutěži jednotlivců titul mistra světa v šermu kordem. Se sovětským družstvem kordistů a s družstvem Společenství nezávislých států vybojoval v roce 1988 a 1992 bronzovou olympijskou medaili. Se sovětským družstvem vybojoval v roce 1987 a 1991 titul mistra světa.\n"}
{"id": "1288899", "url": "https://cs.wikipedia.org/wiki?curid=1288899", "title": "Noah Baumbach", "text": "Noah Baumbach\n\nNoah Baumbach (* 3. září 1969) je americký filmový režisér a scenárista. Jeho otcem byl romanopisec a novinář Jonathan Baumbach, matkou kritička Georgia Brown. V roce 1991 dokončil studium na Vassar College a následně krátce pracoval jako posel pro časopis \"The New Yorker\". Svůj první snímek \"Kicking and Screaming\" natočil v roce 1995. Mezi jeho další filmy patří například \"Svatba podle Margot\" (2007), \"Frances Ha\" (2012) a \"Mistress America\" (2015). V letech 2005 až 2013 byla jeho manželkou herečka Jennifer Jason Leigh.\n\n"}
{"id": "1288900", "url": "https://cs.wikipedia.org/wiki?curid=1288900", "title": "Grónská kuchyně", "text": "Grónská kuchyně\n\nGrónská kuchyně se skládá hlavně z masa, protože rostliny zde téměř vůbec nerostou. Nejpoužívanější maso je z vodních savců (hlavně z velryb a tuleňů), dále z divoké zvěře, ptáků a ryb. Eskymácká kuchyně je čím dál více ovlivňována kuchyní dánskou a kanadskou.\n\n\nRostliny nejsou příliš v grónské kuchyni používané, jako doplněk stravy je používaná šicha černá. Dále jsou používané borůvky a lišejníky, Dováží se sem cibule, rýže a brambory.\n\nPopulární je káva. Dále se pije whiskey, kahlúa a pivo.\n"}
{"id": "1288902", "url": "https://cs.wikipedia.org/wiki?curid=1288902", "title": "Sergej Chodos", "text": "Sergej Chodos\n\nSergej Viktorovič Chodos (* 14. července 1986 Usť-Kamenogorsk, Sovětský svaz) je ruský sportovní šermíř, který se specializuje na šerm kordem. Do roku 2010 reprezentoval Kazachstán. V roce 2016 byl náhradníkem ruského družstva kordistů na olympijských hrách, které vypadlo v úvodním kole. S ruským družstvem kordistů vybojoval třetí místo na mistrovství Evropy v roce 2011 a 2014.\n"}
{"id": "1288908", "url": "https://cs.wikipedia.org/wiki?curid=1288908", "title": "Alexandr Možajev", "text": "Alexandr Možajev\n\nAlexandr Valentinovič Možajev (* 5. srpna 1958 Ordžonikidze, Sovětský svaz) je bývalý sovětský a ruský sportovní šermíř, který se specializoval na šerm kordem. Sovětský svaz reprezentoval v první polovině osmdesátých let. Zastupoval severoosetskou šermířskou školu, která spadala pod Ruskou SFSR. Na olympijských hrách startoval v roce 1980 v soutěži jednotlivců a družstev. V roce 1984 přišel o olympijské hry kvůli bojkotu Sovětského svazu. V roce 1981 obsadil druhé místo na mistrovství světa v soutěži jednotlivců. Se sovětským družstvem kordistů vybojoval bronzovou olympijskou medaili v roce 1980 a titul mistra světa v roce 1981.\n"}
{"id": "1288911", "url": "https://cs.wikipedia.org/wiki?curid=1288911", "title": "Mistrovství světa jednotlivců na ledové ploché dráze", "text": "Mistrovství světa jednotlivců na ledové ploché dráze\n\nMistrovství světa jednotlivců na ledové ploché dráze je každoroční soutěž pořádaná od roku 1966 pod záštitou Mezinárodní federace motocyklistů (FIM). V letech 1966 až 1993 spočívalo mistrovství z kvalifikačního a finálového závodu, od roku 1994 se jezdí jako seriál Grand Prix. Do roku 2011 získal mistrovský titul závodník s nejvyšším bodovým součtem z těchto závodů, od roku 2012 fungují tyto jako kvalifikační a osm nejlepších závodníků postupuje do finálového závodu, který rozhodne o titulu. Od roku 1979 se jezdí také mistrovství světa družstev.\n\nMistrovství předcházelo několik předběžných turnajů pod záštitou FIM: Pohár FIM 1963 (sestával z 10 závodů - 5 v SSSR a 5 ve Švédsku) a Mistrovství Evropy 1964 a 1965 (později samostatná turnaj). \n"}
{"id": "1288913", "url": "https://cs.wikipedia.org/wiki?curid=1288913", "title": "Rozhledna Chlum u Hradce Králové", "text": "Rozhledna Chlum u Hradce Králové\n\nRozhledna Chlum se nachází 500 metrů od vesnice Chlum, náležící obci Všestary a přibližně 5 km od Hradce Králové. Vyhlídka se nachází ve výšce 35 m, celková výška věže činí 55,6 m. Na vyhlídkovou plošinu vedou dvě nezávislá schodiště, každé o 182 schodech.\n\nV okolí rozhledny se v roce 1866 strhla jedna z bitev prusko-rakouské války. Na tuto událost zde pamatuje celá řada pomníků, mohyl a křížů. Přímo u rozhledny se nachází muzeum bitvy.\n\nAž do roku 1999 se zde nacházela 25 metrová železná rozhledna postavená v roce 1899. Pro špatný technický stav byla 20. dubna 1999 zbourána a na jejím místě započala stavba rozhledny nové.\n\nStavbu nové rozhledny s telekomunikační věží financovala, podobně jako rozhlednu Panorama na Černé hoře, společnost Eurotel (dnešní O2), která má na rozhledně taktéž umístěné anténní systémy.\n\nV regionu se nachází ještě další dvě rozhledny stejného typu konstrukce i názvu „Chlum“. Jde o Hořický chlum a Andrlův Chlum (Ústí nad Orlicí). Obě rozhledny jsou ale oproti té hradecké nižší - hořická měří 41,5 m a orlickoústecká 52 m. Ve všech případech se jedná o základnové stanice postavené Eurotelem, nyní využívané O2 a v rámci sdílení sítě i T-Mobilem.  Tato rozhledna společně s Andrlovým Chlumem slouží také jako televizní vysílač Multiplexu 4 DVB-T. Od 2. března 2018 z rozhledny vysílá i DVB-T2 Přechodová síť 13.\n\nVysílač je označován jako „Hradec Králové – Chlum“.\n\nNa regionální pozici Multiplexu 4 a Přechodové sítě 13 zde vysílá východočeská televize V1. V PS13 původně vysílala ve vysokém rozlišení.\n\nVypnutí původního DVB-T multiplexu 4 je naplánováno na začátek roku 2020, kdy ho nahradí DVB-T2 na původním kanálu (K45).\n\n"}
{"id": "1288914", "url": "https://cs.wikipedia.org/wiki?curid=1288914", "title": "FK Jelgava", "text": "FK Jelgava\n\nFK Jelgava (Futbola klubs Jelgava, \"fotbalový klub Jelgava\") je lotyšský fotbalový klub z Jelgavy, který vznikl v roce 2004 sloučením klubů FK Viola Jelgava a FK RAF Jelgava (letopočet vzniku je i v klubovém emblému). Své domácí zápasy hraje na stadionu Zemgales Olimpiskais centrs s kapacitou 1 560 míst.\n\n"}
{"id": "1288917", "url": "https://cs.wikipedia.org/wiki?curid=1288917", "title": "Screaming Trees", "text": "Screaming Trees\n\nScreaming Trees byla americká hudební skupina, založená v roce 1985 ve Ellensburgu ve státě Washington. Jejími původními členy členy byli zpěvák Mark Lanegan, kytarista Gary Lee Conner, baskytarista Van Conner a bubeník Mark Pickerel. Pickerel byl roku 1991 nahrazen Barrettem Martinem. Svou první desku nazvanou \"Clairvoyance\" kapela vydala v roce 1986 a jejím producentem byl Steve Fisk. V původní sestavě následně kapela vydala další čtyři desky, s novým bubeníkem pak další dvě. V roce 2000 byla činnost kapely ukončena. V letech 1998 až 1999 kapela pracovala na dalším studiovém albu, které následně vyšlo až v roce 2011. Roku 1990 kapela přispěla coververzí písně „What Goes On“ od skupiny The Velvet Underground na album \"Heaven & Hell: A Tribute to The Velvet Underground\".\n\n\n"}
{"id": "1288921", "url": "https://cs.wikipedia.org/wiki?curid=1288921", "title": "Boris Lukomskij", "text": "Boris Lukomskij\n\nBoris Semjonovič Lukomskij (* 6. června 1951 Saratov, Sovětský svaz) je bývalý sovětský a ruský sportovní šermíř, který se specializoval na šerm kordem. Sovětský svaz reprezentoval v mužích v sedmdesátých letech. Zastupoval leningradskou šermířskou školu, která spadala pod Ruskou SFSR. V roce 1976 a 1980 startoval na olympijských hrách v soutěži jednotlivců a družstev. V roce 1975 obsadil druhé místo na mistrovství světa v soutěži jednotlivců, kterým navázal na třetí místo z roku 1974. Se sovětským družstvem kordistů vybojoval na olympijských hrách 1980 bronzovou olympijskou medaili a v roce 1979 získal titul mistra světa.\n"}
{"id": "1288923", "url": "https://cs.wikipedia.org/wiki?curid=1288923", "title": "Last Words: The Final Recordings", "text": "Last Words: The Final Recordings\n\nLast Words: The Final Recordings je osmé studiové album americké skupiny Screaming Trees. Vydáno bylo 2. srpna roku 2011, tedy jedenáct let po rozpadu skupiny, společností Sunyata Productions. Práce na albu byly zahájeny dva roky po vydání sedmé desky \"Dust\" (1996). Album bylo nahráno ve studiu kytaristy Stonea Gossarda ze skupiny Pearl Jam.\n\n"}
{"id": "1288924", "url": "https://cs.wikipedia.org/wiki?curid=1288924", "title": "Sergej Kostarev", "text": "Sergej Kostarev\n\nSergej Vladimirovič Kostarev (* 25. března 1966) je bývalý sovětský a ruský sportovní šermíř, který se specializoval na šerm kordem. Sovětský svaz a později Rusko reprezentoval v první polovině devadesátých let. Zastupoval moskevskou šermířskou školu, která spadala pod Ruskou SFSR. V roce 1992 startoval na olympijských hrách jako člen družstva Společenství nezávislých států, se kterým vybojoval bronzovou olympijskou medaili. Mezi jednotlivci bylo jeho maximem třetí místo z mistrovství světa v roce 1991. Se sovětským družstvem kordistů získal v roce 1991 titul mistra světa.\n"}
{"id": "1288925", "url": "https://cs.wikipedia.org/wiki?curid=1288925", "title": "Uncle Anesthesia", "text": "Uncle Anesthesia\n\nUncle Anesthesia je páté studiové album americké skupiny Screaming Trees. Vydáno bylo 29. ledna 1991 společností Epic Records (jde o vůbec první desku kapely, kterou vydalo toto vydavatelství). Nahráno bylo v červnu roku 1991. Jde o poslední desku kapely, na níž se podílel původní bubeník Mark Pickerel. Dvě písně z alba vyšly již v roce 1990 na EP desce \"Something About Today\". Spolu se členy kapely desku produkovali Terry Date a Chris Cornell.\n\n"}
{"id": "1288927", "url": "https://cs.wikipedia.org/wiki?curid=1288927", "title": "Andrej Mojsejev", "text": "Andrej Mojsejev\n\nAndrej Sergejevič Mojsejev (\"Андрей Серге́евич Моисеев\", * 3. června 1979 Rostov na Donu) je ruský moderní pětibojař. Je olympijským vítězem z let 2004 a 2008, spolu se Švédem Larsem Hallem je jediným, kdo dokázal vyhrát závod jednotlivců na dvou olympiádách. Na olympiádě 2012 skončil na sedmém místě. Je pětinásobným mistrem světa: v roce 2011 vyhrál individuální závod, v roce 2004 štafetu a v letech 2004, 2005 a 2008 byl členem vítězného družstva. Obdržel Řád cti a titul zasloužilého mistra sportu.\n\n"}
{"id": "1288929", "url": "https://cs.wikipedia.org/wiki?curid=1288929", "title": "Zemgales Olimpiskais centrs", "text": "Zemgales Olimpiskais centrs\n\nZemgales Olimpiskais centrs je multifunkční sportovní centrum, které se nachází v lotyšském městě Jelgava. Obsahuje vícero sportovišť, mj. atletickou dráhu, fotbalové hřiště s přírodním i umělým trávníkem, BMX dráhu, volejbalové, tenisové, basketbalové a streetballové hřiště. Slouží jako domácí stánek fotbalovému klubu FK Jelgava a basketbalovému klubu BK Jelgava.\n\nKapacita pro fotbalová utkání je 1 560 míst, inaugurace fotbalového hřiště proběhla 2. září 2010 zápasem mezi domácím týmem FK Jelgava a anglickým Blackpool FC (celý sportovní komplex byl otevřen až v r. 2012).\n\n"}
{"id": "1288932", "url": "https://cs.wikipedia.org/wiki?curid=1288932", "title": "Alexej Nikančikov", "text": "Alexej Nikančikov\n\nAlexej Vladimirovič Nikančikov (* 30. července 1940 Jagodnoje – 28. ledna 1972 Minsk, Sovětský svaz) byl sovětský a běloruský sportovní šermíř ruské národnosti, který se specializoval na šerm kordem. Sovětský svaz reprezentoval v druhé polovině šedesátých let. Zastupoval minskou šermířskou školu, která spadala pod Běloruskou SSR. V roce 1964 a 1968 startoval na olympijských hrách a při své druhé účasti nezvládl roli favorita. V soutěži jednotlivců skončil v osmifinále. Byl trojnásobným mistrem světa mezi jednotlivci z let 1966, 1967 a 1970. Patřil k oporám sovětského družstva kordistů, se kterým vybojoval stříbrnou olympijskou medaili v roce 1968 a získal titul mistra světa v roce 1967 a 1969. Své třetí účasti na olympijských hrách v roce 1972 se nedožil, zahynul v lednu téhož roku při dopravní nehodě.\n"}
{"id": "1288939", "url": "https://cs.wikipedia.org/wiki?curid=1288939", "title": "Vitalij Zacharov", "text": "Vitalij Zacharov\n\nVitalij Georgijevič Zacharov (* 18. prosince 1967 Fergana, Sovětský svaz) je bývalý sovětský a běloruský sportovní šermíř ruské národnosti, který se specializoval na šerm kordem. Reprezentoval Bělorusko od jeho samostatnosti v roce 1993. V roce 1996 a 2000 startoval na olympijských hrách. V roce 2001 získal titul mistra Evropy. Na přelomu tisíciletí vytvořil s Andrejem Muraškem a Vladimirem Pčenikinem konkurenceschopné běloruské družstvo kordistů, se kterým se účastnili olympijských her v roce 2000.\n"}
{"id": "1288941", "url": "https://cs.wikipedia.org/wiki?curid=1288941", "title": "Vladimir Pčenikin", "text": "Vladimir Pčenikin\n\nVladimir Ivanovič Pčenikin (* 13. července 1970) je bývalý běloruský sportovní šermíř, který se specializoval na šerm kordem. Reprezentoval Bělorusko od jeho samostatnosti v roce 1993. V roce 1998 obsadil třetí místo na mistroví Evropy. Vrcholem jeho sportovní kariéry byla účast na olympijských hrách v roce 2000 v soutěži jednotlivců a v soutěži družstev.\n"}
{"id": "1288942", "url": "https://cs.wikipedia.org/wiki?curid=1288942", "title": "Grigorij Kriss", "text": "Grigorij Kriss\n\nGrigorij (Hrihorij) Jakovlevič Kriss (* 24. prosince 1940 Kyjev, Sovětský svaz) je bývalý sovětský a ukrajinský sportovní šermíř, který se specializoval na šerm kordem. Sovětský svaz reprezentoval v šedesátých letech a počátkem sedmdesátých let. Zastupoval kyjevskou šermířskou školu, která spadala pod Ukrajinskou SSR. V roce 1964, 1968 a 1972 startoval na olympijských hrách, v soutěži jednotlivců získal zlatou a po čtyřech letech stříbrnou olympijskou medaili. V soutěži jednotlivců získal v roce 1971 titul mistra světa. Patřil k oporám sovětského družstva kordistů, se kterým vybojoval stříbrnou a bronzovou olympijskou medaili a získal titul mistra světa v roce 1967 a 1969.\n"}
{"id": "1288948", "url": "https://cs.wikipedia.org/wiki?curid=1288948", "title": "Bohdan Nikišyn", "text": "Bohdan Nikišyn\n\nBohdan Serhijovyč Nikišyn (* 29. května 1980 Dněpropetrovsk, Sovětský svaz) je ukrajinský sportovní šermíř, který se specializuje na šerm kordem. Ukrajinu reprezentuje od počátku nového tisíciletí. V roce 2004, 2008 a 2016 se účastnil olympijských her v soutěži jednotlivců a soutěži družstev. Je stabilním článkem silného ukrajinského družstva kordistů, se kterým bojuje pravidelně o medaile. S ukrajinským družstvem získal v roce 2015 titul mistra světa.\n"}
{"id": "1288950", "url": "https://cs.wikipedia.org/wiki?curid=1288950", "title": "Dmytro Čumak", "text": "Dmytro Čumak\n\nDmytro Oleksandrovyč Čumak (* 1. dubna 1980 Kyjev, Sovětský svaz) je bývalý ukrajinský sportovní šermíř, který se specializoval na šerm kordem. Ukrajinu reprezentoval od počátku nového tisíciletí do roku 2009. V roce 2008 se účastnil olympijských her v soutěži jednotlivců a soutěži družstev. Byl stabilním článkem silného ukrajinského družstva kordistů, se kterým získal titul mistra Evropy v roce 2001.\n"}
{"id": "1288958", "url": "https://cs.wikipedia.org/wiki?curid=1288958", "title": "Maksym Chvorost", "text": "Maksym Chvorost\n\nMaksym Volodymyrovyč Chvorost (* 15. července 1982 Charkov, Sovětský svaz) je ukrajinský sportovní šermíř, který se specializuje na šerm kordem. Ukrajinu reprezentuje od počátku nového tisíciletí. V roce 2004 a 2008 se účastnil olympijských her v soutěži jednotlivců a soutěži družstev. Je stabilním článkem silného ukrajinského družstva kordistů, se kterým bojuje pravidelně o medaile. S ukrajinským družstvem získal v roce 2015 titul mistra světa a v roce 2001 titul mistra Evropy.\n"}
{"id": "1288967", "url": "https://cs.wikipedia.org/wiki?curid=1288967", "title": "Nikolaj Novosjolov", "text": "Nikolaj Novosjolov\n\nNikolaj Novosjolov (* 9. června 1980 Haapsalu, Sovětský svaz) je estonský sportovní šermíř, který se specializuje na šerm kordem. Estonsko reprezentuje v mužích od počátku nového tisíciletí. V roce 2000 sbíral zkušenosti na svých prvních olympijských hrách vedle Kaida Kaabermy. Na mezinárodní úrovni se začal prosazovat teprve od roku 2008. V roce 2010 a 2013 získal titul mistra světa mezi jednotlivci. Na olympijských hrách v roce 2012 však neprošel přes úvodní kolo. S estonským družstvem kordistů získal druhé místo na mistrovství světa v roce 2001 a na mistrovství Evropy v roce 2015.\n"}
{"id": "1288968", "url": "https://cs.wikipedia.org/wiki?curid=1288968", "title": "Jean-Luc Mélenchon", "text": "Jean-Luc Mélenchon\n\nJean-Luc Mélenchon (* 19. srpna 1951 Tanger) je francouzský krajně levicový politik.\nPoté, co se stal členem Socialistické strany, byl postupně zvolen městským radním města Massy (1983), generálním radním departmentu Essonne (1985), kde byl také zvolen senátorem (1986, znovu zvolen 1995 a 2004). Pracoval také jako náměstek (francouzsky \"Ministre délégué\") ministra školství Jacka Langa v kohabitační vládě Lionela Jospina.\n\nByl součástí levicového křídla Socialistické strany až do jejího celostátního kongresu v Remeši, v jehož výsledku opustil stranu aby spolu s Marcem Dolezem založil Levicovou stranu, kde byl předsedou a následně místopředsedou společně s Martinem Billardem až do srpna 2014.\n\nJako lídr Levicové strany uzavřel před volbami do Evropského parlamentu v roce 2009 koalici s Levicovou frontou a následně byl zvolen europoslancem za volební obvod Jihovýchodní Francie (znovu zvolen 2014). Během protestům proti důchodové reformě v roce 2010 mu díky jeho veřejným a televizním vystoupením vzrostla popularita. V roce 2012 se v této koalici také stal kandidátem na prezidenta Francie, kde skončil čtvrtý s výsledkem 11,1 % hlasů. V únoru 2016 založil hnutí Nepoddajná Francie, za které opět v roce 2017 kandidoval na prezidenta jako „nadstraník“ bez vazeb na jakoukoli politickou stranu. Ve volbách opět skončil čtvrtý s 19,58 % hlasů.\n\n"}
{"id": "1288974", "url": "https://cs.wikipedia.org/wiki?curid=1288974", "title": "Kaido Kaaberma", "text": "Kaido Kaaberma\n\nKaido Kaaberma (* 18. listopadu 1968 Haapsalu, Sovětský svaz) je bývalý sovětský a estonský sportovní šermíř, který se specializoval na šerm kordem. Estonsko reprezentoval od vyhlášení jeho nezávislosti na Sovětském svazu v roce 1992. V roce 1992, 1996 a 2000 startoval na olympijských hrách v soutěži jednotlivců. V roce 1992 bojoval o bronzovou olympijskou medaili a obsadil čtvrté místo. V druhé polovině devadesátých let vytvořil společně s Meelisem Loitem a dalšími konkurenceschopné družstvo kordistů, se kterým se účastnili olympijských her v roce 1996 a 2000. V roce 2001 získal s družstvem druhé místo na mistrovství světa, kterým navázal na deset let starý na titul mistra světa se sovětským družstvem z roku 1991.\n"}
{"id": "1288978", "url": "https://cs.wikipedia.org/wiki?curid=1288978", "title": "Y̊", "text": "Y̊\n\nY̊ (minuskule ẙ) je speciální znak latinky, který se nazývá Y s kroužkem. Tento znak bývá používán v přepisu jazyků používajících arabské písmo, ale velmi často bývá vynecháván. Zde značí písmeno يْ. Dále může označovat zkratku stříbrného kovového prvku v minerálech vzácných zemin.\n\nV Unicode mají písmena Y̊ a ẙ tyto kódy:\n\nY̊ U+0059 a U+030A \n\nẙ U+1E99 \n"}
{"id": "1288979", "url": "https://cs.wikipedia.org/wiki?curid=1288979", "title": "Administrativní dělení Zimbabwe", "text": "Administrativní dělení Zimbabwe\n\nZimbabwe je rozděleno do osmi provincií a dvou měst s provinčním statusem:\n\n"}
{"id": "1288981", "url": "https://cs.wikipedia.org/wiki?curid=1288981", "title": "Z 5", "text": "Z 5\n\nZ 5 Express byl střední osobní automobil vyráběný v letech 1935–1936 firmou Československá zbrojovka, akciová společnost, Brno. Vůz byl vybaven čtyřválcovým dvoutaktním motorem, pohánějícím přední kola. Byl to největší a nejluxusnější vůz značky. Celkem vzniklo asi 350 kusů. \n\nV polovině 30. let vyráběla brněnská zbrojovka vůz Z 4, automobil nižší střední třídy s dvoutaktním motorem a pohonem předních kol. Pro majetnější zákazníky chtěla firma nabídnout větší a luxusnější vůz. S jeho vývojem započala již roku 1933 a původně jej měl pohánět čtyřtaktní čtyřválec SV objemu 2,0 l. Definitivní podoba vozu se však veřejnosti představila teprve v říjnu 1935 na pražském autosalonu. Vůz Z 5 \"Express\" byl koncepčně shodný s menším typem Z 4, byl však větší a dostal čtyřválcový dvoutaktní motor objemu 1,5 l, vzniklý zdvojením dvouválce ze souběžně připravovaného lidového typu Z 6. Novinkou byly hydraulické brzdy na všech kolech. Sériová výroba probíhala od dubna 1935 do října 1936, kdy byla výroba automobilů ve Zbrojovce Brno rozhodnutím MNO ukončena. Poslední vozy Z 5 byly smontovány ze zbylých dílů roku 1937. Celkem vzniklo asi 350 kusů ve dvou výrobních sériích.<ref name=\"AR5/2008\">\n</ref>\n\nVůz Z 5 pohání řadový, vodou chlazený dvoudobý zážehový čtyřválec. Motor má zdvihový objem 1470 cm³ (vrtání válců 72 mm, zdvih 90 mm) a dosahuje nejvyšší výkon 29 kW (40 k) při 3200 ot./min. Přípravu palivové směsi zajišťují dva karburátory Zenith 30 VEH. Motor je opatřen akumulátorovým zapalováním, elektrická instalace pracuje s napětím 6 V. Chlazení motoru je termosifonové, bez ventilátoru.\n\nMotor je uložen za přední nápravou, před ním se nachází třístupňová převodovka a rozvodovka s diferenciálem. Spojka je suchá, jednokotoučová. Motor a převodovka tvoří montážní celek.\n\nZákladem podvozku je tuhý obdélníkový rám z U profilů. Kola jsou zavěšena na nezávislých lichoběžníkových polonápravách, tvořených příčným spodním ramenem a spojených příčným listovým pérem. Odpružení je opatřeno kapalinovými tlumiči. Řízení je hřebenové. Hydraulické brzdy ATE Lockheed jsou na všech čtyřech kolech. Kola jsou ocelová paprsková a opatřená pneumatikami rozměru 5,25×16\".\n\nVozy byly dodávány s tovární karosérií dvoudveřový sedan (tudor), nebo s karosériemi dvou- nebo čtyřmístný kabriolet, roadster a limuzína. Ty byly zhotovovány u externích karosářských firem.\n\nRozvor: 2875 mm\nRozchod kol vpředu/vzadu: 1150/1190 mm\n\nDélka: 4310 mm\nŠířka: 1450 mm\nVýška: 1530 mm\n\nPohotovostní hmotnost: 1130 kg\nCelková hmotnost: 1550 kg\n\nNejvětší rychlost: 120 km/h\nSpotřeba: 11–13 l/100 km\n\n"}
{"id": "1288986", "url": "https://cs.wikipedia.org/wiki?curid=1288986", "title": "New Criticism", "text": "New Criticism\n\nNew Criticism byla formalistická literárně-teoretická škola, která převládala v americké literární kritice v polovině 20. století. Zdůrazňovala, že literární dílo, zvláště báseň, je na čtenáři i autorovi do značné míry nezávislý „sebereferenční estetický objekt“. Hnutí dala jméno kniha Johna Crowe Ransoma z roku 1941 nazvaná právě Nová kritika. K významným autorů patřil též Ivor Armstrong Richards či Thomas Stearns Eliot (práce \"Tradice a individuální talenty\" či \"Hamlet a jeho problémy\", ve kterých Eliot rozvinul svůj pojem \"objektivní korelativ\"). Eliotovy hodnotící soudy, jako jeho odsouzení Miltona a Shelleyho a naopak jeho obhajoba takzvaných metafyzických básníků, značně ovlivnily anglickojazyčný kulturní prostor. \"New Criticism\" se vyvíjel jako reakce na starší filologické a literárněvědné školy devatenáctého století, které se soustředily na studium vnějších faktorů uměleckého díla. Na druhé straně New Criticism odmítal ten textocentrický přístup, který zdůrazňoval jen čistě estetické a morální vlastnosti textu. Odsuzoval ho jako verzi romantizmu. V tom měl blízko ke klasickému evropskému strukturalismu. \"New Criticism\" věřil, že struktura a význam textu jsou úzce spojeny a neměly by být analyzovány samostatně. Vyloučil studium čtenářské odezvy, záměru autora, historických a kulturních kontextů a „morální hodnoty“ děl. \"New Criticism\" byl dominantním směrem na amerických univerzitách v 50. a 60. letech letech. V 70. letech byl zpochybněn feminismem, poststrukturalismem a dekonstruktivismem. Ačkoli noví kritici nebyli nikdy formální skupinou, řada z nich byla přímými žáky Johna Crowe Ransoma na univerzitě Vanderbilt - Allen Tate, Cleanth Brooks a Robert Penn Warren. Proto se někdy hovoří o „jižanském“ zatížení \"New Criticism\".\n"}
{"id": "1288988", "url": "https://cs.wikipedia.org/wiki?curid=1288988", "title": "Sven Järve", "text": "Sven Järve\n\nSven Järve (* 9. července 1980 Tallinn, Sovětský svaz) je bývalý estonský sportovní šermíř, který se specializoval na šerm kordem. Estonsko reprezentoval mezi muži od roku 2003. V roce 2006 získal třetí místo na mistrovství světa v soutěži jednotlivců. Na olympijské hry se nekvalifikoval zejména z důvodu slabých výsledků estonského družstva.\n"}
{"id": "1288989", "url": "https://cs.wikipedia.org/wiki?curid=1288989", "title": "Administrativní dělení Madagaskaru", "text": "Administrativní dělení Madagaskaru\n\nMadagaskar je rozdělen do 22 regionů (\"faritra\"). Regiony se staly první úrovni správního rozdělení, když bylo bývalých šest provincií rozděleno na současných 22 regionů dne 4. října 2009:\nVolby do krajských zastupitelstev se konaly dne 16. března 2008.\n\n"}
{"id": "1288992", "url": "https://cs.wikipedia.org/wiki?curid=1288992", "title": "Viktor Zujkov", "text": "Viktor Zujkov\n\nViktor Zujkov (* 10. dubna 1962 Tartu, Sovětský svaz) je bývalý sovětský a estonský sportovní šermíř ruské národnosti, který se specializoval na šerm kordem. V osmdesátých letech zastupoval tallinnskou šermířskou školu, která spadala pod Estonskou SSR. V sovětské repezentaci se výrazně neprosazoval. Na velké sportovní akci se objevil až po rozpadu Sovětského svazu v roce 1992 v nově vzniklé estonské repezentaci. V témže roce se účastnil olympijských v Barceloně. V roce 1996 obsadil třetí místo na mistrovství Evropy v soutěži jednotlivců. Nebyl součástí estonského družstva kordistů, které se kvalifikovalo na olympijské hry v roce 1996 a 2000.\n"}
{"id": "1288994", "url": "https://cs.wikipedia.org/wiki?curid=1288994", "title": "LP (zpěvačka)", "text": "LP (zpěvačka)\n\nLP, vlastním jménem Laura Pergolizzi (* 18. března 1981), je americká zpěvačka s italskými kořeny. Vyrůstala na Long Islandu a po dokončení studií na střední škole se, v roce 1996, přestěhovala do New York City. V roce 2010 se usadila v Los Angeles. Proslavila se skládáním písní pro Cher, Christinu Aguileru, Ritu Oru, Rihannu a Backstreet Boys. Následně začala zpívat sama a je velmi úspěšná. Nebýt vytetované lodi na její hrudi, připomínala by vzhledem i stylem zpěváka Boba Dylana. Svou první desku s názvem \"Heart-Shaped Scar\" vydala v roce 2001 (vydavatelství Koch Records). Později vydala několik dalších alb. V některých písních zpívá o své bývalé přítelkyni Tamzin Brown. Nyní je její přítelkyní Lauren Ruth Ward, která je rovněž zpěvačkou a mají spolu psa, který se jmenuje Orson Johny Valentine. V červenci 2017 vystoupila zpěvačka na festivalu Colours of Ostrava, web iReport ohodnotil její vystoupení velmi kladně.\n\nLaura je italského původu, její dědečkové pochází z Neapole a Palerma. Po absolvování střední školy Walt Whitman v roce 1996 se přestěhovala do New Yorku z Huntington station v New Yorku a během této doby přijala jméno \"LP\". David Lowery z kapely Cracker viděl, že LP hrála a představoval ji na \"Popelce\", skrytá skladba na albu skupiny 1998 Gentleman's Blues. Lowery následoval vydáním debutového alba Heart Shaped Scar, které vyšlo v roce 2001 prostřednictvím vydavatelství Koch Records.\n\nDruhé album LP, Suburban Sprawl & Alcohol, bylo vydáno v červnu 2004 prostřednictvím Lightswitch Records. Na albu spolupracovala se skladatelem a hudební producentkou Lindou Perryovou. Nicméně, navzdory rozsáhlému turné podporujícímu vydání a pozitivním recenzím od hudebních kritiků, album nezískalo široké uznání.\n\nV roce 2006 se LP objevila na hudební konferenci South by Southwest a údajně vyvolala válečnou nabídku mezi hlavními hudebními labely a nakonec byla zaregistrována L.A. Reidem s jeho nahrávací značkou Island Def Jam Music Group, která je součástí Universal Music Group. Nicméně kvůli uměleckým rozdílům LP opustila smlouvu. Podepsala se s SoBe Entertainment v roce 2007, nezávislou nahrávací značkou, s albovými skladbami, které napsala u hlavního labelu. \"Láska vás udrží po celou noc\", jedna ze stop, kterou napsala na festivalu Def Jam Music Group s Billy Mannem, vyšla koncem roku 2007 na albu Backstreet Boys, Unbreakable. LP napsala a uvedla \"Wasted\" z alba Suburban Sprawl & Alcohol, která byla tematickou písní pro televizní show South of Nowhere na The N, nyní známé jako TeenNick. MTV The Hills také představila píseň LP \"Damage Is Done\" v polovině roku 2010 a byla vydána na iTunes.\n\nBěhem roku 2009 začala LP psát písně pro další umělce, včetně několika písní, které skončily na albu Heidi Montag, Superficial (Warner Music). LP napsala jeden singl \"More Is More\", stejně jako skladby \"Twisted\", \"Hey Boy\" a \"Love It or Leave It\". Písnička LP, kterou napsala s Alexandrem Kronlundem, \"Standing Where You Left Me\", byla vydána na debutovém britském albu Pieces (Roxy / EMI / Universal) Erik Hassle.\n\nV srpnu 2010 bylo oznámeno, že podepsala smlouvu s nahrávací společností 2101 Records. Velký posun ve své kariéře udělala jako autorka písní, když spolupracovala na písničce zpěvačky Rihanny  \"Cheers (Drink to That)\" (v překladu \"Na zdraví\" (Připíjím na to)), která byla na jejím pátém studiovém albu se jménem Loud. Rihanna též označila tuto písničku jako jednu z jejích nejoblíbenějších z tohoto alba. Další průlomem LP byla písnička \"Beautiful People\" , kterou zazpívala zpěvačka Christina Aguilera.\n\n"}
{"id": "1288996", "url": "https://cs.wikipedia.org/wiki?curid=1288996", "title": "Violoncelli da camera", "text": "Violoncelli da camera\n\nVioloncelli da camera je český hudební soubor.\nSoubor vznikl v roce 1988 z violoncellistů pěti předních komorních souborů: Talichova kvarteta (Evžen Rattay), Kocianova kvarteta (Václav Bernášek), Stamicova kvarteta (Vladimír Leixner), Foerstrova tria (Václav Jírovec) a Nového pražského tria (Jan Zvolánek). Jeho vznik byl inspirován existencí a popularitou zahraničních violoncellových souborů. Duší a uměleckým vedoucím byl Evžen Rattay, ostatní členové se v průběhu let měnili: od roku 1992 se stálým členem stala Marie Hixová, od roku 1993 Andrea Rattayová, od roku 1997 Tomáš Strašil. Občas souboru vypomohl také Petr Hejný a Jitka Vlašánková. Personální proměnlivost byla od počátku nutností, neboť bylo těžké časově zkoordinovat koncertní programy a turné pěti souborů, kterým v případě koncertu Violoncelli da camera chyběl violoncellista. Soubor se musel vyrovnávat také s úmrtím svých členů (J. Zvolánek 1994, V. Jírovec 2000, V. Leixner 2007). Po smrti Evžena Rattaye (2015) je jeho další existence značně nejistá.\nAnsámbl pěti violoncell využívá zejména výjimečného rozsahu a zajímavé barvy tónu nástroje. Vzniká tak zvláštní a neotřelá souhra. Soubor se nebojí ani hudební legrace, často žertuje na svůj účet a tak dochází k bezprostřednímu kontaktu s publikem. Každý koncert doprovázel Evžen Rattay živým slovem – kromě krátkého představení souboru, jeho vzniku a vývoje vždy také stručně uvedl každou skladbu bezprostředně před jejím provedením. Repertoár představují jednak skladby komponované přímo pro soubor (např. Jiří Kollert: \"Ritornel I.\", Luboš Sluka: \"Taneční suita na paměť Jaroslava Ježka\"), jednak úpravy starších děl, které nejčastěji prováděl Václav Jírovec a Evžen Rattay – jedná se o nejrůznější hudební styly zahrnující nejen barokní hudbu a klasickou hudbu, ale i španělský folklór či jazz (např. Marin Marais: \"La folia\", Manuel de Falla: \"Španělská suita\", Nikolaj Rimsky-Korsakov: \"Let čmeláka\", Karel Hašler: \"Ragtime\").\n\nVioloncelli da camera se pravidelně představovali na Jihočeském hudebním festivalu v Mladé Vožici a koncertovali v mnoha českých a moravských městech. Kromě toho vystupovali také v zahraničí (Švýcarsko, Francie, Rakousko, Maďarsko, Slovensko), přičemž velmi úspěšné bylo zejména turné devíti zcela vyprodaných koncertů v Japonsku v roce 1993. Stranou jejich zájmu nestály ani světové hudební festivaly – v 90. letech 20. století se zúčastnili světového festivalu violoncellových souborů ve francouzském městě Beauvais a také letního hudebního festivalu na řeckém ostrově Korfu.\n\nMimo rozhlasové a televizní nahrávky vydali CD s názvem \"Cello party\".\n"}
{"id": "1288997", "url": "https://cs.wikipedia.org/wiki?curid=1288997", "title": "Malá mořská víla (socha)", "text": "Malá mořská víla (socha)\n\nMalá mořská víla, dánsky \"Den lille Havfrue\", je bronzová socha Edvarda Eriksena, která zobrazuje mořskou pannu, a nachází se na břehu moře, na promenádě Langelinie v Kodani. Je jedním z nejznámějších symbolů Kodaně a celého Dánska. Měří 1,25 metru a váží 175 kilogramů. Dílo bylo inspirováno stejnojmennou pohádkou dánského spisovatele Hanse Christiana Andersena. Odhaleno bylo 23. srpna 1913. V posledních desetiletích se stalo oblíbeným terčem vandalů a politických aktivistů. \n\nModelkou při tvorbě sochy byla balerína kodaňského Královského divadla Ellen Priceová. Ta se však odmítala svlékat, a tak Eriksen podle ní vymodeloval jen hlavu, tělo tvořil podle své manželky Eline. Sponzorem díla byl Carl Jacobsen, syn zakladatele pivovaru Carlsberg. V roce 2010 byla socha poslána na výstavu Expo 2010 v Šanghaji. Byl to dosud jediný moment, kdy víla opustila Kodaň.\n"}
{"id": "1288999", "url": "https://cs.wikipedia.org/wiki?curid=1288999", "title": "Seznam klubů železničních modelářů", "text": "Seznam klubů železničních modelářů\n\nTento seznam vyjmenovává Kluby železničních modelářů (mají vlastní právní subjektivitu) a kroužky železničních modelářů v České republice, které jsou součástí jiných právnických osob (např. škol, DDM - domu dětí a mládeže nebo SVČ - středisek volného času a jiné).\n"}
{"id": "1289000", "url": "https://cs.wikipedia.org/wiki?curid=1289000", "title": "Evropská silnice E014", "text": "Evropská silnice E014\n\nEvropská silnice E014 je mezinárodní silniční trasa třídy B, která se nachází pouze v Kazachstánu. Vede mezi městy Usharal a Dostyk. Její celková délka je 164 km.\n\nUsharal – Dostyk\n"}
{"id": "1289002", "url": "https://cs.wikipedia.org/wiki?curid=1289002", "title": "Evropská silnice E013", "text": "Evropská silnice E013\n\nEvropská silnice E013 je mezinárodní silniční trasa třídy B, která se nachází pouze v Kazachstánu. Vede mezi městy Sary-Ozek a Koktal. Její celková délka je 178 km.\n\nSary-Ozek – Koktal\n"}
{"id": "1289003", "url": "https://cs.wikipedia.org/wiki?curid=1289003", "title": "Evropská silnice E012", "text": "Evropská silnice E012\n\nEvropská silnice E012 je mezinárodní silniční trasa třídy B, která začíná v Kazachstánu a končí v Číně. Vede mezi městy Almaty a Khorgas. Její celková délka je 300 km.\n\n Kazachstán\n"}
{"id": "1289004", "url": "https://cs.wikipedia.org/wiki?curid=1289004", "title": "Gábor Boczkó", "text": "Gábor Boczkó\n\nGábor Gyula Boczkó (* 1. dubna 1977 Tapolca, Maďarsko) je maďarský sportovní šermíř, který se specializuje na šerm kordem. Maďarsko reprezentuje mezi muži od roku 1997. V roce 2004, 2008 a 2016 startoval na olympijských hrách v soutěži jednotlivců i družstev. V soutěži jednotlivců se jako trojnásobný mistr Evropy z let 1997, 2002 a 2003 na olympijských hrách výrazně neprosadil. Se silným maďarským družstev však pravidelně útočil na medaile z vrcholných sportovních akcí. V roce 2004 vybojoval s maďarským družstvem kordistů stříbrnou olympijskou medaili, na kterou navázal po 12 letech ziskem bronzové olympijské medaile v roce 2016. V roce 2013 vybojoval s družstvem kordistů titul mistra světa a v roce 2006, 2007, 2009, 2010 titul mistra Evropy.\n"}
{"id": "1289013", "url": "https://cs.wikipedia.org/wiki?curid=1289013", "title": "Géza Imre", "text": "Géza Imre\n\nGéza Imre (* 23. prosince 1974 Budapešť, Maďarsko) je bývalý maďarský sportovní šermíř, který se specializoval na šerm kordem. Maďarsko repezentoval od roku 1993 s přestávkami dlouhých 23 let. V roce 1996 vybojoval na olympijských hrách v soutěži jednotlivců bronzovou olympijskou medaili, na kterou navázal po dvaceti letech v roce 2016 stříbrnou olympijskou medailí. V soutěži jednotlivců je mistrem světa z roku 2015 a mistrem Evropy z roku 2008. Patřil k oporám maďarského družstva kordistů, se kterým vybojoval stříbrnou a bronzovou olympijskou medaili. V letech 1998, 2001 a 2013 získal s maďarským družstvem titul mistra světa a v letech 1998, 2006, 2007, 2009 a 2010 titul mistra Evropy. S družstvem vybojoval celkem 21 medailí z vrcholných soutěží.\n"}
{"id": "1289016", "url": "https://cs.wikipedia.org/wiki?curid=1289016", "title": "Bitva v Korčejevské zátoce", "text": "Bitva v Korčejevské zátoce\n\nBitva v Korčejevské zátoce v červnu 1658 proběhla mezi oddílem ruských kozáků pod vedením Onufrije Stěpanova a čchingským vojskem v čele s velitelem Ningguty Šarhudou. Bitvu vyhráli Čchingové a vytlačili tak Rusy z většiny Poamuří.\n\nPo obléhání Kumarského ostrohu roku 1655, které skončilo neúspěchem čchingských vojsk se oddíl ruských kozáků vedený Onufrijem Stěpanovem pohyboval na Amuru bez stálé základny, přičemž z domorodého obyvatelstva – Daurů, Gogulů, Ďučerů a Ačanů vybíral daň v kožešinách (jasak) a potraviny ke své obživě.\n\nMandžuská říše Čching považovala Poamuří za svou zónu vlivu, ve které nechtěla připustit přítomnost jiné mocnosti. Za její vojenské operace v regionu odpovídal Šarhuda, velitel posádky v Ninggutě. Šarhuda se snažil bavit Rusy ekonomické základny přesidlováním domorodých kmenů z Amuru na jih, paralelně připravoval své vojsko. Stěpanovův oddíl zatím slábl, jak mu docházelo střelivo a s odchodem domorodců Rusové trpěli i nedostatkem potravin.\n\nRuská vláda v Moskvě mezitím ke správě nově získaných území zřídila Daurské vojevodství do jehož čela jmenovala Afanasije Paškova. Paškov roku 1656 vyrazil s šesti sty kozáky na východ, ale koncem roku roku 1657 se dostal pouze do východního Zabajkalska, kde přezimoval. Stěpanovův oddíl o 540 lidech zimu 1657/58 strávil na dolním toku Amuru a v květnu 1658 vyrazil proti proudu řeky naproti Paškovovi. Napřed poslal 180 lidí v lehkých lodích pod vedením Klima Ivanova, který doplul až k bývalému Kumarskému ostrohu na středním toku Amuru a poté se vracel. Stěpanov zatím se zbytkem oddílu (365 lidí) pomalu plul na 11 těžkých lodích (doščanicích) a do konce června se dostal pouze k ústí Sungari.\n\nRusové nevěděli, že začátkem června Šarhuda vyrazil a armádou z Ningguty a postupuje po Sungari. Během zimy Mandžuové postavili v nových loděnicích v Girinu 52 říčních lodí (40 bojových a 12 nákladních), se kterými se mohli postavit Rusům na vodě. Na lodích se plavilo 1000 mandžuských pěšáků (včetně oddílu korouhevních vojsk převelených z Pekingu), 100 dělostřelců s 50 děly poslaných z Pekingu, 109 střelců z ručnic, 200 korejských střelců z arkebuz, celkem 1400 vojáků. Včetně pomocného personálu, námořníků, sluhů, kuchařů atd., měl Šarhuda 2100 lidí. \n\nVojáky rozdělil na lodě rovnoměrně – na každou 25 mandžuských pěšáků v brnění, z nichž vždy 10 mělo luky a zápalné střely, 5 korejských střelců z ručnic, 5 mandžuských střelců a dělostřelců (většinou dva dělostřelci s dělem a tři střelci s ručnicemi).\n\nRáno 30. června 1658 čchingská flotila (podle ruských údajů 47 lodí) vyplula ze Sungari na Amur a vzápětí spatřila zakotvené ruské lodě, zřejmě čekající na příznivý vítr. Rusové před nepřátelskou flotilou, převyšující je počtem, začali pod plachtami neprodleně ustupovat po proudu Amuru. Čchingové se rozdělili do tří oddílů a pronásledovali Rusy, přičemž jejich lehčí a rychlejší lodě doháněly a obkličovaly ruské, a zahájili palbu z děl, v níž mělo 50 čchingských děl převahu nad šesti ruskými. Stěpanov pochopil, že ruské lodě nejsou rychlejší a asi po 10 km pronásledování soustředil své lodě do obranné linie v zátoce na levém břehu Amuru.\n\nČchingové obklopili ruské lodě a rozvinula se prudká přestřelka s použitím děl a ručnic, v níž Rusové podlehli. Děl totiž měli mnohem méně, a s asi třemi stovkami ručnic jich sice měli stejně jako nepřítel, měli však málo střeliva. Po čase se Mandžuům a Korejcům podařilo „vyčistit“ paluby ruských lodí od kozáků, kteří částečně ustoupili na břeh, částečně se skryli v podpalubí.\n\nČchingští vojáci poté vtrhli na ruské lodě a pokusili se je podpálit, Šarhuda však zapálení zakázal, aby nepřišel o jejich náklad, zejména cenné kožešiny. Zaváhání nepřátel využili kozáci, vyhrnuli se z podpalubí a zaútočili na nepřátelské vojáky, kteří utrpěli vážné ztráty, zahynulo však i nemálo Rusů. Současně z ruských lodí na břeh prchlo na 100 ďučerských žen. Mandžuové reagovali ostřelováním ruských lodí zápalnými střelami a sedm z nich zapálili. S večerem boj utichl. V noci se kozáci ze zbývajících čtyř lodích shromáždili na jedné z nich a uprchli.\n\nZbylí kozáci, pokud přežili, ustoupili do lesa na břehu. Z nich 65 kozáků uprchlo pěšky. Na druhý den po bitvě posledních deset kozáků vyšlo z lesa a vzdali se Ćchingům. \n\nV boji celkem zahynulo 209 (podle informací Nikolaje Spafarije ze 70. let 17. století), nebo 220 (podle zprávy přeživších kozáků), či 270 (podle odhadu ruského historika 19. století Gennadije Nevelského) Rusů, včetně Stěpanova.\n\nZačátkem července k místu bitvy dopluly lodě Klima Ivanova, když kozáci uviděli čchingskou flotilu a zbytky Stěpanovových lodí, ustoupili zpět vzhůru po Amuru. Čchingové je nepronásledovali. V srpnu se Ivanovův oddíl setkal s hlídkou vyslanou Paškovem. Poté, co se dozvěděl o rozprášení Stěpanovova oddílu, rozhodl se Paškov nepostupovat na Amur a usadil se v Něrčinsku.\n\nKozáci přeživší bitvu se rozdělili na několik menších skupin, které postupně odešly do Jakutska a Ilimska.\n\nPo rozdrcení Rusů se Šarhudova armáda vrátila do Ningguty a čchingská vláda opět ztratila zájem o Poamuří, dokud se v něm v 60. letech neobjevilo ruské osídlení s centrem v Albazinu.\n\nV sestavě čchingské armády bojoval i korejský oddíl, stejně jako v bitvě na Sungari o čtyři roky dříve. Vyprávění o tažení těchto oddílů se v 17. – 19. století Koreji dočkalo řady literárních zpracování. Roku 1977 byl v Jižní Koreji nalezen a o tři roky později publikován deník velitele korejského oddílu z roku 1658. V Jižní Koreji byly poté bitvy na Sungari a v Korčejevské zátoce zhodnoceny jako událost světového významu, v níž korejští vojáci vedli spravedlivou válku na obranu malých národů Dálného východu a jen vojenské umění a dovednosti Korejců zastavilo ruskou expanzi na Dálném východě a likvidovalo tak ruskou hrozbu světovému pořádku.\n\n"}
{"id": "1289017", "url": "https://cs.wikipedia.org/wiki?curid=1289017", "title": "Administrativní dělení Mauritánie", "text": "Administrativní dělení Mauritánie\n\nMauritánie je rozdělena do 15 regionů. Regiony se dále dělí na 44 okresů:\n\nBěhem okupace Západní Sahary Mauritánií (1975-1979), její region (zhruba odpovídající dolní polovině provincie Río de Oro) se jmenoval Tiris al-Garbíja.\n"}
{"id": "1289019", "url": "https://cs.wikipedia.org/wiki?curid=1289019", "title": "Iván Kovács", "text": "Iván Kovács\n\nIván Kovács (* 8. února 1970 Budapešť, Maďarsko) je bývalý maďarský sportovní šermíř, který se specializoval na šerm kordem. Maďarsko reprezentoval od roku 1990 dlouhých 18 let. Startoval na pěti olympijských hrách v letech 1992, 1996, 2000, 2004 a 2008. V soutěži jednotlivců byl nejblíže olympijské medaili v roce 1996, když prohrál souboj o třetí místo. V soutěži jednotlivců je jeho největším úspěchem titul mistra Evropy z roku 2006. Patřil k oporám maďarského družstva kordistů, se kterým vybojoval stříbnou olympijskou medaili v roce 1992 a 2004 a v letech 1998 a 2001 získal s družstvem kordistů titul mistra světa.\n"}
{"id": "1289027", "url": "https://cs.wikipedia.org/wiki?curid=1289027", "title": "Heinrich Jakesch", "text": "Heinrich Jakesch\n\nHeinrich Jakesch (8. ledna 1867 Praha – 19. listopadu 1909 Praha) byl český malíř a grafik.\n\nHeinrich Jakesch se narodil v Truhlářské ulici na Novém Městě pražském. Jeho otec Vojtěch Jakesch byl notářským koncipientem. Zprvu byl žákem svého bratra Alexandra. Od roku 1883 studoval na malířské akademii v Mnichově u profesorů Gabriela von Hakla a Otto Seitze. Až do roku 1892 působil Heinrich Jakesch v Mnichově, kde mimo jiné provedl několik kreseb šablon pro místní skláře. V letech 1893-1894 pobýval se svým bratrem v Itálii, poté se usadil v Praze, kde od roku 1892 vystavoval na výstavách menší olejomalby a pastely. Od roku 1897 dělal stále výlučněji rytiny technikou hlubotisku. V roce 1909 však malíř náhle zemřel.\n\nHeinrich Jakesch byl znám převážně jako zručný malíř Ex libris a obrázků staré Prahy.\n\n"}
{"id": "1289028", "url": "https://cs.wikipedia.org/wiki?curid=1289028", "title": "Krisztián Kulcsár", "text": "Krisztián Kulcsár\n\nKrisztián Kulcsár (* 28. června 1971 Budapešť, Maďarsko) je bývalý maďarský sportovní šermíř, který se specializoval na šerm kordem. Je synovcem Győző Kulcsára, výrazné postavy historie maďarského sportovního šermu. Maďarsko reprezentoval od roku 1991 dlouhých 17 let. Startoval na pěti olympijských hrách v letech 1992, 1996, 2000, 2004 a 2008. V soutěži jednotlivců se na olympijských hrách výrazně neprosadil. V roce 2007 získal titul mistra světa v soutěži jednotlivců. Patřil k oporám maďarského družstva kordistů, se kterým vybojoval stříbrnou olympijskou medaili v roce 1992 a 2004 a v letech 1998 a 2001 získal s družstvem kordistů titul mistra světa.\n"}
{"id": "1289029", "url": "https://cs.wikipedia.org/wiki?curid=1289029", "title": "Follow the Blind", "text": "Follow the Blind\n\n\n"}
{"id": "1289030", "url": "https://cs.wikipedia.org/wiki?curid=1289030", "title": "Attila Fekete", "text": "Attila Fekete\n\nAttila Fekete (* 24. ledna 1974 Halmeu, Rumunsko) je bývalý maďarský sportovní šermíř, který se specializoval na šerm kordem. Maďarsko reprezentoval od roku 1994 s přestávkami 14 let. Na olympijských hrách startoval v roce 2000 v soutěži jednotlivců i družstev. Jeho největším úspěchem v soutěži jednotlivců je třetí místo z mistrovství světa v roce 1998. S maďarským družstvem kordistů získal titul mistra světa v roce 1998 a 2001 a titul mistra Evropy v roce 1998 a 2006.\n"}
{"id": "1289034", "url": "https://cs.wikipedia.org/wiki?curid=1289034", "title": "Albrecht z Dubé", "text": "Albrecht z Dubé\n\nAlbrecht z Dubé (též Albert, † 1436) byl český šlechtic z panského rodu Škopků z Dubé. Stal se zemským komturem řádu německých rytířů a zasloužil se o rozvoj Chomutova.\n\nAlbrecht se narodil Beneši staršímu z Dubé, který sídlil na liběšické tvrzi. Měl nejméně dva bratry. Jindřich žil také na tvrzi v Liběšicích, ale zemřel dříve než jejich otec. Bratr Jan byl v letech 1387–1396 proboštem vyšehradské kapituly.\n\nV letech 1393–1402 se Albrecht stal poprvé zemským komturem řádu německých rytířů. Řád však pod jeho vedením špatně hospodařil, a proto byl z funkce odvolán do Pruska. Na přímluvu krále Zikmunda Lucemburského se mohl vrátit do Čech, kde roku 1403 zaujal místo komtura blatenské komendy, ze které vyjížděl na loupežné výpravy. Na jeho činnost si stěžoval míšeňský purkrabí Jindřich I. z Hartenštejna. Řád v té době neplatil daně ani králi, a proto Václav IV. roku 1404 blatenskou komendu zabavil. Albrecht se poté někdy před rokem 1406 stal komturem komendy v Býčkovicích. V letech 1415–1436 se stal podruhé zemským komturem.\n\nChomutovu roku 1396 povolil právo používání městské pečeti, volného obchodu se solí a stanovil dědické právo pro měšťany. O rok později měšťanům umožnil v případě nebezpečí vyhnat městský dobytek do lesů a hlídat jej tam.\n"}
{"id": "1289035", "url": "https://cs.wikipedia.org/wiki?curid=1289035", "title": "Mobi Urbanová", "text": "Mobi Urbanová\n\nMobi Urbanová, vlastním jménem Emilie Urbanová (28. července 1914 Praha — 22. ledna 1988 Praha) byla česká, mezinárodně úspěšná neslyšící tanečnice a učitelka tance.\n\nNarodila se v úřednické rodině, matka byla dobrou pianistkou. Neslyšící byla podle většiny zdrojů již od narození. Když jí bylo šest let, rodiče se rozvedli.\nOd tří let projevovala zájem o tanec a vypracovala s v populární a úspěšnou tanečnici, vystupující v Československu i zahraničí. Navštěvovala rytmické školy Máši Trnkové, prof. Klimešové Polákové a byla též žačkou primabaleríny Národního divadla Heleny Štěpánkové. Poprvé vystoupila veřejně v roce 1925.\n\nMatka Emilie Urbanová se znovu provdala za Jiřího Bublu (od roku 1947 předseda Československého ústředního svazu pro neslyšící), který se stal Mobiným otčímem. Matka pracovala v administraci listu pro sluchově postižené \"ABC neslyšících\" a vedla ji od roku 1947.\n\nMobi Urbanová byla provdána za Karla Tomáše Severa. Žila v Velké Chuchli, pohřbena je na Vinohradském hřbitově, spolu se svým manželem a matkou.\n\nŽivot a dílo Mobi Urbanové tvořily část výstavy \"Čeští neslyšící (1814—2014)\" v budově Filozofické fakulty Univerzity Karlovy. Výstavu uspořádal \"Ústav jazyků a komunikace neslyšících\" v roce 2014.\n\nJejí taneční kariéra trvala zhruba zhruba třicet let. Při svých vystoupeních nejen tančila, ale i hrála na klavír. Např. v roce 1944 ocenily Lidové noviny její brněnské vystoupení. Jako tanečnice vystupovala i po 2. světové válce a ještě v roce 1955 tisk zmínil její činnost v rámci Svazu československých invalidů.\n\nMobi Urbanová vedla od roku 1942 taneční školu pro neslyšící. S dětmi cvičila gymnastiku a tanec, její svěřenci vystupovali např. ve Smetanově síni v Obecním domě v Praze. V roce 1957 vystoupilo 80 jejích žáků ve Smetanově divadle v Praze.\n\nV roce 1943 vydala vlastním nákladem knihu \"Erfüllter Traum/Splněný sen\" (česko-německé vydání).\n\nEmilie Urbanová se narodila ve dnech první mobilizace do první světové války, která byla vyhlášena 26. července 1914. Rodiče a přátelé jí proto říkali \"Mobi\" a toto jméno používala i ona sama.\n\n"}
{"id": "1289036", "url": "https://cs.wikipedia.org/wiki?curid=1289036", "title": "András Rédli", "text": "András Rédli\n\nAndrás Rédli (* 21. říjen 1983 Tapolca, Maďarsko) je maďarský sportovní šermíř, který se specializuje na šerm kordem. Maďarsko reprezentuje od roku 2002. V roce 2016 startoval na olympijských hrách a v soutěži jednotlivců skončil ve druhém kole. Je mistrem Evropy z roku 2014 mezi jednotlivci. Od roku 2009 je stabilním členem silného maďarského družstva kordistů, se kterým vybojoval v roce 2016 bronzovou olympijskou medaili a v roce 2013 titul mistra světa.\n"}
{"id": "1289037", "url": "https://cs.wikipedia.org/wiki?curid=1289037", "title": "Státní znak Toga", "text": "Státní znak Toga\n\nStátní znak Toga zobrazuje dva červené lvy s luky a šípy. Mezi lvy se nachází zlatý štít s červenými písmeny RT (zkratka République Togolaise, ). Nad štítem se nalézají dvě tožské vlajky. Nad nimi je stuha s nápisem Travail, Liberté, Patrie (). Nápis nahradil původní Union, Paix, Solidarite ().\n\nLvi symbolizují odvahu obyvatel, luky a šípy vyzývají občany k boji za nezávislost země.\n\nPůvodní znak byl přijat 14. března 1962. Dnešní verze pochází z roku 1979.\n\n"}
{"id": "1289042", "url": "https://cs.wikipedia.org/wiki?curid=1289042", "title": "Arzawa", "text": "Arzawa\n\nArzawa byl starověký státní útvar existující v západní části Malé Asie v době bronzové, od 15. století př. n. l. do 12. století př. n. l. Hlavním městem byla Apaša, ztotožňovaná s pozdějším Efezem. Obyvateli byli pravděpodobně Luvijci: písemné památky v jejich jazyce se nedochovaly, existují jen nepřímé zmínky v egyptských a chetitských zdrojích (El-amarnské dopisy). V průsmyku Karabel nedaleko İzmiru byly nalezeny skalní reliéfy a nápisy z arzawského období. Podobnost doloženého jména vládce Pijamaradu s Homérovým Priamem vzbuzuje domněnky o spojení Arzawy s Trójou. \n\nZakladatelem říše byl král Kupanta-Kurunta. Arzawa byla úhlavním nepřítelem Chetitů, naproti tomu udržovala spojenectví s Acháji a egyptskou Novou říší. Ve 13. století př. n. l. chetitský král Muršiliš II. porazil vládce Arzawy Tapalazunauliho a jeho území připojil k novochetitské říši jako vazalské státy Mira, Seha a Hapalla. Chetitskému útoku údajně předcházelo vyslání beranů infikovaných tularémií do pohraničí Arzawy, zavlečená epidemie pak podlomila obranyschopnost země. Ve 12. století pak oblast vyplenily mořské národy. Území někdejší Arzawy bylo v antice nazýváno Lýdie a Kárie.\n\n"}
{"id": "1289049", "url": "https://cs.wikipedia.org/wiki?curid=1289049", "title": "Ernő Kolczonay", "text": "Ernő Kolczonay\n\nErnő Kolczonay (* 15. května 1953 – 4. října 2009 Budapešť, Maďarsko) byl maďarský sportovní šermíř, který se specializoval na šerm kordem. Maďarsko reprezentoval od roku 1973 s přestávkami 19 let. Na olympijských hrách startoval v roce 1980, 1988 a 1992 a v soutěži jednotlivců získal při své první účasti stříbrnou olympijskou medaili, kterou navázal na druhé místo z mistrovství světa z předešlého roku 1979. Byl oporou maďarského družstva kordistů, se kterým získal v roce 1978 titul mistra světa a v roce 1992 dosáhl s družstvem kordistů na stříbrnou olympijskou medaili.\n"}
{"id": "1289051", "url": "https://cs.wikipedia.org/wiki?curid=1289051", "title": "Seznam domácích herních konzolí", "text": "Seznam domácích herních konzolí\n\nTento článek je seznamem domácích herních konzolí.\n\nNásledující seznam obsahuje pouze prvotní verze herních konzolí. Verze „slim“, „pro“ či jiné nebo jejich modifikace zde nejsou zahrnuty. Seznam obsahuje také nevydané konzole.\n\nBěhem první generace bylo vydáno na 875 herních konzolí.\n\nBěhem druhé generace bylo vydáno osmnáct herních konzolí a zrušena jedna platforma.\n\nBěhem třetí generace bylo vydáno dvacet tři herních konzolí a zrušeny tři platformy.\n\nBěhem čtvrté generace bylo vydáno sedmnáct herních konzolí a zrušeny čtyři platformy.\n\nBěhem páté generace bylo vydáno čtrnáct herních konzolí.\n\nBěhem šesté generace bylo vydáno devět herních konzolí a zrušeny dvě platformy.\n\nBěhem sedmé generace bylo vydáno sedm herních konzolí a zrušena jedna platforma.\n\nBěhem osmé generace byly vydány čtyři herní konzole.\n\nSoučástí deváté generace by měly být nové řady herních konzolí společností Sony a Microsoft PlayStation 5 a Xbox Series X, které by měly vyjít v roce 2020.\n"}
{"id": "1289052", "url": "https://cs.wikipedia.org/wiki?curid=1289052", "title": "Alexander Jakesch", "text": "Alexander Jakesch\n\nAlexander Jakesch (9. června 1862 Praha-Nové Město – 6. února 1934 Praha), byl český malíř, sochař, grafik a pedagog.\n\nAlexandr Jakesch se narodil v Praze na Novém Městě. Jeho otec Vojtěch Jakesch byl notářským koncipientem. V letech 1878-1880 studoval na pražské akademii výtvarných umění a od října 1881 do roku 1886 pokračoval ve studiu na Královské akademii umění v Mnichově. Po návratu do Prahy znovu pokračoval ve studiu na malířské akademii u profesora Františka Sequense. V roce 1889 studium na pražské malířské akademii ukončil. V roce 1892 mu byla udělena \"„římská cena\"“ a v letech 1893-1894 cestoval spolu se svým bratrem Heinrichem Jakeschem po Itálii. Během tohoto pobytu vytvořil mnoho žánrových děl a obrazů krajin. Po návratu maloval velkoformátové pohledy Prahy a dalších měst Čech a Moravy. Kromě malování pracoval technikou leptu a rovněž se realizoval jako zručný sochař. Vytvořil mj. náhrobek svému předčasně zemřelému bratru Heinrichovi. V roce 1903 se stal profesorem na pražské uměleckoprůmyslové škole, na které vychoval celou řadu výtvarníků. V roce 1914 se Alexandr Jakesch oženil. Za ženu si vzal Annu Bergmanovou z Mladé Boleslavi.\n\nAlexandr Jakesch vytvořil kromě řady salonních děl, vystavovaných v Krasoumné jednotě i alegorickou výzdobu císařských lázních v Karlových Varech.\n\n"}
{"id": "1289053", "url": "https://cs.wikipedia.org/wiki?curid=1289053", "title": "Győző Kulcsár", "text": "Győző Kulcsár\n\nGyőző Kulcsár (18. října 1940 Budapešť – 19. září 2018 Budapešť) byl maďarský sportovní šermíř, který se specializoval na šerm kordem. Byl strýcem pozdějšího maďarského reprezentanta v šermu kordem Krisztiána Kulcsára.\n\nMaďarsko reprezentoval v šedesátých a sedmdesátých letech. Na olympijských hrách startoval v roce 1964, 1968, 1972 a 1976 pokaždé v soutěži jednotlivců a v družstvech. V soutěži jednotlivců vybojoval zlatou olympijskou medaili v roce 1968 a později přidal dvě bronzové olympijské medaile. Na mistrovství světa své postavení v soutěži jednotlivců nepotvrzoval. Patřil k oporám maďarského družstva kordistů, se kterým získal v letech 1964, 1968 a 1972 tři zlaté olympijské medaile v řadě a v letech 1970, 1971 a 1978 získal s maďarským družstvem titul mistra světa.\n"}
{"id": "1289060", "url": "https://cs.wikipedia.org/wiki?curid=1289060", "title": "Csaba Fenyvesi", "text": "Csaba Fenyvesi\n\nCsaba Fenyvesi (* 14. dubna 1943 – 3. listopadu 2015 Budapešť, Maďarsko) byl maďarský sportovní šermíř, který kombinoval šerm kordem a fleretem. Maďarsko reprezentoval v šedesátých a sedmdesátých letech. Na olympijských hrách startoval v roce 1968, 1972 a 1976 v soutěži jednotlivců v šermu kordem a v družstvech v šermu kordem i fleretem. V soutěži jednotlivců vybojoval zlatou olympijskou medaili v roce 1972 v šermu kordem. Na mistrovství světa v soutěži jednotlivců v roce 1970 vybojoval v šermu kordem třetí místo. Patřil k oporám maďarského družstva kordistů, se kterým získal v letech 1968 a 1972 dvě zlaté olympijské medaile v řadě a v letech 1970, 1971 a 1978 získal s maďarským družstvem kordistů titul mistra světa.\n"}
{"id": "1289062", "url": "https://cs.wikipedia.org/wiki?curid=1289062", "title": "Invisible Lantern", "text": "Invisible Lantern\n\nInvisible Lantern je třetí studiové album americké skupiny Screaming Trees. Vydáno bylo 12. května roku 1988 společností SST Records a jeho producentem byl spolu se členy skupiny Steve Fisk. Disk rovněž v jedné z písní („Grey Diamond Desert“) hrál na klavír. Autorem obalu alba je Daniel Herron, fotografie pořídila Jenna Scott.\n\n"}
{"id": "1289068", "url": "https://cs.wikipedia.org/wiki?curid=1289068", "title": "Čabalovce", "text": "Čabalovce\n\nČabalovce jsou obec na Slovensku v okrese Medzilaborce.\n\nČabalovce a Sterkovce, tvořící od konce 19. století jednu obec Čabalovce, se zeměpisně nacházejí v severovýchodní části východního Slovenska, pod svahy beskydských vrchů Chráněné krajinné oblasti Východní Karpaty. Leží v Medzilaborecké brázdě Nízkých Beskyd, v údolí horní části potoka Vilšava, který z levé strany ústí do řeky Laborec. Celková rozloha území Čabaloviec a Sterkoviec představuje 2 140 ha.\n\nŽe obec vznikla v 15. století, se dovozuje na základě záznamů o osídlování území severního Zemplína. První písemná zmínka o Čabalovce a Sterkovciach z roku 1494 není písemným dokumentem o jejich založení, ale pouze o tom, že patřily zeměpánu Mikulášovi Erdődy-Bakóczimu ze Zbudza. Zmínka byla učiněna v souvislosti s majetkovým sporem tohoto šlechtického rodu s majiteli Humenského panství, členy šlechtického rodu Drugetovců.\n\nČabalovce s Sterkovce se v písemných materiálech poprvé zmiňují v roce 1494 – Čabalovce pod názvem \"Chabaloch\" a Sterkovce – \"Sterkocz\".\n"}
{"id": "1289071", "url": "https://cs.wikipedia.org/wiki?curid=1289071", "title": "Ferdinand Arnošt z Valdštejna-Vartenberka", "text": "Ferdinand Arnošt z Valdštejna-Vartenberka\n\nFerdinand Arnošt Josef Gabriel hrabě z Valdštejna a Vartenberka, \"Ferdinand Ernst Joseph Gabriel Graf von Waldstein und Wartenberg\" (* 24. března 1762 ve Vídni, † 26. května 1823 tamtéž) byl tajný rada v Bonnu, generálporučík britské armády, komtur řádu německých rytířů a jeden z nejvýznamnějších podporovatelů Ludwiga van Beethovena.\n\nHrabě Ferdinand Arnošt z Valdštejna pocházel z české šlechtické rodiny Valdštejnů-Vartenberků. Narodil se jako čtvrtý syn Emanuela Filiberta z Valdštejna-Vartenberka a jeho ženy Marie Anny Terezie z Lichtenštejna. Jeho staršími bratry byli Josef Karel Emanuel, Jan Bedřich a František Adam z Valdštejna a Vartenberka. Roku 1787 vstoupil do Řádu Německých rytířů a o rok později byl jmenován komturem. \nRoku 1807 opustil službu v Anglii, od roku 1809 žil ve Vídi nebo na svém českém panství. Roku 1811 z Řádu Německých rytířů vystoupil. 9. května 1812 se oženil s hraběnkou Isabelou Rzewuskou. Po nešťastných finančních invensticích do akcií zchudl. Zemřel ve Vídni. Jeho dcera Ludmila Antonie Františka Marie Klementina se provdala za Františka de Paula Deyma ze Stříteže (1807–1872).\n"}
{"id": "1289072", "url": "https://cs.wikipedia.org/wiki?curid=1289072", "title": "Oľka", "text": "Oľka\n\nOľka může být:\n\n"}
{"id": "1289073", "url": "https://cs.wikipedia.org/wiki?curid=1289073", "title": "Oľka (okres Medzilaborce)", "text": "Oľka (okres Medzilaborce)\n\nOľka je obec na Slovensku v okrese Medzilaborce. Obec vznikla sloučením Nižné Oľky a Vyšné Oľky.\n\nPrůměrná nadmořská výška v obci je 223 m nad mořem, katastr leží ce výškách 210 - 460 m. Oľka je lokalizovaná na jihozápadě Laborecké vrchoviny (Nízké Beskydy). Přes Oľku protéká řeka Oľka s přítoky.\n\n\nPark v centru obce\n\nV obci působí fotbalový oddíl TJ Družstevník Oľka.\n\n"}
{"id": "1289075", "url": "https://cs.wikipedia.org/wiki?curid=1289075", "title": "Business Accelerator VŠE", "text": "Business Accelerator VŠE\n\nBusiness Accelerator VŠE je podnikatelský akcelerátor založený v lednu 2015 na Vysoké škola ekonomická v Praze.\nProjekt podporuje studenty, absolventy a zaměstnance VŠE, pro které jsou v začátku služby zdarma.\nNejlepším startupem na Demo Day v březnu 2017 se stal Crowdholding, který získal i odměnu rektorky VŠE.\n\n"}
{"id": "1289076", "url": "https://cs.wikipedia.org/wiki?curid=1289076", "title": "Jenő Pap", "text": "Jenő Pap\n\nJenő Pap (* 15. prosince 1951 Budapešť, Maďarsko) je bývalý maďarský sportovní šermíř, který se specializoval na šerm kordem. Maďarsko reprezentoval v sedmdesátých a osmdesátých letech. Na olympijských hrách startoval v roce 1980 v soutěži jednotlivců a družstev. V roce 1982 získal v soutěži jednotlivců titul mistra světa. V roce 1984 přišel o olympijské hry kvůli bojkotu. S maďarským družstvem kordistů získal titul mistra světa v roce 1978.\n"}
{"id": "1289077", "url": "https://cs.wikipedia.org/wiki?curid=1289077", "title": "Z 6", "text": "Z 6\n\nZ 6 s přezdívkou \"Hurvínek\" byl lidový osobní automobil vyráběný v letech 1935–1936 firmou Československá zbrojovka, akciová společnost, Brno. Vůz byl představen v polovině března 1935 a byl vybaven čtyřválcovým dvoutaktním motorem, pohánějícím přední kola. Celkem vzniklo 500 kusů. \n\nV polovině 30. let se brněnská zbrojovka, kromě středního typu Z 4 a připravovaného luxusnějšího Z 5, snažila nabídnout i malý lidový automobil, přístupný nejširšímu okruhu zákazníků. Na jaře 1935 proto přišla s vozem Z 6, nesoucím přezdívku Hurvínek, k níž mu dopomohl jeho tvůrce, ing. Antonín Voženílek. Základní koncepce dvoutaktního motoru a pohonu předních kol zůstala zachována, podvozek však byl od obou větších typů odlišný. Tvořil jej centrální trubkový nosník, s nápravami tvořenými dvojicí listových per. Díly motoru byly unifikované s větším typem Z 5, který byl představen v říjnu 1935 na pražském autosalónu. Dvoudveřová čtyřmístná karoserie dostala módní proudnicový tvar se splývavou zádí. Z 6 si získala sympatie publika příznivou cenou zpočátku stanovenou na 19 800 Kč. Ta byla posléze snížena na 19 200 Kč a ve slevové akci z října 1936 se dala nejmenší „Zetka“ pořídit za 16 500 Kč. Sériová výroba probíhala od dubna 1935 do října 1936, kdy byla výroba automobilů ve Zbrojovce Brno rozhodnutím MNO ukončena. Poslední vozy Z 6 byly smontovány ze zbylých dílů roku 1937. Právě z této poslední výrobní dávky zakoupila na jaře 1937 moravská policie 13 automobilů. Celkem vzniklo 500 kusů vozu Z 6.<ref name=\"AR5/2008\">\n</ref>\n\nVůz Z 6 poháněl řadový, vodou chlazený dvoudobý zážehový dvouválec. Motor má zdvihový objem 735 cm³ (vrtání válců 72 mm, zdvih 90 mm) a dosahuje nejvyšší výkon 14 kW (19 k) při 3200 ot./min. Přípravu palivové směsi zajišťuje karburátor Amal 76/LS. Motor je opatřen akumulátorovým zapalováním, elektrická instalace pracuje s napětím 6 V. Chlazení motoru je termosifonové, bez ventilátoru. \n\nMotor je uložen za přední nápravou, před ním se nachází třístupňová převodovka a rozvodovka s diferenciálem. Spojka je suchá, jednokotoučová. Motor a převodovka tvoří montážní celek.. V motorovém prostoru byla uložena palivová nádrž o objemu 20 l, což při spotřebě 7-8 l/100 km nebylo nijak předimenzováno.\n\nZákladem podvozku je páteřový rám s centrální nosnou rourou (trubkový centrální nosník), vpředu rozvidlený pro uložení motoru. Nápravy jsou tvořeny příčným paralelogramem, sestávajícím ze dvou nad sebou umístěných příčných listových per. Všechna čtyři kola byla nezávisle zavěšena. Odpružení je opatřeno kapalinovými tlumiči vpředu a pákovými třecími vzadu. Řízení je hřebenové s volantem vpravo. Mechanické bubnové brzdy jsou na všech čtyřech kolech. Kola mají lisované ocelové disky, opatřené pneumatikami rozměru 4,75×16\".\n\nVozy byly dodávány s tovární, čtyřmístnou karosérií jako proudnicový dvoudveřový sedan (tudor), který se vyznačoval šikmo skloněným čelním oknem a výrazně zaoblenou střechou přecházející do zaoblené zádě. Přední i zadní blatníky měly zaoblený aerodynamický tvar. \n\nRozvor: 2400 mmRozchod kol: 1050 mm\n\nDélka: 3810 mmŠířka: 1330 mmVýška: 1390 mm\n\nPohotovostní hmotnost: 700 kgCelková hmotnost: 1390 kg\n\nNejvětší rychlost: 80–90 km/hSpotřeba: 7–8 l/100 km\n\n"}
{"id": "1289078", "url": "https://cs.wikipedia.org/wiki?curid=1289078", "title": "Třída Uraga", "text": "Třída Uraga\n\nTřída Uraga jsou mateřské lodě minolovek japonských námořních síl sebeobrany. Primárně slouží ke kladení min a logistickému zajištění minolovných operací (mimo jiné je zásobují palivem, potravinami a pitnou vodou), sekundárně k pomocným úkolům. V letech 1995–1998 byly postaveny dvě jednotky této třídy. Mohutná plavidla s plným výtlakem 6850 tun jsou v současnosti největší minolovky na světě.\n\nCelkem byly postaveny dvě jednotky této třídy. Jednu postavila loděnice Hitachi Zosen v Maizuru a druhou loděnice Mitsui Engineering & Shipbuilding v Tamano.\n\nJednotky třídy \"Uraga\":\n\nPlavidla disponují rozšířenými štábními a spojovacími prostředky pro velení minolovným operacím. Jsou vybavena dekompresní komorou pro potápěče. Na zádi se nachází rozměrná přistávací plocha a hangár pro těžký vrtulník MH-53E, který kromě přepravy nákladu může sloužit i k ničení min. Pod přistávací plochou je prostorná nákladová paluba přístupná záďovou rampou. Zde může být uskladněn různý materiál, nebo traly pro vrtulníky. Po stranách nákladové paluby jsou ve dvou patrech umístěny čtyři trojice kolejnic, do kterých lze umístit až 230 námořních min. Miny jsou do moře vypouštěny poklopy na zádi.\n\nElektroniku tvoří přehledový radar OPS-14B a navigační radar OPS-18. Plánovanou výzbroj měl tvořit jeden 76mm kanón OTO Melara Compact a dva systémy bodové obrany Phalanx. Z úsporných duvodů je \"Uraga\" bez výzbroje a \"Bungo\" nese pouze jeden 76mm kanón se systémem řízení palby FCS-2-21A.\n\nPohonný systém tvoří čtyři diesely Mitsui 12V42M-A, každý o výkonu 7165 kW. Nejvyšší rychlost dosahuje 22 uzlů. Dosah je 4600 námořních mil při rychlosti 20 uzlů. Manévrovací schopnosti plavidel zlepšuje příďové dokormidlovací zařízení.\n\nPlavidla se roku 1999 se zapojila do humanitární pomoci po zemětřesení v Turecku a roku 2011 po zemětřesení a tsunami v Japonsku.\n"}
{"id": "1289079", "url": "https://cs.wikipedia.org/wiki?curid=1289079", "title": "Zoltán Székely", "text": "Zoltán Székely\n\nZoltán Székely (* 23. února 1952 Budapešť, Maďarsko) je bývalý maďarský sportovní šermíř, který se specializoval na šerm kordem. Maďarsko reprezentoval v sedmdesátých a osmdesátých letech. V roce 1981 získal v soutěži jednotlivců titul mistra světa. V roce 1984 přišel o olympijské hry kvůli bojkotu. Na olympijských hrách startoval v roce 1988 v soutěži jednotlivců a družstev.\n"}
{"id": "1289081", "url": "https://cs.wikipedia.org/wiki?curid=1289081", "title": "Operace Matador", "text": "Operace Matador\n\nOperace Matador nebo bitva o Al Qaim představovala vojenskou ofenzívu americké námořní pěchoty zaměřenou proti iráckým povstalcům v provincii Anbár, ke které došlo mezi 8. - 19. květnem 2005. Oblast byla známá pašováním zbraní a zahraničních bojovníků do země.\n\nV průběhu května roku 2005 bojové uskupení americké námořní pěchoty Task Force 3/2 a Task Force 3/25 proniklo do hloubky území kontrolovaného povstalci v blízkosti hranic se Sýrií. V čele útoku byla 814. ženijní rota. Jednou z prvních úkolů jednotky bylo vytvoření přechodů přes řeku. Následovalo jedenáct dní trvajících bojů, v nichž zahynulo 125 osob podezřelých z terorismu. Dalších 39 osob bylo zajato. Námořní pěchota přišla o devět mužů, přičemž 40 dalších bylo zraněno. Nejtěžší ztráty utrpělo jedno družstvo 1. čety roty L 3. praporu, ze kterého byli všichni členové zabiti nebo zraněni.\n\nČást povstalců měla k dispozici vojenské uniformy a neprůstřelné vesty. Také jejich výcvik a taktika nasvědčovaly o systematické přípravě. Do boje zasáhly i skupiny fedajínů, milicí věrných Saddámu Husajnovi.\n\nI když byla námořní pěchota schopná získat nad oblastí kontrolu, neměla dost mužů na to, aby si ji dlouhodobě udržela. Povstalci krátce po odchodu amerických vojáků pokračovali ve svých aktivitách. I přes krátkodobý dosah operace Matador pokračovala spojenecká vojska v pokusech o vyčištění povstaleckých bašt po celém Iráku. Jen pár dní po skončení operace Matador proběhla podobná operace pod označením „Squeeze Play“ v iráckém hlavním městě Bagdád.\n\n"}
{"id": "1289082", "url": "https://cs.wikipedia.org/wiki?curid=1289082", "title": "Repejov", "text": "Repejov\n\nRepejov je obec na Slovensku v okrese Medzilaborce. První písemná zmínka pochází z roku 1454 pod názvem Repo. Obec patřila k panství Stropkov, od 16. století k panství Humenné.\n\nBěhem druhé poloviny 19. století se mnoho obyvatel vystěhovalo. Během ruské ofenzívy přes první světovou válku v letech 1914-1915 byla zničena. Za ČSR se obyvatelé zabývali zemědělstvím, dřevorubectvím a pálením uhlí. V roce 1964 se sloučila s obcí Pravrovce.\n\nPrvní písemná zmínka o obci Pravrovce pochází z roku 1408, obyvatelé se živili zemědělstvím a lesními pracemi. Obec patřila k panství Stropkov a později rodině Dessewffyovců, v 19. století Ružičkových. V roce 1715 se zmiňuje k ní patřící mlýn.\n\nBěhem ruské ofenzívy v první světové válce v letech 1915–1916 byly obě části nynější obce zcela zničeny.\n\nV současnosti se v obci nacházejí dva řeckokatolické kostely, oba barokně-klasicistické. Pravrovský (západní část obce) pochází z roku 1832, obnoven byl v roce 1927. Repejovský kostel svatého Michala Archanděla je z roku 1770, obnoven v roce 1893.\n"}
{"id": "1289083", "url": "https://cs.wikipedia.org/wiki?curid=1289083", "title": "Gábor Totola", "text": "Gábor Totola\n\nGábor Totola (* 10. prosince 1973 Budapešť, Maďarsko) je bývalý maďarský sportovní šermíř, který se specializoval na šerm kordem. Maďarsko reprezentoval krátce v první polovině devadesátých let. Na olympijských hrách v roce 1992 byl náhradníkem maďarského družstva kordistů, se kterým získal stříbrnou olympijskou medaili. V roce 1993 získal na mistrovství Evropy v soutěži jednotlivců třetí místo.\n"}
{"id": "1289085", "url": "https://cs.wikipedia.org/wiki?curid=1289085", "title": "István Osztrics", "text": "István Osztrics\n\nIstván Osztrics (* 25. prosince 1949 Budapešť, Maďarsko) je bývalý maďarský sportovní šermíř, který se specializoval na šerm kordem. Maďarsko repezentoval v sedmdesátých letech. Na olympijských hrách startoval v roce 1972, 1976 a 1980. Na olympijských hrách v roce 1976 skončil v soutěži jednotlivců na čtvrtém místě. Na mistrovství světa v roce 1975 získal v soutěži jednotlivců třetí místo. S maďarským družstvem kordistů získal v roce 1972 zlatou olympijskou medaili a v roce 1978 titul mistra světa.\n"}
{"id": "1289087", "url": "https://cs.wikipedia.org/wiki?curid=1289087", "title": "Svatopluk Kadlec", "text": "Svatopluk Kadlec\n\nSvatopluk Kadlec (19. října 1898, Libochovice – 18. května 1971, Dobříš) byl český básník a překladatel z francouzštiny.\n\nStudoval na středních školách v Roudnici nad Labem a v Praze. Po maturitě byl roku 1916 odveden a dva roky prožil na východní frontě a pak až do roku 1919 na jižní frontě v Albánii. Poté začal studovat strojí inženýrství na Vysoké škole technické v Praze, ale po dvou semestrech odešel k divadlu a působil jako herec v kočovných společnostech a v některých pražských divadlech (nejprve v Národním divadle a pak například v Akropoli na Žižkově). Od roku 1928 se již věnoval jen literární a překladatelské činnosti. Byl členem sdružení moravských autorů Literární skupina. V letech 1929-1930 žil v Paříži a v Marseille a živil se příspěvky zasílanými do různých českých časopisů, zvláště do časopisu \"Trn\".\n\nVe své básnické tvorbě vycházel nejprve z poetismu (sbírky básní \"Svatá rodina\" a \"Sketch-Book\"). Milostnou tématiku obsahuje sbírka \"Objetí\". Ve své pozdější spirituálně laděné poezií, ve které se vrátil ke klasické formě, zpracovává vážné, až tragické pojetí života (\"Kroky na vodě\").\n\nJeho překladatelské dílo je bohaté rozsahem i tematickým záběrem. Je autorem překladů francouzských dramatiků (Corneille, Moliére) a prozaiků (Stendhal, Camus, Martin Du Gard). Největším přínosem do dějin českého překladu z francouzštiny jsou však jeho překlady básnické (Rimbaud, Jacob) a z nich především první kompletní český překlad Baudelaireových \"Květů zla\". Ve svých překladech usiloval o adekvátnost vůči originálu nejen v obsahu, ale také v jazykové formě.\n\n"}
{"id": "1289088", "url": "https://cs.wikipedia.org/wiki?curid=1289088", "title": "Sandro Cuomo", "text": "Sandro Cuomo\n\nSandro Cuomo (* 21. října 1962 Neapol, Itálie) je bývalý italský sportovní šermíř, který se specializoval na šerm kordem. Itálii reprezentoval od roku 1981 19 let. Na olympijských hrách startoval v roce 1984, 1988, 1992 a 1996. V soutěži jednotlivců bylo jeho maximem čtvrté místo na olympijských hrách v roce 1988. V roce 1989 obsadil na mistrovství světa v soutěži jednotlivců druhé místo. Patřil k oporám silného italského družstva kordistů, se kterým získal v roce 1996 zlatou olympijskou medaili a tři tituly mistra světa z let 1989, 1990 a 1993.\n"}
{"id": "1289090", "url": "https://cs.wikipedia.org/wiki?curid=1289090", "title": "Angelo Mazzoni", "text": "Angelo Mazzoni\n\nAngelo Mazzoni (* 3. dubna 1961 Milán, Itálie) je bývalý italský sportovní šermíř, který se specializoval na šerm kordem. Itálii reprezentoval od roku 1980 20 let. Startoval na šesti olympijských hrách v roce 1980, 1984, 1988, 1992, 1996 a 2000. V soutěži jednotlivců bylo jeho maximem šesté místo na olympijských hrách v roce 1992. V roce 1990 obsadil na mistrovství světa v soutěži jednotlivců druhé místo. Patřil k oporám silného italského družstva kordistů, se kterým získal v roce 1996 a 2000 zlatou olympijskou medaili a tři tituly mistra světa z let 1989, 1990 a 1993.\n"}
{"id": "1289093", "url": "https://cs.wikipedia.org/wiki?curid=1289093", "title": "SUPŠ a VOŠ Turnov", "text": "SUPŠ a VOŠ Turnov\n\nStřední uměleckoprůmyslová škola a Vyšší odborná škola, Turnov, Skálova 373 (přezdívaná Šperkárna nebo Špéra) patří svým rokem založení (1884) mezi nejstarší umělecké školy v Čechách. Nabízí vysoce odbornou a bezplatnou komplexní teoretickou i praktickou výuku. Čtyřleté denní studium je ukončeno maturitní zkouškou, žáci mohou pokračovat na vyšší odborné škole. Studenti tradičně zaujímají přední příčky sympozií a soutěží v ČR i zahraničí např. kovářské sympozium v rakouském Ybbsitz, nebo Hefaiston na Helfštýně. Studenti ve větší míře pochází ze vzdálených míst ČR i ze zahraničí. Obecně platí že tvoří pevnější kolektiv, než tomu bývá na jiných školách, organizují kromě tradičního turnovského majálesu také tzv. Seznamovák a Hrátky. Jedná se o tradice, předávané po generace mimoškolně přímo studenty, doba jejich vzniku již není přesně známá. \n\nAbsolventi se navíc často, kromě kvality ve svých školních zaměřeních, vyznačují univerzálností a širokou škálou oborů, ve kterých se prosadí. \n\nSUPŠ a VOŠ Turnov se v 60. letech podílela na založení Školy úžitkového výtvarníctva v Kremnici na Slovensku. V současnosti se podílí na založení šperkařské školy v Egyptě. Několikrát úspěšně reprezentovala Rakousko-Uherské mocnářství, Československo a ČR ve světě.\n\n\n\n\n\n\n\n\n\n\n\n\n"}
{"id": "1289097", "url": "https://cs.wikipedia.org/wiki?curid=1289097", "title": "Paolo Milanoli", "text": "Paolo Milanoli\n\nPaolo Milanoli (* 7. prosince 1969 Alessandria, Itálie) je bývalý italský sportovní šermíř, který se specializoval na šerm kordem. Itálii reprezentoval v devadesátých letech a v prvních letech nového tisíciletí. Na olympijských hrách startoval v roce 2000 a v soutěži jednotlivců nepřešel přes druhé kolo. V roce 2001 získal v soutěži jednotlivců titul mistra světa a na vícemistra Evropy. S italským družstvem kordistů získal v roce 2000 zlatou olympijskou medaili a v roce 1993 titul mistra světa.\n"}
{"id": "1289099", "url": "https://cs.wikipedia.org/wiki?curid=1289099", "title": "Alfredo Rota", "text": "Alfredo Rota\n\nAlfredo Rota (* 21. července 1975 Milán, Itálie) je bývalý italský sportovní šermíř, který se specializoval na šerm kordem. Itálii reprezentoval mezi lety 1997 až 2012. Na olympijských hrách startoval v roce 2000, 2004 a 2008 a v soutěži jednotlivců bylo jeho maximem osmifinále. Byl členem italského družstva kordistů, se kterým získal v roce 2000 zlatou olympijskou medaili.\n"}
{"id": "1289101", "url": "https://cs.wikipedia.org/wiki?curid=1289101", "title": "Matteo Tagliariol", "text": "Matteo Tagliariol\n\nMatteo Tagliariol (* 7. ledna 1983 Treviso, Itálie) je italský sportovní šermíř, který se specializuje na šerm kordem. Itálii reprezentuje v mužích od roku 2005. Na olympijských hrách startoval v roce 2008 a v soutěži jednotlivců vybojoval zlatou olympijskou medaili. V roce 2009 obsadil druhé místo na mistrovství světa. S italským družstvem kordistů získal v roce 2008 bronzovou olympijskou medaili.\n"}
{"id": "1289102", "url": "https://cs.wikipedia.org/wiki?curid=1289102", "title": "Michajlovská baterie", "text": "Michajlovská baterie\n\nMichajlovská baterie () je pobřežní pevnost v krymském Sevastopolu. Vznikla roku 1846 jako jedna z 10 pobřežních pevností, chránících pobřeží významného vojenského přístavu. Nazvána byla na počest velkoknížete Michaila Nikolajeviče Ruského, syna cara Mikuláše I. V současnosti se zde nachází vojenské historické muzeum, zaměřené především na krymskou válku.\n\nCar Mikuláš I. si byl vědom strategického významu Sevastopolu, proto roku 1834 schválil plán zesílení obrany města. Ten mimo jiné zahrnoval rekonstrukci starých a výstavbu nových pobřežních baterií. Projekt Michajlovské baterie i ostatních objektů postavených v rámci tohoto plánu vypracoval vojenský inženýr, plukovník Karl Ivanovič Bjurno. Později jej ještě doplnil vojenský inženýr, plukovník Gustav Jevfimovič von Fjolkerzam.\n\nPři stavbě byl použit místní vápenec. Vnější stěny jsou silné až 1,8 m a do střílen je možno rozmístit až 115 děl (i když na začátku krymské války jich zde bylo pouze 77, z toho pouze 67 střelby schopných). Posádka čítala zpočátku 750 mužů.\n\nNa svou dobu byla baterie moderním a dobře vyzbrojeným obranným objektem. Spolu s nedalekou Konstantinovskou baterií dovedla palebnou silou přehradit vjezd lodí do strategicky významného Sevastopolského zálivu.\n\nBěhem krymské války velel baterii kapitánporučík Nikolaj Fjodorovič Andrejev. Když však město napadly spojenecké lodě (5. října 1854), Michajlovská baterie se jich nezúčastnila, neboť plavidla útočníků byla mimo dostřel. Po zbytek války se v kasematách nacházela vojenská nemocnice.\n\nPo válce sloužila pevnost jako sklad a později jako kasárna Sevastopolského pevnostního dělostřelectva. Na konci 19. století pozbyla v souvislosti s rozvojem techniky vojenský význam, armáda ji však využívala až do počátku 21. století.\n\nV roce 1920 v kasematách Michajlovské baterie probíhaly dělostřelecké kurzy pro vojáky věrné bělogvardějskému generálu Wrangelovi.\n\nVojenského využití se pevnosti dostalo až během bitvy o Sevastopol, kdy se stala jedním z hlavních obranných bodů. Útok na pevnost začal 21. června 1942. Po třech dnech, v noci na 24. června, obránci objekt na příkaz velení opustili a stáhli se na jižní stranu zálivu.\n\nPo válce zde byl zřízen vojenský sklad. Na základě rusko-ukrajinské dohody o rozdělení Černomořské flotily z roku 1997 připadla Michajlovská baterie Ukrajině.\n\nRoku 2010 byla završena rekonstrukce a otevřelo se muzeum, zasvěcené především krymské válce.\n"}
{"id": "1289105", "url": "https://cs.wikipedia.org/wiki?curid=1289105", "title": "Diego Confalonieri", "text": "Diego Confalonieri\n\nDiego Confalonieri (* 11. dubna 1979 Bresso, Itálie) je bývalý italský sportovní šermíř, který se specializoval na šerm kordem. Itálii reprezentoval od roku 2005. Na olympijských hrách startoval v roce 2008 a v soutěži jednotlivců se probojoval do čtvrtfinále. V soutěži jednotlivců je držitelem třetího místa z mistrovství světa v roce 2007. S italským družstvem kordistů vybojoval v roce 2008 bronzovou olympijskou medaili.\n"}
{"id": "1289106", "url": "https://cs.wikipedia.org/wiki?curid=1289106", "title": "Bilbergie nicí", "text": "Bilbergie nicí\n\nBilbergie nicí (\"Billbergia nutans\") je vytrvalá tropická rostlina, která se v podmínkách mírného podnebí pěstuje jako pokojová rostlina. Bývá žádána jak pro úzké tmavozelené listy rostoucí v růžici, tak i pro obloukovitě převisající květenství tvořené zelenomodrými květy s červenými listeny. Oblíbena je také pro nenáročnost na pravidelnou péči. Je nejpěstovanějším druhem z rodu bilbergie. Pochází z vlhkých lesů Jižní Ameriky, konkrétně z Brazílie, Paraguaje, Uruguaje a severu Argentiny.\n\nV původním prostředí se jedná o epifytní rostlinu, která roste v korunách stromů vlhkých lesů. Z rostliny na které roste nečerpá žádné látky, kořeny používá jen k ukotvení. Vláhu a živiny získává hlavně svými listy, postačí dešťová voda a spláchnuté nečistoty z okolního prostředí. Roste dobře na plném slunci i v mírném polostínu. V dospělosti rostliny průběžně vykvétají po celý rok. Po odkvětu mateční rostlina odumírá, ale okolo již vyrůstají nové růžice listů, které lze s kouskem oddenku odebrat a založit novou rostlinu.\n\nBilbergie nicí je epifyt, z jehož krátkého oddenku s několika kořeny vyrůstá trs kožovitých, úzce kopinatých až čárkovitých, žlábkovitě prohnutých listů, které v počtu 12 až 15 vytvářejí úzkou, trychtýřovitou růžici. Listy jsou 30 až 50 cm dlouhé a 1 cm široké, převisající, tmavozelené se stříbrným nádechem, na rubu šedavě šupinaté a po obvodě oddáleně ostnité.\n\nZe středu růžice vyrůstá šedá, převislá lodyha nesoucí květenství, řídký, obloukovitě převislý jednoduchý klas tvořený trubkovitými, asi 2 cm velkými květy. Korunní lístky jsou světle zelené a modře olemované. Nazpět obrácené kališní lístky jsou růžové s nazelenale modrými kraji. Spodní trojúhelníkovité listeny jsou zelené, horní sytě růžové. Květy obsahují nektar. Plody jsou bobule obsahující semeny, která i v pokojových podmínkách při vyšší teplotě dobře klíčí.\n\nStálezelená vytrvalá rostlina, která se mimo subtropy a tropy hojně pěstuje v interiéru. Používá se pro světlá a teplá stanoviště, sází se do závěsných nádob nebo klasických květináčů do kypré, propustné, mírně kyselé půdy, která je udržována jen mírně vlhká až suchá. Byly vyšlechtěny pestrolisté variety, které však nelze rozmnožovat semeny, ale jen oddělky vyrůstajícími na kořenovém krčku po odkvětu.\n\nŽádá světlé místo se zimní teplotou okolo +15 °C a letní +25 °C. Protože téměř nepřijímá vláhu kořeny, je vhodné zalévat do listové růžice, odkud vodu listy nasává. Ideální je rosení a občasné hnojení na list. Velikou předností bilbergie nicí je minimální náročnost na pravidelnou péči, přečká i dlouhodobé opomenutí, uhyne snad jen ve vodě nebo v chladu.\n\n"}
{"id": "1289107", "url": "https://cs.wikipedia.org/wiki?curid=1289107", "title": "Trest zákazu pobytu", "text": "Trest zákazu pobytu\n\nTrest zákazu pobytu je trest, který významně omezuje svobodu pohybu a pobytu odsouzeného. Tyto svobody jsou zaručeny \"Listinou základních práv a svobod\", ale mohou být omezeny zákonem, pokud je to nutné k ochraně státu, udržení veřejného pořádku, ochraně zdraví nebo práv a svobod druhých a ochraně přírody.\n\nTrest spočívá v tom, že po dobu jeho výkonu je odsouzenému znemožněno přebývání na určitém místě České republiky, přičemž tento prostor musí být v rozsudku jasně vymezen, aby při výkonu trestu nevznikaly pochybnosti a aby bylo možné kontrolovat jeho dodržování. Ze závažných důvodů může být odsouzenému v průběhu výkonu trestu uděleno povolení ke krátkodobému pobytu v zakázaném prostoru, toto povolení uděluje policejní orgán.\n\nTrest zákazu pobytu byl do trestního práva zaveden s účinností od 1. ledna 1970. Účel zakotvení daného trestu vysvětlilo trestní kolegium Nejvyššího soudu Československé socialistické republiky těmito slovy: \"„Rozšíření dosavadních druhů trestů o trest zákazu pobytu si vyžádala potřeba dalšího a účinnějšího prohloubení a posílení ochrany společnosti před trestnou činností asociálních živlů, především recidivistů, výtržníků a příživníků.“\" \n\nV současné podobě je trest zákazu pobytu v § 75 trestního zákoníku (č. 40/2009 Sb.) popsán takto:\n\nDůvodová zpráva k § 73 až 77:\n\nVzhledem k tomu, že podmínky a ukládání trestů zákazu činnosti, zákazu pobytu, ztráty čestných titulů a vyznamenání a ztráty vojenské hodnosti se v praxi osvědčily a není důvod k jejich zásadní změně, přebírá osnova tyto tresty do navrhovaného trestního zákoníku v podstatě beze změny, pouze s drobnými upřesněními, která navazují na změny týkající se základů trestní odpovědnosti a obecných zásad pro ukládání trestů. V návaznosti na to byla stanovení § 73 až 77 jen přehledněji uspořádána.\n\nU trestu zákazu pobytu byla zvýšena trestní sazba z 5 na 10 let z důvodu sjednocení maximální sazby s trestem zákazu činnosti a s trestem vyhoštění. Důvodem je mj. i skutečnost, že trest zákazu pobytu plní obdobnou funkci ve vnitrostátním právu, jíž plní u cizinců trest vyhoštění. Navíc byla u tohoto druhu trestu upravena možnost využití u pachatelů ve věku blízkém věku mladistvých uložení některých z výchovných opatření uvedených v zákoně o soudnictví ve věcech mládeže za obdobného užití podmínek stanovených pro mladistvé (§ 75 odst. 4).\n\nTrest ztráty vojenské hodnosti se omezuje jen na ozbrojené síly (dříve vojsko), neboť v ozbrojených sborech má hodnost zcela jiný charakter a hodnostní označení je odlišné od hodností vojenských v ozbrojených silách (srov. i zákon č. 361/2003 Sb., o služebním poměru příslušníků bezpečnostních sborů, ve znění pozdějších předpisů).\n\nÚčelem trestu zákazu pobytu je odsunutí pachatele z prostředí, kde páchal trestnou činnost. Toto opatření mu má pomoci trestnou činnost neopakovat, v opačném případě by jej prostředí mohlo v budoucnu dále negativně ovlivňovat. Funkce trestu je tedy zábranná. Bývá uložen především vedle jiného druhu trestu (při splnění podmínek v § 75 odst. 1 trestního zákoníku 40/2009 Sb.), ale také jako samostatný trest (při splnění podmínek § 75 odst. 2).\n\nHorní hranice doby trvání trestu byla upravena tak, aby se shodovala s horní hranicí dalších podobných druhů trestů, jako jsou \"zákaz činnosti\", \"zákaz vstupu na sportovní, kulturní a jiné společenské akce\" a \"vyhoštění na dobu určitou\". Trest zákazu pobytu nelze stanovit na dobu kratší než 1 rok nebo delší než 10 let. Tato horní hranice však může být překročena součtem dříve uloženého a nyní ukládaného trestu zákazu pobytu, jestliže se tento další trest ukládá v době, kdy dřívější trest ještě nebyl vykonán. To platí i za situace, bylo-li podmíněně upuštěno od výkonu zbytku dřívějšího trestu zákazu pobytu.\n\nMírnější forma trestu zákazu pobytu bývá uložena za účelem dovršení nápravy pachatele a ochrany společnosti. Má podobu \"přiměřených omezení\" a \"přiměřených povinností\" (§ 48 odst. 4, § 75 odst. 3).\n\nTrest zákazu pobytu se nesmí vztahovat na místo trvalého pobytu pachatele. Podle soudní praxe však okolnost, že je pachatel formálně přihlášen k trvalému pobytu v určitém místě, ještě neznamená, že se tam pachatel skutečně zdržuje. Je proto nutné zjistit, které místo má skutečný, ne pouze formální charakter jeho trvalého pobytu.\n\nTento trest lze uložit také cizinci, bezdomovci nebo osobě, které bylo přiznáno postavení azylanta. U cizinců ovšem nelze zaměňovat trest zákazu pobytu s administrativním opatřením nazývaným \"správní vyhoštění\", které se obsahově shoduje s \"trestem vyhoštění\", protože se vztahuje na území celé České republiky.\n\nDne 19. prosince 2012 Poslanecká sněmovna schválila novelu tehdejšího zákona o přestupcích č. 200/1990 Sb., kde byla do přestupkového práva zavedena nová sankce zákazu pobytu. Předpis vyšel ve Sbírce zákonů pod č. 494/2012 Sb. a účinnosti nabyl k 15. lednu 2013.\n\nNejdříve jej přes nesouhlasné stanovisko vlády ČR poprvé schválila Poslanecká sněmovna dne 21. 3. 2012, následně byl zákon vrácen Senátem, který drtivou většinou hlasů (žádný nebyl proti, několik senátorů se zdrželo) návrh zamítl dne 25. dubna 2012. Poslanci vládní koalice však vytrvali, a Senát přehlasovali dne 5. června 2012. Následně využil dne 19. června 2012 svého veta prezident republiky. Poslanci i přesto na sklonku roku 2012 prezidentské veto přehlasovali. \n\nSankce zákazu pobytu v zákonu o přestupcích byl popsán takto:\n\nZákon č. 200/1990 Sb. však byl k 1. červenci 2017 zrušen a nahrazen zákonem č. 250/2016 Sb., odpovědnosti za přestupky a řízení o nich, který již tento druh správního trestu za přestupek nezná (§ 35).\n\nSankci zákazu pobytu lze uložit nejvýše na dobu tří měsíců. Má především výchovnou a preventivní funkci. Ukládá se v případě, kdy byl opakovaně spáchán přestupek proti veřejnému pořádku, občanskému soužití nebo proti majetku.\n\nPo uplynutí poloviny doby výkonu sankce může správní orgán, který sankci zákazu pobytu uložil, od zbytku výkonu upustit na základě žádosti, kterou mu podá pachatel přestupku. Jedinou podmínkou je to, že pachatel přestupku svým životem prokázal, že další výkon této sankce nebude potřebný. Podané žádosti musí správní orgán buď zcela vyhovět, nebo ji zcela zamítnout, nelze žádosti vyhovět jen částečně.\n\nNegativní důsledky trestu se mohou projevit v oblasti resocializace pachatele, protože bývá v některých případech donucen změnit místo zaměstnání, popřípadě má omezenou možnost najít jiné vhodné uplatnění. Pokud má pachatel užitečné sociální vazby na dané místo, pak bývají rovněž negativně ovlivněny.\n\nNedodržování uloženého trestu zákazu pobytu nebo přiměřených omezení a přiměřených povinností může být postiženo jako trestný čin maření výkonu úředního rozhodnutí a vykázání. V méně závažných případech je překážkou pro podmíněné upuštění od výkonu zbytku trestu zákazu pobytu.\n"}
{"id": "1289110", "url": "https://cs.wikipedia.org/wiki?curid=1289110", "title": "Paolo Pizzo", "text": "Paolo Pizzo\n\nPaolo Pizzo (* 4. dubna 1983 Catania, Itálie) je italský sportovní šermíř, který se specializuje na šerm kordem. Itálii reprezentuje od roku 2009. Na olympijských hrách startoval v roce 2012 a 2016. Jako mistr světa ze soutěže jednotlivců z roku 2011 vypadl na olympijských hrách v roce 2012 ve čtvrtfinále. S italským družstvem kordistů získal v roce 2016 stříbrnou olympijskou medaili.\n"}
{"id": "1289111", "url": "https://cs.wikipedia.org/wiki?curid=1289111", "title": "Enrico Garozzo", "text": "Enrico Garozzo\n\nEnrico Garozzo (* 21. června 1989 Catania, Itálie) je italský sportovní šermíř, který se specializuje na šerm kordem. Jeho mladší bratr Daniele Garozzo se specialuzuje na šerm fleretem. Itálii reprezentuje od roku 2009. Na olympijských hrách startoval v roce 2016 a v soutěži jednotlivců vypadl v osmfinále. V roce 2014 získal v soutěží jednotlivců třetí místo na mistrovství světa. S italským družstvem kordistů vybojoval v roce 2016 stříbrnou olympijskou medaili.\n"}
{"id": "1289112", "url": "https://cs.wikipedia.org/wiki?curid=1289112", "title": "Římskokatolická farnost Velké Losiny", "text": "Římskokatolická farnost Velké Losiny\n\nŘímskokatolická farnost Velké Losiny je územní společenství římských katolíků v děkanátu Šumperk s farním kostelem sv. Jana Křtitele.\n\nDo farnosti náleží území těchto obcí:\n"}
{"id": "1289114", "url": "https://cs.wikipedia.org/wiki?curid=1289114", "title": "Oxandrolon", "text": "Oxandrolon\n\nOxandrolon (známý také pod obchodní značkou Oxandrin, Anavar, Lonavar), je syntetický perorálně podávaný anabolický androgenní steroid, který byl poprvé dostupný jako lék na předpis ve Spojených státech amerických v roce 1964. Chemicky se jedná o 17α-metylovaný derivát dihydrotestosteronu (DHT), který má místo uhlíku na 2. pozici atom kyslíku.\n\nVýzkumní pracovníci a lékaři dříve používali oxandrolon k léčbě široké škály poruch. Patřila k nim idiopatická porucha růstu, Turnerův syndrom, ztráta tělesné hmotnosti z katabolických onemocnění nebo dlouhodobé léčby kortikosteroidy, těžké popáleniny, chirurgická nebo celková trauma, osteoporóza, anémie, dědičný angioedém, ztráta vyvolaná HIV/AIDS, alkoholická hepatitida a hypogonadismus.\n\nOxandrolon se dnes nejčastěji využívá jako bezpečná léčba pacientů, kteří se zotavují po těžkých popáleninách. Lékařský výzkum rovněž nalezl účinnost oxandrolonu při podpoře vývoje dívky s Turnerovým syndromem. Ačkoli se oxandrolon dlouhodobě používá k urychlení růstu u dětí s idiopatickou nízkou tělesnou hmotností, jako takový nepomáhá ke zvýšení celkové výšky léčeného dospělého. V některých případech došlo k opačnému efektu. Oxandrolon byl proto pro toto použití z velké části nahrazen růstovým hormonem.\n\nNěkteří kulturisté používají oxandrolon pro zvyšování síly svalů a jejich hustoty. Mimo to má vliv na spalování tuku a téměř žádné vedlejší účinky. Nevýhodou je jeho vysoká cena (cca 200 Kč na den pro 70kg člověka při dovozu z Itálie). Ve většině zemí (například ve Spojených státech, Kanadě či Spojeném království) je takovéto použití látky nezákonné a obvykle se nakupuje od dodavatelů na černém trhu.\n"}
{"id": "1289115", "url": "https://cs.wikipedia.org/wiki?curid=1289115", "title": "Římskokatolická farnost Staré Město u Uherského Hradiště", "text": "Římskokatolická farnost Staré Město u Uherského Hradiště\n\nŘímskokatolická farnost Staré Město u Uherského Hradiště je územní společenství římských katolíků s farním kostelem svatého Michaela archanděla v děkanátu Uherské Hradiště.\n\nPísemné zprávy o existenci kostela se objevují ve 12.století bez uvedení jména patrona a řada archeologů předpokládala, že je to právě kostel svatého Michaela, který svým zasvěcením dokládá počátky křesťanství na Velké Moravě. Při archeologickému výzkumu vnitřní části kostela v roce 1962 byla objevena část úplně zachovalých základů rotundy - kostela svatého Michaela z velkomoravské doby.\n\nFarní kostel byl postaven ve stylu pozdně románské architektury jako stavba sálového typu. Tu vybudovali velehradští cisterciáčtí mniši v 1. polovině 13. století na místě starší velkomoravské rotundy z 9. století. Později byl kostel zaklenut a v roce 1734 přestavěn.\n\nOd roku 2002 vzniká ve farnosti nový kostel Svatého Ducha podle návrhu slovinského architekta Ivo Goropevšeka. K roku 2014, v jehož závěru v něm byly zahájeny pravidelné bohoslužby, bylo proinvestováno 90 milionů korun.\n\nV lednu 2013 se v novostavbě konal první koncert.\n\nKostel, který bude zasvěcený Svatému Duchu, nabízí ve Starém Městě nový prostor věřícím, kteří nyní mají k dispozici jen nevelký kostel svatého Michaela – nabízí zhruba sto míst k sezení. Jednota sv. Michala, jejímž cílem bylo zvětšit existující kostel či postavit nový, vznikla už v roce 1907.\n\nV neděli 5. října 2014 chrám slavnostně požehnal biskup Pavel Posád.\nKe květnu 2017 je farářem R. D. Mgr. Miroslav Suchomel.\nJedná se o velmi živou farnost, která si vzala za úkol postavit nový kostel Svatého Ducha. Ve farnosti funguje řada společenství a farníci se aktivně zapojují v pastorační i ekonomické radě. Na místních základních školách probíhá díky katechetům výuka náboženství.\nPravidelně se konají duchovní obnovy, biblické hodiny, setkání společenství, výuka náboženství, při bohoslužbách zpívá schola mládeže i chrámový sbor.\n\nPři přípravě katechumenů klade farnost důraz na jejich osobní představení farníkům a uvedení do života církve.\n\n"}
{"id": "1289123", "url": "https://cs.wikipedia.org/wiki?curid=1289123", "title": "Korsakov", "text": "Korsakov\n\nKorsakov () je město v Sachalinské oblasti v Ruské federaci. V roce 2016 měl 33 056 obyvatel, tedy přibližně o pět set méně než při sčítání lidu v roce 2010.\n\nMěsto leží na jižním okraji Sachalinu, přesněji na východním pobřeží Anivského zálivu severně od La Pérousova průlivu. Od Južno-Sachalinsku, správního střediska oblasti, je vzdálen přibližně čtyřicet kilometrů jižně.\n\nKorsakov patří mezi nejstarší ruská osídlení na ostrově, vojenské stanoviště zde zřídila už výprava, kterou v roce 1853 vedl Gennadij Ivanovič Něvelskoj. Pojmenovala jej \"post Muravjoskij\" k poctě Nikolaje Nikolajeviče Muravjova-Amurského. Vzápětí sice Rusové v roce 1854 místo opět opustili (kvůli probíhající Krymské válce), ale znovu se sem vrátili v roce 1869, kdy zdejší základnu nově pojmenovali \"post Korsakovskij\" k poctě Michaila Semjonoviče Korsakova, generálního gubernátora Sibiře.\n\nRuská přítomnost postupně narůstala, ale po prohrané rusko-japonské válce v roce 1905 připadla tato oblast Portsmouthskou smlouvou Japonskému císařství, které Korsakovo nazývalo jménem \"Ódomari\" (). Zpět Rusku (respektive nově Sovětskému svazu) se Korsakov a celý Sachalin vrátily po konci druhé světové války a vzápětí byl v roce 1946 Korsakov povýšen na město.\n\nV září 1890 přicestoval do města Anton Pavlovič Čechov. Prožil zde měsíc a o zážitcích napsal knihu \"Ostrov Sachalin\" ().\n\n"}
{"id": "1289127", "url": "https://cs.wikipedia.org/wiki?curid=1289127", "title": "Les Alleux", "text": "Les Alleux\n\nLes Alleux je bývalá francouzská obec v departementu Ardensko v regionu Grand Est. V roce 2013 zde žilo 79 obyvatel.\n\nK 1. lednu 2016 byla sloučena s obcemi Le Chesne a Louvergny do nově vzniklé obce Bairon-et-ses-Environs.\n\n\"Počet obyvatel\"\n"}
{"id": "1289128", "url": "https://cs.wikipedia.org/wiki?curid=1289128", "title": "Tannay (Ardennes)", "text": "Tannay (Ardennes)\n\nTannay je francouzská obec v departementu Ardensko v regionu Grand Est. V roce 2014 zde žilo 159 obyvatel.\n\nSousední obce jsou: Bairon-et-ses-Environs, Belleville-et-Châtillon-sur-Bar, Le Mont-Dieu, Les Petites-Armoises, Sauville a Sy.\n\n\"Počet obyvatel\"\n"}
{"id": "1289129", "url": "https://cs.wikipedia.org/wiki?curid=1289129", "title": "Tannay", "text": "Tannay\n\nTannay je název více míst:\n\n"}
{"id": "1289131", "url": "https://cs.wikipedia.org/wiki?curid=1289131", "title": "Negrilești (župa Galați)", "text": "Negrilești (župa Galați)\n\nNegrilești je rumunská obec v župě Galați. V roce 2011 zde žilo 2 405 obyvatel. Obec se skládá ze dvou částí.\n\n"}
{"id": "1289132", "url": "https://cs.wikipedia.org/wiki?curid=1289132", "title": "Kadie", "text": "Kadie\n\nKadie (\"Cadia\") je rod rostlin z čeledi bobovité. Jsou to keře a malé stromy se střídavými zpeřenými listy. V rámci motýlokvětých jsou výjimečné pravidelnými zvonkovitými květy. Plodem je lusk. Rod zahrnuje 7 druhů, z nichž 6 jsou endemity Madagaskaru a jeden je rozšířen v severovýchodní Africe a v Arábii.\n\nZástupci rodu kadie jsou vzpřímené keře nebo malé stromy se střídavými, většinou sudozpeřenými (výjimečně lichozpeřenými) listy. Listy jsou nahloučené na mladých letorostech na konci větví. Jednotlivé lístky jsou krátce stopečkaté, bez palístků. Květy jsou pravidelné, převislé, většinou pětičetné (řidčeji až sedmičetné), s válcovitou a v horní části zvonkovitou češulí, uspořádané v chudých úžlabních hroznech. Kalich je zvonkovitý, zakončený trojúhelníkovitými, ostrými laloky. Korunní lístky jsou smetanové až červené nebo purpurové, volné, stejného tvaru a velikosti, na bázi více či méně nehetnaté, se zvlněným až mělce dřípeným okrajem. tyčinek je dvojnásobek oproti počtu korunních lístků, jsou volné a všechny stejně dlouhé. Semeník je čárkovitý, zploštělý. Plodem je lusk pukající 2 spirálně se svinujícími chlopněmi.\n\nRod kadie zahrnuje 7 druhů. Je rozšířen v Africe, Arábii a na Madagaskaru. Druh \"Cadia purpurea\" je rozšířen v oblasti severovýchodní a východní Afriky (Etiopie, Keňa, Somálsko) a na jihozápadě Arabského poloostrova, všechny ostatní druhy jsou endemity Madagaskaru. Centrum rozšíření je ve střední části východního Madagaskaru, některé druhy rostou na jihovýchodě a severozápadě ostrova.\n\nO opylování květů rodu kadie toho není mnoho známo. Květy jsou vesměs červeně zbarvené, převislé, obsahují hojný nektar a nevoní, což odkazuje na opylování ptáky.\n\nRod \"Cadia\" je v rámci čeledi bobovité řazen do podčeledi \"Papilionoideae\" a tribu \"Podalyrieae\". V rámci čeledi bobovité je tento rod (spolu s rody \"Acosmium\", \"Baphiopsis\" a \"Dicraeopetalum\") výjimečný svými pravidelnými květy. Podle výsledků molekulárních studií představuje bazální větev daného tribu.\nPříbuzenské vztahy rodu \"Cadia\" s ostatními skupinami čeledi bobovité byly po dlouhý čas nevyjasněné. Nejčastěji byl kladen do blízkosti tribu \"Sophoreae\" nebo \"Podalyrieae\", někteří botanici jej dokonce na základě charakteru květů řadili do podčeledi \"Caesalpinioideae\".\n\nStudiem exprese genů v raných stádiích vývoje květu \"Cadia purpurea\" bylo zjištěno, že pravidelnost květů je nově vyvinutým znakem a gen pro diferenciaci horního korunního lístku (pavézy) je aktivní po celou dobu diferenciace koruny, nikoliv jen ve stádiu diferenciace pavézy. Obdobný proces probíhá i při vývoji pravidelných květů pelorických forem hledíku. Nejedná se tedy o návrat k primitivním znakům zděděným po dávných předcích. Stejně tak to není znak neotenní, při němž by se v raném stádiu vývoje květu zastavila diferenciace korunních lístků a květ by dosáhl zralosti s nedospělými znaky.\n\n"}
{"id": "1289134", "url": "https://cs.wikipedia.org/wiki?curid=1289134", "title": "Negrilești", "text": "Negrilești\n\nNegrilești je název více míst v Rumunsku:\n\n"}
{"id": "1289136", "url": "https://cs.wikipedia.org/wiki?curid=1289136", "title": "Saule", "text": "Saule\n\nSaule (litevsky Sáulė, lotyšsky Saũle) je baltská bohyně slunce. Jméno této bohyně je stejné jako obecné označení slunce v baltských jazycích, tedy litevské \"sáulė\", lotyšské \"saũle\" a pruské \"saule\", které je stejně jako v některých jiných jazycích severní Evropy femininum. Saule pronikla į do estonské mytologie kde se v eposu Kalevipoeg objevuje pod jménem Salme. Významnou roli v litevské a lotyšské mytologii hraje také \"Saulės duktė\", respektive \"Saules meita\", tedy dcera Slunce.\n\nSlunce, které mělo být vykováno božským kovářem Teljavelem, je zmiňováno ve slovanském dodatku k \"Chronographii\" Jana Malaly pocházejícím z roku 1262, který referuje o litevském prostředí.\n\nUctívání slunce Prusy je zmíněno v \"Cronica terre Prussie\" Petera von Dusburg z roku 1326:\n\nJméno této bohyně je však zmíněno až \"Postile\" Jonase Bretkūnase z roku 1591 která vypráví o Litevcích:\n\nLotyšská Saule je zmiňována až v 18. století Gotthardem Stenderem jako manželka Mēnesse - Měsíce z jejichž svazku se zrodily hvězdy. Zmiňuje také \"Saules meitas\" „dcery Slunce“ o něž se ucházejí Dieva dēli „Dìevsovi synové“.\n"}
{"id": "1289138", "url": "https://cs.wikipedia.org/wiki?curid=1289138", "title": "Dorobanțu (župa Tulcea)", "text": "Dorobanțu (župa Tulcea)\n\nDorobanțu je rumunská obec v župě Tulcea. V roce 2011 zde žilo 1 429 obyvatel. Obec se skládá z pěti částí.\n\n"}
{"id": "1289142", "url": "https://cs.wikipedia.org/wiki?curid=1289142", "title": "Gabdrachman Kadyrov", "text": "Gabdrachman Kadyrov\n\nGabdrachman Fajzurachmanovič Kadyrov ( ; 27. ledna 1941 Šatura, Sovětský svaz – 31. července 1993 Soči, Rusko) byl sovětský plochodrážní jezdec, šestinásobný mistr světa a mistr Evropy na ledové ploché dráze. Po vystudování leningradského Ústavu tělesné kultury léta trénoval ufský prvoligový tým Baškirija, byl také trenérem sovětské reprezentace. Působil také jako sportovní komentátor a mezinárodní rozhodčí. Zemřel 31. července 1993 na mrtvici a byl pohřben na muslimském hřbitově v Ufě.\n\n"}
{"id": "1289143", "url": "https://cs.wikipedia.org/wiki?curid=1289143", "title": "Seznam českých hráčů v NHL v sezóně 2017/2018", "text": "Seznam českých hráčů v NHL v sezóně 2017/2018\n\nToto je seznam hráčů Česka a jejich statistiky v sezóně 2017/2018 NHL.\n\n"}
{"id": "1289144", "url": "https://cs.wikipedia.org/wiki?curid=1289144", "title": "Dorobanțu", "text": "Dorobanțu\n\nDorobanțu je název více míst v Rumunsku:\n\n"}
{"id": "1289147", "url": "https://cs.wikipedia.org/wiki?curid=1289147", "title": "Smlouva ze Zaragozy", "text": "Smlouva ze Zaragozy\n\nSmlouva ze Zaragozy byla mírovou smlouvou mezi Španělskem a Portugalskem podepsaná 22. dubna 1529 králem Janem III. Portugalským a císařem Karlem V. v aragonském městě Zaragoza. Smlouva definovala oblasti kastilského (španělského) a portugalského vlivu v Asii, aby vyřešila spor o ostrovy Moluky, které obě mocnosti předtím prohlásily za spadající do jejich sféry vlivu. Smlouva tak nahradila Smlouvu z Tordesillas z roku 1494, která v Atlantiku určila poledník oddělující kastilskou sféru vlivu (západně od poledníku) a portugalskou (východně od poledníku). Konflikt začal v roce 1520, kdy expedice obou království dosáhly Tichého oceánu, kde dosud nebyla žádná mez dohodnuta. Smlouva ze Zaragozy tedy určila tzv. molucký poledník. Podle smlouvy získalo Portugalsko kontrolu nad všemi zeměmi a moři západně od něj, včetně celé Asie a sousedních ostrovů, zatímco Španělsko získalo právo na většinu Tichého oceánu. Ačkoli Filipíny nebyly ve smlouvě zmíněny, Španělsko se implicitně vzdalo jakéhokoli nároku na ně. Nicméně roku 1542 se španělský král Karel V. rozhodl Filipíny kolonizovat, v naději, že Portugalsko nebude příliš protestovat, neboť souostroví nebylo zdrojem žádného drahocenného koření. Portugalci přesto protestovali, nicméně zanedlouho španělský král Filip II. jejich tlak přemohl a v roce 1565 založil první španělskou obchodní stanici v Manile.\n"}
{"id": "1289154", "url": "https://cs.wikipedia.org/wiki?curid=1289154", "title": "Ibrahim Mehinagić", "text": "Ibrahim Mehinagić\n\nHáfiz Ibrahim-efendija Mehinagić (11. března 1894 Prnjavor, Bosna a Hercegovina – 30. července 1976 Gračanica, Socialistická federativní republika Jugoslávie) byl bosenskohercegovský šarí‘atský soudce bosňáckého původu.\n\nNarodil se do rodiny Arifa Hikmet-efendija (?–16. dubna 1914), šarí‘atského soudce, a Fatimy Hrnjić. Arif Hikmet často střídal místa svého působení, jeho pracoviště se nacházela v městěch Kladanj, Prnjavor, Gračanica, Čajniče a nakonec znovu Gračanica. Tři ročníky reformovaného mektebu (mektebi ibtidaijje) Ibrahim absolvoval v Čajniče, který vedl Mehmed Fevzi-efendija Šabić. Základní školu navštěvoval v Gračanici, pote studoval v místní Osman-kapetanově medrese. Vedle toho studoval na háfize před mudarrisem, učitelem v medrese, Mehmed-efendijou Teufikem Okićem a po něm Mustafa-efendijou Šiljićem. Roku 1911, kdy získal titul háfize, odešel za vzděláním do Istanbulu.\n\nVypuknutí první světové války jej zastihlo na studentských prázdninách v Gračanici, a tak se nemohl vrátit do osmanské metropole. Vzápětí se přihlásil do Šarí‘atské soudní školy v Sarajevu, kterou absolvoval roku 1919. Roku 1920 nastoupil jako justiční čekatel v šarí‘atském soudu ve Zvorniku. Roku 1922 byl umístěn k soudu v Tuzle a roku 1924 na vlastní žádost v Gračanici. Šarí‘atskou soudní zkoušku složil roku 1932, načež do roku 1942 úřadoval v Gračanici.\n\nMehinagić podporoval Jugoslávskou muslimskou organizaci, ale po jejím návratu do vlády roku 1935 stranu opustil a roku 1939 se přidal k muslimské sekci Chorvatské selské straně.\n\nRoku 1938 byl vybrán spolu s dalšími třemi kandidáty na uvolněné místo v nejvyšší duchovní rady, Ulema-medžlisu, Islámského společenství, ale Ministerstvo spravedlnosti Království Jugoslávie dalo přednost jinému kandidátovi. V červnu 1942 byl přidělen k Vrchnímu šarí‘atskému soudu v Sarajevu. Po převzetí moci v Jugoslávii komunistickými partyzány byl 25. června 1945 zatčen a odsouzen na pět let vězení. Z vězení byl propuštěn předčasně 8. října 1947. Roku 1958 pak byl rozhodnutím soudu rehabilitován. Od června 1960 do konce roku 1964 působil jako imám v Doboji. Zkraje roku 1965 odešel do penze.\n\nOd poloviny 50. let začal přispívat do periodik \"Glasnik Vrhovnog islamskog starješinstva, Takvim, Prilozi za orijentalnu filologiju\" a \"Anali Gazi Husrev-begove biblioteke\".\n\nIbrahim se roku 1922 oženil se Zumrou Balvanović (1899–?), s níž přivedl na svět syny Halida (*1922), Hajrudina (*1923), Arifa (*1934) a Mensura (*1941).\n"}
{"id": "1289161", "url": "https://cs.wikipedia.org/wiki?curid=1289161", "title": "Cicănești", "text": "Cicănești\n\nCicănești je rumunská obec v župě Argeș. V roce 2011 zde žilo 2 107 obyvatel. Obec se skládá ze čtyř částí.\n\n\n"}
{"id": "1289167", "url": "https://cs.wikipedia.org/wiki?curid=1289167", "title": "Kaple Wagsberg", "text": "Kaple Wagsberg\n\nKaple Wagsberg je římskokatolická kaple ve Wagsbergu, v Kronburgu v okrese Unterallgäu v Bavorsku. Je kulturní památkou.\n\nKaple je malá stavba se sedlovou střechou a obdélníkovou lodí z 18. století. Uvnitř je plochý strop. Na obou stranách malé lodi je kulaté okno. Vchod byl postaven na západní straně.\n\nV apsidě je dřevěná postava stojící Madony z konce 18. století. Z druhé poloviny 18. století pochází i dřevěná postava Krista. Ta se nachází v malém výklenku na severní straně a je uzavřena dřevěnou mříží. Sedátko je vyrobeno ze smrkového dřeva a pochází z druhé poloviny 18. století. Dvě spojené dřevěné figurky, obě z 18. století, zobrazují sv. Šebestiána a Petra Alcantara.\n\n"}
{"id": "1289170", "url": "https://cs.wikipedia.org/wiki?curid=1289170", "title": "Lăpușata", "text": "Lăpușata\n\nLăpușata je rumunská obec v župě Vâlcea. V roce 2011 zde žilo 2 154 obyvatel. Obec se skládá ze sedmi částí. Správa obce sídlí ve vesnici Sărulești.\n\n\n"}
{"id": "1289171", "url": "https://cs.wikipedia.org/wiki?curid=1289171", "title": "Viogression", "text": "Viogression\n\nViogression je americká death metalová kapela založená v roce 1988 tehdy pod názvem Apocalypse kytaristou a baskytaristou Bryanem Jaegerem, kytaristou Leonem Schendelem a bubeníkem Jefem Jaegerem ve městě Milwaukee ve státě Wisconsin. V roce 1989 se k nim přidal zpěvák Brian DeNeffe a skupina se přejmenovala na Viogression. Tvorba se nesla v duchu kapel jako Obituary, Autopsy a Asphyx.\n\nDebutní studiové album vyšlo roku 1991 a nese název \"Expound and Exhort\". V roce 1992 následovalo vydání druhé dlouhohrající desky \"Passage\", na němž však nebyla pořádně dokončena produkce.\n\nRoku 1994 se kapela rozpadla. Brian DeNeffe, Bryan Jaeger, Dave Haley a Barry Jaeger krátce poté založili kapelu Medusa Oblongada, která vydala pouze stejnojmenné minialbum a jejíž styl byl odlišný, bližší industrial metalu.\n\nV roce 2014 došlo ke vzkříšení kapely s novým kytaristou Billem Mearsem v sestavě. Téhož roku vyšlo EP s názvem \"A Pure Formality\", na němž hostovali kytarista James Murphy (ex-Death, ex-Obituary, ex-Testament, ex-Cancer, ex-Konkhra) a zpěvák a kytarista Paul Masvidal (ex-Death, Cynic).\n\n\n\n\n"}
{"id": "1289172", "url": "https://cs.wikipedia.org/wiki?curid=1289172", "title": "Dara (rozcestník)", "text": "Dara (rozcestník)\n\nDara může znamenat:\n\n"}
{"id": "1289176", "url": "https://cs.wikipedia.org/wiki?curid=1289176", "title": "Kranas americký", "text": "Kranas americký\n\nKranas americký (\"Seriola lalandi\") je ostnoploutvá ryba patřící do čeledi kranasovití (Carangidae) a rodu kranas (\"Seriola\"). Obývá subtropické vody Indo-Pacifiku, Tichého oceánu i Atlantiku. Měří asi 2,5 metru.\nKranas americký je ostnoploutvá ryba patřící do čeledi kranasovití (Carangidae) a rodu kranas (\"Seriola\"). Popsal jej Achille Valenciennes v roce 1833 a rodové jméno pochází z latiny a odkazuje na velký hliněný hrnec. Existují tato vědecká synonyma: \"Halatractus dorsalis\", \"Lichia pappei\", \"Seriola aureovittata\", \"Seriola banisteri\", \"Seriola dorsalis\", \"Seriola foncki\", \"Seriola fonki\", \"Seriola grandis\", \"Seriola lalandei\" a \"Seriola lalandei dorsalis\". Druh tvoří mnoho subpopulací, které byly i považovány za jednotlivé druhy.\nDruh obývá subtropické vody, vyskytuje se v Indo-Pacifiku (Japonsko, Austrálie, Jihoafrická republika, Nový Zéland a jiné), východním Tichém oceánu (Galapágy, západ Spojených států) a na východě a jihozápadě oceánu atlantského (například Brazílie). K životu dává přednost teplotám mezi 18 °C až 24 °C a hloubce 3 až 825 metrů. Preferuje dno i otevřenou vodu.\nKranas americký je asi 2,5 metrů dlouhá ryba s hmotností až 36,3 kg. Tělo pokrývá 5 až 6 hřbetních paprsků, 33 až 35 hřbetních měkkých paprsků, 2 až 3 řitní paprsky a 20 až 21 řitních měkkých paprsků. Je zbarveno indigově, boky a břicho mají barvu stříbrnou, a protíná jej bronzový pruh. Ploutve jsou zabarveny žlutě. Druh je citlivý na zvuk.\n\nKranas americký žije většinou samotářský život, může však tvořit i menší skupinky. V případě, že je některý jedinec zraněný, jiný kranas mu pomáhá plavat. Teritorium nevytváří. Druh žere hlavně jiné druhy ryb, jako jsou sledi nebo makrely, nepohrdne však ani hlavonožcem. Rozmnožování probíhá v období od prosince do ledna (teplota vody musí být vyšší než 17 °C), druh je polygamní. Námluvy trvají okolo hodiny, samec při nich plave pod břichem samice, jedinci se navzájem dotýkají a nepravidelně plavou. Samotné tření pak trvá okolo 20 sekund a během něj může samice naklást až 150 vajíček. Z nich se vylíhnou asi po 105 hodinách larvy, které nemají vyvinuté oči ani trávicí soustavu; tyto vlastnosti se u nich objeví až čtvrtý den po vylíhnutí. Mláďata tvoří u pobřežních vod rybí školky. Loví při východu a západu slunce a konzumují zooplankton a malé rybky. Za 2 až 3 roky dosáhnou pohlavní dospělosti, v tuto dobu samice měří asi 75 cm. Druh se může dožít až 12 let, ve volné přírodě však obvykle méně. Mezi přirozené nepřátele patří například žralok bílý (\"Carcharodon carcharias\") či lachtan kalifornský (\"Zalophus californianus\"), na kranasovi pak parazitují například motolice (Trematoda) či tasemnice (Cestoda).\n\nKranas americký je vysoce ceněná ryba, v Austrálii chovaná v akvakulturách. Ročně je odloveno asi 130 tun těchto ryb v Novém Jižním Walesu a 50 tun na západě Austrálie. Prodávají se buďto čerstvé, nasolené nebo sušené. I přes rybolov populace neklesá a vzhledem k výskytu v řadě chráněných oblastí považuje Mezinárodní svaz ochrany přírody kranase amerického za málo dotčený druh.\n\n"}
{"id": "1289177", "url": "https://cs.wikipedia.org/wiki?curid=1289177", "title": "RV 638", "text": "RV 638\n\nFiliæ mestæ Jerusalem (introduzione al Miserere) je vokálně-instrumentální skladba italského barokního hudebního skladatele Antonia Vivaldiho. Skladba se řadí mezi jeho \"Introduzioni\", podle Ryomova seznamu má označení RV 638.\n\nSkladba je napsána v tónině c moll pro kontraalt, smyčcový orchestr a basso continuo.\n\nFiliae mestae Jerusalem, RV 638\nSileant zephyri,\nrigeant prata,\nunda amata,\nfrondes, flores non satientur.\n\nMortuo flumine,\nproprio lumine\nluna et sol etiam priventur.\n\nZtište se větry,\nUtichněte louky,\nKvěty a listy nebudou svlažovány\nVodou, kterou tolik milují.\n\nZastaví se řeka,\nO své světlo dokonce\nPřijdou i měsíc a slunce\n\nNázev druhé části skladby \"Sileant zephyri\" je také název hudebního alba francouzského kontratenoristy Philippa Jarousského.\n\n"}
{"id": "1289180", "url": "https://cs.wikipedia.org/wiki?curid=1289180", "title": "Băbeni", "text": "Băbeni\n\nBăbeni je rumunské město v župě Vâlcea. V roce 2011 zde žilo 8 451 obyvatel. K městu administrativně náleží šest okolních vesnic.\n\n"}
{"id": "1289189", "url": "https://cs.wikipedia.org/wiki?curid=1289189", "title": "Belleville-et-Châtillon-sur-Bar", "text": "Belleville-et-Châtillon-sur-Bar\n\nBelleville-et-Châtillon-sur-Bar je francouzská obec v departementu Ardensko v regionu Grand Est. V roce 2014 zde žilo 275 obyvatel. Obec vznikla v roce 1974 sloučením obcí Belleville-sur-Bar a Châtillon-sur-Bar.\n\nSousední obce jsou: Authe, Bairon-et-ses-Environs, Boult-aux-Bois, Brieulles-sur-Bar, Germont, Noirval, Les Petites-Armoises, Quatre-Champs, Tannay a Toges.\n\n\"Počet obyvatel\"\n"}
{"id": "1289195", "url": "https://cs.wikipedia.org/wiki?curid=1289195", "title": "František Hladík", "text": "František Hladík\n\nFrantišek Hladík (18. září 1887 Praha-Vinohrady – 8. října 1944 Skála u Humpolce) byl český akademický malíř.\n\nFrantišek Hladík se narodil na Královských Vinohradech do rodiny lakýrníka Václava Hladíka. Studoval na pražské malířské Akademii v letech 1908-1914, naposled ve speciální škole profesora Vojtěcha Hynaise. V roce 1915 se oženil s Marií Tittlbachovou z Kunratic. Za první světové války sloužil na italské frontě, v polní nemocnici portrétoval některé vojenské osobnosti a provedl alegorické obrazy v kapli vojenského hřbitova ve \"\"Sternthalu\"\" ve Štýrsku.\n\nMnohé jeho práce byly reprodukovány v časopisech Dílo a Zlatá Praha. Účastnil se výstav Jednoty umělců výtvarných v Praze a soubornou výstavu měl v roce 1930 a 1936 v Humpolci.\n\n"}
{"id": "1289204", "url": "https://cs.wikipedia.org/wiki?curid=1289204", "title": "Mehmed Handžić", "text": "Mehmed Handžić\n\nHadži Mehmed-efendija Handžić (16. prosince 1906 Sarajevo, Bosna a Hercegovina – 26. července, někdy uváděno i 29. července, 1944 Sarajevo, Nezávislý stát Chorvatsko) byl bosenskohercegovský islámský pedagog, publicista a překladatel bosňáckého původu.\n\nV rodném městě dokončil mekteb, ruždii a Šarí‘atské gymnázium (maturitní zkoušku složil 1926). Po maturitě odešel za vzděláním do egyptské Káhiry, kde roku 1930 promoval na prestižní Univerzitě Al-Azhar. Po návratu do vlasti absolvoval povinnou vojenskou službu a v dubnu 1931 byl přijat za učitele a prefekta v Gazi Husrev-begově medrese. Začátkem roku 1937 se stal ředitelem a knihovníkem Gazi Husrev-begovy knihovny, od konce roku 1939 začal přednášet na sarajevské Vyšší šarí‘atsko-teologické škole předměty tlumočení Kurʼánu (tafsír) a filozofii šarí‘atského práva (uṣúl al-fiqh). Handžić patřil k ortodoxnímu křídlu islámských duchovních, kritizoval mimo jiné překládání Kurʼánu do národních jazyků (v Bosně a Hercegovině roku 1937 vyšly dva překlady), hájil zahalování muslimských žen a udržování tradiční islámské morálky.\n\nRoku 1939 se stal předsedou sdružení islámských duchovních v Bosně a Hercegovině el-Hidaje a šéfredaktorem stejnojmenného periodika (č. 9–12 roč. 1936/37 a celý roč. 1937/38). Roku 1941 byl jedním ze signatářů tzv. Sarajevské rezoluce (14. srpna 1941), která kritizovala agresivní politiku Nezávislého státu Chorvatsko vůči Srbům a jež měla negativní dopady i na muslimskou komunitu.\n\nHandžić zemřel 26. července 1944 po operaci dutiny břišní.\n\n\npřeklad z turečtiny:\n"}
{"id": "1289207", "url": "https://cs.wikipedia.org/wiki?curid=1289207", "title": "San Pellegrino", "text": "San Pellegrino\n\nSan Pellegrino (zkráceně S. Pellegrino) je značka minerální vody a přidružených sodovek pocházející z obce San Pellegrino Terme v provincii Bergamo v oblasti Lombardie na severu Itálie. Využívání minerální vody v oblasti San Pellegrino Terme probíhá od 12. století. Od roku 1997 je značka vlastněna firmou Nestlé.\n\nKromě samotné minerální vody San Pellegrino také produkuje ochucené sodovky obsahující smíchanou minerální vodu s ovocným džusem s následujícími příchutěmi:\n\n"}
{"id": "1289215", "url": "https://cs.wikipedia.org/wiki?curid=1289215", "title": "Andrea Stramaccioni", "text": "Andrea Stramaccioni\n\nAndrea Stramaccioni (* 9. ledna 1976, Řím, Itálie) je italský fotbalista a trenér. Od léta 2017 do 5. března 2018 trénoval pražskou Spartu.\n\nFotbalový trenér se zkušenostmi z juniorek týmů AS Řím a Inter Milán se k trénování A-týmu Interu dostal v březnu 2012, kdy nahradil odvolaného Claudia Ranieriho.\n\nStramaccioniho kariéra byla ukončena velmi vážným zraněním kolena. V seniorském fotbale neodehrál jediný zápas.\n\nV roce 2005 se Stramaccioni připojil ke koučům juniorských týmů AS Řím. S juniorkami získal 2 tituly – \"Giovanissimi Nazionali\" v roce 2007 a \"Allievi Nazionali\" v roce 2010.\n\n9. března 2009 obdržel licenci UEFA A, která mu umožňovala trénovat tým v Serii C (3. italská liga), nebo být asistentem trenéra u týmů Serie A a Serie B. Ve stejný den obdržel licenci UEFA A i Roberto Samaden, ředitel juniorských týmů Interu Milán. Samaden se s Stramaccionim setkal na trenérském kurzu a nabídl mu práci v Interu.\n\nPo odchodu Fulvia Pea, který z juniorky Interu odešel v roce 2011 do Sassuola, kde se stal hlavním trenérem, Samaden kontaktoval Stramaccioniho, který práci přijal. Inter Primavera byl první ve skupině B v 1. italské juniorské lize s 13 výhrami, 4 remízami a 4 prohrami. Stramaccioni vedl tým do finále série NextGen, kam se dostali po vyřazení portugalského Sportingu a francouzského Olympique de Marseille. Finále se hrálo proti nizozemskému Ajaxu. Po skončení hrací doby byl výsledek 1:1 a Inter vyhrál penaltový rozstřel 5:3.\n\n26. března 2012 byl odvolán hlavní trenér Interu Claudio Ranieri. Jako trenér juniorky byl Stramaccioni prvním adeptem na trénování A-týmu. Nakonec místo dostal a asistentem byl jmenován Giuseppe Baresi. Inter dovedl k 6. místu v lize včetně vítězství nad městským rivalem AC Milán.\n\nUEFA povolila Stramaccionimu trénovat i bez potřebné licence UEFA Pro, kterou získal až v červnu 2013.\n\nPo 14 měsících, po krachu v evropských pohárech a 9. místu v lize, byl Stramaccioni vyhozen a nahrazen Walterem Mazzarrim.\n\n4. června 2014 byl jmenován trenérem Udinese. Po roce mu vypršela smlouva a byl propuštěn. Udinese skončilo na 16. místě tabulky\n\n8. listopadu 2015 Stramaccioni podepsal 1,5letý kontrakt s řeckým Panathinaikosem.\n\nZačátek sezony 2016/17 nedopadl vůbec dobře. Panathinaikos v Evropské lize uhrál v 6 zápasech pouhý 1 bod a byl vyřazen. Stramaccioni se s prezidentem týmu domluvil na zkrácení kontraktu do prosince 2016, kdy byl nahrazen Marinem Ouzounidisem.\n\nV květnu roku 2017 podepsal trenérskou smlouvu na dva roky v týmu AC Sparta Praha, která byla předčasně ukončena 5. března 2018. Důvodem byly neuspokojivé výsledky klubu pod jeho vedením.\n\nV červnu 2019 podepsal dvouletou smlouvu s íránským Esteghlalem. Stramaccioni v klubu skončil v prosinci 2019, přestože byl s Esteghlalem na prvním místě ligové tabulky. Důvodem jeho konce bylo údajné neplnění finanční stránky. Mezi fanoušky íránského celku Stramaccioniho konec vyvolal velkou vlnu nevole, dožadují se dokonce odvolání klubového vedení včetně prezidenta klubu.\n"}
{"id": "1289216", "url": "https://cs.wikipedia.org/wiki?curid=1289216", "title": "Seznam knih o Bigglesovi", "text": "Seznam knih o Bigglesovi\n\nToto je seznam knih o Bigglesovi autora W. E. Johnse.\nAutor část z Bigglesových příběhů vydával nejprve v časopisech \"The Modern Boy\", \"Popular Flying\" a dalších a teprve později vyšly knižně. Naopak některé knihy byly časopisecky vydány až dodatečně. Některé z povídkových knih vyšly ve více vydáních pod různými názvy, proto se počet knih o Bigglesovi uvádí mezi 84-101. Se započítáním povídek jde celkem o 274 příběhů, z nich jsou ovšem 4 knihy a jedna povídka z řady o Gimletovi a Biggles zde vystupuje jen jako vedlejší postava..\n\nV češtině vyšlo třináct knih již v předválečném období 1938-40 a tři po válce v letech 1946-8 v nakladatelství Toužimský a Moravec.\nPo roce 1990 vyšly tyto knihy znovu a byly vydány i ostatní, celkem tehdy vyšlo 95 knih s téměř jednotnou úpravou, na obálce většiny knih byla vložena postava Bigglese od Zdenka Buriana. Kromě nakladatelství Toužimský a Moravec vydával část knih i Riopress a jedna vyšla duplicitně v nakladatelství \"Gennex\".\n\nKromě těchto knih Biggles vystupuje jako vedlejší postava ve čtyřech knihách z řady o Gimletovi.\n"}
{"id": "1289220", "url": "https://cs.wikipedia.org/wiki?curid=1289220", "title": "BirdLife International", "text": "BirdLife International\n\nBirdLife International (dříve Mezinárodní rada pro ochranu ptáků) je světová asociace ochranářských organizací, která se snaží zachraňovat ptáky, jejich druhy, jejich stanoviště a celosvětovou biologickou rozmanitost. Jedná se o největší partnerství ochranářských organizací na světě s více než 120 partnerskými organizacemi. Založena byla v roce 1922 jakožto Mezinárodní rada pro ochranu ptáků americkými ornitology Thomasem Gilbertem Pearsonem a Jeanem Theodorem Delacourem. V roce 1993 změnila název na BirdLife International. Vydává čtvrtletník \"World Birdwatch\". Je garantem ptačí sekce Červeného seznamu ohrožených druhů. Sídlo organizace je v Cambridge ve Spojeném království. \n\n"}
{"id": "1289221", "url": "https://cs.wikipedia.org/wiki?curid=1289221", "title": "Perličky na dně", "text": "Perličky na dně\n\nPerličky na dně je československý povídkový film, natočený v barrandovském studiu (tvůrčí skupina Bohumila Šmídy a Ladislava Fikara) v roce 1965, premiéru v kinech měl 7. ledna 1966. Film je adaptací pěti povídek Bohumila Hrabala ze sbírky \"Perlička na dně\" (1963), které zfilmovali režiséři Jiří Menzel, Jan Němec, Evald Schorm, Věra Chytilová a Jaromil Jireš, řazení k tzv. třetí generaci absolventů FAMU (v Menzelově případě šlo vůbec o první jeho film uvedený v oficiální distribuci). Film je označován za programový manifest československé nové vlny, jejíž poetika souzněla s Hrabalem v odmítání tradičních postupů: zájem o postavy na okraji společnosti a nahrazení lineárního vyprávění koláží všednodenních rituálů, mimoběžných monologů a tragikomických nedorozumění.\n\nKameramanem všech povídek byl Jaroslav Kučera; \"Dům radosti\" byl natočen na barevný materiál, ostatní čtyři na černobílý. Do filmu byli obsazeni začínající a méně známí herci (Ferdinand Krůta, Ivan Vyskočil, Slávka Hozová) nebo neherci, jako výtvarníci Vladimír Boudník a Václav Chochola, sám sebe si zahrál naivistický malíř Václav Žák. V každé epizodě se objevil jako statista také Bohumil Hrabal. Autory hudby byli Jan Klusák a Jiří Šust.\n\nPodle prózy \"Smrt pana Baltisbergera\", inspirované smrtelnou nehodou německého motocyklového závodníka Hanse Baltisbergera na Velké ceně Československa 1956. Hovory diváků předhánějících se, kdo je větší motoristický expert, se prolínají s pomalými záběry jezdců, vynořujících se na obzoru za doprovodu symfonické hudby.\n\nRežie Jiří Menzel, hrají Ferdinand Krůta, Pavla Maršálková, Alois Vachek, Emil Iserle, Slávka Hozová, Jiří Menzel\n\nDva staříci v nemocničním pokoji vzpomínají na své životní úspěchy: jeden byl operní pěvec, druhý novinář. Teprve po jejich smrti se divák dozví, že si všechny historky vymysleli; zřízenec, který se nad tím pohoršuje, se přitom sám před pacienty vydává za lékaře.\n\nRežie Jan Němec, hrají Miloš Čtrnáctý, František Havel, Josef Hejl, Jan Vašák\n\nPodle úryvku z povídky \"Bambini di Praga 1947\": dvojice agentů přichází nabídnout životní pojistku svéráznému lidovému umělci, který vyzdobil svůj venkovský domek vlastními bizarními výtvory.\n\nRežie Evald Schorm, hrají Václav Žák, Ivan Vyskočil, Antonín Pokorný, Josefa Pechlátová\n\nV předměstském bufetu se jedné deštivé noci setkává osamělá nevěsta, jejíž novomanžel byl zatčen pro výtržnost, se štamgastem, který netuší, že jeho dívka právě spáchala sebevraždu.\n\nRežie Věra Chytilová, hrají Alžběta Laštovková, Věra Mrázková, Vladimír Boudník, Václav Chochola, Jan Vala\n\nMladý instalatér Gaston prožije s mladou Cikánkou placenou známost na jednu noc, která přeroste v autentický citový vztah.\n\nRežie Jaromil Jireš, hrají Ivan Vyskočil, Dana Valtová, Karel Jeřábek\n\nSoučástí filmu měla být původně také povídka \"Fádní odpoledne\", natočená Ivanem Passerem. Během dokončovacích prací se však ukázalo, že délka snímku přesáhla dvě hodiny, což by bylo pro diváky příliš, a proto bylo rozhodnuto \"Fádní odpoledne\" z \"Perliček na dně\" vyjmout a promítat ho v kinech jako samostatný předfilm. V téže době také vznikla další hrabalovská adaptace, středometrážní film Juraje Herze \"Sběrné surovosti\".\n\nDobová kritika se neshodla na tom, nakolik se kterému z režisérů podařilo vcítit do Hrabalova stylu. Jiří Janoušek napsal (\"Film a doba\" 9/1965): „Na počátku byla zřejmě otázka, je-li Hrabal vypravěčem, nebo ne. Jireš s Chytilovou přikyvují, Schorm s Passerem a Menzelem vrtí hlavami, Němce to příliš nezajímá...“ Jaroslav Boček v časopise \"Divadlo\" 10/1965 píše: „Chytilová a Němec – romantici inspirace noční – se prostě se šťastným světem Hrabalových postav srazili, neporozuměli mu a podali ho v křeči a v karikatuře. Romantici inspirace denní – Menzel, Jireš a Passer – Hrabala pochopili a v jeho duchu a zároveň po svém ho interpretovali. A Schorm, duch filosoficky mnohem hlubší než Hrabal, vzal jeho syžet jen jako podnět a dospěl k povídce velkých vnitřních rozměrů.“ Boček také vyzvedl přínos kameramana: „Kučera je vedle Hrabala druhým mužem, který z celku opravdu celek udělal.“\n\nNa festivalu v Locarnu 1965 film získal cenu FIPRESCI a Zvláštní cenu poroty mladých. Povídka \"Romance\" se promítala samostatně na festivalu krátkých filmů v Oberhausenu, kde získala Velkou cenu.\n\n\n"}
{"id": "1289222", "url": "https://cs.wikipedia.org/wiki?curid=1289222", "title": "El-Hidaje", "text": "El-Hidaje\n\nOrganizace ʻilmijje Království Jugoslávie el-Hidaje (z arabského \"al-hidaja,\" což znamená návod, navedení „na správnou cestu“) bylo stavovské sdružení islámských duchovních (arabsky duchovní je \"ʻálim\", v pl. \"ʻilmijja\") v Bosně a Hercegovině mezi lety 1936 a 1945.\n\nKrátce před první světovou válkou v Bosně a Hercegovině vzniklo několik stavovských organizací islámských pedagogů a duchovních. Dne 11. září 1909 byl založen Muslimský muallimský a imámský spolek (\"Muslimansko muallimsko i imamsko društvo za Bosnu i Hercegovinu\"), jehož předsedou byl Murad Hulusi-efendija Hajrović. K němu na ustavující schůzi 9. března 1912 (resp. na zakládajícím shromáždění 28. září 1912) přibylo ještě Sdružení bosensko-hercegovské ʻilmijje (\"Udruženje bosansko-hercegovačke ilmijje\"), jemuž předsedal Mehmed Džemaluddina-efendiji Čaušević. Obě organizace se pak spojily (\"Udruženje bosansko-hercegovačke ilmijje\") do jediné u příležitosti inaugurace nového reisu-l-ulemy Čauševiće v březnu 1914. Sjednocené sdružení prakticky zaniklo za první světové války a po válce již nebylo obnoveno. Spolky vydávaly periodika \"Muallim\" (Učitel, 1910–1913), \"Misbah\" (Světlo, 1912–1914) a \"Jeni Misbah\" (Nové světlo, 1914).\n\nSdružení el-Hidaje vzniklo začátkem roku 1936 jako Organizace ʻilmijje Království Jugoslávie (\"Organizacija ilmije Kraljevine Jugoslavije \"El-Hidaje\"\"), a to s cílem náboženského, morálního, osvětového a sociálního pozvednutí muslimů v Jugoslávii. Organizace pak začala tisknout periodikum \"el-Hidaje\" (1936–1945). Založení spolku mělo přímou souvislost s uvolňováním politického dohledu nad činností Islámského společenství v Bosně a Hercegovině po atentátu na jugoslávského krále Alexandra I. (1934), ostatně v témže roce byla přijata i nová Ústava (Statut) islámské obce v Jugoslávii.\n\nUstavující schůze organizace se uskutečnila 8. března 1936, načež 16. září 1936 bylo svoláno zakládající shromáždění. Vůdčí osobností při obnovení stavovské organizace byl duchovní a pedagog Muhammed-efendija Tufo (1882–1939). Hlavním ideologem sdružení byl po dlouhou dobu pedagog Mehmed Handžić (1906–1944, na studiích 1926–1930), který patřil ke konzervativnímu křídlu mladých vzdělaných duchovních v rámci Islámského společenství. Handžić, stejně jako Šaban-efendija Hodžić (1897–1962, na studiích 1925–1929), Ali Aganović (1902–1961, na studiích 1924–1928), Besim-efendija Korkut (1904–1975, na studiích 1925–1931), Muhamed-efendija Fočak (1907–1978, na studiích 1927–1931), Abdullah-efendija Dervišević (1909–1981, na studiích 1934–1937), Kasim-efendija Dobrača (1910–1979, na studiích 1928–1935), Mustafa-efendija Sahačić (1910–1999, na studiích 1932–1938), Husein-efendija Đozo (1912–1982, na studiích 1933–1939) a Ibrahim-efendija Trebinjac (1912–1982, na studiích 1934–1935), absolvoval islámská studia v Káhiře na Univerzitě al-Azhar, předním učilišti sunnitského islámu. Mezi islámskými učenci v Bosně a Hercegovině přitom bývalo zvykem odcházet za vysokoškolským vzděláním do Istanbulu, politického i kulturního centra osmanské říše.\n\nČelní představitelé organizace el-Hidaje se nijak politicky neangažovali, nicméně často vystupovali kriticky vůči královskému režimu v Jugoslávii a dominantnímu politickému hnutí mezi bosenskohercegovskými muslimy, Jugoslávské muslimské organizaci (JMO). Rozpad Jugoslávie a vznik fašistického Nezávislého státu Chorvatsko (NDH) proto mnozí duchovní chápali jako příležitost změnit panující poměry v Islámském společenství v Bosně a Hercegovině, tj. znovu posílit pozici kléru v náboženské hierarchii, poté co roku 1936 došlo k laicizaci islámské obce a zavedení politického dohledu (po zavedení královské diktatury, resp. po roce 1930). Učence v tomto směru podpořili marginální politici, ale horliví přitakávači chorvatských ustašovců Hakija Hadžić a Adem-aga Mešić, kteří tímto zaútočili na své politické oponenty z řad JMO. Středobodem zájmu duchovních se stala změna Ústavy (Statutu), kterou se Islámské společenství od roku 1936 řídilo. Své návrhy duchovní, mezi nimi prakticky celé vedení el-Hidaje, v létě 1941 předložili vůdci NDH Ante Pavelićovi. Pavelić jejich požadavky ovšem taktně oslyšel, jelikož nechtěl jednoznačně podpořit ani duchovní, ani světské křídlo muslimské elity v Bosně a Hercegovině (tu tvořil mj. reisu-l-ulema Fehim-efendija Spaho a nezávisle na něm politik a někdejší předseda JMO Džafer Kulenović).\n\nEl-Hidaje stála za tzv. Sarajevskou rezolucí, kterou 14. srpna 1941 podepsalo 108 význačných muslimů. Rezoluce apelovala na úřady Nezávislého státu Chorvatsko, aby ustoupily od své agresivní politiky vůči srbskému obyvatelstvu, což mělo negativní dopad i na muslimy, a nepodněcovaly etnické násilí v Bosně a Hercegovině.\n\nRoku 1943 při Hlavním výboru el-Hidaje vznikla sekce pro mládež nazvaná Mladí muslimové (\"Mladi muslimani\"), který působila i v četných regionech. Neformální studentská skupina (jejími členy byli Esad Karađozović, 1918–?, Tarik Muftić, 1920–2013, Emin Granov a Husref Bašagić) vznikla již koncem 30. let pod vlivem egyptského Muslimského bratrstva a zprvu se vymezovala proti rituálnímu či formalizovanému pojetí islámu, který podle ní představovala ulamá, institucionalizovaná náboženská hierarchie.\n\nPo převzetí moci komunistickými partyzány byli někteří čelní představitelé sdružení zatčeni a odsouzeni k vysokým trestům (mj. Kasim Dobrača, Ibrahim Trebinjac, Mahmud Traljić, Derviš Korkut, Hasan Ljevaković a Muhsin Rizvić, nadto Mustafa Busuladžić byl roku 1945 zastřelen). Jiní, mezi nimi Muhammed-efendija Pandža, Sulejman-efendija Kemura, Naim-efendija Hadžiabdić, Besim-efendija Korkut a Mustafa-efendija Sahačić, podpořili nový režim a nově působili v organizacích nepřímo řízených Komunistickou stranou Jugoslávie. El-Hidaje se prakticky rozpadla na konci druhé světové války a nikdy již nebyla obnovena. Teprve až roku 1950 vzniklo nové Sdružení islámských náboženských pracovníků v Lidové republice Bosně a Hercegovině (\"Udruženje islamskih vjerskih službenika u Narodnoj republici Bosni i Hercegovini\", od 1963 \"Udruženje islamskih vjerskih službenika u Socijalističkoj republici Bosni i Hercegovini\"), které podléhalo přísnému státnímu dohledu.\n\n\nPrvní číslo listu \"el-Hidaje\" vyšlo na přelomu let 1936 a 1937 jako tiskový orgán Organizace ʻilmijje Království Jugoslávie (\"Organizacija ilmije Krajevine Jugoslavije\"). Od německé agrese v Jugoslávii v dubnu 1941 pak jako orgán Organizace ʻilmijje v Nezávislém státu Chorvatsko (\"Organizacija ilmije Nezavisne Države Hrvatske\"). \n\nšéfredaktoři:\n\n"}
{"id": "1289235", "url": "https://cs.wikipedia.org/wiki?curid=1289235", "title": "Marco Pannella", "text": "Marco Pannella\n\nMarco Pannella (2. května 1930 Teramo – 19. května 2016 Řím) byl italský politik, novinář a aktivista. \n\nAngažoval se v oblasti občanských práv, prosazoval v Itálii např. právo na rozvod, právo na potrat nebo legalizaci marihuany. Lidská práva podporoval i na mezinárodním poli, týkalo se to např. snahy o nezávislost Tibetu. V letech 1989–2016 byl předsedou Transnacionální radikální strany. V letech 1979–2009 zasedal v Evropském parlamentu.\n"}
{"id": "1289238", "url": "https://cs.wikipedia.org/wiki?curid=1289238", "title": "Funkcionální rovnice", "text": "Funkcionální rovnice\n\nFunkcionální rovnice je rovnice, jejímž řešením má být neznámá funkce. Funkcionální rovnice tedy je implicitní definicí nějaké funkce nebo třídy funkcí a jejím řešením je explicitní popis této funkce nebo funkcí. Zpravidla se o funkcionálních rovnicích hovoří jen tam, kde rovnici nelze snadno převést na algebraickou rovnici a kde navíc nevystupují derivace nebo integrály neznámých funkcí (pak by se mluvilo o diferenciálních rovnicích resp. integrálních rovnicích).\n\nPříkladem funkcionální rovnice je vztah\n\npopisující reálnou funkci formula_2 kladného reálného čísla, jejíž hodnota v bodě formula_3 se rovná formula_4-násobku její hodnoty v bodě formula_4. Tato rovnice je splněna mimo jiné funkcí gama a jejími reálnými násobky.\n"}
{"id": "1289240", "url": "https://cs.wikipedia.org/wiki?curid=1289240", "title": "Dawn Primarolo", "text": "Dawn Primarolo\n\nDawn Primarolo (1954) je britská politička, členka labouristické strany.\n\nNarodila se v Londýně. V letech 1987-2015 zasedala za labouristickou stranu v parlamentu. Ve vládě Gordona Browna zastávala nejdříve funkci ministryně zdravotnictví, později ministryně pro záležitosti dětí, mládeže a rodiny. V roce 2015 jí byl udělen titul baronky.\n"}
{"id": "1289242", "url": "https://cs.wikipedia.org/wiki?curid=1289242", "title": "Ottavio Strada starší", "text": "Ottavio Strada starší\n\nOttavio Strada starší, z Rossbergu (1550 Norimberk ? - 1606 Praha), syn Jacopa Strady, působil jako kreslíř, sběratel starožitností a antikvář sbírek císaře Rudolfa II.. Kreslil natolik dobře, že v roce 1583 se označil za dvorního malíře, pro což však chybí objektivní důkazy.\n\nPo uzavření manželství Jacopa Strady s Ottilií Schenk (1544) se Jacopo nejprve usadil v Norimberku. Zde se jim narodil syn Ottavio. Jako sedmnáctiletý pobýval se svým otcem v Mantově, kde v Palazzo del Te prováděli inventarizaci sbírek a současně dohlíželi na zhotovování kopií palácových fresek. Z obavy před inkvizicí však uprchli z Mantovy do Verony, následně cestovali po Itálii a opakovaně navštívili Milán a Benátky. Během pobytu v Benátkách vznikly i dva portréty Ottavia Strady namalované v dílně Jacopa Tintoretta asi jeho dcerou Mariettou Robusti - Tintoretto (1560 ? - 1590). Na obraze (dnes v amsterdamském Stedelijk Museum) letící Fortuna sype Ottaviovi mince z rohu hojnosti jako připomenutí jeho numizmatických zájmů, zatímco soška v jeho ruce upozorňuje na jeho budoucí činnost antikváře. Socha Venuše je považována za možný autoportrét samotné malířky. Druhý Ottaviův portrét, ale bez alegorických postav, byl namalován přibližně ve stejné době jako obraz v Amsterdamu a nachází se v soukromé šternberské sbírce (zámek Častolovice).\n\nV roce 1573 se Ottavio dostal s otcem do soudního sporu, který skončil jeho vyděděním. Přesto po otcově smrti (1588) získal podíl na otcově dědictví, aby získanou sbírku okamžitě nabídl k prodeji. Přitom nejpozději v roce 1583 Ottavio vystřídal svého otce ve funkci antikváře Rudolfových sbírek, ale již v roce 1581 mu byl udělen titul \"Hofdiener\".. Na jeho zaměstnání a vážnosti u dvora měly nepochybně podíl jeho organizační a diplomatické schopnosti i píle: na Sadelerově portrétu (zde v infoboxu) se prezentuje jako občan města Říma s rodovým erbem a s osobním heslem \"V práci je můj odpočinek\" (In labore meo requies). \n\nZ Ottaviova vztahu s Marií Hofmeisterovou se narodila dcera Kateřina Stradová (1579-1629), vlastním jménem Anna Marie, a syn Ottavio Strada mladší. Anna Marie se později stala císařovou milenkou. Přestože tento vztah nebyl nikdy oficializován, narodilo se v něm šest dětí. Tato skutečnost dále zvýšila umělcův vliv u dvora. Na důkaz své přízně mu císař potvrdil šlechtický titul \"z Rossbergu\" zděděný po matce. Ottaviovo pracovní nasazení a váženost u dvora doprovázelo i jeho rostoucí bohatství. Dokládá to skutečnost, že v roce 1605 Ottavio koupil dům čp. 482/I na Staroměstském náměstí 22, dal ho opravit a opatřit domovním znamením zlaté koruny. Po spojení dvou objektů se dům začal označovat \"U zlaté koruny\" a \"U zlatého koníka\". Z Ottaviovy závěti vyplynulo, že vlastnil také dům v Ungeltu, čp. 1049/I \"U váhy\", v ose za Týnským chrámem, který dal podle dochovaných plánů přestavět roku 1610 . Pravděpodobně roku 1606 Ottavio Strada zemřel, protože správcem císařských sbírek se stal malíř Daniel Fröschl (1563-1612), který v roce 1607 začal požadovanou inventarizaci sbírek Rudolfa II..\n\nZnalostem v numismatice a medailérství, v kresbě, ve vytváření sbírek a jejich archivování se naučil u svého otce Jacopa Strady. Prvním Ottaviovým úspěchem byla archivace kolekce medailí sběratele Giulia Calestona. Především však Ottavio čerpal z otcovy popularity a po jeho smrti i z jeho nevyužitých skic.\nÚlohu zvát do Prahy významné umělce mu usnadnil titul dvorního malíře, diplomata, zcestovalého znalce a dealera starožitností. Shromáždil také rytce a kreslíře pro dva velké projekty kompendií:\n\n\nDobovou popularitu emblematických kreseb dokládá i výzdoba zámku v Doudlebech nad Orlicí, kde na stropě pokoje Ferdinanda z Bubna-Litic jsou Sadelerovy heroické emblémy z knihy \"Symbola\" zobrazeny po šesti medailonech na každé z foliových stropních desek.\n\nVýznam Ottavia Strady, stejně jako jeho otce Jacopa, je především v jejich antikvářské činnosti a to navzdory tomu, že za celou dobu působení ve funkci archiváře sbírek Rudolfa II. se Ottaviovi nepodařilo vytvořit jejich inventář. Je zřejmé, že byl i úspěšným vydavatelem, zatímco jeho umělecká tvorba zůstala na okraji jeho zájmu. Proto uvedení jeho jména na výše zmíněných rukopisných dílech je třeba chápat jako označení editora, nikoliv však jako jejich autora.\n\n\n"}
{"id": "1289243", "url": "https://cs.wikipedia.org/wiki?curid=1289243", "title": "Bucharština", "text": "Bucharština\n\nBucharština (bucharsky בוכארי, бухорӣ nebo Bukhori) je židovský jazyk vycházející z perštiny a tádžičtiny, ovlivněn hebrejštinou. Mluvili s ním Židé ve střední Asii, hlavně v Uzbekistánu a Tádžikistánu. V 21. století jím mluví asi 110 000 lidí, hlavně v Izraeli. Vznikl v Tádžikistánu a řadí se mezi Indoevropské Íránské jazyky. Název pochází od uzbeckého města Buchara. Bucharština se dá psát azbukou nebo hebrejským písmem, emigrantské komunity v USA ale píší také latinkou.\n"}
{"id": "1289245", "url": "https://cs.wikipedia.org/wiki?curid=1289245", "title": "Bitva o Nadžaf (2004)", "text": "Bitva o Nadžaf (2004)\n\nBitva o Nadžaf byla ozbrojeným střetem během války v Iráku trvající od 5. do 27. srpna 2004, v níž bojovala americká a irácká vojska a na straně druhé šíitská milice Mahdího armáda pod vedením duchovního Muktady Sadra o kontrolu nad městem Nadžaf.\n\n31. července dorazil do města 11. expediční oddíl americké námořní pěchoty, který byla součástí mezinárodní divize pod polským velením, a převzala kontrolu nad guvernoráty Nadžaf a Kádisíja.\n\nK prvním bojům mezi námořní pěchotou a příslušníky Mahdího armády došlo již 2. srpna na jednom z předměstí u porodnice nedaleko domu as-Sadra. Klinika se přitom nacházela na místě, kam dle dohody z června měly americké jednotky přístup.\n\nSamotný boj začal 6. srpna o 13:00, kdy příslušníci Mahdího armády zaútočili na stanici irácké policie. Té se sice podařilo první útok odrazit, ale v 15:00 došlo k dalšímu útoku. Guvernér provincie požádal o pomoc námořní pěchotu. Ta na místo poslala jednotku rychlého nasazení, ale ta se krátce po svém příjezdu stala terčem silné palby z Wádí as-Salám, což je největší hřbitov v muslimském světě o rozloze asi 7 čtvrečních mil.\n\nDruhý den boje pokračovaly v ještě větší intenzitě. Povstalcům se podařilo sestřelit vrtulník UH-1N Huey, který poskytoval leteckou podporu bojujícím jednotkám. Posádce se ale podařilo vyváznout. V následujících pozemních bojích přišli o život čtyři američtí vojáci. Američané se nakonec rozhodli 7. srpna dočasně stáhnout. Před dalším bojem byly převeleny do města další tři prapory 1. jezdecké divize (1. prapor 5. jezdeckého pluku, 2. prapor 7. jezdeckého pluku a 1. prapor 227. leteckého pluku).\n\nPo dvou dnech boje pokračovaly a povstalcům se podařilo v úzkých uličkách zlikvidovat půl tuctu tanků M1 Abrams a bojových vozidel pěchoty Bradley. Boje začaly v centru města odkud se přesunuly do prostoru hřbitova. Američané začali v boji získávat převahu, a tak se povstalci přesunuli k mešitě imáma Alího. Oblast byla následně uzavřena a spojenecká vojska spustila obležení. Mešita sice během bojů nebyla vážně poškozena, ale byly zničeny dva její minarety.\n\n23. srpna se rozezněla v okolí mešity série minimálně patnácti výbuchů, po kterých následovaly další přestřelky. 26. srpna shodila dvojice amerických letadel F-16 čtyři pumy na dva hotely v blízkosti mešity, které povstalci využívali. Nálet donutil al-Sadra, aby usedl za jednací stůl s ajatolláhem Sístáním.\n\n27. srpna 2004 se vyjednavačům podařilo dohodnout oboustranné stažení z města. Povstalci složili zbraně a žádný z nich nebyl zadržen. Kontrolu nad městem převzaly irácké bezpečnostní složky. Velká část bojovníků Mahdího armády se přesunula do bagdádské čtvrtě Sadr City, kde také probíhaly boje.\n"}
{"id": "1289248", "url": "https://cs.wikipedia.org/wiki?curid=1289248", "title": "David Koch", "text": "David Koch\n\nDavid Hamilton Koch (3. května 1940 Wichita Kansas – 23. srpna 2019 Southampton, New York) byl americký podnikatel, filantrop a politický aktivista.\n\nByl částečným vlastníkem amerického konglomerátu Koch Industries, kde zastával funkci viceprezidenta. Vyznával libertarianistické názory. V roce 1980 kandidoval na funkci viceprezidenta za libertariánskou stranu. Přispíval velkými částkami do oblasti kultury a zdravotnictví.\n\nDavid H. Koch byl multimiliardář a jeden z nejbohatších lidí na světě. Podle seznamu nejbohatších lidí světa časopisu Forbes z roku 2018 dosáhl jeho majetek – stejně jako majetek jeho bratra Charlese – 43,8 miliard amerických dolarů. V době své smrti byl podle časopisu Forbes na 7. místě v pořadí nejbohatších lidí v USA a na 8. místě v pořadí na světě.\n"}
{"id": "1289251", "url": "https://cs.wikipedia.org/wiki?curid=1289251", "title": "MS Scandinavian Star", "text": "MS Scandinavian Star\n\nMS Scandinavian Star (\"Hvězda Skandinávie\") byla loď postavená ve Francii. Spuštěná na vodu v roce 1971 sloužila různým způsobem a pod různými jmény vícero vlastníkům až do roku 2004, kdy byla sešrotována. Jméno \"Scandinavian Star\" smutně proslavila požárem, který na lodi vypukl v noci 7. dubna 1990, kdy sloužila jako trajekt jezdící mezi norským Oslem a dánským Frederikshavnem. Při požáru, který byl podle vyšetřovatelů úmyslně založen, zemřelo 159 lidí. Katastrofě byl věnován jeden díl dokumentární série \"Vteřiny před katastrofou\".\n"}
{"id": "1289252", "url": "https://cs.wikipedia.org/wiki?curid=1289252", "title": "Hermína Reusská", "text": "Hermína Reusská\n\nHermína Reusská (17. prosince 1887 - 7. srpna 1947), ovdovělá kněžna Schönaich-Carolath, byla druhou manželkou Viléma II. Pruského, za kterého se provdala čtyři roky po jeho abdikaci.\n\nHermína se narodila jako páté dítě čtvrtá dcera Jindřicha XXII. Reusského a jeho manželky Idy ze Schaumburg-Lippe. Po matčině smrti vyrůstala u dvora Luisy Pruské, dcery císaře Viléma I., a jejího manžela Fridricha I. Bádenského. Stejně jako Hermínin otec byla i Luisa neúprosným nepřítelem knížete von Bismarck.\n\nHermína se 7. ledna 1907 ve městě Greiz provdala za knížete Johana Jiřího Ludvíka Ferdinanda Augusta ze Schönaich-Carolath (11. září 1873 – 7. dubna 1920). Měli spolu pět dětíː\n\n\nV lednu 1922 poslal Hermínin syn přání k narozeninám vyhnanému německému císaři Vilémovi, který pak pozval chlapce a jeho matku do Huis Doorn. Vilém shledal Hermínu velmi přitažlivou a těšil se z její společnosti. Oba měli hodně společného, oba nedávno ovdověliː Hermína před rokem a půl a Vilém před devíti měsíci.\n\nNa počátku roku 1922 se Vilém odhodlal ke sňatku s Hermínou. Navzdory stížnostem Vilémových monarchistických podporovatelů a námitkám jeho dětí, se 5. listopadu 1922 v Doornu 63letý Vilém a 34letá Hermína vzali. Podle všeho to bylo šťastné manželství. Hermínin první manžel byl také starší než ona, o čtrnáct let. Vilém a Hermína byli bratranec a sestřenice z 5. kolene, přes společného předka britského krále Jiřího II.\n\nV roce1927 Hermína napsala \"An Empress in Exile: My Days in Doorn\". Zůstala stálou společnicí stárnoucího císaře až do jeho smrti v roce 1941. Děti spolu neměli.\n\nPo Vilémově smrti se Hermína vrátila do Německa na statky svého prvního manžela. Během Viselsko-oderské operace v roce 1945, utekla před postupující Rudou armádou na sestřiny statky v Durynsku. Po skočení druhé světové války byla držena v domácím vězení ve Frankfurtu nad Odrou v Sovětské okupační zóně Německa, a později uvězněna v interním táboře Paulinenhof. 7. srpna 1947 náhle zemřela v malém bytě ve Frankfurtu na infarkt, zatímco byla pod přísným dohledem okupačních sil Rudé armády. Pohřbena byla v parku Sanssouci v Postupimi v Německé demokratické republice. O několik let dříve tam byli pohřbeni někteří členové císařské rodiny, včetně Vilémovy první manželky Augusty Viktorie Šlesvicko-Holštýnské.\n\n"}
{"id": "1289253", "url": "https://cs.wikipedia.org/wiki?curid=1289253", "title": "Administrativní dělení Mali", "text": "Administrativní dělení Mali\n\nMali bylo v roce 2016 rozděleno do deseti regionů a hlavního města. Reorganizace země z devatenácti na osm regionů byla provedena v roce 2012, ale později byly vytvořeny nové regiony, Taoudénit (dříve část regionu Tombouctou) a Ménaka (dříve kerkl v regionu Gao). Každý z regionů nese název svého hlavního města. Regiony jsou dále rozděleny do 56 kerklů. Kerkly jsou poté rozděleny do 703 komun.\n\nRegiony jsou očíslovány římskými číslicemi. Hlavní město Bamako není očíslováno, má však stejné číslo jako region Koulikoro.\n"}
{"id": "1289260", "url": "https://cs.wikipedia.org/wiki?curid=1289260", "title": "Úrvalsdeild 2017", "text": "Úrvalsdeild 2017\n\nÚrvalsdeild 2017 nebo také Pepsideild 2017 byl 106. ročníkem islandské nejvyšší fotbalové ligy. Zvítězil Valur o 12 bodů před Stjarnanem. Obhájce titulu Fimleikafélag Hafnarfjarðar skončil 3. Nejlepším střelcem se stal Andri Runar Bjarnason z Grindavíku s 19 góly. Z ligy sestoupily týmy Ungmennafélagið Víkingur (Ólafsvik) a Íþróttabandalag Akraness. Z druhé ligy postoupily týmy Fylkir a Knattspyrnudeild Keflavíkur.\n"}
{"id": "1289264", "url": "https://cs.wikipedia.org/wiki?curid=1289264", "title": "Ida ze Schaumburg-Lippe", "text": "Ida ze Schaumburg-Lippe\n\nIda ze Schaumburg-Lippe (28. července 1852 – 28. září 1891) byla v letech 1872 až 1891 kněžnou z Reuss-Greiz.\n\nIda se narodila jako dcera Adolfa I. ze Schaumburg-Lippe a jeho manželky Hermíny Waldecko-Pyrmontské. Navzdory jejich vznešenému původu byla Ida se sourozenci vychovávána velmi jednoduše; jedna zpráva říká, že „věděla o kuchyni víc než mnoho žen s nižším vzděláním“. Ida byla dobře vzdělaná a dokázala diskutovat o filosofii a vědě s učenými muži knížectví.\n\n8. října 1872 se Ida provdala za knížete Jindřicha XXII. Reuss-Greiz. Po svatbě nesla Ida titul \"Její Jasnost\" kněžna Reuss-Greiz. Ida měla s Jindřichem několik dětíː\n\n\nIda zemřela 28. září 1891, tentýž rok byla významná vídeňská diplomatická událost. Zemřela milovaná, jedna z mála členů královské rodiny v Německu, která se těšila takové popularitě.\n\n"}
{"id": "1289269", "url": "https://cs.wikipedia.org/wiki?curid=1289269", "title": "Kyselina trimellitová", "text": "Kyselina trimellitová\n\nKyselina trimellitová (systematický název kyselina benzen-1,2,4-trikarboxylová) je jedna ze tří benzen<nowiki>tri</nowiki>karboxylových kyselin.\n\n"}
{"id": "1289273", "url": "https://cs.wikipedia.org/wiki?curid=1289273", "title": "Kyselina hemimellitová", "text": "Kyselina hemimellitová\n\nKyselina hemimellitová (systematický název kyselina benzen-1,2,3-trikarboxylová) je jedna ze tří benzen<nowiki>tri</nowiki>karboxylových kyselin.\n\n"}
{"id": "1289280", "url": "https://cs.wikipedia.org/wiki?curid=1289280", "title": "Rokytovce", "text": "Rokytovce\n\nRokytovce jsou obec na Slovensku v okrese Medzilaborce.\n\n"}
{"id": "1289287", "url": "https://cs.wikipedia.org/wiki?curid=1289287", "title": "Výrava (okres Medzilaborce)", "text": "Výrava (okres Medzilaborce)\n\nVýrava je obec na Slovensku v okrese Medzilaborce.\n\nVe Výravě se nachází vojenské pohřebiště z 1. světové války. V březnu 1915 se v okolí obce odehrály vojenské operace se značnými ztrátami. Carská ruská armáda usilovala překonat obranu rakousko-uherských vojsk mezi obcemi Výrava a Svetlice. Značná část padlých vojáků z obou bojujících stran byla pohřbena na vojenském pohřebišti pod kótou Kudrovec.\n\nPohřebiště bylo zřízeno až v roce 1916, je na něm 21 masových hrobů. Jednotlivých hrobů je 14. Ve čtyřech společných hrobech jsou padlí pohřbeni po dvou až po třech. Většina padlých vojáků je pohřbena ve třech masových hrobech, kde odpočívá asi 2 654 padlých.\n\n"}
{"id": "1289289", "url": "https://cs.wikipedia.org/wiki?curid=1289289", "title": "Marcus Hurley", "text": "Marcus Hurley\n\nMarcus Latimer Hurley (22. prosince 1883 New Rochelle – 28. března 1941 New York) byl americký sportovec věnující se dráhové cyklistice a basketbalu, čtyřnásobný olympijský vítěz.\n\nJako člen New York Athletic Clubu se stal v letech 1901 až 1904 čtyřnásobným amatérským mistrem USA ve sprintu. Na olympiádě 1904 v St. Louis, kde startovali pouze domácí závodníci, vyhrál závody na dráze na tratích čtvrt míle, třetina míle, půl míle a jedna míle, v závodě na dvě míle byl třetí a na pětimílové trati po pádu nedokončil. Po olympiádě vyhrál na mistrovství světa v dráhové cyklistice 1904 v Londýně závod amatérů ve sprintu.\n\nBěhem studií na Kolumbijské univerzitě byl kapitánem basketbalového týmu v National Collegiate Athletic Association a třikrát byl zvolen do nejlepšího výběru sezóny. Po absolutoriu pracoval jako inženýr, bojoval v první světové válce a dostal vyznamenání.\n\n\n"}
{"id": "1289290", "url": "https://cs.wikipedia.org/wiki?curid=1289290", "title": "Lisa del Giocondo", "text": "Lisa del Giocondo\n\nLisa del Giocondo, rozená Gherardini (15. června 1479 Florencie – 15. července 1542 tamtéž), byla italská šlechtična, považovaná za model k Leonardovu obrazu \"Mona Lisa\", zvaném též \"La Gioconda\" nebo v pofrancouzštělé podobě \"La Joconde\". \n\nPocházela ze starobylého, ale zchudlého rodu Gherardiniů z Chianti, v roce 1495 se provdala za zámožného obchodníka s hedvábím a městského radního Francesca del Giocondo, který byl výrazně starší a dvojnásobný vdovec. Žili na ulici Via della Stuffa. Rodina Giocondů se znala s rodinou da Vinci a předpokládá se, že roku 1503 si Francesco u Leonarda objednal portrét svojí ženy. Lisu del Giocondo ztotožnil s osobou na obraze jako první Giorgio Vasari, jeho domněnku potvrzuje dokument nalezený roku 2005 v knihovně Univerzity v Heidelbergu, v němž se Agostino Vespucci zmiňuje o tom, že Leonardo pracuje na obraze Giocondovy manželky. \n\nLisa del Giocondo porodila pět nebo šest dětí (jedna teorie vysvětluje její tajemný úsměv těhotenstvím nebo šestinedělím). Při morové epidemii v roce 1538 ovdověla a uchýlila se za dcerou do kláštera uršulinek ve Florencii, kde ve věku 63 let zemřela. V roce 2015 italští vědci oznámili, že identifikovali její ostatky, podle kterých by se dala zrekonstruovat Lisina skutečná podoba. \n\n"}
{"id": "1289291", "url": "https://cs.wikipedia.org/wiki?curid=1289291", "title": "Alžběta Helena Thurn-Taxis", "text": "Alžběta Helena Thurn-Taxis\n\nAlžběta Helena Thurn-Taxis (15. prosince 1903 – 22. října 1976) byla thurn-taxiská princezna a sňatkem míšeňská markraběnka a titulární saská královna. Alžběta se narodila jako šesté dítě Albrechta z Thurn-Taxis a jeho manželky Markéty Klementiny Rakouské.\n\nAlžběta Helena se 16. června 1923 v Řeznu v Bavorsku provdala za Fridricha Kristiána Saského, syna Fridricha Augusta III. Saského a jeho manželky Luisy Toskánské. Alžběta měla s Fridrichem pět dětíː\n\n\n\n"}
{"id": "1289292", "url": "https://cs.wikipedia.org/wiki?curid=1289292", "title": "Jogyesa", "text": "Jogyesa\n\nJogyesa je jihokorejský buddhistický chrám, který se nachází v centru města Soulu v části zvané Gyeonji-dong, ve čtvrti Jongno-gu.\n\nV blízkosti chrámu leží známá ulice Insa-dong a palác Gyeongbokgung. Od roku 1936 je hlavním chrámem řádu Jogye. Jako takový hraje vedoucí roli v Seon buddhismu v Jižní Koreji.\n\nChrám byl poprvé založen v roce 1395, na počátku dynastie Čoson, současný chrám byl postaven v roce 1910 a původně se nazýval Hwanggaksa, během japonské nadvlády byl přejmenován na Taegosa a dnešní název nese od roku 1954.\n\nZačátkem května se v chrámu Jogyesa a na dalších místech Soulu koná každoročně lampiónová slavnost na počest Buddhova narození. Pro tuto slavnost jsou typické lampióny představující lotosový květ a vyjadřující přání soucitu a milosrdenství světu.\n\nSlavnost Yeon Deung Hoe zahrnuje úvodní ceremoniál při rozsvícení,  přehlídku lampiónů, lampiónový průvod, tradiční kulturní přehlídky a závěrečnou oslavu – Yeondeungnori. Při náboženských ceremoniích v Koreji se lampióny používají již 1300 let.\n\nMísta konání: chrámy Jogyesa a Bongeunsa,  ulice Jongno, oblast říčky Cheonggyecheon \n"}
{"id": "1289293", "url": "https://cs.wikipedia.org/wiki?curid=1289293", "title": "Arnd Schmitt", "text": "Arnd Schmitt\n\nArnd Schmitt (* 13. července 1965 Heidenheim an der Brenz, Německo) je bývalý západoněmecký a německý sportovní šermíř, který se specializoval na šerm kordem. Západní Německo a sjednocené Německo reprezentoval v druhé polovině osmdesátých let a celá devadesátá léta. Na olympijských hrách startoval v roce 1988, 1992, 1996, 2000. Při své první účasti na olympijských hrách v roce 1988 získal v soutěži jednotlivců zlatou olympijskou medaili. V roce 1999 získal v soutěži jednotlivců titul mistra světa a v roce 1995 titul mistra Evropy. Patřil k oporám západoněmeckého potažmo německého družstva kordistů, se kterým získal v roce 1992 zlatou olympijskou medaili a v roce 1985, 1986 a 1995 titul mistra světa.\n"}
{"id": "1289297", "url": "https://cs.wikipedia.org/wiki?curid=1289297", "title": "Alexander Pusch", "text": "Alexander Pusch\n\nAlexander Pusch (* 15. května 1955 Tauberbischofsheim, Německo) je bývalý západoněmecký sportovní šermíř, který se specializoval na šerm kordem. Západní Německo reprezentoval v sedmdesátých a osmdesátých letech. Na olympijských hrách startoval v roce 1976, 1984 a 1988. O účast na olympijských hrách v roce 1980 ho připravil bojkot. Při své premiérové účasti na olympijských hrách v roce 1976 získal v soutěži jednotlivců zlatou olympijskou medaili, kterou navázal na titul mistra světa ze soutěže jednotlivců z roku 1975. V roce 1978 vybojoval druhý titul mistra světa a v roce 1983 se stal mistrem Evropy. Se západoněmeckým družstvem kordistů získal v roce 1984 zlatou olympijskou medaili a v roce 1985, 1986 získal s družstvem kordistů titul mistra světa. \n"}
{"id": "1289300", "url": "https://cs.wikipedia.org/wiki?curid=1289300", "title": "Bitva o Nadžaf (2003)", "text": "Bitva o Nadžaf (2003)\n\nBitva o Nadžaf probíhala od 24. března do 4. dubna 2003 mezi iráckými a spojeneckými vojsky. Šlo o jednu z největších bitev války v Iráku. Samotná operace probíhala ve dvou fázích. V první fázi 3. pěší divize obklíčila město a v druhé se do boje zapojila 101. výsadková divize, která měla za úkol město obsadit.\n\nMěsto Nadžaf leží na hlavní dopravní tepně mezi městy Karbalá a Bagdád. Spojenci se u většiny měst nezdržovali jejich dobýváním a raději je obešli. Avšak množící se obavy o útoky ze zálohy na zásobovací konvoje donutily americké velení ke změně taktiky. Ta spočívala v zabezpečení rizikových míst, mezi které patřil i Nadžaf. Nejprve bylo nutné obsadit dva mosty severně a jižně od Nadžafu. Most ve městě Al-Kifl (sever) byl označen jako \"Cíl Jenkins\", a most ve městě Abú Suchajr (jih) jako \"Cíl Floyd\". Situaci ještě zkomplikovaly silné písečné bouře, které omezovaly činnost letectva.\n\nK prvnímu většímu útoku na město došlo 24. března. 32 bojových vrtulníků AH-64D Longbow Apache z 11. leteckého pluku mělo zaútočit na obrněnou divizi Republikánské gardy Medina, která byla rozmístěna v okolí města. Helikoptéry Apache se v minulosti ukázaly jako velmi efektivní v ničení obrněné techniky, ale zpravidla byly nasazovány jen v roli blízké letecké podpory a nikoliv při útocích na větší vzdálenosti. Irácké síly měly zřejmě přehled o trase letu delší dobu. Obránci vyčkávali do chvíle, kdy letka přiletěla co nejblíže jejich postavením. Pak na pár sekund vypnuli ve městě osvětlení, což byl dohodnutý signál k zahájení palby. Během několika okamžiků utrpěl každý stroj nějaký zásah. Letka se ihned rozhodla vrátit se na základnu. Kromě jednoho stroje se to všem podařilo, a to i přesto, že jeden vrtulník utrpěl přímý zásah raketou. Za sestřelenou posádkou byl vyslán záchranný vrtulník, ale kvůli přetrvávající silné palbě nepřítele nemohl přistát. Posádka vrtulníku, Ronald Jung a David Williams, se pokusila uprchnout, ale skupina ozbrojených civilistů je zadržela a předala irácké armádě. Oba muži byli osvobozeni v polovině dubna nedaleko města Tikrít. Irácká propaganda sestřel ihned využila. Tvrdila dokonce, že vrtulník sestřelil farmář svojí puškou. Irácká vláda tak zřejmě chtěla motivovat civilisty k odporu vůči invazním vojskům, ovšem šance, že by vrtulník Apache byl sestřelen obyčejnou puškou, je velmi malá. Jelikož hrozil únik citlivých materiálů, tak se americká armáda rozhodla vrak zničit. Použila na to dvojici raket MGM-140 ATACMS.\n\nPo nezdařeném útoku následovaly diskuse o příčinách selhání. Kritika směřovala zejména k rozhodnutí vyslat bojové vrtulníky na misi v takové vzdálenosti od vlastních linií. Obhájci útoku upozorňovali na chybné plánování a špatný odhad nepřátelských sil. Nakonec se američtí velitelé rozhodli po dvou dnech útok zopakovat. Tentokrát už byl koordinován s dělostřelectvem a bojovými letadly F/A-18 Hornet. Změna taktiky přinesla pozitivní výsledky. Bylo zničeno 7 protiletadlových děl, 5 radarů, 3 děla a 25 vozidel, přičemž spojenci neztratili ani jeden stroj.\n\nObsazením mostu ve městě Al-Kifl byla pověřena 1. brigáda pod velením plukovníka Willa Grimsleye. Ta byla ale v době vydání rozkazu rozptýlena mezi městy Násiríja a Nadžaf. V blízkosti cíle se nacházel pouze protiletadlový oddíl a průzkumná jednotka. 25. března kolem 02:00 protiletadlový oddíl spustil útok na pozice iráckých milicí rozmístěných v cílové oblasti. Postup byl ale pomalý, a to i přes dělostřeleckou podporu. Nakonec velitel požádal o vyslání posil. Plukovník Grimsley převelel do oblasti bojů rotu B 3. praporu 7. pěšího pluku. Ta dorazila na bojiště kolem 8:30 a následně vystřídala protiletadlový oddíl v čele útoku.\n\nV 11:00 se spojenecké jednotky probojovaly až k mostu. Tři tanky vjely na most a Iráčané se ho v tu chvíli pokusili vyhodit do vzduchu. Výbuch ale nebyl dostatečně silný na to, aby most spadl. Jak se ukázalo, most nebyl vážně poškozen a byl schopen zvládnout nápor vozidel. Iráčané se však nevzdávali ani po tom, co se americké jednotky probojovaly na opačný břeh. Odhaduje se, že do boje se zapojilo kolem 1 200 Iráčanů. I přes tak silný nápor se malé jednotce podařilo udržet most až do příchodu posil 26. března. Po 36 hodinách strávených v boji se americkým vojákům podařilo definitivně odříznout severní trasu k městu.\n\nÚtok na most ve městě Abu Sachajr začal 25. března v 6:00. Kvůli písečné bouři byla viditelnost omezena na 25 metrů, takže postupující vojska byla při vyhledávání nepřítele odkázána na termovizní kamery. V 10:43 dorazil 3. prapor 7. jezdeckého pluku k mostu. Při průzkumu bylo zjištěno, že most není podminovaný. Část jednotek přešla na severní stranu mostu, ale tam už čekala irácká vojska, která využila špatného počasí k přiblížení.\n\nVe stejné době napadla irácká vojska i jednotky na jižní straně. Činnost vrtulníků byla znemožněna, ale letadla nad bouří shazovala pumy s GPS naváděním na cíle označené pozemními jednotkami. Náletů se zúčastnily i bombardéry B-1B Lancer, které zničily mimo jiné i dvojici iráckých tanků T-72.\n\nJednotky na severu pokračovaly v postupu směrem k městu. Odpor byl silný a nepříteli se podařilo zasáhnout několik spojeneckých vozidel. Dva tanky Abrams a a jedno bojové vozidlo pěchoty M2 Bradley byly zasaženy raketami, což mělo za následek detonaci vezené munice. Při konstrukci vozidel se s touto situací počítalo, a tak díky vhodné konstrukci neutrpěly posádky žádné ztráty na životech. Objevily se informace, podle kterých měla být vozidla zasažena raketami 9M133 Kornet, kterými Irák oficiálně nedisponoval. Odborníci se ale přiklánějí k názoru, že detonace způsobily zásahy do slabě chráněných míst. Večer irácké útoky ustaly, což umožnilo americkým jednotkám upevnit své postavení na obou březích.\n\n26. března se 2. prapor 69. obrněného pluku pokusil spojit se 7. jezdeckým plukem, čímž by se podařilo město definitivně obklíčit. Postupující vojska se nesetkala se silnějším odporem, takže spojení vojsk se vydařilo a 7. jezdecký pluk se po 120 hodinách na bojišti mohl stáhnout.\n\nSituace ve městě byla ale stále horší. Civilisté, kteří město opustili, tvrdili, že fanatičtí bojovníci věrní Saddámu Husajnovi nutili členy milicí al-Kuds pod hrozbou zabití rodinných příslušníků setrvat v boji. Objevovaly se i informace, podle kterých představitelé strany Baas vraždili civilisty, kteří odmítali spolupracovat. Ale ani tato opatření nedokázala udržet iráckou armádu bojeschopnou. Svědčí o tom i výpověď zajatého iráckého plukovníka, podle níž mu z jeho jednotky o síle 1 200 mužů zůstalo jen 200. 27. března došlo k prvnímu zaznamenanému případu sebevražedného útoku. Atentátník se odpálil na kontrolním stanovišti americké armády, přičemž zabil čtyři vojáků 7. pěšího pluku 3. pěší divize.\n\nNáhodné irácké útoky na zásobovací konvoje podnikané z obklíčených měst donutily americké velitele, aby postup na Bagdád o několik dní zpomalili. Rozhodli se nejprve zajistit zázemí a až potom spustit konečný útok. 28. března dorazily k Nadžafu jednotky 101. výsadkové divize podporované jedním praporem z 1. obrněné divize.\n\n29. března spustili američtí výsadkáři útok na město. Ještě v ten den se jim podařilo obsadit tamní letiště. O dva dny později začaly těžké boje v okolí mešity Iman Alího, jednoho z nejsvětějších míst pro stovky milionů šíitů. Boje trvaly čtyři hodiny, ale vojáci si byli vědomi duchovního významu tohoto místa, takže boje zasáhly mešitu jen minimálně.\n\nAmeričtí velitelé úmyslně neblokovali cestu z Nadžafu do města Hilla. Iráčané chtěli 1. dubna přesně podle jejich očekávání využít tuto trasu na ústup. Za krátko se stali terčem útoku lehkých bojových vrtulníků OH-58 Kiowa. Ve stejný den do bojů zasáhl i 70. obrněný pluk. Druhý den byl spuštěn koordinovaný útok na vytipované pozice zbytků nepřátelských sil a 4. dubna bylo město plně v rukou spojenců.\n\n"}
{"id": "1289301", "url": "https://cs.wikipedia.org/wiki?curid=1289301", "title": "Edice Muslimská literatura 20. století", "text": "Edice Muslimská literatura 20. století\n\nEdice Muslimská literatura 20. století (srbochorvatsky/bosensky \"Muslimanska književnost XX vijeka\") představuje reprezentativní soubor pětadvaceti muslimských (bosňáckých) autorů z Bosny a Hercegoviny. Roku 1991 ji vydalo prestižní sarajevské nakladatelství \"Svjetlost\". Ve své době se jednalo o unikátní počin, který neměl obdoby. Editorem všech knih byl literární historik Enes Duraković (*1947), odpovědným redaktorem byl Alija Isaković. \n\nRoku 1995 na tento nakladatelský počin navázal spolek \"Preporod\" s edici Bosňácká literatura ve 100 svazcích (\"Bošnjačka književnost u 100 knjiga\"). \n\n"}
{"id": "1289302", "url": "https://cs.wikipedia.org/wiki?curid=1289302", "title": "Strážci Galaxie Vol. 2", "text": "Strážci Galaxie Vol. 2\n\nStrážci Galaxie Vol. 2 (v anglickém originále Guardians of the Galaxy Vol. 2) je americký akční film z roku 2017, který natočil James Gunn podle komiksů o superhrdinském týmu Strážci galaxie. V hlavní roli Star-Lorda, který vede tým mimozemských vyděděnců a zároveň odhaluje původ svého skutečného otce, se představil Chris Pratt, který si tuto postavu zahrál i v předchozím filmu \"Strážci Galaxie\" (2014). Jedná se o patnáctý celovečerní snímek filmové série Marvel Cinematic Universe.\n\nPeter Quill (alias Star-Lord), Gamora, Drax, Rocket a malý Groot se po střetu s Ronanem stali v roce 2014 proslulými po celém vesmíru. Vůdkyně rasy Suverénů (v originále \"Sovereign\") Ayesha si najala jejich tým Strážců Galaxie (v originále \"Guardians of the Galaxy\"), aby získali od interdimenzionální příšery cenné baterie. Výměnou za ně dostanou Gamořinu sestru Nebulu, kterou Suveréni zadrželi při pokusu o krádež těchto baterií. Rocket si však některé baterie ponechá a Suveréni následně na loď Strážců zaútočí svou flotilou dronů. Ty jsou sice zničeny záhadnou postavou, plavidlo Strážců, poškozené bitvou, ale ztroskotá na blízké planetě. Tam přistane i onen tajemný muž, který se představí jako Ego, pravý otec Petera Quilla. Svého syna, Gamoru a Draxe pozve na svou planetu, zatímco Rocket a Groot zůstanou u lodi, aby ji opravili a zároveň aby hlídali zadržovanou Nebulu, která prahne po pomstě vůči své nenáviděné sestře.\n\nAyesha si najme Yondua Udontu a jeho posádku, kteří byli kvůli obchodování s dětmi vyhnáni z velké komunity Plenitelů (v originále \"Ravagers\"). Jejich úkolem je dostat Strážce. Na planetě se jim podaří zadržet Rocketa, Yondu však začne pochybovat a nechce se postavit proti Peteru Quillovi, kterého vychoval. Jeho pobočník Ohnívák (v originále \"Taserface\") proto vyvolá vzpouru, se kterou mu pomůže i Nebula. Posádka zajme Rocketa a Yondua, které uvězní na své lodi, a popraví Udontovy věrné. Nebula odletí, aby se pomstila Gamoře, kterou viní z mučení, jež jí prováděl jejich otec Thanos. Rocket a Yondu se mezitím v cele spřátelí. S pomocí malého Groota a Kraglina, jenž zůstal Yonduovi oddaný, se dostanou ven. Při útěku celou loď zničí, Ohnívákovi se ale ještě předtím podaří varovat Suverény.\n\nEgo Peterovi a ostatním prozradí, že je Nebešťan (v originále \"Celestial\"), bytost podobná bohu, která ovládá hmotu kolem svého vědomí tak, že si vytvořila vlastní planetu. Vysvětlí jim, že si vyrobil i humanoidní tělo, aby mohl cestovat vesmírem a našel smysl své existence. Nakonec se ale zamiloval do Meredith Quillové a z toho vztahu v roce 1980 vzešel právě Peter. Ego si najal Yondua, aby po matčině smrti malého Petera vyzvedl a přivezl mu ho. Udonta si však chlapce nechal a Ego po svém synovi od té doby pátral. Nyní ho na své planetě naučí, jak ovládat schopnost Nebešťanů manipulovat s hmotou. Nebula však na Egovu planetu dorazí vzápětí také a snaží se zabít Gamoru. Během vzájemného souboje se obě ženy dostanou do jeskyně plné kosterních pozůstatků. Ego odhalí Peterovi, že během svých cest po vesmíru zasadil na tisícovkách světů malé semenáčky, které dokážou změnit planetu na „výhonky“ jeho samého. Ty však může aktivovat pouze síla dvou Nebešťanů. Aby toho dosáhl, oplodnil bezpočet žen a najal Yondua, aby mu přivážel jeho děti. Dosud však všechny musel zabít, protože žádné z nich nemělo moc Nebešťanů. Peter Quill je pod Egovým vlivem a pomůže mu aktivovat semenáčky, které začnou pohlcovat každý svět. Otec mu však také řekne, že dal jeho matce Meredith do hlavy nádor, aby ji zabil, neboť pro něj představovala značné odvedení pozornosti od jeho úkolu. To Petera šokuje a ten se od svého otce odvrátí.\n\nDrax se mezitím sblíží s Mantis, Egovou naivní empatickou služebnou, která ho varuje před Egovým plánem. Gamora se dá dohromady s Nebulou a na planetu dorazí i Rocket, Yondu, Groot a Kraglin. Začnou však na ně útočit drony Suverénů. Celý tým Strážců začne spolupracovat a v jádru planety najde Egův mozek. Rocket vyrobí s pomocí ukradených baterií bombu, kterou Groot na mozek umístí. Peter mezitím bojuje s Egem a využívá při tom své nově objevené schopnosti. Odvádí tak otcovu pozornost, aby mohli Strážci s Mantis uprchnout. Když výbuch bomby zabije Ega a zničí planetu, Yondu se obětuje, aby zachránil Petera. Ten si uvědomí, že Yondu si jej nechal, aby ho ušetřil před osudem ostatních Egových potomků, a že právě Yondu je jeho skutečným „tátou“. Gamora se se sestrou usmíří a Nebula se rozhodne tým opustit, aby se sama pokusila zabít svého otce Thanose, který je za její utrpení skutečně zodpovědný. Strážci uspořádají Yonduův pohřeb, na který dorazí desítky plenitelských lodí, jež mu vzdají hold a opět jej přijmou mezi sebe.\n\nKraglin se snaží naučit ovládat Yonduův telekinetický šíp. Velitel Plenitelů Stakar Ogord se znovu spojí se členy svého bývalého týmu. Malý Groot vyroste v teenagera. Ayesha vytvoří novou umělou bytost, která by měla zničit Strážce Galaxie a kterou pojmenuje Adam. Skupina lhostejných Pozorovatelů odejde od svého informátora, který debatuje o svých zkušenostech na Zemi.\n\n\nV dalších rolích se představili také Gregg Henry (Retch) a Evan Jones (Half-Nut). V cameo rolích se ve filmu objevili i Michael Rosenbaum (Martinex), Ving Rhames (Charlie-27), Michelle Yeoh (Aleta Ogord), Miley Cyrusová (hlas Mainframe), David Hasselhoff (ztvárnil sám sebe), Ben Browder (admirál Suverénů), Rob Zombie (hlas Plenitele), Seth Green (hlas Howarda the Ducka) a Stan Lee (informátor Pozorovatelů).\n\nPřípravu druhého dílu \"Strážců Galaxie\" potvrdila v červenci 2014 Nicole Perlmanová, spoluscenáristka prvního filmu. Stalo se tak ještě před jeho premiérou, a to díky pozitivním reakcím na testovacích projekcích. Také uvedla, že pokračování má napsat i režírovat opět James Gunn. Krátce poté byl snímek na Comic-Conu v San Diegu oficiálně potvrzen, a zároveň bylo zveřejněno jeho plánované datum uvedení do kin – 28. července 2017. Během následujícího měsíce začal Gunn na filmu pracovat. Na podzim 2014 prozradil, že v sequelu se objeví všech pět Strážců společně s dalšími již známými postavami. Také bylo datum uvedení filmu posunuto na 5. květen 2017. V dalších měsících potvrdili návrat do svých rolí Michael Rooker, Chris Pratt, Bradley Cooper, Vin Diesel, Sean Gunn a Karen Gillanová.\n\nNa začátku jara 2015 měl James Gunn hotový a odevzdaný náčrt scénáře. Uvedl, že příběh je víceméně originální a není přímou adaptací žádného komiksu. Původně chtěl mít ve druhém díle postavy Mantis a Adama Warlocka, aby ve snímku ale nebylo příliš postav, rozhodl se druhého jmenovaného z filmu odstranit. Děj sequelu se odehrává dva až tři měsíce po prvním filmu. V červnu 2015 Gunn uvedl, že má hotový první draft scénáře, potvrdil také návrat Zoe Saldany, Davea Bautisty a Bradleyho Coopera, a také prozradil, že druhý díl ponese název \"Guardians of the Galaxy Vol. 2\". Během podzimu proběhl casting, své role získali, mimo jiné, Pom Klementieffová, Kurt Russell, Elizabeth Debicki a Chris Sullivan.\n\nNatáčení snímku s rozpočtem 200 milionů dolarů probíhalo v Pinewood Atlanta Studios v Georgii od poloviny února do poloviny června 2016. Doplňkově se též filmovalo ve městě Cartersville v Georgii, ve státním parku severně od Portlandu a ve městě St. Charles v Missouri.\n\nSvětová premiéra filmu \"Strážci Galaxie Vol. 2\" proběhla v Tokiu 10. dubna 2017. Do kin byl uváděn od 24. dubna téhož roku, přičemž v ČR se v kinodistribuci objevil 4. května a v USA 5. května 2017.\n\nV Severní Americe, kde byl promítán v 4347 kinech, utržil snímek 389 813 101 dolarů, v ostatních zemích dalších 473 942 950 dolarů. Celosvětové tržby tak dosáhly 863 756 051 dolarů. Během úvodního víkendu utržil v Severní Americe přes 146 milionů dolarů.\n\nV České republice byl film uveden distribuční společností Falcon ve 139 kinech. Za první víkend snímek utržil 17,0 milionů korun při návštěvnosti 110 455 diváků, celkově 41,1 milionů korun při návštěvnosti 269 115 diváků.\n\nServer \"Kinobox.cz\" na základě vyhodnocení 18 recenzí z českých internetových stránek ohodnotil film \"Strážci Galaxie Vol. 2\" 74 %. Server \"Rotten Tomatoes\" udělil snímku známku 7,2/10 a to na základě 341 recenzí (z toho 283 jich bylo spokojených, tj. 83 %). Od serveru \"Metacritic\" získal film, podle 47 recenzí, celkem 67 ze 100 bodů.\n\nSnímek byl nominován na Oscara v kategorii Nejlepších vizuální efekty. V této kategorii získal žánrovou cenu Saturn, přičemž na další tři ceny Saturn byl nominován.\n\nDíky komerčnímu úspěchu snímku má být v roce 2020 uveden do kin filmový sequel s předběžným názvem \"Guardians of the Galaxy Vol. 3\", který bude rovněž součástí série Marvel Cinematic Universe (MCU). Tým Strážců Galaxie se rovněž objevil v některých dalších snímcích filmové série Marvel Cinematic Universe.\n\n"}
{"id": "1289305", "url": "https://cs.wikipedia.org/wiki?curid=1289305", "title": "Třída Centaur (1954)", "text": "Třída Centaur (1954)\n\nTřída Centaur (jinak též třída Hermes) byly letadlové lodě britského královského námořnictva. Za druhé světové války byla plánována stavba osmi jednotek této třídy. Byla to poslední třída britských lehkých letadlových lodí rozestavěných za světové války. Za války byly rozestavěny čtyři. Po jejím skončení byla jejich stavba přerušena, přičemž až v 50. letech byla čtveřice letadlových lodí dokončena. Stavba druhé čtveřice byla zcela zrušena. Třídu \"Centaur\" lze rozdělit do dvou podskupin, neboť její poslední jednotka HMS \"Hermes\" byla dokončena ve značně modifikované podobě. Britské námořnictvo plavidla provozovalo v letech 1953-1985. Nasadilo je v řadě konfliktů, například v suezské krizi roku 1956 a ve falklandské válce roku 1982. Jediným zahraničním uživatelem třídy byla Indie, která v letech 1987-2016 provozovala letadlovou loď INS \"Viraat\" (R22).\n\nZa druhé světové války byla schválena stavba osmi středních letadlových lodí třídy \"Centaur\". V letech 1944-1945 byly rozestavěny čtyři trupy. Po skončení války byla stavba celé třídy přerušena a objednávka na druhou čtveřici (\"Hermes\", \"Arrogant\", \"Monmouth\" a \"Polyphemus\") zcela zrušena. Roku 1948 byly dokončeny plány, podle kterých byly dokončeny letadlové lodě HMS \"Centaur\", HMS \"Albion\" a HMS \"Bulwark\", vstoupivší do služby v letech 1953-1954. Ve výrazně upravené podobě byla roku 1959 dostavěna poslední jednotka \"Hermes\" (rozestavěna jako \"Elephant\"), u níž se počítalo s nesením výkonných proudových letounů.\n\nJednotky třídy \"Centaur\":\nPlavidla byla dokončena jen v mírně modifikované podobě. Byla vybavena průběžnou letovou palubou, nevhodnou pro provoz proudových letounů (což si během krátké doby vynutilo přestavbu paluby na úhlovou, vybavenou parními katapulty.), kterou s podpalubním hangárem spojovala dvojice výtahů. Letová paluba a vybrané části plavidla byly chráněny pancířem. Letová paluba měla sílu 13 mm, muniční sklady, strojovny a kotelny 25,4-50,8 mm.\n\nPohonný systém tvořily čtyři tříbubnové kotle Admiralty a dvě parní turbíny Parsons, pohánějící dva lodní šrouby. Pohonný systém měl výkon 76 000 shp. Nejvyšší rychlost dosahovala 28 uzlů.\n\nV letech 1959-1962 byly \"Bulwark\" a \"Albion\" loděnicí v Portsmouthu přestavěny na vrtulníkové výsadkové lodě (tzv. commando ship). Stalo se tak na základě úspěšného nasazení takových plavidel v suezské krizi roku 1956. Plánovaná obdobná přestavba letadlové lodě \"Centaur\" se neuskutečnila kvůli nedostatku financí. Odstraněny byly katapulty a vybavení pro přistávání letounů, dále byly vnitřní prostory upraveny pro ubytování 733 příslušníků Royal Marines (900 v případě \"Albionu\") s příslušným vybavením. Výzbroj byla omezena na osm 40mm kanónů Bofors Mk.5. Plavidlo neslo až 20 vrtulníků. Vojáky nejprve přepravovaly stroje Whirlwind, později Wessex a Sea King. Kromě vrtulníků k jejich přepravě sloužily také čtyři vyloďovací čluny LCVP, které byly zavěšeny na bocích.\n\n\"Hermes\" byla oproti úvodní trojici výrazně modifikována a bylo u ní počítáno s provozem proudových letounů. Byla vybavena úhlovou letovou palubu s vyosením o 6,5 stupně a katapulty typu BS 4. Letovou palubu a hangár spojovaly dva výtahy. Pancéřování odpovídalo ostatním plavidlům této třídy. Výzbroj představovalo deset 40mm kanónů Bofors Mk.6. Složení leteckého křídla se postupně měnilo. Plavidlo neslo více než 30 letadel a vrtulníků. Nejvyšší rychlost dosahovala 28 uzlů.\n\nRoku 1956 byly \"Albion\" a \"Bulwark\" nasazeny v suezské krizi. V lednu 1964 \"Centaur\" přepravila do oblasti Tanganika 45. komando Royal Marines a vrtulníky Wessex. Letadlová loď \"Hermes\" byla roku 1982 nasazena ve falklandské válce. Byla britskou vlajkovou lodí a operovaly z ní kolmostartující bombardéry Harrier.\n"}
{"id": "1289307", "url": "https://cs.wikipedia.org/wiki?curid=1289307", "title": "Seznam slovenských hráčů v NHL v sezóně 2017/2018", "text": "Seznam slovenských hráčů v NHL v sezóně 2017/2018\n\n"}
{"id": "1289308", "url": "https://cs.wikipedia.org/wiki?curid=1289308", "title": "Elmar Borrmann", "text": "Elmar Borrmann\n\nElmar Borrmann (* 18. ledna 1957 Stuttgart, Německo) je bývalý západoněmecký a německý sportovní šermíř, který se specializoval na šerm kordem. Západní Německo a sjednocené Německo reprezentoval v osmdesátých letech a v devadesátých letech. Na olympijských hrách startoval v roce 1984, 1988, 1992, 1996. O účast na olympijských hrách v roce 1980 ho připravil bojkot. V soutěži jednotlivců se na olympijských hrách umístnil nejlépe v roce 1992 na pátém místě. V roce 1983 získal v soutěži jednotlivců titul mistra světa. Patřil k oporám západoněmeckého potažmo německého družstva kordistů, se kterým získal v roce 1984 a 1992 zlatou olympijskou medaili a v roce 1986 a 1995 titul mistra světa.\n"}
{"id": "1289310", "url": "https://cs.wikipedia.org/wiki?curid=1289310", "title": "Seznam dílů seriálu Lovci zločinců", "text": "Seznam dílů seriálu Lovci zločinců\n\nToto je seznam dílů seriálu \"Lovci zločinců\". Americký televizní seriál \"Lovci zločinců\" vytvořil Jonathan Nolan, vysílán byl televizí CBS od 22. září 2011 do 21. června 2016. V Česku jej premiérově vysílala v letech 2014–2017 televize Nova.\n\n<onlyinclude></onlyinclude>\n\n"}
{"id": "1289311", "url": "https://cs.wikipedia.org/wiki?curid=1289311", "title": "Administrativní dělení Islandu", "text": "Administrativní dělení Islandu\n\nIsland se dělí na 8 regionů. Ty se dále dělí na 74 okresů.\n"}
{"id": "1289312", "url": "https://cs.wikipedia.org/wiki?curid=1289312", "title": "Thomas Gerull", "text": "Thomas Gerull\n\nThomas Gerull (* 2. ledna 1962 Itzehoe, Německo) je bývalý západoněmecký sportovní šermíř, který se specializoval na šerm kordem. Západní Německo repezentoval v osmdesátých letech. Na olympijských hrách startoval v roce 1988 v soutěži jednotlivců se do finálových kol neprosadil. V roce 1990 získal titul mistra světa mezi jednotlivci. Se západoněmeckým družstvem kordistů získal v roce 1988 stříbrnou olympijskou medaili a v roce 1985 titul mistra světa.\n"}
{"id": "1289313", "url": "https://cs.wikipedia.org/wiki?curid=1289313", "title": "Seznam českých hráčů v KHL v sezóně 2017/2018", "text": "Seznam českých hráčů v KHL v sezóně 2017/2018\n\nToto je seznam hráčů Česka a jejich statistiky v sezóně 2017/2018 KHL.\n\n"}
{"id": "1289315", "url": "https://cs.wikipedia.org/wiki?curid=1289315", "title": "Robert Felisiak", "text": "Robert Felisiak\n\nRobert Felisiak (* 11. října 1962 Vratislav, Polsko) je bývalý polský a německý sportovní šermíř, který se specializoval na šerm kordem. V roce 1988 s Mariuszem Strzałkou emigroval z Polska do Západního Německa. Na olympijských hrách startoval v roce 1992 a v soutěži jednotlivců obsadil deváté místo. V roce 1991 vybojoval druhé místo na mistrovství světa v soutěži jednotlivců. S německým družstvem kordistů získal v roce 1992 zlatou olympijskou medaili.\n"}
{"id": "1289318", "url": "https://cs.wikipedia.org/wiki?curid=1289318", "title": "Mariusz Strzałka", "text": "Mariusz Strzałka\n\nMariusz Strzałka (* 27. března 1959 Vratislav, Polsko) je bývalý polský a německý sportovní šermíř, který se specializoval na šerm kordem. V roce 1988 s Robertem Felisiakem emigroval z Polska do Západního Německa. Na olympijských hrách startoval v roce 1980 a v roce 1996. V roce 1980 byl na olympijských hrách členem polského družstva kordistů, které vybojovalo stříbrnou olympijskou medaili. V roce 1984 přišel o účast na olympijských hrách kvůli bojkotu a v roce 1988 kvůli emigraci. Při své druhé účasti na olympijských hrách v roce 1996 se v soutěži jednotlivců probojoval do osmifinále a s německým družstvem obsadil čtvrté místo. V roce 1995 získal s německým družstvem kordistů titul mistra světa.\n"}
{"id": "1289336", "url": "https://cs.wikipedia.org/wiki?curid=1289336", "title": "Patric Draenert", "text": "Patric Draenert\n\nPatric Draenert (* 6. září 1969 Tettnang, Německo) je bývalý německý sportovní šermíř, který se specializoval na šerm kordem. Německo reprezentoval v devadesátých letech. V roce 1993 se stal mistrem Evropy v soutěži jednotlivců. S německým družstvem kordistů získal titul mistra Evropy v roce 1991.\n\nwww.munzinger.de\n"}
{"id": "1289340", "url": "https://cs.wikipedia.org/wiki?curid=1289340", "title": "Michael Flegler", "text": "Michael Flegler\n\nMichael Flegler (* 11. prosince 1972) je bývalý německý sportovní šermíř, který se specializoval na šerm kordem. Německo reprezentoval v devadesátých letech. V roce 1992 se stal mistrem Evropy v soutěži jednotlivců. S německým družstvem kordistů získal titul mistra světa v roce 1995.\n"}
{"id": "1289345", "url": "https://cs.wikipedia.org/wiki?curid=1289345", "title": "J&amp;T Banka Prague Open 2017 – ženská čtyřhra", "text": "J&amp;T Banka Prague Open 2017 – ženská čtyřhra\n\nŽenská čtyřhra J&T Banka Prague Open 2017 probíhala v první polovině května 2017. Do deblové soutěže pražského tenisového turnaje nastoupilo šestnáct dvojic. Obhájcem titulu byl rusko-český pár Margarita Gasparjanová a Andrea Hlaváčková, jehož členky se rozhodly turnaje nezúčastnit. Hlaváčková nastoupila do paralelně hraného Grand Prix SAR La Princesse Lalla Meryem v Rabatu.\n\nVítězem se stal druhý nasazený německo-český pár Anna-Lena Grönefeldová a Květa Peschkeová, který ve finále zdolal české turnajové jedničky Lucii Hradeckou s Kateřinou Siniakovou po dvousetovém průběhu 6–4 a 7–6. Obě šampionky si do žebříčku WTA připsaly 280 bodů a získaly čtvrtou společnou trofej. Grönefeldová vybojovala patnáctý deblový titul na okruhu WTA Tour a pro Peschkevou to bylo dvacáté osmé takové turnajové vítězství.\n\nPeschkeová se na pražském turnaji WTA Tour představila poprvé po 19 letech. Na štvanickém Prague Open 1998 podlehla spolu s Michaelou Paštikovou ve svém debutovém deblovém finále kariéry. \n"}
{"id": "1289348", "url": "https://cs.wikipedia.org/wiki?curid=1289348", "title": "Všeruby (hradiště)", "text": "Všeruby (hradiště)\n\nVšeruby jsou výšinné sídliště nebo hradiště z pozdní doby halštatské a z raného středověku. Nachází na ostrožně zvané \"Kočičí vrch\" nad potokem Burná asi 1,3 kilometru severozápadně od Všerub v okrese Plzeň-sever. Nedochovaly se žádné viditelné zbytky opevnění, ale archeologickými metodami zde bylo doloženo opevnění palisádou.\n\nPodle nálezů keramiky byla ostrožna osídlena v době halštatské a později ve střední době hradištní a ve třináctém století. Vzhledem k neúrodné půdě v okolí existuje hypotéza, že lokalita sloužila jako sídliště chovatelů dobytka. Existuje také jistá typologická podobnost s hradištěm u Nadryb. Z hlediska archeologie zde bylo poprvé dokumentováno opevnění výšinného sídliště bez dochovaných viditelných pozůstatků.\n\nLokalitu tvoří vrcholová plošina o rozměrech 100 × 50 metrů. Za ní se nachází sedlo s úzkou šíjí, které odděluje menší plošinu s rozměry 20 × 50 metrů. V místech přístupové šíje odkryty dvě kůlové jamky utěsněné křemencovými oblázky považované za pozůstatek palisády.\n\n"}
{"id": "1289351", "url": "https://cs.wikipedia.org/wiki?curid=1289351", "title": "Jörg Fiedler", "text": "Jörg Fiedler\n\nJörg Fiedler (* 21. února 1978 Lipsko, Německo) je bývalý německý sportovní šermíř, který se specializoval na šerm kordem. Německo reprezentoval v prvních letech nového tisíciletí. Na olympijských hrách startoval v roce 2000, 2004 a 2012. V soutěži jednotlivců se probojoval do čtvrtfinále na olympijských hrách v roce 2012. V roce 2011 a 2013 se stal mistrem Evropy v soutěži jednotlivců. S německým družstvem kordistů získal v roce 2004 bronzovou olympijskou medaili.\n"}
{"id": "1289358", "url": "https://cs.wikipedia.org/wiki?curid=1289358", "title": "Sven Schmid", "text": "Sven Schmid\n\nSven Schmid (* 21. ldena 1978 Johannesburg, Jihoafrická republika) je bývalý německý sportovní šermíř, který se specializoval na šerm kordem. Německo reprezentoval v prvních letech nového tisíciletí. Na olympijských hrách startoval v roce 2004 a v soutěži jednotlivců vypadl v osmifinále. V roce 2009 se stal mistrem Evropy v soutěži jednotlivců. S německým družstvem kordistů získal v roce 2004 bronzovou olympijskou medaili.\n"}
{"id": "1289359", "url": "https://cs.wikipedia.org/wiki?curid=1289359", "title": "Kantaridin", "text": "Kantaridin\n\nKantaridin je terpenoidní jed. V přírodě jej produkuje především brouk puchýřník lékařský. Droga z puchýřníků je známá pod názvem španělské mušky. Kantaridin je součástí hemolymfy i dalších majkovitých.\n\nByl používán jako afrodisiakum, zevně jako dermatologikum proti bradavicím, vnitřně jako abortivum a jed.\nÚčinky: Působí dráždivě na močovou a rozmnožovací soustavu.\n"}
{"id": "1289360", "url": "https://cs.wikipedia.org/wiki?curid=1289360", "title": "Oliver Lücke", "text": "Oliver Lücke\n\nOliver Lücke (* 30. dubna 1964) je bývalý německý sportovní šermíř, který se specializoval na šerm kordem. Německo reprezentoval na přelomu tisíciletí. V roce 2001 skončil třetí na mistrovství světa v soutěži jednotlivců.\n"}
{"id": "1289364", "url": "https://cs.wikipedia.org/wiki?curid=1289364", "title": "Leszek Swornowski", "text": "Leszek Swornowski\n\nLeszek Swornowski (* 28. března 1955 Vratislav, Polsko) je bývalý polský sportovní šermíř, který se specializoval na šerm kordem. Polsko reprezentoval v sedmdesátých a osmdesátých letech. Na olympijských hrách startoval v roce 1976 a 1980. O účast na olympijských hrách v roce 1984 ho připravil bojkot. V soutěži jednotlivců na olympijských hrách v roce 1980 nepostoupil do finálových bojů. V roce 1979 získal třetí místo na mistrovství světa v soutěži jednotlivců. S polským družstvem kordistů získal v roce 1980 stříbrnou olympijskou medaili.\n"}
{"id": "1289365", "url": "https://cs.wikipedia.org/wiki?curid=1289365", "title": "Robert Andrzejuk", "text": "Robert Andrzejuk\n\nRobert Sebastian Andrzejuk (* 17. července 1975 Vratislav, Polsko) je bývalý polský sportovní šermíř, který se specializoval na šerm kordem. Polsko reprezentoval v devadesátých letech a v prvních letech nového tisíciletí. Na olympijských hrách startoval v roce 2008 a s polským družstvem kordistů vybojoval stříbrnou olympijskou medaili. S polským družstvem kordistů vybojoval titul mistra Evropy v roce 2005. V soutěži jednotlivců vybojoval třetí místo na mistrovství světa v roce 1997 a třetí místo na mistrovství Evropy v roce 2004.\n\n"}
{"id": "1289367", "url": "https://cs.wikipedia.org/wiki?curid=1289367", "title": "Tomasz Motyka", "text": "Tomasz Motyka\n\nTomasz Marek Motyka (* 8. května 1981 Vratislav, Polsko) je bývalý polský sportovní šermíř, který se specializoval na šerm kordem. Polsko reprezentoval v prvních letech nového tisíciletí. Na olympijských hrách startoval v roce 2008 a s polským družstvem kordistů vybojoval stříbrnou olympijskou medaili. S polským družstvem kordistů vybojoval titul mistra Evropy v roce 2005 a titul mistra Evropy získal i v soutěži jednotlivců.\n"}
{"id": "1289368", "url": "https://cs.wikipedia.org/wiki?curid=1289368", "title": "Nicolas Dupont-Aignan", "text": "Nicolas Dupont-Aignan\n\nNicolas Dupont-Aignan (* 7. března 1961 Paříž) je francouzský politik dříve za Unii pro lidové hnutí, od roku 2008 jako předseda a zakladatel za stranu Vzhůru republiko.\nOd roku 1995 je starostou města Yerres a od roku 1997 poslancem Národního shromáždění za département Essonne. V letech 2012 a 2017 neúspěšně kandidoval na francouzského prezidenta, ale s 1,79 % respektive s 4,70 % ani jednou nepostoupil z prvního kola. V roce 2017 jej po prvním kole postoupivší kandidátka Marine Le Penová (Národní fronta) označila za svého kandidáta na premiéra, pokud vyhraje.\n"}
{"id": "1289371", "url": "https://cs.wikipedia.org/wiki?curid=1289371", "title": "Radosław Zawrotniak", "text": "Radosław Zawrotniak\n\nRadosław Aleksander Zawrotniak (* 2. září 1981 Krakov, Polsko) je polský sportovní šermíř, který se specializuje na šerm kordem. Na olympijských hrách startoval v roce 2008 a 2012. V soutěži jednotlivců na olympijských hrách v roce 2008 vypadl ve čtvrtfinále a s polským družstvem kordistů vybojoval stříbrnou olympijskou medaili. V roce 2010 získal třetí místo na mistrovství Evropy v soutěži jednotlivců. S polským družstvem kordistů vybojoval v roce 2007 druhé místo na mistrovství Evropy a v roce 2009 třetí místo na mistrovství světa.\n\n"}
{"id": "1289372", "url": "https://cs.wikipedia.org/wiki?curid=1289372", "title": "Dolinsk", "text": "Dolinsk\n\nDolinsk () je město v Sachalinské oblasti v Ruské federaci. Při sčítání lidu v roce 2010 měl přes dvanáct tisíc obyvatel.\n\nDolinsk leží v jihovýchodní části Sachalinu na východním okraji údolí řeky Najby nedaleko míst, kde se spolu stékají Bolšoj Takoj a Zalom a Bolšoj Takoj následně ústí do Najby. Od pobřeží Ochotského moře je Dolinsk vzdálen přibližně deset kilometrů na jihozápad, po proudu Najby je to k ústí do moře přibližně dvacet kilometrů na sever.\n\nOd Južno-Sachalinsku, správního střediska oblasti, je Dolinsk vzdálen zhruba 45 kilometrů severně. V severojižním směru vede přes Dolinsk Sachalinská železnice z Južno-Sachalinsku do obce Nogliki na severu.\n\nPřibližně osm kilometrů jižně od města leží letecká základna Sokol-Dolinsk.\n\nPůvodně zde bylo sídlo Ainuů. Rusové zde založili vesnici pojmenovanou \"Galkino-Vrasskoje\". Jako celá oblast okolo, i zdejší vesnice připadla po roce 1905 po Portsmouthské smlouvě Japonskému císařství, které vesnici pojmenovalo . Když po druhé světové válce získal městečko Sovětský svaz, bylo v roce 1946 přejmenováno na \"Dolinsk\".\n\n"}
{"id": "1289373", "url": "https://cs.wikipedia.org/wiki?curid=1289373", "title": "Péter Vánky", "text": "Péter Vánky\n\nPéter István Vánky (* 28. června 1968 Târgu Mureș, Rumunsko) je bývalý rumunský a švédský sportovní šermíř maďarské národnosti, který se specializoval na šerm kordem. V polovině osmdesátých let z Rumunska emigroval do Švédka, za které startoval od roku 1987. Na olympijských hrách startoval v roce 1988, 1992, 1996 a 2000. V soutěži jednotlivců bylo jeho maximem čtvrtfinále na olympijských hrách v roce 2000. V roce 1998 a 1999 skončil na druhém místě na mistrovství světa v soutěži jednotlivců.\n"}
{"id": "1289379", "url": "https://cs.wikipedia.org/wiki?curid=1289379", "title": "Drop bengálský", "text": "Drop bengálský\n\nDrop bengálský (\"Houbaropsis bengalensis\") je kriticky ohrožený druh ptáka z čeledi dropovitých a monotypického rodu \"Houbaropsis\", žijící v jižní a jihovýchodní Asii.\n\nDospělí ptáci dosahují délky 66–68 cm, výšky okolo 55 cm a váží mezi 1,2 a 2 kg, přičemž samice bývají o něco větší. Samci mají nápadný svatební šat: černá hlava, hruď a břicho, rezavě hnědý hřbet a velké bílé skvrny na křídlech, na temeni jim splývá chocholka z peří. Samice a mláďata jsou zbarveny okrově až hnědě, střídání světlejších a tmavších ploch jim umožňuje splynout s okolní vegetací. Dropi obývají pravidelně zaplavované travnaté nížiny s roztroušenými keři, živí se semeny a plody rostlin i hmyzem a drobnými obratlovci. Období rozmnožování trvá od března do května, v jedné snůšce bývá jedno nebo dvě vejce. Mláďata se líhnou po 25-28 dnech a jsou brzy soběstačná.\n\nDrop bengálský je plachý živočich, který obtížně snáší blízkost lidí. Stále intenzivnější zemědělské využívání krajiny ho připravilo o většinu původních stanovišť, na počátku 21. století zbyly izolované populace v terajích pod Himálajem (zejména národní park Čitvan a národní park Kaziranga), v Kambodži okolo jezera Tonlésap a v jižním Vietnamu. Počet dospělých jedinců se odhaduje mezi pěti sty a tisícem kusů. V roce 2006 byla v Kambodži vyhlášena ochrana území obývaného dropem bengálským: podle organizace BirdLife International to neznamená omezování zemědělců (drop je vázán na kulturní krajinu), ale důraz na tradiční šetrné metody obdělávání půdy.\n\n"}
{"id": "1289382", "url": "https://cs.wikipedia.org/wiki?curid=1289382", "title": "Jacques Demy", "text": "Jacques Demy\n\nJacques Demy (1931 – 1990) byl francouzský režisér a scenárista.\n\nByl součástí francouzské nové vlny. Jeho díla se vyznačují okázalostí a inspirací hollywoodskými muzikály, pohádkami, jazzem a operou. Objevují se v nich témata jako láska během dospívání, práva pracujících, incest a protínání snů a reality. Patří mezi ně snímky jako \"Oslí kůže\" (1970) nebo \"Jeden pokoj ve městě\" (1982).\n"}
{"id": "1289383", "url": "https://cs.wikipedia.org/wiki?curid=1289383", "title": "Alexandr Jevgeněv", "text": "Alexandr Jevgeněv\n\nAlexandr Jevgeněv (rusky Александр Анатольевич Евгеньев ) (* 20. července 1961) je bývalý sovětský atlet, sprinter, halový mistr světa v běhu na 200 metrů z roku 1985.\n\nV letech 1983 a 1984 se stal halovým mistrem Evropy v běhu na 200 metrů. V roce 1985 zvítězil v této disciplíně také na prvním ročníku halového mistrovství světa. Ve stejné sezóně získal rovněž bronzovou medaili v běhu na 200 metrů na halovém mistrovství Evropy. V roce 1986 na evropském halovém šampionátu vybojoval v této disciplíně stříbrnou medaili. S úspěchem startoval na mistrovství Evropy ve Stuttgartu v roce 1986 – byl členem vítězné sovětské štafety na 4x100 metrů, ve finále běhu na 200 metrů doběhl šestý. O rok později na mistrovství světa v Římě byl členem stříbrné sovětské štafety na 4x100 metrů.\n\n\n"}
{"id": "1289384", "url": "https://cs.wikipedia.org/wiki?curid=1289384", "title": "LGBT práva v Libérii", "text": "LGBT práva v Libérii\n\nLesby, gayové, bisexuálové a translidé (LGBT) se v Libérii setkávají s právními komplikacemi neznámými pro většinovou populaci. Mužská i ženská stejnopohlavní sexuální aktivita je v Libérii nezákonná.\n\nPodkapitola D (sexuální trestné činy) kapitoly 14 liberijského trestního zákoníku kriminalizuje dobrovolnou sodomii podle:\n\nKapitola 50 liberijského trestního zákoníku specifikuje tresty za porušení výše uvedené legislativy:\n\n\nObecně:\n"}
{"id": "1289386", "url": "https://cs.wikipedia.org/wiki?curid=1289386", "title": "San Pellegrino Terme", "text": "San Pellegrino Terme\n\nSan Pellegrino Terme je obec v Itálii, v provincii Bergamo, v oblasti Lombardie. Obcí protéká řeka Brembo. Stáčí se zde minerální voda San Pellegrino. V obci se nachází několik secesních budov, např. \"Casinò\", \"Grand Hotel\" a \"Terme\". Po uzavření Grand Hotelu v roce 1979 obec zažila úpadek.\n\n\n"}
{"id": "1289388", "url": "https://cs.wikipedia.org/wiki?curid=1289388", "title": "Björne Väggö", "text": "Björne Väggö\n\nBjörne Väggö (* 9. září 1955 Malmö, Švédsko) je bývalý švédský sportovní šermíř, který se specializoval na šerm kordem. Švédsko reprezentoval v sedmdesátých a osmdesátých letech. V roce 1984 startoval na olympijských hrách, kde vybojoval stříbrnou olympijskou medaili a se švédským družstvem skončil na pátém místě.\n"}
{"id": "1289389", "url": "https://cs.wikipedia.org/wiki?curid=1289389", "title": "Johan Harmenberg", "text": "Johan Harmenberg\n\nJohan Harmenberg Åkerman (* 8. září 1954 Stockholm, Švédsko) je bývalý švédský sportovní šermíř židovského původu, který se specializoval na šerm kordem. Švédsko reprezentoval na přelomu sedmdesátých a osmdesátých let. V roce 1980 startoval na olympijských hrách a v soutěži jednotlivců získal zlatou olympijskou medaili a se švédským družstvem obsadil páté místo. V roce 1977 získal titul mistra světa v soutěži jednotlivců i jako člen silného švédského družstva.\n"}
{"id": "1289390", "url": "https://cs.wikipedia.org/wiki?curid=1289390", "title": "Havířov Devils", "text": "Havířov Devils\n\nHavířov Devils (v roce 1996 Havířov Vikings) byl český klub amerického fotbalu, který působil v domácí české lize v letech 1996-2010. Tým vznikl v roce 1995 ve městě Havířov, pod názvem Havířov Vikings a v roce 1996 se klub poprvé účastnil české ligy. V roce 2010 byl tým Devils zastaven, většina hráčů poté odešla do týmů Ostrava Steelers, který měl v letech 1999-2009 přerušenou činnost.\n"}
{"id": "1289392", "url": "https://cs.wikipedia.org/wiki?curid=1289392", "title": "Zemes māte", "text": "Zemes māte\n\nZemes māte „Matka země“ je lotyšská bohyně země, jedna z nejvýznamnějších mātes, lotyšských mateřských bohyň. Její nejbližší analogií je litevská Žemina. Často splývá s obecnou personifikovanou Zemí a s Veļu māte „matkou vélů – duší zemřelých, protože také převádí zemřelé do podsvětí. Liší se však od ní tím že zajímá spíše o tělo mrtvého a není ji připisována krutost. Tato její funkce se objevuje například v tomto úryvky z jedné dainy:\n\nZpráva Augusta Wilhelma Hupela z přelomu 18. a 19. století týkající se Lotyšů, Livonců a Estonců zmiňuje bohyni země které bylo na zvláštních místech obětováno první mléko, máslo, vlna a peníze a 23. dubna černý kohout, kterou může být právě Zemes māte. Podle Wilhelma Mannhardta tato bohyně vládla původně také rostlinám a zvířatům, podle Janīny Kursīte se jednalo o vládkyni koloběhu života a plodnosti. Pēteris Šmits považoval Zemes māte za jednu z hlavních lotyšských bohyň, která společně s Dìevsem tvořila základní indoevropskou dvojici Země – Nebe.\n"}
{"id": "1289393", "url": "https://cs.wikipedia.org/wiki?curid=1289393", "title": "Kateřinský palác", "text": "Kateřinský palác\n\nKateřinský palác, též Jekatěrinský palác, rusky Екатерининский дворец, je rokokový palác nacházející se v ruském městě Puškin, asi 30 kilometrů jižně od Petrohradu. Bývala to letní rezidence ruských carů. Stavba letního sídla začala roku 1717, na popud manželky cara Petra Velikého Kateřiny I. Ruské. Po ní palác dodnes nese jméno, ačkoli původní stavba, z dílny německého architekta Johanna-Friedricha Braunsteina, byla nakonec téměř celá stržena a v roce 1752 začala mohutná přestavba v rokokovém stylu, kterou na přání carevny Alžběty Petrovny navrhl italský architekt Bartolomeo Rastrelli. Nová stavba byla dokončena roku 1756. V roce 1820 palác vyhořel, načež car Alexandr I. Pavlovič pověřil architekta Vasilije Stasova rekonstrukcí, která dala mnohých interiérům empírový charakter. Další velké poničení způsobily německé jednotky za druhé světové války. Teprve roku 2003 byla dokončena rekonstrukce, která paláci vrátila starou slávu. Velmi slavnou je tzv. Jantarová komnata (Jantarnaja komnata), která se na zámku nacházela od 40. let 18. století. V roce 1942 byla převezena do Německa a poté se ztratila. Od roku 2003 se v Kateřinském paláci nachází její replika.\n\n"}
{"id": "1289402", "url": "https://cs.wikipedia.org/wiki?curid=1289402", "title": "Baracoa", "text": "Baracoa\n\nBaracoa je město na východě Kuby, nacházející se v provincii Guantánamo.\nBylo založeno roku 1511 španělským conquistadorem Diegem Velázquezem jako vůbec první město na ostrově (odtud také občasné označení Ciudad Primada, tj. prvotní město), a také v prvních letech sloužilo jako hlavní španělská osada, než se centrum začalo přesouvat dál na západ země. V roce 1515 tak přejalo roli hlavního města kolonie - byť také jen na čas - Santiago de Cuba, a od té doby se Baracoa vyvíjela v relativní isolaci. Počátkem 19. století se zde začali usazovat francouzští plantážníci, již uprchli z nedalekého Haiti po vyhlášení nezávislosti této země. Ti začali v místní kopcovité krajině pěstovat kokosové palmy, kakaovníky a kávovníky - kokosy, kakao, čokoláda a káva tvoří i v současnosti hlavní produkci této oblasti. V roce 2002 měla Baracoa 82 tisíc obyvatel.\n\nV baracojské katedrále (Catedral de Nuestra Señora de la Asunción) je uchováván jediný zachovalý z 29 dřevěných křížů (Cruz de la Parra), které na kubánské půdě vztyčil při své první americké výpravě v r. 1492 Kryštof Kolumbus.\n"}
{"id": "1289408", "url": "https://cs.wikipedia.org/wiki?curid=1289408", "title": "Salih Alić", "text": "Salih Alić\n\nSalih Alić (30. září 1906 Bijeljina, Bosna a Hercegovina – 11. března 1982 Záhřeb, Socialistická federativní republika Jugoslávie) byl bosenskohercegovský básník bosňáckého původu.\n\nV rodném městě navštěvoval základní školu a medresu. Zaměstnal se jako účetní a poté dopisovatel sarajevských listů \"Jugoslavenski list\" a \"Večernja pošta\". Krátce pobýval v Záhřebu, kde se živil prodejem knih, nato pracoval v Islámské akciové tiskárně (\"Islamska dionička štamparija\") v Sarajevu a redaktor a korektor v časopisu \"Novi behar\". Od roku 1936 se pohyboval v bohémské společnosti kolem chorvatského básníka Tina Ujeviće v Záhřebu. Přispíval do mnoha časopisů a novin.\n\n"}
{"id": "1289416", "url": "https://cs.wikipedia.org/wiki?curid=1289416", "title": "Teorie hromadné obsluhy", "text": "Teorie hromadné obsluhy\n\nJako teorie hromadné obsluhy nebo též teorie front se označuje obor aplikované matematiky, který se zabývá modelováním, návrhem a řízením situací, při kterých jsou zákazníci (za které mohou být považováni lidé nebo i různé procesy a automaty) obsluhováni různými kanály a je potřeba optimalizovat využití zdrojů, jakými jsou čekací doby zákazníků a kapacity kanálů. Teorie hromadné obsluhy je součást operačního výzkumu a vznikla začátkem 20. století, kdy ji založil dánský inženýr Agner Krarup Erlang v rámci svých výzkumů telefonních ústředen.\n"}
{"id": "1289423", "url": "https://cs.wikipedia.org/wiki?curid=1289423", "title": "Orangutani", "text": "Orangutani\n\nOrangutani (Ponginae) je podčeleď hominidů (Hominidae). V současnosti je zastoupena třemi druhy: orangutanem sumaterským (\"Pongo abelii\"), orangutanem bornejským (\"Pongo pygmaeus\") a orangutanem tapanulijským (\"Pongo tapanuliensis\").. Mezinárodní svaz ochrany přírody tyto druhy řadí mezi kriticky ohrožené.\n\nPrvní rody z podčeledi se na Zemi objevili v období miocén. Jednalo se o rody \"Sivapithecus\", jenž je nejznámějším fosilním rodem orangutana a jenž se od ostatních orangutanů odlišuje například stavbou chrupu, a \"Khoratpithecus\". Do podčeledi se pak také někdy řadí \"Lufengpithecus\", \"Ankarapithecus\" a \"Gigantopithecus\". Podle fylogenetické analýzy z roku 2004 měly být první dva z těchto rodů blízce příbuzní orangutanům, avšak nakonec byly určeny jako předkové afrických lidoopů.\n\nPonginae\n"}
{"id": "1289426", "url": "https://cs.wikipedia.org/wiki?curid=1289426", "title": "No Coffee", "text": "No Coffee\n\n„No Coffee“ je píseň americké zpěvačky Amber Coffman. Představena byla 30. března roku 2017 a jde o druhou zveřejněnou píseň ze zpěvaččina debutového alba \"City of No Reply\". Dne 1. května 2017 byl k písni zveřejněn videoklip, jehož režisérkou byla Zia Anger. Ve videoklipu, který byl natočen v kanceláři, vystupuje Amber Coffman a postava převlečená do kostýmu velkého ptáka.\n"}
{"id": "1289429", "url": "https://cs.wikipedia.org/wiki?curid=1289429", "title": "Cena Rudolfa Medka", "text": "Cena Rudolfa Medka\n\nCena Rudolfa Medka je ocenění pro badatele zabývající se českoruskými vztahy.\n\nCenu Rudolfa Medka zřídily a od roku 2008 udělovaly Nadační fond angažovaných nestraníků a Slovanská knihovna. Po ukončení činnosti Nadačního fondu angažovaných nestraníků se od roku 2015 partnerem Slovanské knihovny pro udílení ceny stal spolek Ruská tradice. Klade si za cíl ocenit badatele, spisovatele, nakladatele, filmové tvůrce, novináře a další odborníky z oblasti vědy a kultury zabývající se česko-ruskými (československo-sovětskými) vztahy ve 20. století, výzkumem vývojových tendencí a klíčových okamžiků východoevropských a středoevropských zemí v daném období a podporou a rozvojem demokracie.\n\nCena nese ve svém názvu jméno českého básníka, prozaika, dramatika, vojáka, čelného představitele prvního československého odboje Rudolfa Medka (1890–1940). Od roku 1916 působil Medek v československých legiích v Rusku, odkud čerpal náměty části svého básnického díla (Zborov, Lví srdce), pětidílného románového cyklu Anabase (Ohnivý drak, Veliké dny, Ostrov v bouři, Mohutný sen, Anabase) i divadelní hry Plukovník Švec. V letech 1920–1939 byl ředitelem Památníku odboje, později přejmenovaného na Památník národního osvobození. Cena Rudolfa Medka byla zřízena pod osobní záštitou Medkova syna Ivana Medka.\n\nMezi hlavní badatelská témata, na něž se nominace na ocenění vztahuje, patří:\n\n"}
{"id": "1289450", "url": "https://cs.wikipedia.org/wiki?curid=1289450", "title": "Jasmina Musabegović", "text": "Jasmina Musabegović\n\nJasmina Musabegović (1941 Vogošća, Království Jugoslávie nebo Nezávislý stát Chorvatsko) je bosenskohercegovská spisovatelka, překladatelka z francouzštiny a redaktorka bosňáckého původu.\n\nNarodila se do rodiny Alićových ve Vogošći, dětství strávila v Mostaru. V Sarajevu dokončila klasické gymnázium. Na Filozofické fakultě Univerzity v Sarajevu absolvovalo studium jugoslávských/jihoslovanských literatur a francouzského jazyka. Dva roky strávila na studijním pobytu v Paříži, jehož výstupem byla práce věnovaná srbskému spisovateli Rastku Petrovićovi. Poté dlouho pracovala jako redaktorka v prestižním sarajevském nakladatelství \"Svjetlost\", kde redigovala zahraniční autory.\n\nodborné práce, eseje\npřeklady z francouzštiny\n"}
{"id": "1289453", "url": "https://cs.wikipedia.org/wiki?curid=1289453", "title": "Pevnost Čembalo", "text": "Pevnost Čembalo\n\nPevnost Čembalo (, ) je janovská pevnost v sevastopolské Balaklavě na Krymu. V 15. až 18. století se nacházela pod kontrolou Osmanské říše a jmenovala se \"Balaklava\" (odtud název této části Sevastopolu). Její pozůstatky stojí na Pevnostní hoře nad Balaklavským zálivem a patří mezi přední pamětihodnosti Balaklavy.\n\nČembalo byla jedna z janovských pevností na Krymu (další byly např. v Sudaku či Jaltě). Založena byla Janovany na území dnešní Balaklavy někdy okolo roku 1343. Přibližně v polovině 14. století byly na hoře Kastron (dnes Pevnostní hora) zbudovány první obranné prvky. Jednalo se o příkop, val a hradbou z dřevěných kůlů ze severu a kamenná věž s bránou na severovýchodě. Pozůstatky těchto obranných prvků se dochovaly na severním svahu. Nicméně roku 1354 pevnost dobyl a vypálil chán Zlaté hordy Džanibek.\n\nPo uzavření mírové dohody byly zbytky pevnosti vráceny do rukou Janovanů a Čembalo bylo vystavěno znovu. Na Pevnostní hoře bylo zbudováno \"Město Svatého Mikuláše\" (též Horní město), administrativní centrum, a \"Město Svatého Jiří\" (Dolní neboli Vnější město), obehnané třemi liniemi hradeb (ze severovýchodní, západní a jižní strany), v němž žili prostí obyvatelé.\n\nVe Městě svatého Mikuláše úřadovali dva pokladníci, soudce-vikář, episkop, stařešina, posel a trubači. Posádku pevnosti tvořilo v 15. století 40 střelců (mezi ně se počítal také lazebník, dva trubači a policejní komisař). Vždy nejméně sedm z nich zajišťovalo ochranu Města Svatého Mikuláše.\n\nNa počátku 15. století se museli čembalští vojáci potýkat s oddíly nedalekého řeckojazyčného knížectví Theodoro. Jeho muži pevnost obsadili roku 1423. Janované však brzy Theodorany vyhnali a naopak obsadili jejich pevnost Kalamita (dnes v Inkermanu). Po této zkušenosti se rozhodli Čembalo lépe opevnit (práce proběhly 1424-1425), nicméně mezi lety 1433-1434 bylo opět obsazeno Theodorany.\n\nV 60. letech 15. století bylo opevnění Města Svatého Jiří přestavěno a na jihovýchodním cípu byla zbudována citadela s mohutnou věží (donžonem), situovaná na jednom z nejvyšších bodů.\n\nRoku 1475 dobyli Čembalo Turci. V pevnosti, která dostala název \"Balyk-juv\" (v překladu \"rybí hnízdo\"; odtud Balaklava), byla rozmístěna turecká posádka a později zde byli vězněni krymští chánové, kteří se provinili vůči tureckému sultánovi.\n\nKdyž byl roku 1783 Krym připojen k Rusku, v pevnosti byla umístěna ruská posádka, nicméně v té době se již její vojenský význam vytratil, tak byla záhy zcela opuštěna. Během krymské války se zde nacházel tábor Italů a při bojích byl poškozen donžon. Ještě větší škody však utrpěl v letech 1742 a 1944 při bojích mezi nacisty a Rudou armádou.\n\nRoku 1826 vydal polský básník Adam Mickiewicz sbírku \"Krymské sonety\", kde v básni \"Ruiny hradu v Balaklavě\" vyjadřuje své pocity zmaru nad rozvalinami pevnosti Čembalo.\n\nV roce 2008 došlo vlivem silných dešťů ke zřícení asi 1/5 hlavní věže. V roce 2016 začaly práce na projektu rozsáhlé rekonstrukce a částečné dostavby některých zřícených částí pevnosti.\n"}
{"id": "1289459", "url": "https://cs.wikipedia.org/wiki?curid=1289459", "title": "Jozef Dobrotka", "text": "Jozef Dobrotka\n\nJozef Dobrotka (* 23. října 1952 Bojnice, Československo) je bývalý československý házenkář.\n\nS týmem Československa hrál na letních olympijských hrách v Montrealu v roce 1976, kde tým skončil na 7. místě. Hrál v 5 utkáních a dal 9 gólů. Hrál i na mistrovství světa 1978, kde tým Československa skončil na 11. místě. Na klubové úrovni hrál za ČH Bratislava.\n\n"}
{"id": "1289460", "url": "https://cs.wikipedia.org/wiki?curid=1289460", "title": "Nicola Rizzoli", "text": "Nicola Rizzoli\n\nNicola Rizzoli (* 5. října 1971 Mirandola) je italský fotbalový rozhodčí, občanským povoláním architekt. Řídit zápasy v nižších soutěžích začal v roce 1998, v roce 2002 debutoval v Serii A. Roku 2007 byl zařazen na listinu mezinárodních rozhodčích FIFA, pískal na mistrovství Evropy ve fotbale 2012 a 2016 i na mistrovství světa ve fotbale 2014. Nejvýznamnějšími zápasy, které řídil, bylo finále Evropské ligy UEFA 2009/10, finále Ligy mistrů UEFA 2012/13 a finálový zápas MS 2014 mezi Německem a Argentinou.\n\nV letech 2011 až 2016 obdržel šestkrát za sebou cenu Gran Galà del Calcio pro nejlepšího italského rozhodčího, Mezinárodní federace fotbalových historiků a statistiků ho v letech 2014 a 2015 vyhlásila nejlepším sudím světa. Dostal také cenu pro nejlepšího rozhodčího na Euru 2016. Vydal autobiografickou knihu \"Che gusto c’è a fare l’arbitro\". \n\nK jeho kontroverzním verdiktům patřilo, když v zápase kvalifikace MS 2018 mezi Walesem a Irskem udělil Garethu Baleovi za likvidační zákrok na Johna O'Sheu žlutou kartu místo červené, kritizován byl také za výkon v Derby d'Italia mezi Juventusem a Interem 5. února 2017. \n\n"}
{"id": "1289467", "url": "https://cs.wikipedia.org/wiki?curid=1289467", "title": "Vincent Rosinec", "text": "Vincent Rosinec\n\nVincent Rosinec (6. květen 1928, Višňové – 19. březen 2011, Bratislava) byl slovenský kameraman, režisér dokumentárních filmů a fotograf. Během svého života získal několik významných filmových ocenění a jako kameraman pracoval na několika významných dílech slovenské kinematografie.\n\nVincenta Rosince lze označit za jednoho z nejvýznamnějších kameramanů slovenské kinematografie. V 60. letech se podílel na několika vynikajících dílech české i slovenské nové vlny a během normalizace pracoval jako kameraman na více komerčně úspěšných a dodnes hraných titulech.\n\nJako vystudovaný fotograf se zpočátku neživil natáčením, avšak k filmu měl přesto velmi blízko. O tomto období hovoří Rosinec následující: \"\"Hodně jsem čítával časopis Náš film a musím říct, že mě to chytlo. Náhodou chodíval do Trenčianských Teplic ředitel filmové distribuce. Byl velký fotografický fanoušek. Snažil jsem se mu vycházet vstříc. Když večer za mnou přišel s sejmutím filmem, ráno už měl vyvolané obrázky. Požádal jsem ho, jestli by mi nepomohl najít místo u filmu. Po měsíci jsem dostal dopis, abych se dostavil na zkoušky do budovy Tatra banky. \"\" Od roku 1948 tak začal pracovat ve Studiu hraných filmů jako reklamní fotograf. Jeho první prací byla tvorba fotosiek k dokumentárnímu filmu režiséra Vladimíra bahno\"Ocelová cesta\"z roku 1949.\n\nOd roku 1950 se však už rozhodl podílet i na samotné výrobě filmů. V tomto období byla, kvůli absenci filmových škol, ustálená praxe, že začínající kameramani nejdříve museli projít celou řadou různých kameramanské profesí. Teprve po několika letech se tak mohli dostat k pozici hlavního kameramana v celovečerním hraném filmu. Rosincove začátky ve filmové výrobě jsou spojeny s jeho pozdějším vzorem Karlem Krško. Ve více rozhovorech ho vzpomíná jako svého učitele a později i svou snahu, \"\"aby se z filmů nevytratil kameramanské pohled, který nám tu zanechal Karel Plicka či později Karol Krška.\"\" Pod ním pracoval, zpočátku jen jako řádový člen štábu (na portálu Slovenského filmového ústavu SK Cinema byl označen jako \"spolupracovník\"), na ideologií výrazně ovlivněných filmech\"Přehrada\" (1950) a\"Boj skončí zítra\" (1950) a později i jako asistent kamery na filmech \"Rodná zem\" (1953) a \"čtverylce\" (1955) nebo v pozici druhého kameramana na filmu \"v hodině dvanácté\" (1958). S Karlem Krška v neposlední řadě spolupracoval i na dokumentárních filmech \"Proč ona?\" (1954) a \"Banská Štiavnica\" (1954). Mezi jeho filmografie z 50. let stojí rozhodně za vyzvednutí ještě pozice asistenta kamery ve výborné Solanovej satiře \"Čert nespí\" (1956) a divácky dodnes oblíbené komedii s Jozef Kroner\"Statečný zloděj\" (1958).\n\nJeho prvními samostatnými kameramanské zkušenostmi byly práce na filmech Dmitrije Plichty, a to konkrétně na krátkém hraném filmu \"Janko, mýdlo a voda\" (1957) a také na krátkém dokumentárním filmu \"Horské slunce\" (1958). Následně natočil s Andrejem Lettrichem v roce 1960 středometrážní film \"Stříbrný favorit\" a pak už přišlo období, kdy v pozici hlavního kameramana participoval na velkých projektech. Tím prvním byly \"pokořeno řeky\" (1961) v režii Františka Žáčka, které ještě zpracovávaly ideologicky nekonfliktní téma poměrně schematickým způsobem. Už zde však bylo spatřováno Rosincove zaujetí krajinou a vytváření podmanivých kompozic. Hned jeho druhý celovečerní film \"Havrania cesta\" (1962) patří mezi trojici filmů (společně s uhrů \"Sluncem v síti\" a Solanovou snímkem \"Boxer a smrt\"), které výrazným způsobem ovlivnily slovenský tvorbu následujících let a \"převedli\" kinematografii z období schematismu směrem ke novovlnného filmem. Následně natočil několik snímků, které se zapsaly do \"zlatého fondu české kinematografie\". Prvním z nich je Grečner \"Každý týden sedm dní\" (1964), kde Rosincova kamera účinně dotváří soudobou atmosféru Prahy a vysokoškolského způsobu života. Zároveň se ve filmu snad nejvíce v celé své kariéře přiblížil ke svému původnímu povolání, neboť v něm často využívá stop motion záběry. V roce 1965 se podílel hned na dvou velkých filmech a to na Solanovom \"Dokud skončí tato noc\" a Barabášová \"zvony pro bosých.\" Zatímco v prvním filmu jeho kamera inovativní zkoumala prostory jednoho klubu během několika hodin, v tom druhém se opájí malebnými sněžnými krajinkami.\n\nI v druhé polovině 60. let participoval na více zajímavých projektech, jako \"Jeden den pro starou paní\" (1966) v režii Martina Hollého, \"Kolečko\" (1966), za které získal cenu Igric a především \"Drak se vrací\" (1967), ve kterém se nejenže nejvíce projevil Rosincov cit pro snímání krajiny, ale i využívání zajímavých formálních prostředků v podobě kruhových jízd či fascinujících detailů. V přednormalizačnom období ještě rozhodně třeba zmínit experimentální, středometrážní televizní film Vida Horňák \"Román o base\" (1968), zajímavý mezinárodní experiment \"Dialog 20, 40, 60\" (1968), kde nasnímal Solanovu povídku a rovněž televizní film \"Sedm svědků\" (1967), kde spolupracoval se stejným režisérem.\n\nPro samotného Rosincovi jsou 60. léta,\"\"obdobím tvůrčí spolupráce s takovými režiséry, jako jsou Martin Hollý, Edo Grečner, Stano Barabáš, Peter Solan a o to plodnější, že nás spojena jen filmařská soudržnost, ale i přátelství. Nejzajímavějšími kameramanské výzvami tohoto období byly pro mě Grečner Drak se vrací, Barabášová Zvony pro bosých a Solana film Zatímco skončí tato noc.\"\"\"\"\n\nJeště počátkem 70. let natočil poslední hraný film ve spolupráci s Petrem Solanou \"Pan si nepřál nic\" (1970), který tvoří jakousi tečku za vrcholným obdobím české kinematografie. Po tragické smrti Vladislava Pavloviče dokončil hraný film \"Trofej neznámého střelce\" (1974). Jedná se o jedinou režijní zkušenost Vincenta Rosince v hraném filmu. Jeho dokumentární tvorba je o něco pestřejší. V období 70. let zrežíroval čtyři krátké dokumentární filmy zaměřené na slovenský lidovou uměleckou tvorbu a to \"Slovenské kraslice\" (1973), \"Nejstarší řemeslo\" (1975), \"Vyšívaná krása\" (1976) a \"Komu roste lípa\" (1978).\n\nV druhé polovině 70. let rozhodně stojí za zmínku spolupráce s Dušanem Trančík na \"koncertů pro pozůstalé\" (1976), a rovněž participace na Ťapáková\nfilmech \"Vánoční oplatky\" (1977), \"Pustý dvůr\" (1978), za který získal ocenění na MTF Zlatá Praha a\"Krutá Lubos\" z téhož roku. Ve spolupráci s ním pokračoval i v 80. letech, kde spolu natočili další čtyři hrané film, přičemž především pohádky \"Popolvár největší na světě\" a\"Plavčík a Vratko\" patří dodnes do stálé nabídky programů Slovenské televizí. O vlivu Martina Ťapáka na svou tvorbu řekl pro deník SME: \"\"Určitě nemohu nezmínit filmy Martina Ťapáka. Při jejich natáčení jsem si totiž více než kdykoliv předtím uvědomil, že těžko může\" \"kdokoliv tvořit, pracovat bez bytostného vztahu ke svému rodišti, ke svému kraji, k lidem, k životu.\"\"\n\nV posledních letech své kameramanské kariéry se ještě podílel na zajímavém filmu o filmu \"Úhel pohledu\" (1984) Vlada Balco, kde zajímavě propojuje dva módy snímání – klasický a pseudodokumentární. S celovečerním filmem se rozloučil prací na Lettrichově filmu \"Hody\" (1987) a s filmem jako takovým, televizní středometrážní snímkem \"Poslední hry\" (1988). Za svá díla získal několik ocenění, včetně igrice a Zlaté kamery v roce 2003 za celoživotní přínos v oblasti filmového umění. Naposledy mu Slovenská filmová a televizní akademie udělila v roce 2008 národní filmovou cenu Slunce v síti za celoživotní přínos české kinematografii i Cenu předsedy NR SR Pavla Paška za mimořádný přínos v oblasti filmu. V témže roce mu také vzdal poctu jeho dlouholetý přítel Vlado Balco filmem \"Mezi 4 – 5,6\". Před kamerou se naposled objevil v roce 2010 v projektu \"Slovenské kino\", v části \"Duch ve stroji – muži s kinoaparátom\" v režii Roberta Kirchhoffa.\n\nPokud hovoříme o kameramanském stylu, je třeba být opatrný, protože každý kameraman by měl především snažit přizpůsobit celkové koncepci díla, jeho atmosféře a tématu či požadavkům režiséra. Častokrát je tak kameramanů styl odlišný v souvislosti s typem filmu či režisérem, s nímž spolupracuje. Ve většině případů by člověk jen těžko poznal jednotlivého kameramana, ale najdou se i výjimky. Jednou z nich je i Vincent Rosinec. Jak o Rosincovi říká Vlado Balco: \"\"Často jsem díval filmy v televizi a zaujaly mě\" \"záběry, které se velmi podobaly tomu, co jsem viděl z okna. Zvedající se mlhy nad kopci, atmosféry země. Řekl jsem si, to musel natočit člověk, který musel znát tuto zemi, který musel znát hory, protože to bylo sugestivní a velmi se to podobalo na to, co jsem viděl z okna. Počkal jsem si na konec filmu, byl jsem zvědavý, kdo to byl. Kameraman byl Vincent Rosinec. Zapamatoval jsem si to jméno, režiséra jsem si nevšímal. A často, když jsem ucítil, že to bude tento kameraman, jsem počkal na konec filmu, abych si to potvrdil. \"\" \"\"\n\nSugestivní obrazy krajiny a poetizace prostředí, to je to, co charakterizuje kameramanskou tvorbu Vincenta Rosinca. To potvrzuje i další klasik české kinematografie Eduard Grečner: \"\"Dokázal\" \"to dílem Román o base režiséra Vida Horňák, které je čistým a vyváženým dílem podle novely Antona P. Čechova. Zde překrásné vystihl kouzlo novely v její čisté prosvícenosti, \"vnitřním třpytem\" charakterů, s obdivuhodným výsledkem technického řešení snímání kamery. Byl to osvobozující rozchod s dosavadním obvyklým způsobem snímání. V inspirovaném uvolnění dokázal, zejména prací ve světle, zbavit fotografii naturalistické popisnosti a tíhy, dodal její něhy, dokázal ji \"provzdušnit\" světlem, \"nadechnout\" až do lyrické lehkosti protikonvenčně použitým způsobem světla, přičemž si zachoval základní znaky své předchozí tvorby, svůj rukopis obohatil nyní o významné poetické tóny. Právě pro tyto poetizující sklony jsem Vinca Rosince požádal o spolupráci na filmu Drak se vrací, který byl koncipován jako balada .. Zde se kameraman Rosinec plně uplatnil vysloveně jako básník filmového obrazu, který výrazně přispěl k jeho poetice. Baladičnost záměru díla svojí kamerou mnohonásobně zvýraznil.\"\" \"\"\n\nSvůj vlastní rukopis Vincent Rosinec dokázal do filmu přetavit díky důsledné přípravě. Do detailu znal scénář i záměr režiséra a už před filmem měl jasnou představu o filmu, který vzniká. Vlado Balco dokonce hovoří o jisté režijní participaci, která snad souvisela is Rosincovými vlastními zkušenostmi s režií: \"\"Dalo by se\" \"říci, že jaksi nenápadně\" kontroloval \"režiséra, stál za kamerou a vše sledoval. Nerušily ho technické problémy kamery, na to měl své asistenty – ostřiče, švenkra ... Vnímal světlo, výřez kamery, který si určil, a její pohyb. Pokud něco někdy dobře nešlo, pokud situace nebyla dobře vymyšlená, Vinco byl nejpodstatnější při jejím vyřešení. Věděl posouvat věci dopředu, věděl přesně a rychle pojmenovat problém. \"\"\"\"Něco podobného potvrzuje i Eduard Grečner:\" \"\" .\"..ako kameraman prokázal vzácnou vlastnost tvůrčího spoluautora filmového díla.\" \"V brilantní podobě toto své nadání projevil ve skvělém filmu Stanislava Barabáše Zvony pro bosých. Je třeba říci, že jde o výjimečnou vlastnost v oblasti filmové kamery, a že se Vincent Rosinec jako citlivý a vnímavý tvůrce nikdy nerozešel se záměry režie, nevybočil do svévolných \"kameramanské Parád\", kde by mohl demonstrovat svou technickou virtuozitu. Naopak, pokaždé pomáhal významně dosáhnout jednolitý básnický účinek každého díla, na němž se tvořivě podílel. \" \"\n\nRosinec se především snažil navázat na odkaz, jakousi \"\"slovenskost kamery\"\", Karola Plicky a Karola Kršku: \"\"Vím, každá téma nemůže být vždy pouze\" \"Slovak , ale měli bychom se snažit co nejpřijatelnější formou udržet tu \"slovenskost kamery. Známe celé národní výtvarné školy, které poznamenaly vývojové období filmu, francouzskou, sovětskou, mexickou a pod. A v dílech těchto kinematografií vůbec necítíme žádné schválnosti. \"\" \"\n\n\n\n\n\n"}
{"id": "1289476", "url": "https://cs.wikipedia.org/wiki?curid=1289476", "title": "Seznam zemí dostupných v Google Street View", "text": "Seznam zemí dostupných v Google Street View\n\nSeznam zemí dostupných v Google Street View přináší seznam států členěný po jednotlivých kontinentech, které jsou zachyceny ve významnějším rozsahu službou Google Street View společnosti Google. U zemí je uveden rok, kdy se panoramatické snímky země poprvé objevily v mapové službě Mapy Google objevily.\n"}
{"id": "1289477", "url": "https://cs.wikipedia.org/wiki?curid=1289477", "title": "Liščí potok (přítok Stěnavy)", "text": "Liščí potok (přítok Stěnavy)\n\nLiščí potok je pravostranný přítok řeky Stěnavy v okrese Náchod v Královéhradeckém kraji. Délka toku činí 5,58 km. Plocha povodí je 11,539 km². \n\nLiščí potok pramení v intravilánu obce Hejtmánkovice v nadmořské výšce 448 m. Potok protéká obcí podél hlavní komunikace – silnice II/302 do Broumova. Během toku přibírá čtyři bezejmenné přítoky, dva z pravé strany a dva z levé strany. První pravostranný přítok pramení v nadmořské výšce 447 m na jižním úbočí Písčitého vrchu (487 m n. m.). Další přítok je rovněž zprava, pramení ve výšce 478 m n. m., protéká Kinclovým rybníkem a v Hejtmánkovicích u obecního úřadu ústí do Liščího potoka. Dále pak zleva přibírá delší potok pramenící ve výšce 453 m n. m. a na konci Hejtmánkovic ještě jeden krátký přítok. Liščí potok pokračuje do Broumova, ze západní a jižní strany obtéká jeho historické centrum, protéká parkem Alejka, podtéká parkoviště a v nadmořské výšce 378 m se u mostu v Přadlácké ulici vlévá do řeky Stěnavy. \n\nVýškový rozdíl mezi pramenem (448 m n. m.) a ústím (378 m n. m.) činí 70 m na délce 5,58 km. Liščí potok protéká katastrálním územím obcí Hejtmánkovice a Broumov.\n\nNa mostku v Hejtmánkovicích je nainstalováno automatické hladinoměrné čidlo s dálkovým přenosem dat a umístěna vodočetná lať, ukazující míru povodňového nebezpečí. První stupeň povodňové aktivity (1.SPA), stav bdělosti, je v Hejtmánkovicích při výšce vodní hladiny 100 cm, druhý stupeň povodňové aktivity (2.SPA), stav pohotovosti, je při 140 cm a třetí stupeň povodňové aktivity (3.SPA), stav ohrožení, je při 170 cm vodní hladiny potoka.\n\nČidlo bylo nainstalováno v roce 2010 v rámci projektu Varovný systém ochrany před povodněmi pro obce Broumovska. Tento projekt byl spolufinancován Evropskou unií – Fondem soudržnosti a Státním fondem životního prostředí ČR v rámci Operačního programu Životní prostředí.\n\nSprávcem Liščího potoka je Povodí Labe, státní podnik. Přímý výkon správy toků zajišťuje závod Jablonec nad Nisou, provoz Hradec Králové.\n"}
{"id": "1289478", "url": "https://cs.wikipedia.org/wiki?curid=1289478", "title": "Bitva o Nadžaf (2007)", "text": "Bitva o Nadžaf (2007)\n\nDalší bitva o Nadžaf probíhala ve městě Zarqa (alt. Zargo) nedaleko iráckého města Nadžaf ve dnech 28. a 29. ledna 2007. Irácké bezpečnostní složky (později podporované americkými a britskými vojsky) se v ní dostaly do střetu se šíitskými ozbrojenci ze sekty Nebeští vojáci.\n\nKrátce před muslimským svátkem Ašúrá odhalily irácké bezpečnostní složky plán na zavraždění několika předních šíitských kleriků, mezi nimi i populárního Ajatolláha Sistániho. Podle plánu měli atentátníci proniknout k duchovním převlečeni za poutníky a následně z co nejmenší vzdálenosti zahájit palbu. Nešlo by o první případ, kdy tento svátek zneužili extremisté ke krvavým útokům. V roce 2004 zahynulo při bombových útocích během svátku minimálně 178 lidí.\n\nIrácké jednotky naplánovaly na 28. únor zákrok proti podezřelým osobám, ale ten vyústil v silné boje v nichž ozbrojenci téměř porazili irácké bezpečnostní složky. Během několik hodin trvajících bojů byl jeden irácký voják zajat. Povstalci ho ošetřili a poslali zpět s odkazem: \"imám se vrací\". Iráckým vojákům začala docházet munice, a tak jim spojenecká vojska poskytla leteckou podporu v podobě bojových vrtulníků a letadel F-16. Útoky byly koordinovány ve spolupráci s příslušníky amerických speciálních jednotek, kteří pomohli ulehčit iráckým vojáků, ale jeden vrtulník AH-64 Apache se povstalcům podařilo sestřelit. V jeho troskách zahynuli oba členové posádky. Spojeneckým vojskům se podařilo zajistit místo přistání dříve než dorazili ozbrojenci, ale jejich útoky se dařilo odrážet jen díky intenzivní palebné podpoře. Irácká vojska nebyla schopna zvrátit průběh bitvy a tak požádala o pomoc elitní útvar irácké armády SWAT z města Hilla. Kolem jedné odpoledne dorazily i americké posily z Bagdádu.\n\nPo příchodu posil se někteří z povstalců rozhodli uniknout směrem k městu Karbalá. Krátce na to iráčtí představitelé prohlásili, že se jim podařilo boje zastavit, ale 1. února došlo ve městě Nadžaf k dalším střetům s ozbrojenci.\n\nOficiální verzi událostí zpochybnili novináři Patrick Cockburn, Dahr Jamail a Ali al-Fadhily. Podle jejich vyšetřování nepokoje začaly o šesté ráno, když Hadždž Saad Saad Najíf al-Hatemi vedl ozbrojené členy šíitského kmene Hawatim směrem ke kontrolnímu stanovišti. Bezpečnostní složky zahájily na jeho auto palbu, přičemž zemřel Hatami, jeho žena a řidič. Do přestřelky se následně zapojili členové kmene Hawatim. Iráčtí vojáci si údajně mysleli, že bojují proti členům al-Káidy a požádali o posily. Následně se do oblasti bojů přesunuli členové kmene Chazael snažící se zastavit boje, ale neuspěli. Po vystupňování bojů se pokoušeli stáhnout i členové Hawatin, avšak i tento pokus o zastavení bojů ztroskotal. Do bojů byla zatažena i skupina vedená Ahmadem al-Hassan, která žila v oblasti bojů. Intenzita střetů vzrůstala a vyvrcholila sérií spojeneckých náletů. Po skončení bojů se mnoho Iráčanů vyhledávalo objasnění průběhu bojů. Mluvčí parlamentu Mahmúd al-Mašhadani obvinil vládu z úmyslného utajování důkazů.\n\nInformace o ztrátách v řadách irácké policie a armády se pohybují v rozmezí od 11 do 30 mrtvých a asi 30 zraněných. Americká armáda přišla o dva muže. V boji zahynulo kolem 400 ozbrojenců a přibližně stejný počet padl do zajetí. Podle prohlášení irácké armády se podařilo zabavit stovky automatických zbraní, jakož i několik minometů či raket. Podle zveřejněných informací se u těl ozbrojenců našly dokumenty potvrzující jejich příslušnost k radikální náboženské sektě Nebeští vojáci. Podle některých analytiků byly zprávy o iráckém \"úspěchu\" přehnané. Bezpečnostní síly podcenily závažnost situace, jakož i připravenost ozbrojenců na boj. Po boji bylo zatčeno několik stovek příslušníků sekty. 2. září 2007 byly vyneseny rozsudky nad 458 z nich. Deset bylo odsouzeni k smrti, 54 bylo propuštěno a zbytek dostal trest odnětí svobody na patnáct let až doživotí.\n\n"}
{"id": "1289491", "url": "https://cs.wikipedia.org/wiki?curid=1289491", "title": "Tales from the Twilight World", "text": "Tales from the Twilight World\n\n\n\n"}
{"id": "1289493", "url": "https://cs.wikipedia.org/wiki?curid=1289493", "title": "Západní Beskydy (makroregion)", "text": "Západní Beskydy (makroregion)\n\nZápadní Beskydy (makroregion) (polsky. \"Beskidy Zachodnie\") jsou makroregion (513.44-513.57) Vnějších Západních Karpat v Polsku, na Slovensku a v Česku, definovaný v rámci geomorfologického členění Polska. \n\nZahrnuje tyto geomorfologické oblasti česko-slovenského členění (čísly jsou uvedeny odpovídající mezoregiony, na které se Beskidy Zachodnie dělí):\n\n\n\n"}
{"id": "1289494", "url": "https://cs.wikipedia.org/wiki?curid=1289494", "title": "Wailua (řeka)", "text": "Wailua (řeka)\n\nWailua je 32 km dlouhá řeka na Kauai, jednom z Havajských ostrovů. Vzniká pod horou Waialeale soutokem severní a jižní zdrojnice, teče východním směrem a u městečka Wailua se vlévá do Tichého oceánu. Na dolním toku se nachází komplex domorodých svatyní heiau, chráněný jako historická památka. Je nejdelší splavnou řekou souostroví, lodě po ní dopravují turisty do vnitrozemí ostrova. Wailua slouží také k vodním sportům, jako je vodní lyžování nebo jízda na kajaku. Významnými atrakcemi jsou vodopády Opaekaa a Wailua Falls i \"Fern Grotto\": jeskyně v lávovém kameni, jejíž vchod je zastřený splývajícími kapradinami a původní obyvatelé ji využívali ke svatebním obřadům. Krajina v povodí řeky je také populární filmařskou lokací, natáčel se zde např. \"Jurský park\".\n\n"}
{"id": "1289497", "url": "https://cs.wikipedia.org/wiki?curid=1289497", "title": "Národní muzeum v Tokiu", "text": "Národní muzeum v Tokiu\n\nNárodní muzeum v Tokiu je nejstarším japonským muzeem, největším uměleckým muzeem v Japonsku a jedním z největších muzeí umění na světě. Založené bylo v roce 1872. Muzeum shromažďuje a uchovává komplexní sbírku uměleckých děl a archeologických objektů z Asie, zejména pak z oblasti Hedvábné stezky a z Japonska. Unikátní je sbírka gandhárského umění. Od roku 1882 muzeum sídlí v tokijském parku Ueno. Název Národní muzeum nese od roku 1947. Muzeum vlastní více než 110 000 objektů, z nichž je 87 „japonských národních pokladů“ a 610 „významných kulturních statků“ (k červenci 2005). Muzeum také provádí výzkum a organizuje vzdělávací akce související s jeho sbírkou. V areálu muzea jsou restaurace a obchody, stejně jako venkovní expozice a zahrada. \n\n"}
{"id": "1289498", "url": "https://cs.wikipedia.org/wiki?curid=1289498", "title": "Damn", "text": "Damn\n\nDamn (stylizováno jako \"DAMN.\") je čtvrté studiové a zároveň třetí album u major labelu amerického rappera Kendricka Lamara. Album bylo nahráno u Top Dawg Entertainment a Aftermath Entertainment a vydáno 14. dubna 2017. Oproti předchozímu albu je toto více popové.\n\nAlbum se umístilo na první příčce žebříčku Billboard 200 jako Lamarovo třetí v řadě. Vedoucím singlem byla píseň „Humble“ (1. příčka žebříčku Billboard Hot 100).\n\nDne 23. března 2017 Kendrick Lamar vydal propagační singl „The Heart Part 4“, který se umístil na 22. příčce žebříčku Billboard Hot 100. O týden později vydal první singl z nového alba. Píseň s názvem „Humble“ (stylizováno jako \"HUMBLE.\") debutovala na 2. příčce žebříčku Billboard Hot 100, jako dosud jeho nejúspěšnější singl. Současně se jednalo o nejlepší debut rapové písně od roku 2010. Píseň si v prvním týdnu vydání koupilo 111 000 lidí a byla 49,8milionkrát streamována. Spolu se singlem byl ve stejné době vydán i videoklip. O týden později se píseň vyšplhala na vrchol žebříčku.\n\nDne 11. dubna 2017 na svém profilu na Twitteru zveřejnil obal a seznam písní svého čtvrtého alba. Obal navrhl Vlad Sepetov, který navrhl obaly také pro předchozí dva Lamarovy počiny z let 2015 a 2016. \n\nNa albu hostuje zpěvačka Rihanna a skupina U2. Všechny názvy písní jsou jednoslovné, psané velkými písmeny a s tečkou na konci.\n\nAlbum je oproti přechozímu, které obsahovalo prvky hudebních žánrů funk a jazz, více popové. Lamar zde poprvé spolupracuje s producentem Mike Will Made It, který proslul svými trapovými hity.\n\nJako druhý byl natočen a vydán videoklip k písni „DNA.“, po vydání videoklipu se píseň, díky streamingu, dostala na 4. příčku žebříčku Billboard Hot 100, jako Lamarova druhá nejúspěšnější po singlu „HUMBLE.“.\n\nAlbum debutovalo na první příčce žebříčku Billboard 200 s prodejem 603 000 ks (353 000 ks v přímém prodeji a 305 milionů streamů). V druhý týden se v USA prodalo dalších 239 000 ks, album se tím udrželo na první příčce žebříčku. Již 3. května 2017 album v USA získalo certifikaci platinová deska.\n\nPo vydání alba se do žebříčku písní Billboard Hot 100 dostalo všech čtrnáct písní z alba. Nejúspěšnější byly písně \"DNA\" (4. příčka), \"Loyalty\" (ft. Rihanna) (14. příčka), \"Element\" (16. příčka) a \"Love\" (ft. Zacari) (18. příčka). \n\nAlbum bylo nejprodávanějším albem prvního pololetí 2017, kdy se ho od dubna do června prodalo 1 772 000 ks (i se streamy). Na konci července 2017 album obdrželo certifikaci 2x platinová deska za 2 miliony kusů alba v distribuci (včetně streamů). Do konce roku 2017 se alba prodalo 2 747 000 ks po započítání streamů (z toho 930 000 ks v běžném prodeji). Nakonec bylo druhým nejprodávanějším albem roku 2017.\n\nObsah alba byl nominován na sedm cen grammy, včetně nahrávky roku (za píseň \"Humble\") a alba roku (\"DAMN.\"). Na slavnostním předávání cen celkem obdržel pět cen: tři za píseň \"Humble\" (rapový počin roku, rapová píseň roku, videoklip roku), jednu za píseň \"Loyalty\" (ft. Rihanna) (rap/zpěv spolupráce roku) a jednu za album \"DAMN.\" (rapové album roku). Lamar v roce 2018 obdržel za album \"DAMN.\" Pulitzerovu cenu za hudbu.\n\nAlbum bylo u kritiků přijato s obecným nadšením, stejně jako předchozí dvě studiová alba Kendricka Lamara. Na internetovém agregátoru recenzí Metacritic si album drží hodnocení 95 bodů ze 100. \n\nHudební publicista Karel Veselý ve své recenzi pro Aktuálně.cz uvádí: \"„Místo jazzem a psychedelií nasáklých instrumentálek z To Pimp a Butterfly nyní Lamar rapuje do trapových beatů, které zní z hiphopových klubů. A jestli mu na předchozí desce dělali stafáž ceněný jazzový saxofonista Kamasi Washington nebo avantgardní beatmaker Flying Lotus, tak na novince jejich místo zaujímají megahvězdy Rihanna a U2.“\" A dodává: „\"Míchat pop a velké koncepty ale může být někdy i celkem ošemetné. A Kendrick Lamar na Damn někdy klesá pod tíhou svých ambicí v kolenou.“\"\n\nHudební recenzent Radia Wave Jan Macháček ve své recenzi například píše: \"„Jedno lze o Lamarově čtvrtém albu říct s jistotou – jedná se o jeho doposud nejchaotičtější desku, která je rozstřelena v širokém spektru od tvrdých rapových bangerů (HUMBLE.) až po sladké rádiové hitovky (LOYALTY. s hostující Rihannou). Skladby se v mnoha případech během své stopáže zlomí do dvou až tří odlišných beatů, jako by fanouškům i médiím vzkazoval: Vyber si, kým chceš, abych byl. Můžu být kýmkoli si zamanu.“\" A na závěr shrnuje: \"„DAMN. je syrovou bipolární výpovědí génia rozervaného mezi slávou a angažovaností i meditací nad krvavou historií, současnou post-obamovskou érou i nejistou budoucností. Ze všeho nejvíc je ale manifestací Lamarova zřejmě nekonečného tvůrčího potenciálu.“\"\n\nDalší hudební redaktor Radia Wave Vojtěch Jírovec se ve své recenzi snaží vystihnout obsah textů desky, který popisuje slovem „strach“. Lamar prostřednictvím textů na albu odkrývá vše, čeho se právě bojí. \"„Na albu DAMN. se nachází jedny z nejpůsobivějších portrétů života popkulturních hvězd a ve skladbách Feel nebo Lust nechává nahlédnout až do vlastního nitra. Mezilidské vztahy zkorodované závistí, neurózy způsobené neustálým tlakem očekávání a tísnivá osamocenost místa na vrcholu rapové pyramidy, to všechno se podařilo vmáčknout do těch několika mála řádek textu a minut hudby.“\"\n\n"}
{"id": "1289502", "url": "https://cs.wikipedia.org/wiki?curid=1289502", "title": "IKEA Museum", "text": "IKEA Museum\n\nIKEA Museum ve švédském Älmhultu bylo otevřeno veřejnosti 30. června 2016. Zachycuje historii švédské nábytkářské firmy IKEA. Nahradilo menší expozici\n\"IKEA Through the Ages\" o výměře 800 m², ve které byla prezentována dvacítka různých pokojů zabydlených firemním nábytkem a doplňky. Muzeum se nachází ve stejné budově, ve které byl v roce 1958 otevřen první firemní obchod. V roce 2012 byl otevřen na jiném místě v Älmhultu a od té doby probíhaly úpravy pro muzeální účely s plánovaným termínem otevření v roce 2015. Fasáda byla obnovena v původní podobě. Výstavní plocha je 3500 m².\n"}
{"id": "1289505", "url": "https://cs.wikipedia.org/wiki?curid=1289505", "title": "Monte Peralba", "text": "Monte Peralba\n\nMonte Peralba (německy \"Hochweißstein\") je třetí nejvyšší vrchol alpské skupiny Karnské Alpy. Nachází se na území provincie Udine v severoitalském regionu Furlánsko-Julské Benátsko v severní části Karnských Alp, kterou je Hlavní Karnský hřeben.\n\nMonte Peralba není začleněna přímo v řetězci hor tvořících hlavní hřebenovou linii, po které vede také hranice mezi Rakouskem a Itálií. Je jižním výběžkem tohoto hřebene, od hraniční linie vzdálena několik set metrů. Její jižní stěna spadá strmě do údolí řeky Piavy, která pod touto stěnou má své prameniště. Bezprostředním sousedem v rámci uvedeného jižního výběžku je výrazně nižší, ale mnohem subtilnější a špičatější Monte Chiadenis. Hora díky své strmosti, mohutnosti a výšce výrazně dominuje svému okolí. Tato dominance příznivým způsobem ovlivňuje kruhový rozhled, jednak na Hlavní Karnský hřeben, zejména však jižním směrem na špičaté a členité vrcholy Jižních Karnských Alp.\n\nOblast okolo Monte Peralby byla významným dějištěm vojenských akcí za 1. světové války, kdy rakouská a italská vojska urputně bojovala o hlavní karnský hřeben. Hora se svojí dominancí a se svým rozsáhlým vrcholovým plató, kde bylo snadné budovat opevňovací stavby, byla jedním z hlavních cílů obou stran. Dalším cílem bylo ovládnutí horní části údolí řeky Piavy, které umožňovalo snadný přístup italským jednotkám do této oblasti bojů. Proto Monte Peralba stejně jako hřebeny masivu Monte Lastroni na druhé straně údolí byly velmi silně fortifikovány. Ještě dnes je možno najít množství pozůstatků války z před 100 lety – kaverny, palebné pozice, stará opevnění apod.\n\nPřes svoji strmost a relativní obtížnost výstupových cest je Monte Peralba a okolí oblíbenou a velmi navštěvovanou oblastí, zejména díky dvěma horským chatám, které se nacházejí v blízkém okolí hory. Na severu, na rakouském území je to Hochweißsteinhütte, na jihovýchodě na italském území Rifugio Calvi. Z obou těchto chat může být vrchol hory dosažen v čase 2-3 hodin. Celkově je přístup snazší z italské strany, vzhledem k tomu, že se v údolí nachází stará válečná zásobovací silnice k pramenům Piavy. Po ní lze dojet autem až k chatě Rifugio Sorgenti del Piave. Odtud lze dojít po cestě sjízdné pro terénní vozy k chatě Calvi asi za 1 hodinu. Z rakouské strany je dostupnost hory pro turistiku výrazně časově náročnější. Chata Hochweißsteinhütte se nachází hluboko v horách, až na konci údolí Frohntal, okolo 3 hodin chůze od posledního místa dosažitelného autem. Okolo této chaty je vedena známá dálková hřebenová trasa, zvaná \"Karnischer Höhenweg,\" která je tak další možností přístupu pod severní stranu hory .\n\nNa horu nevede žádná turistická trasa vysloveně chodeckého charakteru. I nejsnazší cesta od severovýchodu zahrnuje strmý skalnatý úsek, nazývaný Schwarze Rinne, který má charakter zajištěné cesty (ocelové lano) resp. terénu horolezecké obtížnosti I. Hora je také oblíbeným horolezeckým cílem. V jejích úbočích bylo během let vytvořeno mnoho horolezeckých cest s obtížnostmi od III do V+.\n\nDne 20. července 1988 vystoupil na vrchol hory tehdejší papež Jan Pavel II., na jehož počest byla klasická výstupová trasa pojmenována.\n\nRifugio Sorgenti del Piave (1830 m): Dosažitelná autem, cca 12 km z městečka Sappada, u chaty velké parkoviště. Východisko na túry z italské strany. Nedaleko chaty prameny Piavy.\n\nRifugio Calvi (2164 m): Umístěna v travnatém svahu asi v polovině cesty od pramenů Piavy do sedla Passo Sesis. Od Rif. Sorgenti del Piave cca 1 hod.\n\nHochweißsteinhaus (1867 m): Na rakouské straně hřebene Karnských Alp, v závěru údolí Frohntal. Kapacita 14 postelí, 36 míst v noclehárně. Dosažitelná ze St. Lorenzen u ústí Lesachtal za cca 3 hod.\n\nOd severovýchodu. Normální cesta – I (\"Via delle Giovanni Paolo II\"). Přístup z Itálie přes Passo Sesis, z Rakouska přes sedlo Hochalpljoch (od Rif. Calvi 2 hod., od Hochweißsteinhaus 2,5 hod.)\n\nJihovýchodní stěna. Via ferrata Pietro Sartor, obtížnost C (od Rif. Calvi 2 hod.)\n\n\n\n"}
{"id": "1289507", "url": "https://cs.wikipedia.org/wiki?curid=1289507", "title": "Václav Šmejkal", "text": "Václav Šmejkal\n\nVáclav Šmejkal (* 2. června 1909, Praha, Rakousko-Uhersko – 16. května 1983, Praha, Československo) byl český pedagog a politický vězeň.\n\nNarodil se 2. června 1909 na Ferdinandu a Růženě Šmejkalovým. Měl dva mladší bratry. Otec Ferdinand za první světové války narukoval do armády a stal se nezvěstným. Matka Růžena musela tvrdě pracovat, aby své děti uživila. Václav Šmejkal maturoval na reálném gymnáziu v Praze-Žižkově a poté vystudoval matematiku a deskriptivní geometrii na Přírodovědecké fakultě Univerzity Karlovy.\n\nSvou učitelskou dráhu Šmejkal zahájil na měšťance v Trmicích. Oženil se s Růženou Křikavovou, s níž měl dva syny. Při práci získal doktorát z přírodních věd. Psal básně a překládal Rilkeho, byl velmi aktivní v Sokole, ochotnickém divadle, červeném kříži a ve známém pěveckém sboru Foerster. Po mnichovské dohodě se rodina přestěhovala do Prahy. Druhou světovou válku Šmejkal strávil jako středoškolský učitel v Táboře. Po jejím skončení se stal ředitelem obnoveného reálného gymnázia v Ústí nad Labem. Zároveň působil jako kulturní referent města Ústí nad Labem. Staral se o obnovení činnosti městského divadla, rozhlasu, knihovny, muzea i archivu. Angažoval se také politicky, neboť byl oblastním důvěrníkem Československé strany národně socialistické.\n\nPo únoru 1948 se Václav Šmejkal stal politickým vězněm. Poprvé byl odsouzen ve dnech 23.-24. září 1948 ve skupinovém politickém procesu, ve kterém bylo 22 osob (převážně profesorů a studentů reálného gymnázia) odsouzeno k celkem 101 letům vězení. Sám Šmejkal byl odsouzen k devítiletému trestu za neoznámení toho, že mu student ukázal protikomunistický leták. Část trestu strávil v pracovních táborech při uranových dolech. Roku 1958 byl odsouzen podruhé. Tentokrát k dvouletému trestu za sepsání textu a básní s tematikou vězeňství. Po propuštění se musel živit prací v dělnických profesích a až později mu bylo povoleno vrátit se k práci učitele. Ve volném čase psal učebnice a básně. Byl tajemníkem spolku českých bibliofilů. Roku 1969 byl rehabilitován. Zemřel 16. května 1983 v Praze. Pohřben je ve Svádově.\n\n\nJméno Václava Šmejkala nese Gymnázium a Střední odborná škola v Ústí nad Labem. Ve vstupní chodbě gymnázia byla 5. října 2006 odhalena pamětní deska Václavu Šmejkalovi.\n\n"}
{"id": "1289508", "url": "https://cs.wikipedia.org/wiki?curid=1289508", "title": "Mara Salvatrucha", "text": "Mara Salvatrucha\n\nMara Salvatrucha (zkratka MS-13 nebo MS13, též znám jako MS nebo Mara) je mezinárodní zločinecký gang působící zejména v Spojených státech amerických a středoamerických státech Salvador a Honduras.\n\nVýznam označení „Mara Salvatrucha“ je nejasný, podle nejrozšířenější verze první slovo odkazuje na pouliční gang La Maru ze San Salvadoru a Salvatrucha na partyzánskou skupinu, která bojovala v salvadorské občanské válce.\nGang založili v 80. letech 20. století v americkém Los Angeles salvadorští imigranti. Skupina se později rozšířila do mnoha částí Spojených států, Kanady, Mexika a Střední Ameriky; v některých středoamerických oblastech ovládá dokonce celá města. Je aktivní zejména na předměstích a v příměstských oblastech.\n\nVětšina členů je etnicky hispánského nebo latinskoamerického původu, především ze Salvadoru. Rekrutují se především z řad středoškolských a vysokoškolských studentů přistěhovalců. Příslušníci gangu, nazývaní též \"maras\" či \"mareros\", mívají velmi výrazné tetování pokrývající značnou část těla, včetně obličeje. Jsou proslulí extrémní brutalitou (řadu svých obětí rozsekali mačetami) a subkulturním morálním kodexem, který je založen na ideji nemilosrdné pomsty. Se skupinou jsou spojovány i satanistické praktiky. Podle představitele amerického ministerstva spravedlnosti je mottem gangu heslo \"„Kill, rape, control“ („Zabít, znásilnit, ovládat“)\".\n\nKe kriminálním činnostem příslušníků gangu patří pašeráctví, prodej drog a zbraní, vyděračství, vybírání výpalného, kuplířství a znásilňování žen, loupeže, únosy, a hlavně velké množství vražd. Gang zřejmě kontroluje ilegální imigraci na jižní hranici Spojených států. Během drogové války v Mexiku jeho členové začali být najímáni drogovým kartelem Sinaloa bojujícím proti kartelu Los Zetas. Ke zdrojům příjmů gangu též patří dětská prostituce.\n\nV roce 2005 honduraský ministr bezpečnosti Oscar Álvarez vzbudil rozruch tvrzením, že muslimská teroristická organizace Al-Káida kontaktovala představitele Mara Salvatrucha a jiných středoamerických gangů a nabídla jim spolupráci. V roce 2012 byl gang americkým ministerstvem financí klasifikován jako mezinárodní zločinecká organizace, což umožnilo využití federálních prostředků při vyšetřování jeho zločinů. Po sérii brutálních vražd mladých lidí na Long Islandu v americkém státě New York v roce 2017 přislíbil americký prezident Donald Trump vymýcení gangu ze Spojených států.\n\nGang čítá 30 až 50 tisíc členů, z nichž 10 000 působí ve Spojených státech, především v západních a severovýchodních částech USA. Největším současným konkurentem skupiny je další středoamerická skupina 18 street gang.\n"}
{"id": "1289518", "url": "https://cs.wikipedia.org/wiki?curid=1289518", "title": "Manuel Contreras", "text": "Manuel Contreras\n\nJuan Manuel Guillermo Contreras Sepúlveda (4. května 1929 Santiago de Chile – 7. srpna 2015, tamtéž) byl chilský důstojník ozbrojených sil, který stál v čele chilské tajné policie DINA během diktatury generála Augusta Pinocheta. \n\nV sedmdesátých letech řídil mezinárodní hon, jehož cílem byly vraždy politických oponentů Pinochetovy vojenské junty. Po změně režimu v Chile dostal v roce 1995 dostal trest sedmi let ve vězení za vraždu chilského diplomata Orlanda Leteliera. Za další zločiny spáchané během Pinochetovy diktatury mu pak byl trest několikrát výrazně navýšen.\n"}
{"id": "1289523", "url": "https://cs.wikipedia.org/wiki?curid=1289523", "title": "Knight Rider tým", "text": "Knight Rider tým\n\nKnight Rider tým (v anglickém originále Team Knight Rider) je americký akční televizní seriál, který byl premiérově vysílán v syndikaci letech 1997–1998, kdy bylo v jedné řadě natočeno 22 dílů. Jedná se o sequel seriálu \"Knight Rider\". V Česku byl seriál, jenž pojednává o týmu, který má k dispozici vozidla s umělou inteligencí a který bojuje se zločinci, vysílán v roce 1998 na TV Nova.\n\n\n"}
{"id": "1289527", "url": "https://cs.wikipedia.org/wiki?curid=1289527", "title": "Karnismus", "text": "Karnismus\n\nKarnismus (anglicky \"\") je ideologický postoj, který poprvé definovala americká sociální psycholožka, novinářka a veganská aktivistka . Tento termín vysvětluje v knize \"Why We Love Dogs, Eat Pigs, and Wear Cows\" (2009). Podle autorky jde o všeobecně sdílenou a nereflektovanou ideologii, že je správné nebo dokonce žádané konzumovat maso zvířat, která jsou v dané kultuře definovaná jako jedlá. Řadou sdílených přesvědčení (např. že je konzumace masa nezbytná) a mechanismů (skrývání původu masa) se lidé vyrovnávají s nepříjemnými pocity, které by mohli mít kvůli rostoucí senzibilitě vůči utrpení a zabíjení ostatních zvířat.\n\nKarnistou je označován člověk, který pokládá za správné a žádoucí jíst maso těch druhů zvířat, které jsou v dané kultuře pokládána za jedlá. Zároveň má problém konzumovat tzv. „nejedlá zvířata“ a mnohdy také pociťuje nelibost z přítomnosti při zabíjení zvířat jedlých.\n\nDle Giberta a Desaulniers karnismus odkazuje na ideologii, která podmiňuje lidi k tomu, aby jedli určité zvířecí produkty. V zásadě jde o opak veganství.\n"}
{"id": "1289529", "url": "https://cs.wikipedia.org/wiki?curid=1289529", "title": "Irakere", "text": "Irakere\n\nIrakere je kubánská hudební skupina, která ve své tvorbě propojuje afrokubánský folklór s vlivy bebopu, jazzu, rocku a soulu. Soubor založil roku 1973 v Havaně klavírista Chucho Valdés, který předtím působil jako kapelník v Orquesta Cubana de Música Moderna, název znamená v jazyce afrického kmene Jorubů „les“. \n\nInstrumentální schopnosti jednotlivých členů umožňovaly rozsáhlé improvizace, novátorské spojení tradičních nástrojů jako batá, konga, claves, güiro a rumba koule s možnostmi elektrické aparatury vyneslo skupině popularitu na Kubě i v zahraničí: byla oceněna na prestižních přehlídkách jako Montreux Jazz Festival, Newport Jazz Festival, Carnaval de Barranquilla nebo Jazz Jamboree ve Varšavě, v roce 1979 uzavřela smlouvu se společností Columbia Records. Album \"Irakere\" získalo v roce 1980 cenu Grammy v kategorii latinskoamerické hudby. \n\nV osmdesátých letech skupinu oslabila emigrace výrazných členů, jako byli saxofonista Paquito D'Rivera, trumpetista Arturo Sandoval a perkusionista Miguel Angá Díaz, v roce 1997 nahradil Valdése v čele souboru jeho syn Chuchito Valdés. \n\n\n\n"}
{"id": "1289532", "url": "https://cs.wikipedia.org/wiki?curid=1289532", "title": "Podúsek 1./X. Zaječiny", "text": "Podúsek 1./X. Zaječiny\n\nStavební podúsek 1./X. Zaječiny vznikl při stavbě těžkých objektů československého opevnění v letech 1937–1938 ve východních Čechách poblíž Klášterce nad Orlicí. Podúsek byl zadán ke stavbě mladoboleslavské firmě Hráský & Jenč dne 12. ledna 1937. Vyprojektováno a postaveno bylo celkem 11 pěchotních srubů, jež byly obsazeny II./19. hraničářským praporem.\n\nŽenijní skupinové velitelství X Rokytnice v Orlických horách zadalo stavbu podúseku 1./X. firmě Hráský & Jenč, Mladá Boleslav dne 12. ledna 1937. Prvním pracovním dnem se stal 17. duben 1937 a výstavba všech 11 těžkých objektů měla trvat maximálně 200 dní, zadávací částka činila 5 238 411,85 Kč. Velitelem podúseku byl ustanoven škpt. žen. Cyril Dvořák, stavbyvedoucím se stal por. stav. Alois Linhart.\n\nStřežení budovaných objektů zajišťoval strážní prapor I. z Rokytnice v Orlických horách pod velením mjr. pěch. Jana Prágra, který byl zřízen 15. června 1937 a zrušen 1. května 1938. Z jeho příslušníků byly následně vytvořeny II. a III. prapor hraničářského pluku 19. V září 1938 byl prostor podúseku Zaječiny obsazen částí II. praporu (zatímní velitel škpt. pěch. František Cerman) hraničářského pluku 19, který byl podřízen Hraniční oblasti 35.\n\nStavební firmě bylo zadáno 11 pěchotních srubů označených R-S 54 – R-S 64. Původně byl podúsek projektován Ženijním skupinovým velitelstvím III Králíky, dodatečně však bylo pro urychlení prací zřízeno samostatné ŽSV v Rokytnici, pod které připadly čtyři západní podúseky v Orlických horách.\n\nLinie stavěná v rámci podúseku 1./X. začíná v údolí Divoké Orlice, v tzv. Zemské bráně, severně od Klášterce nad Orlicí, kde se nachází srub R-S 54, jenž brání úzké říční údolí, na jehož druhé straně končí podúsek 7./III. Jedlina. V lesích nad ním je umístěn objekt R-S 55, kterým začíná řádná linie vedoucí Žamberskými lesy na severozápad. Většina objektů se nachází nedaleko červeně značené Jiráskovy cesty. Podúsek končí srubem R-S 64 nedaleko Předního kopce, který se jako jediný z celého podúseku nachází západně silnice spojující Kunvald a Bartošovice v Orlických horách. Dále na něj navazuje podúsek 2./X. Kunvald.\n\nPozn.: Objekty jsou řazeny od východu na západ.\n"}
{"id": "1289561", "url": "https://cs.wikipedia.org/wiki?curid=1289561", "title": "Rolf Edling", "text": "Rolf Edling\n\nRolf Erik Sören Edling (* 30. listopadu 1943 Bombaj, Indie) je bývalý švédský sportovní šermíř, který se specializoval na šerm kordem. Švédsko repezentoval v šedesátých a sedmdesátých letech. Na olympijských hrách startoval v roce 1968, 1972, 1976 a 1980. V soutěži jednotlivců se nejlepe umistnil na čtvrtém místě na olympijských hrách v roce 1980. Je dvojnásobným mistrem světa ze soutěže jednotlivců z let 1973 a 1974. Patřil k oporám favorizovaného švédského družstva, které vládlo soutěžím družstev v šermu kordem v polovině sedmdesátých let.\n"}
{"id": "1289562", "url": "https://cs.wikipedia.org/wiki?curid=1289562", "title": "Michajlov", "text": "Michajlov\n\nMichajlov je obec na Slovensku v okrese Snina.\n"}
{"id": "1289566", "url": "https://cs.wikipedia.org/wiki?curid=1289566", "title": "QF 6 pounder Hotchkiss", "text": "QF 6 pounder Hotchkiss\n\nOrdnance QF Hotchkiss 6 pounder gun (česky \"rychlopalný šestiliberní kanón Hotchkiss)\" byl původně francouzský lehký 57milimetrový (2.24 in) kanón, který sloužil v mnoha zemích jako námořní dělo na lodích a koncem 19. století též jako dělo pobřežní ochrany. Zkonstruovala jej francouzská zbrojovka Société Anonyme des Anciens Etablissements Hotchkiss et Cie. Jeho upravená verze byla za 1. světové války použita coby tankový kanón pro první britské tanky Mark I, Mark II a Mark III), ve zkrácené verzi jako QF 6-pounder 6 cwt Hotchkiss pak i pro tanky Mark IV, Mark V a Mark VIII.\n\nVe Spojeném království vyráběla kanón Hotchkiss s délkou hlavně 40 ráží v licenci zbrojovka Elswick jako Ordnance QF Hotchkiss 6 pounder gun Mk I a Mk II nebo QF 6 pounder 8 cwt.\n\nŠestiliberní kanóny Hotchkiss sloužily původně jako zbraň proti novým (parním) torpédovým člunům, které se objevily koncem 70. let 19. století. Původní model Mk I z roku 1885 postrádal systém zpětného pohybu hlavně při výstřelu (tzv. zákluz), ten se objevil až u Mk II z roku 1890.\n\nZa 1. světové války potřebovalo Královské námořnictvo značné množství děl, a proto spatřil světlo světa kanón s jedinou hlavní, označovaný jako \"6 pdr Single Tube\" (šestiliberní jednohlavňový), jehož výroba byla podstatně jednodušší. Zpočátku se s ním mohlo střílet pouze speciálním střelivem se sníženou náloží, ale od roku 1917, kdy došlo k vylepšení hlavně pomocí vsunuté košile A (tenkostěnné duše) a vznikl model Mk I+++, mohly kanóny střílet standardní šestiliberní municí.\n\nPo válce byl již kanón pro použití v boji zastaralý, avšak dál se používal jako nízkokaliberní dělo ke cvičným účelům a při slavnostních salvách. V roce 1939 existovalo z 3984 vyrobených kusů ještě 1640. S počátkem 2. světové války se zbývající kanóny rychle navrátily do služby jako obranná zbraň proti ponorkám a rychlým torpédovým člunům a jako součást pobřežní ochrany. Novější bezzákluzové modely Mk VI, Mk VI* a Mk VI** sloužily jako výzbroj prvních modelů motorových torpédových člunů Fairmile D., stíhačů ponorek Fairmile A a B a korvet třídy Flower.\n\nKanón byl hlavní zbraní prvních tanků Mark I – Mark III v mužské (\"Male\") verzi. (tzv. ženská /\"Female\"/ verze byla vybavena pouze kulomety). Britská armáda byla v roce 1916 bez jakékoli předchozí zkušenosti s bojovými tanky postavena před úkol rychle vybavit novou zbraň. Jako nejvhodnější se jevilo již existující šestiliberní námořní dělo Hotchkiss. Bylo dostatečně kompaktní, vešlo se do tankových sponsonů a mělo dostatečný dostřel. Každý tank byl vybaven po jednom dělu v každém sponsonu (tedy dvěma děly), jež mohla střílet dopředu a do stran. V praxi se však kanón ukázal jako příliš dlouhý, hlaveň se mohla při jízdě zarýt do země nebo se zarazit o jiné překážky. Proto byly tanky od verze Mark IV vybaveny kanónem se zkrácenou hlavní QF 6 pounder Hotchkiss 6 cwt.\n\nPočátkem války postrádala Británie vhodné protiletadlové dělostřelectvo, a proto bylo 72 šestiliberních kanónů upraveno pro lafetaci zajišťující velký náměr hlavně.\n\nŠestiliberní kanón Hotchkiss používalo americké námořnictvo současně se šestiliberním kanónem Driggs-Schroeder. Od roku 1910 však začaly být oba typy nahrazovány 76mm děly s délkou hlavně 50 ráží, tzv. 3″/50 caliber gun.\n\nArmáda Spojených států rovněž zavedla šestiliberní kanón Hotchkiss do své výzbroje. V dobových odkazech bývá označován jako \"2.24-inch gun\". Jako hlavní obránce pobřežního opevnění a přístavů potřebovala armáda k vybavení svých pobřežních baterií lehčí děla, neboť v 90. létech 19. století se vážně počítalo s možností pozemních útoků pěchoty. \n\nCarské námořnictvo testovalo od roku 1904 verze 57mm děl s délkou hlavně 40, 50 a 58 ráží, avšak později je převedlo armádě.\n\nNámořní 57milimetrové dělo Hotchkiss tvořilo standardní sekundární či terciární výzbroj většiny japonských torpédoborců postavených v letech 1890–1920 a sloužilo ještě v časech války v Tichomoří.\n\nTyto šestiliberní kanóny sloužily v období 2. světové války u jednotek pobřežního ochrany jako strážní děla.\n\nNámořní 57milimetrové dělo Hotchkiss používala také Islandská pobřežní stráž a v období let 1920–1990 sloužilo jako hlavní zbraň na většině jejích hlídkových lodí. Poté bylo zcela nahrazeno automatickými kanóny Bofors 40mm.\n\nŠestiliberní kanón Hotchkiss sloužil jako hlavní zbraň jediného tanku Vickers Medium Mark II, jenž patřil v letech 1929–1940 do výzbroje Irské armády. Když šel tank v roce 1940 do šrotu, kanón byl vymontován a sloužil dál jako protitankové dělo.\n"}
{"id": "1289567", "url": "https://cs.wikipedia.org/wiki?curid=1289567", "title": "Hans Jacobson", "text": "Hans Jacobson\n\nHans Olov Dan Jacobson (* 17. března 1947 Enskede – 9. července 1984 Handen, Švédsko) byl švédský moderní pětibojař a sportovní šermíř, který se specializoval na šerm kordem. Začínal s moderním pětibojem, ve kterém startoval na olympijských hrách v roce 1968. V závodě jednotlivců obsadil sedmnácté místo a zároveň s dalšími dvěma členy Björnem Fermem (vítěz) a Hans-Gunnarem Liljenwallem (8. místo) po celkovém součtu bodů získal v soutěži družstev bronzovou olympijskou medaili. O tu však záhy přišel, protože Liljenwall byl po závodě jednotlivců diskvalifikován za požití alkoholu. V sedmdesátých letech reprezentoval Švédsko v šermu kordem, které je součástí moderního pětiboje. V roce 1976 startoval na olympijských hrách a s družstvem kordistů vybojoval zlatou olympijskou medaili. V období poloviny sedmdesátých let vybojoval se silným švédským družstvem kordistů tituly mistra světa v roce 1974, 1975 a 1977.\n"}
{"id": "1289572", "url": "https://cs.wikipedia.org/wiki?curid=1289572", "title": "Marcel Fischer", "text": "Marcel Fischer\n\nMarcel Fischer (* 14. srpna 1978 Biel) je bývalý švýcarský sportovní šermíř, který se specializoval na šerm kordem. Švýcarsko reprezentoval na přelomu a v prvních letech nového tisíciletí. Na olympijských hrách startoval v roce 2000 v Sydney a 2004 v Athénách v soutěži jednotlivců. Při své druhé účasti na olympijských hrách v roce 2004 získal zlatou olympijskou medaili. Se švýcarským družstvem kordistů vybojoval v roce 2004 titul mistra Evropy.\n"}
{"id": "1289577", "url": "https://cs.wikipedia.org/wiki?curid=1289577", "title": ".рф", "text": ".рф\n\n.рф (transkripce: .rf, z ruského Росси́йская Федера́ция) je národní doména nejvyššího řádu pro Ruskou federaci, zapsaná v cyrilici. V doménovém systému má ASCII DNS jméno xn--p1ai. Na tuto doménu lze přihlásit pouze subdomény psané v cyrilici.\n"}
{"id": "1289578", "url": "https://cs.wikipedia.org/wiki?curid=1289578", "title": "Max Heinzer", "text": "Max Heinzer\n\nMax Heinzer (* 7. srpna 1987 Lucern, Švýcarsko) je švýcarský sportovní šermíř, který se specializuje na šerm kordem. Švýcarsko reprezentuje mezi muži od roku 2009. V roce 2012 a 2016 startoval na olympijských hrách a při své druhé účasti v roce 2016 postoupil v soutěži jednotlivců do čtvrtfinále. Patří k oporám švýcarského družstva kordistů, se kterým pravidelně vozí medaile z velkých sportovních akcí. Je trojnásobným mistrem Evropy s družstvem z let 2012, 2013 a 2014. Na olympijských hrách v roce 2016 neprošel s družstvem přes úvodní kolo.\n"}
{"id": "1289584", "url": "https://cs.wikipedia.org/wiki?curid=1289584", "title": "Kriváň (planetka)", "text": "Kriváň (planetka)\n\n(24260) Kriváň je planetka, kterou objevil Peter Kušnirák v časných ranních hodinách dne 13. prosince 1999 na observatoři v Ondřejově. Je pojmenována po vrchu Kriváň, který je jedním z národních symbolů Slovenska.\n\nPlanetka se v době objevu nacházela v jihozápadní části souhvězdí Malý lev (\"Leo Minor\"), v blízkosti hranice se souhvězdím Lev (\"Leo\"), pouze 36' severovýchodně od hvězdy 20 LMI (+5,4 mag), měla zdánlivou vizuální jasnost +17,8 mag a byla 3197. planetkou objevenou v první polovině prosince 1999. Po objevu dostala předběžné označení 1999 XW. Z Ondřejova byla planetka pozorována pouze v objevové opozici a v průběhu 9 nocí bylo změřených celkem 26 pozic, později poslaných do MPC. Naposledy byla planetka pozorována večer 9. června 2000. Číslování planetky bylo zveřejněno v cirkuláři MPC č. 42557 vydaném dne 8. dubna 2001.\n\nPlanetka je pojmenována po 2 494 metrů vysokém Kriváni, jednom z tatranských vrcholů a národních symbolů Slovenska. Jméno planetky se stalo oficiálním po zveřejnění v cirkuláři MPC č. 43194 vydaném dne 4. srpna 2001 Mezinárodní astronomickou unií.\n\nPlanetka obíhá kolem Slunce ve střední vzdálenosti 389 mil. km po mírně excentrické dráze s dobou oběhu 4,19 roku (1529 dní). K Zemi se přibližuje na minimální vzdálenost 192 mil. kilometrů a její velikost je odhadována na 11 km. \n\n\n"}
{"id": "1289587", "url": "https://cs.wikipedia.org/wiki?curid=1289587", "title": "Miklas", "text": "Miklas\n\nMiklas je původně české příjmení. Mezi jeho nositele patří:\n"}
{"id": "1289589", "url": "https://cs.wikipedia.org/wiki?curid=1289589", "title": "Střapole (hradiště)", "text": "Střapole (hradiště)\n\nStřapole je hradiště jeden kilometr severozápadně od stejnojmenné vesnice u Bušovic v okrese Rokycany. Nachází se na pravém břehu Berounky na ostrožně obtékané Korečnických potokem na severu a Lužnicí na jihu. Spolu s pozůstatky mohylového pohřebiště je chráněno jako kulturní památka ČR.\n\nLokalita byla osídlena v pravěku a raném středověku. Archeologicky je na ostrožně doloženo výšinné sídliště chamské kultury a pohřebiště z mladší doby bronzové. Osídlení lidem chamské kultury dokládá nález jediného střepu v místech rozoraného valu. Naposledy bylo místo osídleno v osmém a devátém století, kdy zde pravděpodobně vzniklo opevněné hradiště.\n\nHradiště se nacházelo na plošině s rozlohou okolo čtyř hektarů. Přístupnou východní stranu chránilo opevnění tvořené příkopem a valem, které bylo spolu s mohylami zničeno zemědělskou činností. Ještě v sedmdesátých letech dvacátého století byly patrné jeho stopy v podobě zeminy s přepálenou hlínou a uhlíky.\n\n"}
{"id": "1289590", "url": "https://cs.wikipedia.org/wiki?curid=1289590", "title": "Michael Kauter", "text": "Michael Kauter\n\nMichael Kauter (* 18. února 1979 Bern, Švýcarsko) je bývalý švýcarský sportovní šermíř, který se specializoval na šerm kordem. Je synem bývalého švýcarského reprezentanta ze sedmdesátých let Christiana Kautera a bratr švýcarského reprezentanta Fabiana Kautera. Švýcarsko reprezentoval v prvních letech nového tisíciletí. Na olympijských hrách startoval v roce 2008 a v soutěži jednotlivců vypadl v osmifinále. V soutěži jednotlivců vybojoval na mistrovství Evropy v roce 2008 třetí místo. Se švýcarským družstvem kordistů vybojoval na mistrovství Evropy v roce 2009 druhé místo.\n"}
{"id": "1289591", "url": "https://cs.wikipedia.org/wiki?curid=1289591", "title": "Videoart", "text": "Videoart\n\nVideoart je druh umění, který využívá digitální i analogové kamery pro vznik uměleckého díla a povětšinou tyto záznamy kombinuje s klasickými výtvarnými technikami. Pojem video je v názvu proto, že v počátcích této disciplíny byly využívány zejména video nahrávky. Videoart se liší od klasického filmu, který je většinou založený na vizualizaci příběhu, hercích a dialozích. Má blízko k filmu avantgardnímu a experimentálnímu, na rozdíl od něj však bývá součástí nějaké instalace v prostoru či performance. Videoart se začal rozvíjet od 60. let 20. století a je tak součástí širšího procesu, v němž jsou hranice klasického výtvarného díla rozostřeny a jeho definice rozšířena o nové postupy, techniky, pojetí (viz též konceptualismus, performance, land art, pop-art, postmoderní umění atd.) Zvláštní formou videoartu je tzv. „vjing“, tedy kombinace videoartu a hudební produkce. Za průkopníky videoartu bývají považováni Nam June Paik a Wolf Vostell. Významnými představiteli jsou též Vito Acconci, Valie Export, John Baldessari, Dan Graham, Bruce Nauman, Bill Viola, Joseph Beuys, Dennis Oppenheim nebo Richard Serra.\n"}
{"id": "1289594", "url": "https://cs.wikipedia.org/wiki?curid=1289594", "title": "Epilátor", "text": "Epilátor\n\nEpilátor je elektrické zařízení, které se používá k odstraňování lidských chloupků tím, že mechanicky uchopí více chloupků současně a vytáhne je. Způsob, jakým epilátory vytahují chloupky, je podobný voskování, i když na rozdíl od voskování neodstraňuje buňky z epitelové tkáně pokožky. Kromě pružin v raných pružinových typech epilátorů nejsou v epilátorech žádné části, které by vyžadovaly pravidelnou výměnu. Epilátory jsou dodávány v provedení s napájením, s akumulátorem či dobíjecí. Zařízení s bateriemi mohou být používána za mokra nebo za sucha.\n\nPrvním typem epilátoru byla originální \"Epilady\", která byla vyráběna společností Mepro a v roce 1986 uvedena na trh v Izraeli. Měla vinutou spirálu, která byla zakřivena tak, že na jedné straně bylo vinutí pružiny zmáčknuto a těsně se dotýkalo, zatímco na druhé straně bylo vinutí rozevřeno a s mezerami. Motor v Epilady otáčel pružinu a způsoboval její ohýbání. Posouvání rotující pružiny na kůži způsobilo, že chloupky byly zachyceny vinutím a vytaženy z kůže.\n\nVzhledem k tomu, že pružiny se neustále ohýbaly, docházelo k jejich občasnému selhání a byly prodávány samostatně jako náhradní část.\n\nDnes existují manuální epilátory určené pro obličej, které nepoužívají napájecí zdroj. Tato konstrukce se skládá jednoduše ze spirálové pružiny se dvěma úchyty. Pružina se pak ohne do křivky a umístí se na nechtěné obličejové ochlupení, zatímco se otáčí rukojetí.\n\n\"Lady Remington Smooth and Silky\" byl navržen tak, aby fungoval podobně jako pružinový typ Epilady, ale místo pružiny byla použita řada kovových disků. Epilátor byl předmětem rozsáhlého patentového sporu v Evropě kvůli koncepční podobnosti s pružinovým epilátorem. Případ porušení patentu ve Spojeného království je známý jako \"Improver Corporation v Remington Consumer Product Limited\" [1990] FSR 181.\n\nNávrh s rotujícími disky byl vylepšen tak, že v moderních provedeních nejsou desky již kompletními disky. Hlava moderního epilátoru obsahuje řadu kovových desek umístěných v plastovém pouzdře. Konce desek mohou být vystupovat na jedné nebo obou stranách pouzdra. Při otáčení hlavy se hroty desek pohybují společně a oddělí se jednou za každou otáčku. To vytváří pinzetový efekt, kdy jsou chloupky sevřené mezi desky vytaženy, a při otočení disku od pokožky opět uvolněny v okamžiku, když se desky od sebe vzdalují. To při pohybu epilátoru po kůži umožňuje nepřetržitý cyklus uchopování, tažení, vytažení a odhození chloupků.\n\nV závislosti na síle a křehkosti chloupků jsou některé spíše přetrženy než vytaženy. Vzhledem k tomu, že tyto chloupky vyčnívají jen těsně nad povrch kůže, mohou vypadat jako strniště od holení, ale jsou mnohem řidší, protože ostatní chloupky bývají zcela vytaženy. Stejně jako u voskování nedojde po první epilaci k takovému růstu, což je způsobeno fázemi růstu, které se u chloupků vyskytují. Pravidelná epilace je méně bolestivá než prvotní a počet přetržených chloupků se s pravidelnou epilací snižuje.\n\nMnoho moderních epilátorů, jako je například Braun \"Silk-Epil 9\", má vestavěnou dobíjecí baterii a je navrženo tak, aby mohly být používány za mokra i za sucha. Tyto typy zařízení jsou konstruovány pro použití ve sprše, ale i mimo sprchu či s případným krémem nebo gelem. Použití pleťového krému nebo gelu je užitečné pro zmenšení bolesti a podráždění spojených se zařízením vhodným jen pro suché použití.\n\nEpilace může být pro některé lidi bolestivá, protože stejně jako při voskování dochází k vytahování chloupků s kořínkem. Vzhledem k tomu, že bolest je zvláště intenzivní při první epilaci místa, dávají někteří lidé přednost tomu, aby bylo místo nejprve profesionálně voskováno, a až poté použijí epilátor pro odstranění obnoveného ochlupení.\n"}
{"id": "1289596", "url": "https://cs.wikipedia.org/wiki?curid=1289596", "title": "Fabian Kauter", "text": "Fabian Kauter\n\nFabian Kauter (* 22. září 1985 Bern, Švýcarsko) je švýcarský sportovní šermíř, který se specializuje na šerm kordem. Je synem bývalého švýcarského reprezentanta v šermu kordem ze sedmdesátých let Christiana Kautera a bratr bývalého švýcarského reprezentanta Michaela Kautera. Švýcarsko reprezentuje v mužích od roku 2004. V roce 2012 a 2016 startoval na olympijských hrách v soutěži jednotlivců a v obou případech vypadl v osmifinále. Na mistrovství světa obsadil v soutěži jednotlivců třetí místo v roce 2011 a 2013. Patří k oporám švýcarského družstva kordistů, se kterým pravidelně vozí medaile z velkých sportovních akcí. Je čtyřnásobným mistrem Evropy s družstvem z let 2004, 2012, 2013 a 2014. Na olympijských hrách v roce 2016 neprošel s družstvem přes úvodní kolo.\n"}
{"id": "1289600", "url": "https://cs.wikipedia.org/wiki?curid=1289600", "title": "Kapi Hospital", "text": "Kapi Hospital\n\nKapi Hospital (, ) je budovatelská počítačová hra vydaná německou společností Upjers. Oficiálně byla vydaná 21. ledna 2011 v němčině, 17. září 2012 byla přeložená do češtiny. Hru je možné hrát také v dalších 16 jazycích: Bulharština, portugalština, dánština, řečtina, španělština, francouzština, chorvatština, perština, italština, maďarština, nizozemština, polština, rumunština, švédština, turečtina a angličtina- hra je tedy jednou ze tří her, které jsou hratelné ve všech jazycích, které portál nabízí (další takové hry jsou My Free Farm a My Free Zoo). Cíl hry je rozvíjet svou vlastní nemocnici a léčit různé pacienty. Hra byla dne 3. května 2017 dostupná na 7 českých serverech.\n\nAby mohl hráč hru hrát, musí si, ať už přímo na stránkách, nebo na jiných serverech, založit účet Upjers. Ve hře vlastníte svou vlastní nemocnici. Cíl hry je léčit pacienty, kteří trpí zvláštními nemocemi, které mají většinou legrační názvy („netopýří hlava“ léčitelná světlometem, „chrápovka“ léčitelná kolíčkem na nos). Léčbu nemoci lze zkrátit podáním léků (pacienta je však možné vyléčit i bez léků) o 50 % . Pacienty je možné mezi léčbami uložit na lůžko (v nemocnici může být až 12 lůžek), kde se o ně může postarat zdravotní sestra, s čímž roste suma, kterou pacient zaplatí. Sestra může pacientovi vyměnit obvazy, změřit krevní tlak, dát jídlo nebo změřit teplotu. Každá akce zvýší původní částku o 5 %, takže maximální cena za pacienta je cena, kterou pacient zaplatí i bez služeb zdravotní sestry + 20 % této ceny.\n\nVe hře existují 2 herní měny: Hospitály (hT) (normální měna) a Mince (prémiová měna). Hospitály lze získat léčbou či prodejem pacienta, nálezem mezi harampádím nebo výměnou za mince. Mince je možné najít pouze v harampádí, nebo je možné je koupit za opravdové peníze (3 Kč = 1 Mince = 300 hT).\n\n"}
{"id": "1289601", "url": "https://cs.wikipedia.org/wiki?curid=1289601", "title": "Christiane Taubira", "text": "Christiane Taubira\n\nChristiane Taubira nebo Christiane Taubira-Delannon (* 2. února 1952 Cayenne, Francouzská Guyana) je francouzská politička a od 15. května 2012 ministryně spravedlnosti ve vládě Jeana-Marca Ayraulta jmenovaného prezidentem Françoisem Hollandem. Na svůj úřad posléze 27. ledna 2016 abdikovala.\n\nChristiane Taubira se narodila 2. února 1952 v Cayenně, ve Francouzské Guyaně. Vystudovala na Univerzitě Panthéon-Assas. Je zároveň sestrou Jeana-Marie Taubira, který je generálním tajemníkem Parti Socialiste Guyanis neboli Guyanské socialistické strany.\n\nJako předsedkyně strany Walwari působila Taubira od r. 1993 jako poslankyně Národního shromáždění, do nějž byla znovuzvolena v r. 1997. Jako nezařazená podpořila v r. 1993 konzervativního Éduorda Balladura, který tou dobou sestavoval vládu. V r. 1994 se stala europoslankyní na čtvrtém místě kandidátky \"Parti radical de gauche\" vedené Barnardem Tapiem. V červnu 1997 se stala členkou Parti socialiste, kde jí socialistický premiér Lionel Jospin jmenoval předsedkyní vládní komise pro těžbu zlata ve Francouzské Guyaně. \n\nV r. 2002 kandidovala Taubira na francouzskou prezidentku za Parti radical de gauche, ačkoli už nebyla její členkou. Ve volbách získala 2,32 %. Po r. 2002 se stala místopředsedkyní Parti radical de gauche. 16. června 2002 byla znovu zvolená poslankyní Národního shromáždění, kde se stala členkou socialistického klubu. \n\nPo vítězství François Hollanda v prezidentských volbách 2012 byla jmenována ministryní spravedlnosti ve vládním kabinetu Jeana-Marca Ayraulta. Původně se přepodkládala spolupráce s mladší ministryní Delphine Bathoo. Jejich vzájemný vztah však měl později trhliny kvůli sdílené zodpovědnosti. Po parlamentních volbách v červnu 2012 vystřídala Delphine Batho ministryní ekologie Nicole Bricq, čímž zůstalo Ministerstvo spravedlnosti čistě pod vedením Chirstiane Taubira. 27. ledna 2016 rezignovala na post ministryně kvůli neshodám s prezidentem Hollandem ohledně přístupu k francouzským občanům obviněným z terorismu.\n\nTaubira se proslavila zejména zákonem z 21. května 2001, který považuje transatlantický obchod s otroky a otroctví obecně za zločin proti lidskosti. V r. 2013 podpořila reformu pro francouzská karibská teritoria v rámci kompenzace otroctví.\n\nVe funkci ministryně spravedlnosti splnila Taubira jeden z předvolebních slibů prezidenta François Hollanda a zpracovala zákon legalizující sňatky osob stejného pohlaví.\n\nV lednu 2016 opustila úřad ministryně kvůli otevřeným neshodám s Hollandovým návrhem zákoně, který umožňuje odebrat francouzské občanství osobám obviněným a usvědčeným z terorismu, pokud mají dvojí občanství. Příslušná legislativa byla reakcí na teroristické útoky v Paříži 13. listopadu. O týden později publikovala knihu \"Murmures à la jeunesse\" o tomto návrhu.\n\nTaubira byla dvakrát vdaná. Se svým druhým manželem Rollandem Delannonem má čtyři děti. Delannon je separatistický politik stojící za vznikem Hnutí za sociální emancipaci a dekolonizaci. V 80. letech byl odsouzen k 18 měsícům vězení za pokus o výbuch ropy a zemního plynu.\n\n\n\n"}
{"id": "1289602", "url": "https://cs.wikipedia.org/wiki?curid=1289602", "title": "Kakost hnědočervený", "text": "Kakost hnědočervený\n\nKakost hnědočervený (\"Geranium phaeum\") je středně vysoká, planě rostoucí luční bylina, která se pro své hnědočervené zbarvené květy občas pěstuje jako okrasná rostlina, patří mezi vzrůstnější druhy rodu kakost. V České republice je původní rostlinou a patří mezi více než patnáct druhů širokého rodu rodu kakost.\n\nZa těžiště jeho rozšíření jsou považovány evropské horské oblasti, hlavně Pyreneje, Alpy, Francouzské středohoří, Apeniny, Sudety, Karpaty a pohoří Balkánu. Do přírody severských států se dostal až později, jako zplanělá zavlečená rostlina. V ČR se vyskytuje poměrně hodně, roste hlavně na severní a střední Moravě, ve Slezsku a na přilehlých územích severovýchodních Čech. Vystupuje až do nadmořské výšky 2400 m.\n\nRoste převážně na vápencovém, případně silikátovém podloží, na vlhkých štěrkovitě-písečných půdách bohatých na živiny. Objevuje se hlavně na vlhkých loukách v aluviálních půdách okolo vodních toků, ve světlých lužních lesích a křovinách i na narušených místech bez bylinného pokryvu.\n\nJe hemikryptofyt dobře rostoucí v polostínu a při dostatku vláhy i na plném slunci, tam tvoří více květů; ve středoevropských podmínkách je mrazuvzdorný. Vyhledává spíše zásaditou půdu s pH 6,5 až 8.0. Kvete v květnu a červnu, v chladnějších oblastech i v červenci. Ploidie druhu je 2n = 28.\n\nVytrvalá, trsnatá bylina s několika přímými, 30 až 60 cm vysokými lodyhami vyrůstajícími z hrubého vodorovně rostoucího oddenku. Pevná, tlustá, střídavě olistěná lodyha mívá často drobné nachové skvrny,je porostlá chlupy a někdy se v horní části větví.\n\nListy v růžici a spodní lodyžní mají řapíky dlouhé někdy až 30 cm, listy na lodyze výše postavené mají řapíky kratší, jsou až téměř přisedlé a směrem vzhůru se zmenšují. Čepel listu je v obryse ledvinovitá, po okraji dlanitě tři až sedmidílná, po obvodě má hrubé, nepravidelně zoubky a je oboustranně krátce chlupatá. Palisty jsou úzce trojúhelníkovité, červenohnědé a brzy zasychají.\n\nNa 2 až 6 cm dlouhých, zpočátku nicích a později vzpřímených stopkách vyrůstají četné, dvoukvěté vidlany s pětičetnými, volnoplátečnými, červenohnědými květy o velikost 2,5 cm. Kališní lístky se třemi žilkami jsou eliptické, na konci hrotité a dlouhé až 8 mm. Dvojnásobně delší korunní lístky mají pět žilek, na bázi jsou zúžené do kratičkého nehtu, bělavé a dále jsou tmavě hnědočervené. Jsou ploché až mírně nazpět ohnuté, dlouhé 12 mm a po okraji vlnité. Deset tyčinek se žlutými nebo fialovými prašníky je rozděleno do dvou kruhů, vnější jsou o málo kratší. Z pěti plodolistů sestavený semeník má pět pouzder a nese čnělku s pětiramennou bliznou. Vespod květu jsou žlázky s nektarem.\n\nZobanitý plod puká v pět jednosemenných plůdků (semen), které jsou světle hnědé, eliptické a mají hladké, síťované osemení. Rostliny se rozmnožují semeny, 1 gram obsahuje asi 100 semen. Lze je rozmnožovat i vegetativně, oddělují se jarní růžice s kouskem oddenku.\n\nTento druh se občas pěstuje jako okrasná rostlina, která upoutává pozornost neobvyklou barvou květů, ze zahrad rostliny často zplaňuje do volné přírody. Existuje na 50 variet lišících se zbarvením listů a květů, např. temně kaštanové květy mají 'Angelina', 'Jupiter', 'Chocolate Chip', modropurpurové 'Blauwvoet', 'Lisa', 'Our Pat', růžové a lila 'Anne Claire', 'Goldmund'. 'Klepper', duhově růžové 'Calligrapher', 'Muldoon' a bílé 'Album' atd.\n\n"}
{"id": "1289606", "url": "https://cs.wikipedia.org/wiki?curid=1289606", "title": "Startovací komplex 13", "text": "Startovací komplex 13\n\nStartovací Komplex 13 (LC-13) byl startovací komplex na Cape Canaveral Air Force Station, třetí nejjižnější z původních odpalovacích komplexů známých jako Missile Row. Leží mezi LC-12 a LC-14. Oblast LC-13 má v současné době v pronájmu SpaceX a po rekonstrukci využívá místo pod názvem Landing Zone 1 a je tu přistávací plocha pro první stupně Falconu 9 a Falconu Heavy.\n\nLC-13 byl původně používán pro zkušební starty mezikontinentální balistické střely SM-65 Atlas a následně pro provozní starty Atlasu v letech 1958 až 1978. Byla to, z původních čtyř, nejvíce používaná a nejdéle sloužící rampa pro Atlas. V letech 1980 až 2015 byl komplex neaktivní.\n\nDne 16. dubna 1984 byl komplex předán Národnímu registru historických míst, nebyla ale prováděna údržba, takže komplex pomalu chátral. V důsledku poškození korozí byla 6. srpna 2005 z bezpečnostních důvodů zbourána mobilní servisní věž. V roce 2012 byl zbourán blockhouse.\n\nLC-13 byl majetkem americké vlády a byl původně řízen letectvem Spojených států. Poté byl v roce 1964 převeden do vlastnictví NASA a o pár let později, v roce 1970, byl převeden zpět pod letectvo. V lednu 2015 byla plocha a zbývající zařízení pronajaty na pět let společnosti SpaceX.\n\nSpolu s odpalovacími komplexy 11, 12 a 14, měl LC-13 vzhledem k většímu výkonu Atlasu robustnější konstrukci, než mnoho současných ramp. Rampa měla větší odpalovací podstavec, který byl šest metrů vysoký a zesílený blockhause. Rakety byly dodávány na odpalovací stanoviště z rapy na jižní straně podstavce.\n\nTesty střel Atlas B, D, E a F  začaly v roce 1958.\n\nJednou došlo na rampě k výbuchu při startu střely 51D v březnu 1960 vlivem nestability spalování několik sekund po startu. Atlas spadl zpět na LC-13 a proměnil se v obrovskou ohnivou kouli, což rampu vyřadilo z provozu na celé jaro a léto roku 1960.\n\nPřed startem Atlasu 51D, byl odstraněny samostatné turbíny výfukového potrubí čtyř ramp pro Atlas v CCAS. O několik týdnů později explodoval další Atlas na rampě LC-11 a bylo rozhodnuto nainstalovat výfukové potrubí zpět, i když to bylo považováno za nepravděpodobné, že by mělo něco společného s neúspěchy.\n\nDalší na LC-13 byl první test Atlasu E 11. října, což bylo přesně sedm měsíců po nehodě se střelou 51D. Poté zůstal LC-13  primárním testovacím stanovištěm střel Atlas E. Atlas F se testoval hlavně na LC-11. Zůstal primárním odpalištěm z východního pobřeží pro Atlas E rakety, s Atlas F testy, hlavně běh z LC-11 (střela 2F v srpnu 1961 byla jediná ze série Atlas F, která odstartovala z LC-13).\n\nMezi únorem 1962 a říjnem 1963 byla rampa předělána pro použití raket Atlas-Agena. Změny byly větší než na LC-12 a LC-14, mobilní servisní věž byla zbořena a nahrazena novou, větší. První start z rekonstruované rampy byl Vela 1, 17. října 1963.\n\nVýznamné starty:\nRampy byla mezi lety 1980 a 2015 deaktivována. \n\nMísto bývalého startovacího komplexu 13 je nyní pronajato SpaceX, a je označeno jako Landing Zone 1.\n\nSpaceX podepsala pětiletou nájemní smlouvy na pozemek bývalého LC-13 dne 10. února 2015, z důvodu vybudování přistávací plochy pro přistávání prvních stupňů Falconu 9. V komplexu by mělo vzniknout celkem pět přistávacích ploch. Hlavní a největší plocha je již v provozu. K ní by měly přibýt další dvě.\n\nK prvnímu úspěšnému přistání došlo při dvacátém letu Falconu 9, 22. prosince 2015.\n\n"}
{"id": "1289607", "url": "https://cs.wikipedia.org/wiki?curid=1289607", "title": "Poplawští", "text": "Poplawští\n\nPoplawští (polsky \"Poplwascy\" či \"herb szlachecki Poplawski\") je šlechtický rod, který původně patřil mezi starou polskou šlechtu. Jméno rodu bylo v různých dobách zapisováno též jako \"Popławski\", \"Poplawsky\", \"Poplawczy\" či \"Poplavski\".\n\nKvůli územním změnám v novodobé historii polského území se však Poplawští řadí také mezi šlechtu litevskou, ruskou a dalších zemí. Změnou sídla rodové linie jsou Poplawští zaznamenáni také na území Moravy a Čech. \n\nPoplawští jsou součástí erbovních rodů Trzaska, Rola, Drzewica, Bialina, Jastrzebiec, Slepowron a Ostroja. Většina z uvedených rodů byla ustanovena polským králem Boleslavem Chrabrým (992-1025), který byl též králem českým.\n\nTento erb byl udělen rytíři jménem Trzaska králem Boleslavem Chrabrým (992-1025), jenž v bitvě svým mečem odrazil nepřátelský útok na královu osobu. Pak sám zaútočil na nepřítele a vší silou ťal po jeho krku, ale jeho meč se zlomil až u rukojeti. Když to král spatřil dal mu svůj meč, kterým Trzaska znovu bojoval proti přesile nepřátel. Odrážel rány a sekal takovou silou, že mu pukl i druhý meč. Po boji zůstal kolem krále velký kruh z mrtvých nepřátelských těl. Jako odměnu za odvahu a velké srdce mu král dal erb v této podobě dvou zlomených mečů. Erb Trzaska se také nazývá Lubiewa, protože rytíř měl v držení klášter Lubin ve Velkém Polsku, kde se tři členové jeho rodu, jeden po druhém, stali opaty. Na památku této podpory použil klášter erb Trzaska na svém štítu.\n\nPo trojím dělení Polska (1772–1795) a obsazení části území Polska Ruskem, se některé rodové linie Poplawských stali šlechtou na území Carského Ruska. Poplawští zůstali věrní katolickému vyznání jak na území Carského Ruska, tak v dalších zemích i při pozdějších změnách různých režimů.\n\n1. února 1822 - 31. října 1893, vyznání: římský katolík\n\nPocházel z aristokratické rodiny dědičné Polské šlechty. Za svou aktivní účast při Polském povstání byli Poplawští vypovězeni do vyhnanství na Sibiř. Od roku 1848, po dokončení Imperiální Kazaňské univerzity, Fakulty filologie sloužil jako úředník ve východní Sibiři až do roku 1851. Od roku 1852 do roku 1863 působil v Zabajkalsku. V roce 1858, se oženil s dědičnou šlechtičnou římskokatolické vyznání, Jadwigou Iosifovnou, rozenou Ventskovskou, majitelkou továren v oblasti Chudovo Novgorod a čajových plantáží ve městě Gudauta v Abcházii.\n\nI přes vypovězení do vyhnanství se stal veřejným činitelem a oceňovaným státním úředníkem.\n\nKariéra\n\nOd roku 1850 – poradce regionálního odboru v Čitě. Od roku 1852 do 1863 působil v krajském úřadu Zabajkalska. Od roku 1880 byl člen společnosti pro poskytování grantů pro studenty na východní Sibiři. Od roku 1863 do roku 1865 byl více-hejtmanem Zabajkalska. Od roku 1865 do roku 1887 zastával pozici výkonného úředníka pro výběry daní v hlavním odboru Úřadu Východní Sibiře v Irkutsku. Od 28. listopoadu 1872 do roku 1875 a od roku 1877 do 12. zárí 1885 byl členem městské rady Irkutsku.\n\nOcenění\n\nV roce 1855, byl Poplawský potvrzen carem Mikulášem I. ve stavu šlechtickém podle části IV. Knihy starého království kmenové šlechty v Polsku, schválené Ministerstvem heraldiky správního Senátu Ruského Impéria. Roku 1855 přijal titul hraběte Ruské říše a Polského království s erbem a právem dědičným. Pro věrnou službu panovníku a pro dobro vlasti se stal rytířem řádu sv. Vladimíra 4. stupně, jeho motto znělo \"Čest a sláva„. V roce 1858 se stal rytířem řádu sv. Anny 3. stupně„ motto “Milovat pravdu, zbožnost a věrnost„ za zvláštní zásluhy, pracovitost a obětavost. Rytíř 2 stupně, řádu sv. Stanislava „ v roce 1862 11. stupeň s korunou, v roce 1867 „Červený kříž“, v roce 1874, „Pro blaho raněných a nemocných vojáků„ 1. stupeň, pro Polskou začleněnou šlechtu, motto “Podpora prospěšných„ udělen řád na šerpě „Vladimir„. V roce 1887 odešel do důchodu v hodnosti Státního tajemníka s právem nosit uniformu s udělenými vyznamenáními a ctí. Zemřel 31. října 1893 v Petrohradu, byl pohřben na římskokatolickém hřbitově „Vyborg Side“ s nápisem na hrobce v polštině.\n\nDěti s manželkou Jadwigou: Ivan/Jan Poplawský, nar. v Čitě 1859-1935, Josef Bartholoměj, nar. v Čitě 1861-1931, Jadwiga-Boreslavna nar. v Irkutsku 1863-1864, Josef Poplawski, nar. v Irkutsku 1865-1942, Margaret, nar. v Irkutsku 1869-?, Žofie, nar. v Irkutsku 1873-?, Witold-Serafim, nar. v Irkutsku 1880-1918.\n\nZajímavé zmínky o I. B. Poplawském\n\nB. Dybowski (1833-1930), slavný Polský spisovatel a přírodovědec, zoolog, vědec, profesor na Lvovské univerzitě od roku 1883, později členem Akademie věd SSSR (1928). Který byl také vyhoštěn k Carem Ruské říše na východní Sibiř, za účast v Polském osvobozeneckého povstání (1793-1794). Ve svých pracích, popisuje přírodní prostředí a faunu jezera Bajkal, povodí Armuru a Kamčatky a také se opakovaně zmiňuje o Poplawském, s velkou vděčností a uznáním za přízeň a za účinnou pomoc při provádění vědeckého výzkumu.\n\nPoplawský podporoval a aktivně pomáhal vypovězeným do sibiřského vyhnanství, polským rebelům, mluvčím proti carskému režimu a agrárníkům (1863-1864). Měl také blízko k ruským ,šlechtickým, revolucionářům ,Děkabristům. Hnutí, které vedlo první ozbrojené akce v prosinci 1825, po smrti Alexandra I. na konstituční monarchii, proti autokracii a nevolnictví.\n\nnar. 1859-1935, dědičný šlechtic, vyznání: římský katolík\n\nOd roku 1879 do roku 1881 studoval na Lékařské fakultě Univerzity ve Varšavě a za vynikající studijní výsledky byl v roce 1882 převeden do Petrohradské carské zdravotnicko-chirurgické akademie, která byla řízena ministerstvem vnitra a přizpůsobena potřebám armády. Absolvoval se „zlatou medailí“ v roce 1884. V roce 1885 složil zkoušku v Paříži na „zlatou medaili“ k titulu doktora 1. kategorie. V roce 1886 kandidát lékařských věd a od roku 1891 specialista vnitřních a nervových nemocí. V roce 1891 až 93 jmenován lékařem nadřízených vojenských jednotek ve městech Narva a Jamburg. V roce 1893 až 1900 člen komise lékařů vnitřních a nervových onemocnění, vedoucí ambulance v nemocnici pro duševně nemocné sv. Mikuláše Divotvorce v Petrohradě. V roce 1900, ze své pozice v nemocnici sv. Mikuláše pro duševně nemocné, spolu s primářem, Chechottem Otto Antonovičem a dalšími, pomohli k útěku členu polské sociálně demokratické strany Józefu Piłsudskému, který byl u nich umístěn na lékařské posouzení po svém zatčení v Lodži, když předstíral duševní chorobu. Piłsudski (budoucí maršál) měl pak významnou roli v založení nezávislé Polské republiky. V roce 1900, po útěku Józef Piłsudského byl Poplawski donucen k rezignaci a začal soukromou praxi jako lékař – diagnostik. V roce 1900 se oženil s dědičnou šlechtičnou Olgou rozenou Jurkiewiczovou (1882-1933)\n\nIvan-Yan Ivanovič Poplawski byl následníkem rodinné tradice ve sbírání uměleckých děl. Sbírku zahájil jeho otec – Ivan Bartolomějevič Poplawski. Od roku 1884, Dr. Ivan-Yan Poplawský podnikal dlouhodobé cesty do zahraničí, kde navštěvoval muzea a významné galerie za účelem doplnění rodinné sbírky. Při tom rozšiřoval své znalosti z dějin umění. V roce 1885 už byl známým sběratelem a členem Carské společnosti pro podporu umělců. Během let 1884-1914 navázal úzké přátelství s Petrem Semjonovem Tjan Šanem, jedním z předních odborníků na Holanské malířství XVII století. Spojovala je vášeň k nalezení vzácných děl a zájem o malby zatím málo známých umělců. Krátce před svou smrtí v roce 1914, Peter Semenov Tyan Shan prodal své nejlepší díla ze sbírky také Poplawskému. Zbývající obrazy byly umístěny do Ermitáže. V dubnu 1917, na aukci v Petrohradě Poplawský získal nejcennější část sbírky od sběratele Ocočinského. Dr. Poplawský kupoval obrazy v Petrohradu u obchodníků se starožitnostmi, Kirilova, Ermolaeva, nebo restaurátorů obrazů Zimmermanna a Sidorova. Účastnil se mnoha dalších aukcí a prodejů. Svou sbírkou zapůjčoval na charitativní výstavy nejen v Petrohradě, ale také v mnoha ruských provinčních městech. Kolekce Dr. Poplawského v Petrohradě, byla jednou z nejucelenějších a harmonicky nejvyzrálejších vizuálních sbírek Nizozemských, Vlámských a Italských maleb. Byl první Ruský soukromý sběratel, který sbíral v chronologickém pořadí v celé historii vlámské malby, formou jediné souvislé historické a umělecké linie. Archivní informace popisující díla a fotografie ze sbírky Poplawského během jeho života, jsou ve Státním úřadu dokumentů o dějinách umění a ikonografie v Haagu, kompilace Dr. C. Hofstede de Groot.\n\nNejcennější, podle odborníků, jsou tyto obrazy: „Kristus, klesající pod křížem“ v prvním původním náčrtku Rubense, (1612 ÷ 1615, olej na dubové desce, 65 x 47,5 cm inventární číslo Národního muzea - 35 794) – v roce 1939 bylo přijato v Krakově (číslo 84 v katalogu zabavených uměleckých děl) , ztratil se v lednu 1945 v Dolním Slezsku, „Portrét muže“ od Rembrandta; \"Matrona, sedí na židli,\" Anthony van Dyck; \"Muž který jí čočku,\"Jacob Jordaens; „Benátský Admirál v brnění,“ Jacopo Tintoretto; „Útok psů na labutě“, Yan Feyt; \"St. Jerome v divočině,\" José de Ribera; „Scéna u studny,“ Jan Steen; \"Žena\", Adriaen van de Venne, \"Květiny ve skleněné váze“ Jakob van Walscapelle (olej, plátno, 76 x 61,5 cm), v roce 1944 obraz odvezen při Německé okupaci, 1998 nabídnut k prodeji v aukci Sotheby's; v roce 2001 byl obraz vrácen do Národního muzea v Polsku.\n\nV roce 1924 Poplawský opustil Leningrad a bydlel ve Varšavě.\n\nVzhledem k situaci v Rusku vyvezl Poplawský nejcennější část své sbírky do Polska. Využil možnost sbírku odvést z už Sovětského Ruska a představil ji ve Varšavě. Po jeho smrti v roce 1935 se tato hlavní sbírka do Ruska už nikdy nevrátila. Polské národní Muzeum ve Varšavě, kde jsou dnes obrazy umístěny, disponuje pouze neověřenými doklady o darování od zesnulého občana Ruska, Dr. Poplawského. Doklady jsou bez podpisů a razítek.\n\nSmrt Poplawského v roce 1935 v centru Varšavy nebyla řádně zdokumentována a důvod smrti není přesně uveden.\n\nV „Katalogu výstavy obrazů ze soukromé sbírky Dr. Ivan Poplawski, Varšava 1936“ je 103 maleb evropských obrazů, včetně obrazů známých umělců, jako jsou: Anthony van Dyck, Jacob Jordaens, José de Ribera, Cornelis, Lucas, Mostaert, Rembrandt, Rubens, Tintoretto, Jan Steen. atd.\n\nPoplawski se stal v Polsku i Rusku zapomenutým sběratelem.\n\nJeho sbírka je ale považována za vzácnou a je chloubou Národního muzea ve Varšavě. Mezi jeho obrazy jsou skutečná mistrovská díla vhodná pro nejlepší muzea na světě. Popis sbírky západních evropských mistrů XIII-XVIII století je stále ohromující.\n\nDruhá část sbírky umění Poplawských. Kromě výše zmíněné části sbírky, bylo obsahem víc než 300 děl západoevropských mistrů a jejich maleb, ale také další umělecká díla a starožitnosti. Přesný osud této části sbírky která zůstala v Rusku není znám.\n\nTřetí část sbírky Poplawských, která byla vyvezená z Ruska, a nebyla součástí sbírky umístěné ve Varšavském muzeu, shořela při požáru domu za Německé okupace. Poplawští měli sbírky nábytku, porcelánu a umění umístěné ve svém bytě o šesti místnostech v ulici Elektoralna. Obrazy přesunuli do klenutého sklepa se silnými zdmi, ale ani to je neochránilo před zničením během požáru.\n\nRodová linie Poplawski v Čechách\n\nNejstarší potvrzený záznam o Poplawských v Českých zemích je z roku 1558. Jde o spor ohledně narození a pobytu mimo Polské království v Podlesí na Moravě, Zikmund II. polský král a velkokníže litevský vydal rozhodnutí o uznání šlechtictví. Jaroslav Kučera von Poplawski, David Ludwig Kučera von Poplawski, sňatkem 2002, Jana Kučerová, von Poplawská, roz. Vavrušková, děti: Leona Anna, Laura Anastasia.\n\nPoznámka: Na území rakousko-uherské monarchie používán šlechtický predikát ,von, s hraběcím titulem\n\nPokračující rodová linie v Česku. Vzhledem k zákonu č. 61/1918. (zákaz používání šlechtických titulů) bez použití predikátu a rodového jména na veřejných listinách a dokumentech v Čechách. Neumožněn matriční zápis.Sňatky šlechtické\n\n\n\n\n"}
{"id": "1289613", "url": "https://cs.wikipedia.org/wiki?curid=1289613", "title": "Johnny Rebel", "text": "Johnny Rebel\n\nJohnny Rebel, často jen Johnny Reb, je fiktivní postava užívaná jako personifikace jižních států USA nebo v užším smyslu států Konfederace v americké občanské válce. V této válce byl především symbolem řadového jižanského vojáka, podobně jako byl Billy Yank zástupcem vojáků Severu.\nJohnny Reb byl často zobrazován v propagandistických kresbách či karikaturách, obvykle v šedé vlněné uniformě s typickou čapkou se štítkem, často také se zbraní a ve spojení s vlajkou Konfederace.\n\n\"Johnny Reb\" je také název písně připomínající památku konfederačních vojáků, kterou napsal v r. 1959 Merle Kilgore a která byla nejznámější v podání zpěváka Johnnyho Hortona. Tato verze vyšla i na prvním českém výběru country hudby \"Dvorana slávy Country a Western\" (Supraphon, 1970).\n"}
{"id": "1289618", "url": "https://cs.wikipedia.org/wiki?curid=1289618", "title": "Smékal", "text": "Smékal\n\nSmékal je moravské příjmení:\n\n\n"}
{"id": "1289619", "url": "https://cs.wikipedia.org/wiki?curid=1289619", "title": "Kirk Baptiste", "text": "Kirk Baptiste\n\nKirk Baptiste (* 20. června 1963) je bývalý americký atlet, sprinter, halový mistr světa v běhu na 200 metrů z roku 1987.\n\nSpecializoval se na běh na 200 metrů. Na olympiádě v Los Angeles v roce 1984 v této disciplíně získal stříbrnou medaili, zároveň v této sezóně zaběhl svůj osobní rekord 19,96 s. O rok později se stal mistrem USA v bězích na 100 i 200 metrů. Největším úspěchem se pro něj stal titul halového mistra světa v běhu na 200 metrů z roku 1987.\n\n"}
{"id": "1289621", "url": "https://cs.wikipedia.org/wiki?curid=1289621", "title": "Patrice Gaille", "text": "Patrice Gaille\n\nPatrice Gaille (* 15. dubna 1956 La Chaux-de-Fonds, Švýcarsko) je bývalý švýcarský sportovní šermíř, který se specializoval na šerm kordem. Švýcarsko reprezentoval v sedmdesátých a osmdesátých letech. Na olympijských hrách startoval v roce 1976 v soutěži jednotlivců v šermu fleretem a vypadl v první fázi turnaje. V dalších letech se soustředil na šerm kordem, ve kterém se účastnil olympijských her v roce 1988. Na mistrovství světa v soutěži jednotlivců vybojoval v roce 1977 třetí místo v šermu kordem. Na přelomu sedmdesátých a osmdesátých let patřil k oporám silného švýcarského družstva kordistů, se kterým vybojoval na mistrovství světa v roce 1977, 1981 a 1982 druhé místo.\n"}
{"id": "1289623", "url": "https://cs.wikipedia.org/wiki?curid=1289623", "title": "Daniel Giger", "text": "Daniel Giger\n\nDaniel Giger (* 1. října 1949 Bern, Švýcarsko) je bývalý švýcarský sportovní šermíř, který se specializoval na šerm kordem. Švýcarsko reprezentoval v sedmdesátých a osmdesátých letech. Na olympijských hrách startoval v roce 1972, 1976 a 1984. Na olympijských hrách v roce 1980, které řada zemí bojkotovala, silné švýcarské družstvo kordistů nestartovalo. V soutěži jednotlivců se na olympijských hrách výsledkově neprosadil. V roce 1983 vybojoval druhé místo na mistrovství světa v soutěži jednotlivců. Patřil k oporám švýcarského družstva kordistů, se kterým vybojoval v roce 1972 stříbrnou a v roce 1976 bronzovou olympijskou medaili.\n"}
{"id": "1289625", "url": "https://cs.wikipedia.org/wiki?curid=1289625", "title": "Olivier Jaquet", "text": "Olivier Jaquet\n\nOlivier Jaquet (* 27. června 1969) je bývalý švýcarský sportovní šermíř, který se specializoval na šerm kordem. Švýcarsko reprezentoval v devadesátých letech. Na olympijských hrách startoval v roce 1992 a 1996 v soutěži jednotlivců a v obou případech nepostoupil přes úvodní kolo. V roce 1994 obsadil druhé místo v soutěži jednotlivců na mistrovství světa.\n\nwww.sports-reference.com\n"}
{"id": "1289626", "url": "https://cs.wikipedia.org/wiki?curid=1289626", "title": "Basil Hoffmann", "text": "Basil Hoffmann\n\nBasil Hoffmann (* 13. dubna 1976) je bývalý švýcarský sportovní šermíř, který se specializoval na šerm kordem. Švýcarsko reprezentoval na přelomu tisíciletí. V roce 2001 obsadil druhé místo na mistrovství světa v soutěži jednotlivců.\n\n"}
{"id": "1289627", "url": "https://cs.wikipedia.org/wiki?curid=1289627", "title": "Bernardino Lagni", "text": "Bernardino Lagni\n\nBernardino Lagni (* 1968 Schio Benátsko) je bývalý italský reprezentant ve sportovním lezení, první italský mistr světa, mistr Itálie a vítěz italského poháru v lezení na obtížnost.\n\n\n"}
{"id": "1289628", "url": "https://cs.wikipedia.org/wiki?curid=1289628", "title": "Accademia degli Incamminati", "text": "Accademia degli Incamminati\n\nAccademia degli Incamminati byla jednou z prvních uměleckých akademií v Itálii, založená v roce 1582 v Bologni.\n\nByla založena jako Accademia dei Desiderosi (někdy nazývaná \"Accademia dei Carracci\") a její zakladatelé byli tři Carracciové, bratři Agostino, Annibale a jejich bratranec Ludovico. Byla primárně určena těm umělcům, kteří chtěli cestovat a vzdělávat se. Annibale stál v čele instituce díky své silné osobnosti a humanitní učenosti. Založení této a dalších akademií ukázalo touhu umělců být vnímán na stejné úrovni jako básníci a hudebníci, ne pouze jako řemeslníci. \"Accademia degli Incamminati\" jim poskytla prostor pro setkávání s ostatními intelektuály, jako byli například doktor Melchiorre Zoppio nebo Astronom Giovanni Antonio Magini, který je zde navštěvoval. Při jejím založení se její členové rozhodli pro heraldický znak, složený z nebeské koule s Ursa Minor v centru a pod ním s heslem Contente Perfectus. Byla zřízena jako soukromá instituce umělců s cílem poskytnout komplexní výcvik v praxi a teorii jak v umění, taki v dalších činnostech, které byly někdy považovány za málo důležité. V Accademii umělci měli dovoleno kreslit nahé postavy podle živých modelů, což bylo jinak katolickou církví zakázáno.\n"}
{"id": "1289629", "url": "https://cs.wikipedia.org/wiki?curid=1289629", "title": "Kevin Lalande", "text": "Kevin Lalande\n\nKevin Lalande (Кевін Лаланд, * 19. února 1987 Kingston (Ontario)) je hokejový brankář kanadského původu, který od roku 2013 reprezentuje Bělorusko. Hraje Kontinentální hokejovou ligu za HK Dynamo Minsk.\n\nV roce 2005 byl draftován klubem Calgary Flames. S týmem Belleville Bulls získal v roce 2007 Leyden Trophy, pak chytal na farmě v American Hockey League, v roce 2010 odešel do KHL, kde působil v HC Viťaz a roku 2011 dostal angažmá v Dynamu Minsk. V únoru 2012 mu bylo uděleno běloruské občanství, s běloruskou hokejovou reprezentací se zúčastnil mistrovství světa v ledním hokeji 2014, kde Bělorusové na domácí půdě obsadili sedmé místo, Mistrovství světa v ledním hokeji 2015 (7. místo) a mistrovství světa v ledním hokeji 2016 (12. místo), byl nominován na mistrovství světa v ledním hokeji 2017. Na MS 2015 a 2016 byl zařazen mezi trojici nejlepších hráčů svého týmu. \n\nBěhem působení v HC CSKA Moskva v sezoně 2014/15 získal Kontinentální pohár, s Dynamem Minsk byl semifinalistou Spenglerova poháru 2016.\n\n\n"}
{"id": "1289631", "url": "https://cs.wikipedia.org/wiki?curid=1289631", "title": "Hnutí Civitas", "text": "Hnutí Civitas\n\nCivitas, taktéž známo jako France Jeunesse Civitas nebo Institut Civitas, je asociace všeobecně známá svým katolickým tradicionalismem, integrismem,nacionalismem a krajně pravicovou politikou. Civitas se obecně definuje jako tradiční katolická lobbistická skupina. Skupina byla jednou spojována s Kněžským bratrstvem Sv. Pia X., ale její pozdější vývoj pod novým vedením Alaina Escada jí momentálně přiblížil k Řádu bratrů kapucínů z Morgonu.\n\nCivitas vzniklo v r. 1999 fúzí ICHTUS a zájmového hnutí Cité catholique založeném pro-vichistickým intelektuálem Jeanem Oussetem.\n\nHnutí se stalo nejvíc mediálně aktivním poté, co se do jeho vedení dostal Alain Escada, belgický krajně pravicový aktivista se sklony ke katolickému tradicionalismu a belgickému nacionalismu a bývalý člen Nové belgické fronty (francouzsky:\"Front nouveau de Belgique\", FNB), z níž bylo v r. 1997 pozastavené členství.\n\nEscada se nejprve stal generálním tajemníkem Civitas v r. 2009. V r. 2012 nahradil François de Penfentenyo ve funkci prezidenta hnutí.\n\nNa začátku r. 2013 se počet členů Civitas pohyboval okolo 1000 a počet sympatizantů okolo 170 000 podle záznamů z jejich mailu. Civitas doufala v zisk alespoň 300 mandátů ve francouzských komunálních volbách 2014.\n\nV r. 2016 oznámilo Civitas svůj záměr transformovat z kulturní organizace na politickou stranu. Hnutí tvoří podstatnou část Coalition pour la Vie et la Famille, malé evropské strany.\n\nCivitas podporuje rechristianizaci Francie a celé Evropy. Definuje se jako sociální a politické hnutí v rámci tradičně katolickém lobbingu, jehož cílem je celospolečenské směřování k \"našemu\" Pánu Ježíši Kristu. Jeho zájmem není účast v abstratní politické teorii, nýbrž techniky užitečné pro vedení odpovídající diskuze a fundamentální schopnost efektivních akci: projevy na veřejných shromážděních, zakládání asociací, koncentrace atd.\"\n\nSlovy historičky Étienne Fouilloux jsou hodnoty prezentované tímto hnutím, tedy návrakt k Ježíši Kristu, proti republikánství, a tedy i proti současné Francii jako takové:\n\nHnutí Civitas se zúčastnilo protestních shromáždění v Paříži r. 2011 kvůli konání několika divadelních představení, zejména pak Romeo Castelluciho (francouzsky: \"Sur le concept du visage du fils de Dieu\", v italském originále: Sul concetto di volto nel figlio di Dio\", \"Koncept Synovy a Otcovy tváře\") v Théâtre de la Ville – jedno z nich bylo přerušeno poté, co se skupina militantních odpůrců dostala až na scénu, a začala házet vejce a lít odpadní olej na účinkující i diváky, ale i proti představení Garcíova \"Golgota Picnic\" v Théâtre du Rond-Point kvůli rouhání.\n\nCivitas oznámilo, že musí bojovat proti \"christianofobii\", a uspořádalo další obrovskou demonstraci 29. října 2011, během nichž kardinál André Vingt-Trois, prezident Konference francouzských biskupů, potvrdil, že se církev od demonstrací distancuje, a že Civitas svým chováním nijak nehájí její zájmy (francouzsky: \"ne disposent d'aucun mandat pour défendre l'Église\") (\"Nemají mandát bránit církev\").\n\nPři výtržnictví během představení \"Sur le concept du visage du fils de Dieu\" v divadle Théâtre de la Ville v říjnu 2011 v Paříži bylo zatčeno 34 lidí. 32 z nich pak bylo v červnu 2013 pařížský soud odsoudil pro porušování práva na svobodu projevu k pokutě ve výši 5 tisíc eur. Dva pachatele soud zprostil viny, třem pak uložil pokuty ve výši 1500 eur, 1800 eur, 2000 eur a další v rozmezí 600-800 eur.\n\nV červnu 2012 zveřejnilo Civitas slogan (francouzsky: \"Confieriez-vous de enfants à ces gens-là\") (\"Svěřili byste své děti těmto mužům?\") k fotografii z gay pride, na níž jsou dva nazí muži.\n\nV listopadu 2012 organizovalo Civitas pochod od Ministerstva rodiny k Bourbonskému paláci, v němž sídlí francouzské Národní shromáždění, vyjadřující nesouhlas s politikou \"Manželství pro všechny\". Podle policejních zdrojů protestovalo téměř 8000 Francouzů proti \"homofilnímu šílenství\" (francouzsky \"homofolie\").\n\n13. ledna 2013 organizovala asociace La Manif Pour Tous celonárodní demonstraci proti navrženému zákonu o stejnopohlavním manželství, jíž se Civitas nezúčastnilo. Aktivisté ze Civitas opustili pochod na Place Pinel po nesouhlasu s projevem organizátorky La Manif Pour Tous Frigide Barjot. Nesouhlas s La Manif Pour Tous spočíval zejména v tom, že Civitas svůj odpor ke stejnopohlavnímu manželství vedlo v duchu \"Katolíci pro rodinu\". Organizátoři tvrdili, že se jejich demonstrací zúčastnilo 50 tisíc osob, ale policejní zdroje uvádějí 8 tisíc. Údaje o účasti jsou různé napříč médii. Jiné číslo uvádějí například Le Monde a Le Nouvel Observateur. L'Express řekl, že se jednalo o několiktisícové demonstrace.\n\nNa konci ledna 2014 podpořilo Hnutí Civitas Faridu Belghoul, která iniciovala protest s názvem \"Ruce pryč ze školství!\" (francouzsky: \"journées du genre\") kvůli nově zaváděné více, kterou nazvala \"genderovou teorií\" (francouzsky: \"théorie du genre\") neboli genderovými studiemi. V tomto kontextu se Civitas stalo terčem kritiky pro sérii fotografií na jeho webových stránkách, kde znázorňují pomyslnou sexuální východu, na níž učitel představuje žákům různé sexuální polohy. Tiskem a svými odpůrci bylo obviněno z šíření falešných zpráv, neboť většina fotografií ani nepocházela z Francie, nýbrž z Kanady. Civitas své akce bránilo se slovy, že by se pozornost měla věnovat spíše samotnému konceptu výuky, které odmítá, nikoli autenticitě fotografií. Le Monde na to odpověděl, že to bylo triviální, a i si ověřil původ fotografií.\n\nO několik dní později se Civitas ohradil proti televiznímu kanálu Arte kvůli vysílání jimi kritizovaném filmu \"Tomboy, 2011\", který podle Civitas propaguje \"genderovou teorii\" (francouzsky \"propagande pour l'idéologie du genre\"). Civitas řeklo: \"Tento film neplní pravý účel příslušného televizního kanálu, který se prezentuje jako kulturní\" (francouzsky: \"répond pas à la mission d’Arte qui est de \"concevoir, réaliser et diffuser des émissions de télévision ayant un caractère culturel) Protest byl veden slušnou formou, tedy telefonicky, faxem a poštou.\n\nOdpor Civitas ke hře Romeo Castelluciho byl mnohými skupinami, včetně pařížského starosty, ale i některými vlivnými katolíky, ostře odsuzován.\n\nNajat Vallaud-Belkacem, mluvčí vlády, veřejně odsoudila slogan Hnutí Civitas \"Ne homofilnímu šílenství\" použitém na demonstraci v listopadu 2012. Během těchto událostí došlo i k jiným incidentům. Některé členky feministické skupiny FEMEN paradovovaly jeptišky a napadaly demonstrující se spreji. Těchto kontraakcí se zúčastňovaly spolu se svými dětmi. Novinářka Caroline Fourest, Agence France-Press, fotografka a členka FEMEN byly při tom napadeny a jiné surově zbity. Policie pak zatkla pět aktivistů ze Civitas. Po těchto incidentech vyžadovalo pět socialistických poslanců zastavení demonstrací Hnutí Civitas.\n\nPodle historičky Galia Ackermanové je součástí interní politiky Civitas otevřený odpor k Femen.\nPodle spisovatele René Guittona:\n\nPodle Civitas byli však právě oni oběťmi militantních feministek. Sám Jacques Bompard, náměstek primátora města Orange, uvedl, že to byly právě feministky, kdo tyto roztržky vyvolal. Civitas následně uvedl, že podá žalobu pro exhibicionismus. Caroline Fourest, jedna ze zúčastněných, se taktéž rozhodla připojit k žalobě.\n\nCivitas vydává čtvrtelní receze s názvem \"Civitas - katolická recenze sociálně-politických otázek\" (francouzsky: \"Civitas – Revenue catholique des questions politiques et sociales\"). V nich pak šíří zprávy o hnutí a analyzuje hlavní politická témata dne.\n\n\n"}
{"id": "1289632", "url": "https://cs.wikipedia.org/wiki?curid=1289632", "title": "Vonšovský potok", "text": "Vonšovský potok\n\nVonšovský potok je levostranný přítok Stodolského potoka v okrese Cheb v Karlovarském kraji. Délka toku měří 10,3 km.\nPlocha jeho povodí měří 14,3 km².\n\nPotok pramení severně od Hazlova ve Smrčinách při východním okraji Přírodním parku Halštrov. Od pramene teče východním až jihovýchodním směrem a tento směr si udržuje po celou délku toku. Ve Vojtanově, na hranici přírodních parků Halštrov a Kamenné vrchy, teče asi 450 m od Česko-saské hranice. Pokračuje směrem ke Starému rybníku, místní části města Skalná. Protéká Mlýnským, Čistým a Novým rybníkem, kde se u jeho levého břehu nachází zřícenina hradu Starý Rybník. Zde opouští území Smrčin a vtéká do Chebské pánve. Míjí vesnici Vonšov, rovněž část města Skalná, a protéká oborou Nový Drahov. Podtéká silnici z Nového Drahova k národní přírodní rezervaci Soos i železniční trať Cheb – Luby u Chebu. Po dalších asi 500 m se severně od Dvorku vlévá zleva do Stodolského potoka.\n"}
{"id": "1289637", "url": "https://cs.wikipedia.org/wiki?curid=1289637", "title": "Alexandrovsk-Sachalinskij", "text": "Alexandrovsk-Sachalinskij\n\nAlexandrovsk-Sachalinskij () je město v Sachalinské oblasti v Ruské federaci. Při sčítání lidu v roce 2010 měl přes deset tisíc obyvatel.\n\nAlexandrovsk-Sachalinskij leží na západním okraji Sachalinu, na pobřeží Tatarského průlivu spojujícího Ochotské moře na severu s Japonským mořem na jihu. Od Južno-Sachalinsku, správního střediska celé oblasti, je vzdálen přibližně 550 kilometrů severně.\n\nDo města vede silnice, ale nikoliv železnice – nejbližší nádraží Sachalinské železnice je v sídle městského typu jménem Tymovskoje přibližně šedesát kilometrů východně.\n\nRusové zdejší oblast poprvé popsali v rámci Amurské výpravy pod vedením Gennadije Ivanovči Něvelskoje v letech 1851–1855. Tehdy pojmenovali zdejší záliv po ruském carovi Alexandrovi I. Když zde byla v roce 1869 založena usedlost, z které se později stala vesnice, získala z toho jméno \"Alexandrovka\".\n\nV roce 1881 zde vzniklo vojenské stanoviště a později zde od roku 1894 sídlil vojenský gubernátor celého ostrova. Když po konci Rusko-japonské války získalo jižní část Sachalinu Portsmouthskou smlouvou Japonské císařství, zůstalo správním střediskem severní části ostrova.\n\nV roce došlo 1917 došlo k povýšení na město pod jménem \"Alexandrovsk\". Během ruské občanské války v letech 1918–1920 si kontrolu nad městem udržely jednotky Alexandra Vasiljeviče Kolčaka a pak jej obsadilo i s celou severní částí ostrova Japonsko, které jej navrátilo Sovětskému svazu v roce 1925. Během japonského obsazení se Alexandrovsk nazýval \"Akó\" ().\n\nV roce 1926 bylo město přejmenováno na \"Alexandrovsk-Sachalinskij\" pro odlišení od jiných Alexandrovsků.\n"}
{"id": "1289666", "url": "https://cs.wikipedia.org/wiki?curid=1289666", "title": "Inkermanský jeskynní klášter svatého Klementa", "text": "Inkermanský jeskynní klášter svatého Klementa\n\nInkermanský jeskynní klášter sv. Klementa () je mužský pravoslavný klášter v sevastopolském Inkermanu, zasvěcený svatému Klementu. Patří k nejstarším jeskynním klášterům Krymu.\n\nJeskyně, hlavní prostory kláštera, jsou vytesány v západní stěně Klášterní skály. Na náhorní plošině nad ní se dochovaly pozůstatky středověké pevnosti Kalamita, založené v 6. století, která se v 14. až 15. století stala součástí pravoslavného knížectví Theodoro a kterou roku 1475 dobyli Turci. V té době již klášter existoval, kdy však byl přesně založen, není jasné.\n\nRůzní historikové odhadují jeho počátky od 6. do 15. století. Vznik kláštera je spojován s kultem svatého Klementa, který měl být podle jedné z legend utopen poblíž nedalekého Chersonésu.\n\nKdyž pevnost Kalamita dobyli Turci, klášter postupně upadal, až zanikl. Pevnost byla přejmenována na Inkerman, což dalo jméno i nedalekému městu. Od roku 1783 se pozůstatky kláštera, stejně jako celý Krym, dostaly pod nadvládu Ruska.\n\nV roce 1850 byl klášter obnoven, roku 1867 byl znovu vysvěcen jeskynní chrám svatého Martina. Později také vznikaly nové svatostánky: chrám svatého Pantaleona (1895) a chrám svatého Mikuláše (1905).\n\nOd roku 1924 začaly být bolševiky chrámy postupně uzavírány. V roce 1927 zemětřesení silně poškodilo chrám Zvěstování a chrám svatého Mikuláše, proto bylo rozhodnuto o jejich rozebrání. Definitivně byl klášter uzavřen v roce 1931 a jeho majetek předali Sevastopolské muzejní jednotě. V prostorách zrušeného kláštera však nechali dožít představeného Benedikta, otce Prokopije a dva 85leté starce.\n\nBěhem 2. světové války se v klášterních jeskyních usadil štáb 25. střelecké divize Přímořské armády, která v červnu 1942 zadržovala v Inkermanské vrchovině nacisty, postupující na Sevastopol.\n\nK postupné obnově kláštera docházelo od roku 1991 díky úsilí představeného Avgustina, bratří i laiků. V chrámech se opět začaly sloužit bohoslužby, cely byly opraveny. Z Kyjeva sem byla převezena relikvie svatého Klementa, která byla umístěna v boční lodi chrámu svatého Klementa.\n"}
{"id": "1289667", "url": "https://cs.wikipedia.org/wiki?curid=1289667", "title": "Povodně v Číně 1931", "text": "Povodně v Číně 1931\n\nČínské povodně v roce 1931 nebo povodně na řece Jang-c’-ťiang v roce 1931 byly sérií ničivých povodní, ke kterým došlo v Čínské republice v létě roku 1931. Jsou považovány za nejtragičtější klasickou přírodní katastrofu 20. století (pokud z této kategorie vyloučíme pandemie a hladomory v důsledku neúrody). Odhady počtu obětí se pohybují od 145 000 (oficiální údaje čínské vlády) až po 4 miliony mrtvých (většina západních zdrojů). Povodním předcházelo velké sucho v letech 1928-1930. V zimě 1930 došlo k četným sněhovým bouřím. Jarní tání zvedlo hladiny řek a půda velmi nasákla vodou. Do toho přišla vlna dešťů a cyklónů, která mimořádně zesílila v červenci 1931. Na přelomu července a srpna se vylila z břehů na mnoha místech řeka Jang-c’-ťiang. Když se přidala řeka Chuaj-che, tehdejší hlavní město Nanjing, ležící vlastně na ostrově mezi těmito dvěma řekami, se ocitlo v pasti. Tisíce lidí se utopilo, další zemřeli na vyhladovění v době odříznutí města od zbytku světa, další vlna mrtvých přišla v důsledku epidemie cholery a tyfu způsobených hygienickou situací po opadnutí vody. Ve městě se rozpadl sociální řád, objevily se kriminální excesy a dokonce případy kanibalismu. 19. srpna naměřili ve městě Hankou hladinu zvýšenou o 16 metrů nad dlouhodobý normál. 25. srpna došlo k další obrovské katastrofě, kdy voda prolomila hráz rybníka Kao-jou a mohutná vlna zastihla spící město. V jedinou chvíli se tak utopilo kolem 200 000 osob. Záplavami bylo tak či onak postiženo 51 milionů lidí, což představovalo čtvrtinu tehdejší čínské populace. Navzdory tomu, že vláda Kuomintangu počet obětí podhodnocovala, neboť nebyla v chaosu po druhé čínsko-japonské válce a v začínající čínské občanské válce schopna situaci nějak technologicky řešit, v čínském vědomí zanechala katastrofa hlubokou stopu, ba trauma, které po druhé světové válce formovalo politiku Čínské lidové republiky v oblasti vodohospodářství. Čína se dodnes pokouší vodní živly zkrotit sérií obřích přehrad.\n"}
{"id": "1289672", "url": "https://cs.wikipedia.org/wiki?curid=1289672", "title": "Benkovce", "text": "Benkovce\n\nBenkovce jsou obec na Slovensku v okrese Vranov nad Topľou v Prešovském kraji ležící na řece Ondava 12 km od města Vranov nad Topľou.\n\nPrvní písemná zmínka o obci je z roku 1363. V obci je římskokatolický kostel svatého Imricha.\n"}
{"id": "1289683", "url": "https://cs.wikipedia.org/wiki?curid=1289683", "title": "Olesya Rulin", "text": "Olesya Rulin\n\nOlesya Yurivna Rulin (rus: Oлeся Юрьевна Pулина - Olesya Jurivna Rulin, *17. březen 1986, Moskva, Rusko, Sovětský svaz) je rusko-americká herečka, známá ze všech třech dílech dětského komedie \"Muzikál ze střední\", kde si zahrála postavu Kelsi Nielsen. Objevila se také ve filmech jako \"Filmová hvězda\" (2008), \"Flying By\" (2009), \"Mery v očekávání\" (2010) a \"Rodinný víkend\" (2013).\n\nOlesya Rulin, se narodila v březnu roku 1986 v Moskvě za dob Sovětského svazu v Rusku. Vyrůstala nedaleko Moskvy, ve městě Likhoslavl. Na počátku devadesátých let, její otec emigroval do Spojených států, o dva roky později ho celá jeho rodina i spolu s Olesya následovala a usadila se v Texasu a později v Utahu.\n\nKdyž měla Olesya jedenáct let, její matka ji přihlásila na baletní kurz, aby si zlepšila postavení ve společnosti. Po čase si v tanec velmi oblíbila. Také umí hrát výborně na klavír, co předvedla ve všech třech částech filmu \"Muzikál ze střední\".\n\nUmí číst, psát a mluvit plynule rusky. Věnovala hodně času na charitativní účely, rozdala několik peněz pro zvířata, víceméně psů, kteří byli bez domova, a také věnovala pro charitu i nějaké její šaty.\n\nKrátce před zahájením její herecké kariéry, brigádovala v menších obchůdcích, studovala ekonomómiu v Paříži a v roce 2005 absolvovala na West Jordan High School.\n\nMezi její první filmy ve kterých si zahrála, patří \"Hon na psa\" (2001), kde si zahrála po boku herce Shia LaBeouf. Také se objevila v horrorovým thrillery \"Temná legenda 3\" (2005) a až o rok (2006) se jí podařilo zviditelnit v muzikálové komedii \"Muzikál ze střední\". O dost více prostoru získala v druhé části a také si svoji postavu nadějné klavíristky zopakovala i potřetí, v poslední části \".\"\n\nPo dotočení filmů \"Muzikál ze střední\", se představila i po boku Jessicy Simpson, v komedii \"Filmová hvězda\" (2008). Ve stejném roce, se objevila i v dramatu \"Navěky silný\" a o rok později, si zahrála spolu s herečkou Heather Locklear v dramatu \"Flying By\".\n\nV roce 2010, si zahrála hlavní postavu ve filmu \"Mery v očekávání\" a v roce 2013 si zahrála dceru Kristen Chenoweth, v komedii \"Rodinný víkend\".\n\nOd roku 2015, hraje postavu jménem Callista Secor v akčním seriálu \"Powers\".\n"}
{"id": "1289686", "url": "https://cs.wikipedia.org/wiki?curid=1289686", "title": "Silvia Vargová", "text": "Silvia Vargová\n\nSilvia Vargová (* 12. květen 1966, Komárno) je slovensko-maďarská, herečka, dabérka a moderátorka. V současnosti se svojí rodinou žije v Budapešti.\n\nMaturovala v roce 1984 na Střední průmyslové škole v Komárně. V letech 1985–1987 byla členkou uměleckého souboru divadla Thália v Košicích – tehdy vysunuté scény Maďarského oblastního divadla (MOD) se sídlem v Komárně, které bylo založeno 1. října 1952. Po Sametové revoluci (1989) se divadlo rozdělilo na dvě samostatná maďarská divadla: divadlo Thália v Košicích a Jókaiho divadlo v Komárně.\n\nHereččina první menší role na prknech, která znamenají svět byla chlapecká postava v Shakespearově dramatu \"Coriolanus\", kde ztvárnila mladého Marcius. Její následující, ale už hlavní role byla v pohádce \"Zlatý klíček nebo Buratinove příhody\" od ruského autora Alexeje Nikolajeviče Tolstého, kde ztvárnila dřevěného chlapečka s velkým nosem, Buratina. Uměleckou kreaci mladé herečky děti milovali, kritika ji chválila za citlivě zahranou postavu. Další role, do které byla obsazena již jako mladá a krásná žena, jí přinesla úspěch i u dospělého diváka. Bylo to v komedii francouzského dramatika Marca Camolettiho \"Tři letušky v Paříži\", kde hrála půvabnou stewardky Juditu z Německa. Ještě předtím než ji přijali na Vysokou školu múzických umění (VŠMU) triumfovala v dramatu maďarského autora László Németha \"Bodnárová / Bodnárné\", kde ztvárnila mladou nevěstu jménem Cica.\n\nHerectví studovala v letech 1987–1991 v Bratislavě na VŠMU, z čehož jeden semestr absolvovala v Budapešti na Divadelní fakultě, obor herectví (nyní Divadelní a filmová univerzita – \"Színház- és Filművészeti Egyetem\"). Její spolužačkami byly: Zuzana Mauréry, Zuzana Vačková, Dagmar Bajnoková (nyní Bruckmayerová), Henrieta Mičkovicová, Ingrid Slobodová (nyní Hanzelová). Během studia hrála střídavě v Bratislavě (např. Na scéně Slovenského národního divadla (SND): \"Útrapy z rozumu\", role – Vnučka Chriuminová v režii Miloše Pietore nebo v Divadle Korzo '90 (nyní Divadlo Astorka korzo '90) v absurdní dramatu \"Plešatá zpěvačka\", role – Mary), ale také v Komárně (např. Gyula Háy: \"Caligula / Caliguló\", Sándor Weöres: \"Lodník měsíce / Holdbéli csónakos\", Václav Havel: \"Vernisáž / Verniszázs\" v operetě od autorské dvojice László Szilágyi a Béla Zerkovitz: \"Žena polibků / Csókos asszony\").\n\nPo skončení vysoké školy chvíli účinkovala v Jókaiho divadle v Komárně a od podzimu 1991 až do roku 1994 byla členkou uměleckého souboru Petőfiho divadla ve Veszprému (\"Veszprém\"), kde si nejdříve zahrála v náročné tragédii od Williama Shakespeara \"Romeo a Julie\". V maďarském městě během svého čtyřletého působení účinkovala v různých dramatech, lehkých komediích, jakož i v operetách a v estrádach. V roce 1995 se již jako vdaná žena, přestěhovala se svým manželem za prací do dalšího většího města Maďarska, do Kecskemétu, který je administrativním centrem Bács-Kiskun. Zde sklízela úspěchy v rozmanitých postavách, v diváky oblíbených mizanscénách, dokud se jí v roce 1998 nenarodila dcerka Réka Anna (viz divadelní role pod textem).\n\nŠikovnou a žádanou herečku bylo vidět na jevištích i během mateřské dovolené, ale výrazně méně než dříve. V Jókaiho divadle v Komárně účinkovala v představeních: \"Láska / Szerelem\" od prozaika Lajose Bartu, \"Mládí pošetilost / Fiatalság bolondság\" od autorů Mihálye Eisemanne a Gyula Z. Halásze nebo Veszprém – Petőfiho divadlo – např. ve hře \"Noc tribádok / A tribádok éjszakája\" od švédského spisovatele Pera Orlova Enquista. Vedle rodinných povinností působila v dabingu, aby svůj jemný hlas propůjčila různým, ve světě známým herečkám. Úspěšně namluvila desítky postav ze zahraničních filmů a seriálů. Po pěti letech, které strávila se svou ratolestí, dostala angažmá v Šoproni (\"Sopron\"), ve městě ležícím v blízkosti rakouských hranic. V roce 2003 se stala členkou uměleckého souboru Petőfiho divadla tohoto města (poznámka: nezaměňovat s Petőfiho divadlem ve městě Veszprém). Do svého repertoáru musela už zařadit i muzikály a operety, do kterých dostávala nabídky stále častěji (např. \"Casting)Kasting\" nebo \"Zapomenuté léto / A régi nyár\").\n\nTvůrčí a dobře zpívající herečka byla letech 2007 a 2015 na volné noze, ale účinkovala v takových hitech jako \"Chicago\", \"Bláznivý den\" nebo \"Figarova svatba\", \"Čardášová princezna\", \"Hraběnka Marica\", \"Finito (Maďarský zombi) / Finito (Magyar zombi)\". Vynikající umělkyně, interpretka, jejíž zpívající hlas klidně může soupeřit i s hlasy muzikálových či operních zpěvaček, je od roku 2016 opět herečkou divadla Thália v Košicích, kde si už stihla zahrát v takových divadelních představeních jako v Molièrově komedii \"Mizantrop\" \"\"nebo v hudební hře maďarského autora Edeho Tótha \"Vyvrhuje vesnice / A falu rossza\".\n\nHerečka Silvia Vargová byla obsazena i do několika televizních a hraných filmů (např. \"Gázláng / Plynové lampy\" (2004), \"Orfeusz az alvilágban / Orfeus v podsvětí\" (2005), \"Szamba / Samba\" (1996), \"Kaméleon / Chameleón\" (2008), \"Barátok közt / Mezi přáteli\" (seriál). V rádiu Fiksz / Fiks úspěšně moderovala relaci \"Ellenkező nem / Opačné pohlaví\". Navzdory různým nabídkám z jiných médií zůstala věrná divadlu, kde své nejlepší kreace předvedla na několika jevištích v Maďarsku i na Slovensku, čili na prknech, která znamenají svět.\n\nPoznámka: V \"Přehledu rolí\" jsou i originální názvy těch divadelních her, které nejsou známy slovenskému divákovi.\n\nPřehled významných divadelních rolí:\n"}
{"id": "1289692", "url": "https://cs.wikipedia.org/wiki?curid=1289692", "title": "Ivo Moravec", "text": "Ivo Moravec\n\nIvo Moravec (* 16. května 1964, Kyjov) je český politik, od listopadu 2015 předseda hnutí Občané pro Budějovice. Od roku 2006 je zastupitelem statutárního města České Budějovice, v letech 2010 až 2014 byl neuvolněným členem rady města a v letech 2014 a 2015 1. náměstkem primátora Českých Budějovic. V říjnu 2016 byl zvolen do zastupitelstva Jihočeského kraje, v dubnu 2017 se stal neuvolněným členem rady Jihočeského kraje.\n\n"}
{"id": "1289696", "url": "https://cs.wikipedia.org/wiki?curid=1289696", "title": "Rafael Advanced Defense Systems Derby", "text": "Rafael Advanced Defense Systems Derby\n\nRafael Advanced Defense Systems Derby je raketa typu vzduch-vzduch od Izraelského výrobce Rafael Advanced Defense Systems. Má radarové navádění. Střela Derby je spolu se střelou Python součástí protiletadlového raketového systému SPYDER.\n"}
{"id": "1289713", "url": "https://cs.wikipedia.org/wiki?curid=1289713", "title": "Pine64", "text": "Pine64\n\nPine64 je rodina jednodeskových počítačů a název společnosti, která je vyrábí. Její první jednodeskový počítač, Pine A64, byl navržený jako konkurence pro Raspberry Pi ve výkonu i v ceně.\n\nA64 byl nejdříve financovaný přes crowdfunding na Kickstarteru v prosinci 2015, kde společnost získala více než 1,4 miliónu dolarů.\n\nPočítač byl uveden ve třech variantách.\nNa modelu s 512 MB operační paměti může běžet Arch Linux a Debian, modely s větší pamětí podporují i Android, Remix OS, Windows 10, FreeBSD a Ubuntu.\n\nJeho recenzent na \"Linux.com\" byl překvapený jeho schopností provozovat při dané ceně plné, i když pomalé desktopové prostředí Mate. Časopis Make napsal, že nejbližší analogií k A64 je SnapDragon DragonBoard s cenou dvakrát až třikrát vyšší. \"Yahoo News\" napsalo, že A64 pokračuje v trendu, který nastolilo Raspberry Pi: bourání bariér pro inženýry.\n\n"}
{"id": "1289718", "url": "https://cs.wikipedia.org/wiki?curid=1289718", "title": "Nicole Brown Simpsonová", "text": "Nicole Brown Simpsonová\n\nNicole Brown Simpsonová (či \"Nicole Brownová Simpsonová\", nepřechýleně \"Simpson\"; 19. května 1959 – 12. června 1994) byla manželka hráče amerického fotbalu O. J. Simpsona, která byla v roce 1994 zavražděna.\n\nNicole Brown se narodila Judith a Louisi Brownovým, její otec byl Američan a matka Němka. Studovala na škole Rancho Alamitos High School a poté na škole Dana Hill High School v Kalifornii. V roce 1977 se poznala s O. J. Simpsonem. V té době pracovala jako servírka v klubu The Daisy. V roce 1985 se Nicole a O. J. Simpson vzali a narodily se jim dvě děti, ale jejich vztah nebyl idylický - O. J. Nicole týral. Kvůli týrání se s ním Nicole v roce 1992 rozvedla. Děti si Nicole po rozvodu vzala do své péče a odstěhovala se do Brendwoodu.\n\nV červnu roku 1994 byla Nicole Brown Simpsonová zavražděna společně se svým kolegou číšníkem Ronem Goldmanem. Ron přinesl Nicole brýle její matky, matka brýle ztratila v restauraci a Ron je našel. Chtěl je Nicole vrátit. Přijel k domu, kde Nicole bydlela. Když jí chtěl brýle předat, byl Ron i Nicole napadeni a zavražděni neznámým vrahem (nebo vrahy). Vrah Nicole brutálně ubodal a téměř jí uřízl hlavu. Mrtvoly Nicole a Rona našli sousedé.\n\nO. J. Simpson byl po smrti Nicole obviněn z dvojnásobné vraždy. Proběhl v celých USA ostře sledovaný proces. Věcné důkazy byly zpochybněny na základě tvrzení, že byly vykonstruovány na základě rasové motivace a O. J. Simpson nebyl potrestán jako vrah Nicole. V následujícím procesu byl ale odsouzen k zaplacení velkého odškodného pozůstalým. Její vražda zůstala oficiálně neobjasněna a tento případ rozděloval ostře veřejné mínění. O. J. Simpson byl později odsouzen za jiné zločiny. Ve vězení strávil 9 let.\n\n20. července 2017 bylo rozhodnuto o jeho podmínečném propuštění, ke kterému došlo 1. října téhož roku. Nicole Brown Simpsonová je pohřbena na hřbitově v Lake Forest v Kalifornii. Její jméno bylo použito pro název charitativní nadace.\n"}
{"id": "1289719", "url": "https://cs.wikipedia.org/wiki?curid=1289719", "title": "Paprika (koření)", "text": "Paprika (koření)\n\nPaprika je mleté koření vyrobené z červených sušených plodů větších a sladších odrůd rostliny \"Capsicum annuum\" (v češtině nazývané rovněž paprika, ovšem v jiných jazycích se název rostliny a koření rozchází). Podle složení odrůd se mění chuť koření, což zohledňují výrobci při prodeji (\"sladká paprika\", \"gulášová paprika\", \"pálivá paprika\"). Paprika jako koření je často spojována s maďarskou kuchyní, byť její kořeny jsou ve střední Americe, odkud rostlina \"Capsicum annuum\" pochází a odkud se dostala až v 16. století do Evropy, ponejprve do Španělska, odkud se koření dostalo do Afriky a k Osmanům, do jejichž kuchyně se koření výrazně zapsalo. Teprve expanzí Osmanů se dostalo na Balkán, kde se stalo rovněž velmi oblíbené. Do Maďarska se ovšem koření dostalo až na konci 19. století, přesto se pro maďarskou kuchyni stihlo stát ve 20. století definiční. Proslavené jsou zejména papriky pěstované v oblasti kolem města Szeged. Velkou roli v oblibě papriky hraje kromě chuti také její barvící schopnost, obvykle dá pokrmům červenou či oranžovou barvu, hodí se proto zejména do omáček (např. guláš). Odstín kořenícího prášku (od červené ke žluté) závisí na množství karotenoidů v rostlině. Pálivost se povětšinou reguluje tím, kolik semen rostliny se do kořenící směsi přimele - do nejsladších prášků se semena nemelou vůbec, jen usušené dužiny. Pálivost jde rovněž zesílit přimíšením menších a pálivých druhů papriky, např. čili papriček. \n"}
{"id": "1289728", "url": "https://cs.wikipedia.org/wiki?curid=1289728", "title": "Mamutové čerpadlo", "text": "Mamutové čerpadlo\n\nMamutové čerpadlo či mamutkové čerpadlo, slangově zvané mamutka, je druh hydraulicko-pneumatického čerpadla. Pracuje na principu spojených nádob. Přitom jednou ze spojených nádob je nádrž s tekutinou, která se čerpá, a druhou nádobu tvoří odtoková trubka, kterou kapalina vytéká. Do dolní části odtokové trubky se pod tlakem vhání stlačený plyn, jehož bubliny snižují hustotu kapaliny v této trubce. Tato lehčí kapalina je tak tlakem druhé spojené nádoby vytlačována nahoru a odtéká z nádrže. \n\nVýhodou mamutových čerpadel je jednoduchost a minimální nároky na údržbu částí ponořených pod hladinou, které neobsahují žádné pohyblivé části. Proto se často používá k přečerpávání kalů a odpadních kapalin. Čerpadlo také neohrozí předměty plovoucí v kapalině, takže ho lze použít k čerpání vody obsahující živé organismy, jež nemají být poškozeny, například při odběru biologických vzorků. Nevýhodou je malá účinnost 20 až 40 procent a velmi slabé sání čerpadla.\n\nPrvní čerpadlo na tomto principu zkonstruoval německý konstruktér a vynálezce Carl Immanuel Löscher (1750–1813) v roce 1797, v německojazyčné oblasti se proto čerpadlo dříve nazývalo \"Löscherpumpe\" (Löscherovo čerpadlo).\n"}
{"id": "1289739", "url": "https://cs.wikipedia.org/wiki?curid=1289739", "title": "Luisa Iovane", "text": "Luisa Iovane\n\nLuisa Iovane (* 27. června 1960 Benátky) je italská horolezkyně a bývalá reprezentantka ve sportovním lezení, medailistka ze závodů Sportroccia a Rock Master. Jako první žena přelezla cestu obtížnosti 8a v roce 1986.\n\nNa prvním ročníku světového poháru skončila celkově druhá. První a osminásobná vítězka mistrovství Itálie a pětinásobná vítězka Italského poháru v lezení na obtížnost.\n\nZávodila také v lezení na rychlost, na mistrovství Itálie získala dvakrát bronz.\n\nJejím nejen lezeckým partnerem je již od studií geologie na padovské univerzitě rakouský horolezec Heinz Mariacher, se kterým přelézali extrémní skalní cesty v horách (na Marmoladě šest). Oba byli ve své době nejlepšími dolomitskými skalními lezci (v roce 1989: \"pán jižní stěny Marmolady - 15 prvovýstupů a nejlepší dolomitská lezkyně všech dob\"). Luisa také lezla v horách sólo cesty do obtížnosti VI. stupně.\n\nPatří k pěti italským lezcům mezi hvězdami světového lezení, o kterých napsal Heinz Zak ve své knize \"Rock Stars\" z roku 1995.\n\n\n\n\n\n\n\n"}
{"id": "1289751", "url": "https://cs.wikipedia.org/wiki?curid=1289751", "title": "Faial", "text": "Faial\n\nFaial je ostrov v Atlantském oceánu, součást portugalského zámořského území Azory. Je nejzápadnějším ostrovem centrální azorské skupiny (\"Grupo Central\") a s rozlohou 173 km² pátým největším z Azorských ostrovů. Žije na něm okolo 15 000 obyvatel, téměř polovina z nich v hlavním městě Horta. Tvoří jednu obec, rozdělenou na třináct farností: Angústias, Capelo, Castelo Branco, Cedros, Conceição, Feteira, Flamengos, Matriz, Praia do Almoxarife, Pedro Miguel, Praia do Norte, Ribeirinha a Salão. Ostrov má letiště a stanici podmořského kabelu, přístav v Hortě je často využíván jachtaři.\n\nOstrov je pojmenován podle stromu \"faya\" (voskovník makaronéský). Má také přezdívku \"Ilha azul\" (modrý ostrov) díky rozsáhlým porostům hortenzií. \n\nOstrov je vulkanického původu, vnitrozemí vyplňuje rozsáhlá kaldera, nejvyšším vrcholem je Cabeço Gordo (1043 m n. m.). V letech 1957–1958 došlo k velké sopečné erupci, která vytvořila na západním pobřeží ostrova novou horu Capelinhos. Část obyvatel byla evakuována, senátor John Fitzgerald Kennedy jim zařídil azyl v USA. Na Faialu dochází také často k zemětřesením. Mys Capelinhos bývá označován za nejzápadnější bod Evropy, protože ostrovy Flores, Corvo a Monchique už leží na Severoamerické desce.\n\nOsidlování Faialu řídil v 15. století Vlám ve službách portugalské královny Isabely Josse van Huerter, který zde usadil velké množství svých krajanů. Ostrov v minulosti proslul pěstováním borytu barvířského a velrybářstvím, později se staly hlavními ekonomickými aktivitami chov hovězího dobytka, rybolov a pěstování vína, brambor a citrusů. Rozvíjí se také turistický ruch: ostrov nabízí unikátní přírodní scenérie, bohaté folklorní tradice i provozování vodních sportů.\n\n"}
{"id": "1289756", "url": "https://cs.wikipedia.org/wiki?curid=1289756", "title": "Národní knihovna Španělska", "text": "Národní knihovna Španělska\n\nBiblioteca Nacional de España, česky Národní knihovna Španělska, je významná veřejná knihovna, největší ve Španělsku a jedna z největších na světě. Nachází se v Madridu, sídlo má v ulici Paseo de Recoletos.\nKnihovnu založil král Filip V. v roce 1712 jako Veřejnou knihovnu královského paláce (\"Biblioteca Pública de Palacio\"). Podle královského patentu, který Filip V. vydal, měl každý tiskař povinnost odevzdat jeden výtisk každé knihy této knihovně. V roce 1836 byl zrušen status knihovny jakožto majetku královské koruny. Vlastnictví bylo převedeno na ministerstvo veřejné správy (\"Ministerio de la Gobernación\"). Zároveň byla knihovna přejmenována na Národní knihovnu (\"Biblioteca Nacional\"). Během devatenáctého století knihovna získala řadu starožitných knih. 16. března 1896 byla otevřena nová budova, v níž knihovna sídlí dodnes. Její součástí byla rozsáhlá čítárna, která pojmula 320 čtenářů. Během španělské občanské války zabavil Konfiskační výbor (\"Junta de Incautación\") zhruba 500 000 svazků v náboženských zařízeních a soukromých domech a uložil je právě do Národní knihovny. V roce 1955 začaly stavební úpravy, jejichž cílem bylo ztrojnásobit kapacitu knihovny. Rozsáhlá přestavba byla ukončena až v roce 2000. Tehdy byla otevřena nová budova v Alcalá de Henares. Výrazně upravena byla rovněž budova na Paseo de Recoletos. V roce 1986 byly s knihovnou sloučeny některé dosud samostatné instituce: Národní knihovna novin (\"Hemeroteca Nacional\"), Španělský bibliografický institut (\"Instituto Bibliográfico Hispánico\") a Centrum dokumentárních a bibliografických pokladů (\"Centro del Tesoro Documental y Bibliográfico\"). V roce 1990 se Národní knihovna stala autonomní entitou v rámci ministerstva kultury (\"Ministerio de Cultura\").\n"}
{"id": "1289763", "url": "https://cs.wikipedia.org/wiki?curid=1289763", "title": "Štefan Katušák", "text": "Štefan Katušák\n\nŠtefan Katušák (* 26. října 1949 Poproč, Československo) je bývalý československý házenkář.\n\nS týmem Československa hrál na letních olympijských hrách v Montrealu v roce 1976, kde tým skončil na 7. místě. Hrál v 1 utkání. Hrál i na mistrovství světa 1970 a také na mistrovství světa 1978, kde tým Československa skončil na 11. místě. Za československou reprezentaci nastoupil ve více než 100 utkáních. Na klubové úrovni hrál za Iskru Svit (1965–1967), Jednotu Kežmarok (1967–1968), VSŽ Košice (1968–1970) a ČH Bratislava (1970–1984), se kterým získal v letech 1973, 1975 a 1976 třikrát mistrovský titul. V letech 2008–2010 získal třikrát slovenský titul jako trenér ženského týmu ŠKP Bratislava.\n\n"}
{"id": "1289771", "url": "https://cs.wikipedia.org/wiki?curid=1289771", "title": "Cabov", "text": "Cabov\n\nCabov je obec na Slovensku v okrese Vranov nad Topľou v Prešovském kraji na úpatí Slanských vrchů.\n\nPrvní písemná zmínka o obci je z roku 1410. V obci je řeckokatolický chrám Narození přesvaté Bohorodičky z roku 1780.\n\n"}
{"id": "1289776", "url": "https://cs.wikipedia.org/wiki?curid=1289776", "title": "NROL-76", "text": "NROL-76\n\nNROL-76 (nebo také USA-276) je tajná americká družice, kterou 1. května 2017 vynesla z floridského kosmodromu raketa Falcon 9 v1.1 FT soukromé společnosti SpaceX. Satelit vyrobila firma Ball Aerospace a měl by být založený na platformě BCP 5000. Přesná funkce satelitu je tajná a krátce po startu se mělo za to, že by mohlo jít o náhradu snímkovacího satelitu, který po závadě sestřelila armáda Spojených států. Později se ale z pozorování ukázalo, že satelit své pozorování zaměřuje spíše na ISS.\n\nPůvodně se mělo startovat 30. dubna, ale kvůli vadnému čidlu teploty LOX na prvním stupni se odpočet přerušil 52 sekund před startem, takže došlo k odkladu na 1. květen 2017. To už Falcon 9 v1.1 FT odstartoval. První stupeň měl k dispozici dostatek paliva k přistání na Landing Zone 1. Jelikož byl vynášený náklad tajný, tak se veškerá pozornost kamer soustředila na první stupeň, takže jsou k dispozici dříve neviděné záběry. První stupeň úspěšně přistál, i když výškové větry byly na hranici rychlosti, při které může první stupeň ještě přistát.\n\nTaké došlo již k druhému pokusu o záchranu jedné poloviny aerodynamického krytu. Tomu se podařilo přistát na mořské hladině pomocí klouzavého padáku přibližně 6 kilometrů od cíle.\n\nPoprvé SpaceX testovala dlouhou pasivní letovou část druhého stupně. Šlo o přípravu na plánovaný pokus o záchranu druhého stupně rakety Falcon Heavy. Let trval několik hodin a sledoval se při něm stav stupně. Let byl zakončený úspěšným deorbitačním zážehem a poté stupeň zanikl v atmosféře.\n\nInformace, které byly zveřejněny těsně před startem v souvislosti s deorbitem druhého stupně naznačovaly, že náklad bude vynesený na na nízkou, přibližně kruhovou oběžnou dráhu ve výšce přibližně 360 kilometrů se sklonem asi 50°. To ale odborníkům, kteří se snažili objasnit účel satelitu moc nepomohlo, protože všechny známé satelity NRO se nacházejí na jiných typech drah. Pozorovatelé pracovali i s myšlenkou, že se satelit přesunul na jinou dráhu, která by dávala větší smysl, ale 24. května 2017 Leo Barhost, holandský pozorovatel satelitů, zpozoroval na obloze nový, nekatalogizovaný objekt, který parametry dráhy odpovídal satelitu USA-276.\n\nZ další analýzy vyplynulo, že satelit má dráhu velice podobnou té, po které obíhá ISS. Konkrétně 3. června 2017 provedl satelit až 12 přiblížení k ISS na vzdálenost menší než 200 kilometrů, při jednom z oběhů se přiblížil dokonce jen na 6,4 km (±2 km). Bezpečná zóna kolem ISS má přitom rozměry 10×4×4 km a když se nějaký objekt dostane do tohoto prostoru je okamžitě vydané varování. Při svém maximálním přiblížení satelit přilétal ze strany, kde je bezpečná hranice 4 km od stanice, takže nedošlo k narušení bezpečnostní zóny. Satelit při těchto průletech nijak aktivně nemanévroval, veškerá přiblížení byla způsobena malým rozdílem ve sklonech drah.\n\n"}
{"id": "1289777", "url": "https://cs.wikipedia.org/wiki?curid=1289777", "title": "Kamenná vrata", "text": "Kamenná vrata\n\nKamenná vrata, dříve také nazývaná Brána, je výrazný skalní útvar na Ještědském hřbetu, součást přírodní památky Terasy Ještědu. Nachází se necelý kilometr severozápadně od vrcholu Ještědu, přístupný je po žluté turistické značce z Výpřeže nebo od Červeného kamene. Skála je asi 8 metrů vysoká, 16 metrů dlouhá a 3 metry široká a charakteristický vzhled jí dává skalní okno. Materiálem skály je křemenec.\n\nKamenná vrata díky své poloze a tvaru patří k dominantám ještědských svahů. Odpradávna proto přitahovala pozornost lidových vypravěčů (pověsti o čertech, sletech čarodějnic, horských skřítcích střežících poklad apod.) a zaujala také např. spisovatelku Karolinu Světlou - inspirovala ji k jedné z pašeráckých scén v povídce Hubička, která se pak stala literární předlohou ke stejnojmenné opeře Bedřicha Smetany.\n\n"}
{"id": "1289779", "url": "https://cs.wikipedia.org/wiki?curid=1289779", "title": "Káhirská univerzita", "text": "Káhirská univerzita\n\nKáhirská univerzita, v letech 1908 až 1940 Egyptská univerzita, v letech 1940-1952 Univerzita krále Fuada I., je univerzita v Egyptě. Její hlavní areál je v Gíze. Založena byla 21. prosince 1908. Sídlo měla v různých částech Káhiry, v současném hlavním areálu v Gíze vznikla první budova, Filozofické fakulty, v říjnu 1929. Jde o druhou nejstarší vysokoškolskou instituci v Egyptě, po univerzitě al-Azhar. V roce 1925 se stala státní institucí. V současné době má přibližně 155 000 studentů zapsaných na 22 fakultách. Studovali na ní tři laureáti Nobelovy ceny, Naguib Mahfouz ji získal za literaturu, Jásir Arafat a Mohamed El Baradei za mír. Podle žebříčku ARWU z roku 2014 jde o nejlepší univerzitu v Egyptě, 401-500. nejlepší celosvětově.\n\n"}
{"id": "1289781", "url": "https://cs.wikipedia.org/wiki?curid=1289781", "title": "František Odkolek", "text": "František Odkolek\n\nFrantišek Serafinský Odkolek (29. srpna 1817 Roudnice nad Labem – 25. prosince 1876 Praha) byl pražský majitel mlýna, mlynář, pekař, krupař, člen obecní městské rady královského hlavního města Prahy a zakladatel firmy František Odkolek, činný v mnoha spolcích a roku 1866 vyznamenaný císařem Františkem Josefem zlatým záslužným křížem s korunou.\n\nFrantišek Serafin Odkolek se narodil rodičům Františkovi Serafínovi Antonínovi a Anně Odkolkovým (matka byla rozená Johnová) v Roudnici nad Labem. František Serafín přišel do Prahy už v roce 1840 jako mlynářský „krajánek“ (vyučený mlynář bez vlastního mlýna) a začal pracovat u mlynáře Františka Trödla v Sovových mlýnech na Kampě. Oženil se s mlynářovou nejstarší dcerou Marií (26. října 1840) a stal se správcem mlýna. Potomky Františka byli Jindřich, Marie, Anna, Jaroslav, Milada, Ludmila a Zdeňka později provdaná za pražského právníka Ladislava Pinkase.\n\nPo smrti mlynáře Trödla roku 1850 František a Marie mlýn (čp. 503-III) zdědili. František provozoval vedle mlynářské a krupařské živnosti také říční plovárnu na Vltavě. V roce 1858 započal s celkovou přestavbou původního mlýna. K mlýnu čp. 503 nechal přistavět parní strojní mlýn čp. 527-III tzv. americký (německy Kunstmühle), jehož byl následně majitelem. \n\nPodle návrhu architekta Josefa Zítka přistavěl v roce 1861 budovu s obytnými místnostmi a o tři roky později v roce 1864 zakoupil od knížete Lichtenštejna sousední zahradu čp. 505-III a dům čp. 506-III (Lichtenštejnský palác), který nechal o jedno patro navýšit a následně budovu pronajímal. Nejprve německému polytechnickému institutu a později druhé německé reálce v Praze. Zahrada na Kampě mezi mlýny a palácem se pak nazývala Odkolkovská. \n\nV roce 1866 přikoupil od hraběte Fr. Vratislava zahradu čp. 502-III (Holzgarten) a v roce 1867 mlýn s pilou čp. 504-III (Heinricha Leglera, od r. 1863 v držení Josefa a Karolíny Riedlových), který hodlal demolovat a na jeho místě přistavět ke stávající části mlýna obytnou třípatrovou budovu, dílny a sklady. K tomu přikoupil od obce pražské část řečiště Vltavy, které musel ale po neúspěšném zaknihování v roce 1869 splatit císařskému královskému eráru. V roce 1872 vyrostl v areálu mlýna obrovský komín, který vzbudil u pražského obyvatelstva velké pohoršení.\n\nS bratrem Josefem vlastnil František mlýn U tří kaprů na Starém Městě Pražském a s chotí Marií spoluvlastnil dům čp. 185 v Josefově. Na přestavbě Sovových mlýnů v roce 1867 působili architekti Josef Schulz a Josef Zítek. Firmu „Fr. Odkolek, parní mlýn v Praze” pak proslavil syn Jindřich, který už v roce 1870 obdržel od otce u firmy prokuru a z mlýna a pekárny později vytvořil prosperující obchodní společnost se sítí prodejních skladů, prodávajících „Odkolkův chléb”.\n\nV literatuře bývá někdy zmiňována příslušnost Františka Odkolka resp. jeho rodiny ke šlechtickému rodu Odkolků z Újezdce. Mluví o ní např. August Sedláček v Ottově slovníku naučném. František měl být údajně potomkem linie Viléma Jindřicha Odkolka z Újezdce, resp. jeho syna Ferdinanda, který měl ztratit svůj šlechtický titul sňatkem s dcerou svého poddaného. Jan Županič však zmiňuje případ, kdy Františkův příbuzný litoměřický lékárník Karl Odkolek podal v roce 1889 žádost na c. k. ministerstvo vnitra o potvrzení šlechtického stavu právě s odkazem na odvozovaný původ od Ferdinanda Odkolka. Ministerstvo se žádostí zabývalo, ale vyjádřilo pochybnosti o takové příbuzenské vazbě. Předložené dokumenty podle něj nebyly dostatečné a rodový původ se šlechtickým rodem Odkolků neprokazovaly. Požádalo proto ještě o vyjáření české místodržitelství, které po své analýze došlo ke stejnému závěru. Šlechtický titul tak rodině nebyl přiznán. Dle Županiče Sedláček Karla Odkolka sice zmiňoval, ale nedokázal jej konkrétně do rodokmenu šlechtického rodu Odkolků z Újezdce zařadit. Stejný problém se zařazením Karla resp. jeho roudnické rodiny Odkolků měl i genealog Jan Dobřenský.. Podle Petra Maška nebyl rod pokládán za šlechtický, přičemž rovněž zmiňuje neúspěšnou žádost Karla Odkolka o uznání šlechtictví.\n\nDne 13. května 1867 si nechal František Odkolek zapsat u obchodního soudu v Praze firmu „František Odkolek”, živnost mlynářská, strojní mlýn a parní pekárna na chleba, obchod s moukou a luštěninami se sídlem v Praze na Sovomlýnské ulici (Eulmühlgasse) čp. 503 a 504. Po smrti Františka Odkolka byla firma 25. prosince 1877 přeměněna na obchodní společnost s názvem „Fr. Odkolek”, hlavní závod v Praze, živnost mlynářská, pekařská a krupařská („Fr. Odkolek” Müller-, Bäcker- und Grieslergewerbe in Prag), jejímiž společníky se stali vdova Marie Odkolková a její synové Jindřich Odkolek a Jaroslav Odkolek. V roce 1879 bratr Jaroslav z firmy vystoupil.\n\nPo smrti matky v roce 1891 se podniku na Kampě ujal syn Jindřich Odkolek, který v březnu roku 1892 vymazal u obchodního soudu v Praze firmu „Fr. Odkolek” z rejstříku firem společenstev a vložil ji do seznamu firem jednotlivců. Zdenka Odkolková obdržela samostatnou prokuru. Už na podzim 1891 byla tzv. Odkolkova zahrada mezi mlýnem a Lichtenštejnským palácem nabídnuta ve formě 4 stavebních parcel k prodeji. \n\nV roce 1895 zemřel majitel firmy Jindřich Odkolek a v roce 1896 mlýn na Kampě do základů vyhořel. Dcera Zdeňka, provdaná za JUDra Ladislava Pinkase (přísedící zemského výboru, finanční referent zem. výboru, zemský poslanec, od r. 1912 též předseda správní rady parního mlýna a továrny na chléb ve Vysočanech) měla v úmyslu mlýn obnovit, k čemuž pražská obec nedala svolení. Hlavně kvůli znečištění ovzduší kouřem z mlýnského komína. Pekárna a obchod zůstaly po celou dobu v provozu. Dne 14. listopadu 1897 byla firma „Fr. Odkolek” přepsána na obchodní společnost, jejímiž účastníky se stali: Zdeňka Pinkasová (rozená Odkolková a choť advokáta L. Pinkase v Praze) a pražský soukromník Vincenc Gőtzl (manžel Zdenčiny sestry Ludmily a bratr Viléma Gőtzla, předsedy Pražské úvěrní banky). Oba firmu samostatně zastupovali a podepisovali. \n\nV roce 1897 prodali společníci firmy téměř 30 let pronajímaný dům čp. 506-III (Lichtenštejnský palác) Královskému hlavnímu městu Praze. V květnu roku 1901 schválil Sbor obecních starších Královského města Prahy návrh na uzavření nájemních smluv s firmou „Fr. Odkolek”, týkajících se pekárny na Kampě (čp. 502—III) a obytných místností (čp. 503, 504 a 527-III) na dobu od 1. února 1902, následně pak od 1. února 1903 do konce ledna roku 1908.\n\nNová Odkolkova obchodní společnost si zařídila prodej svých výrobků (mouky, chleba a luštěnin) nejprve na Král. Vinohradech na Havlíčkově třídě čp. 55. V červnu roku 1898 už disponovala prodejními sklady: na Malé Straně (Ostrov Kampa, Radeckého náměstí), na Starém Městě (Martinská ulice, Ovocný trh, Eliščina třída), na Novém Městě (Václavské náměstí, Žitná ulice), na Smíchově (Kinského třída č. 27 a 60), v Karlíně (Hlavní třída č. 27), na Král. Vinohradech (Havlíčkova ulice č. 55). V roce 1906 přibyl prodejní sklad na Jungmannově třídě čp. 45.\n\nOd roku 1912 byla firma akcionována Pražskou úvěrní bankou a Anglo-rakouskou bankou. Nová akciová společnost nesla název Fr. Odkolek, akciová společnost, parní mlýn a továrna na chléb se sídlem ve Vysočanech u Prahy. V roce 1915 převzala pekárny někdejší firmy Odkolek a spol. na Kampě správa města Prahy, která zde ve své režii vyráběla ze svých vlastních moučných zásob pro obyvatele města válečný chléb.\n\n\n"}
{"id": "1289784", "url": "https://cs.wikipedia.org/wiki?curid=1289784", "title": "Odkaz tastedarů", "text": "Odkaz tastedarů\n\nOdkaz tastedarů je vysoká fantasy pentalogie českých spisovatelů Květoslava Höniga a Ondřeje L. Hrabala.\n\nKnižní série by měla obsahovat pět dílů s názvy \"Ydris\", \"Bdící\", \"Z nápěvu bouře\", \"Hlubiny\" a \"Arche\". První díl je rozdělen do dvou částí: \"\" vyšla v květnu 2017 a \"Ydris: kniha druhá\" teprve výjde. Fanoušky byl projekt podporován na Startovač.cz. Při vytváření hudebních skladeb pomáhal Jan Bičan (violoncella a zvuk), Ludmila Sližová (klavír), Jiří Kučík (zpěv a klavír), Eliška Vranková (zpěv) a Matěj Kubiš (housle).\n\nKromě textů je sága obohacena také ilustracemi, hudbou, básněmi, vlastními jazyky či velkou mapou.\n\nSérie se odehrává v Avirském království, v němž se právě rozhořely nové rodové války. Království je však sužováno také stále častějšími útoky démonů. Proti nim bojují rytíři Bratrstva a Stříbrné kněžky – dva řády s mnoha tajemstvími.\n\nPrvní díl knižní série s názvem \"Ydris\" sleduje osudy několika postav, od krále až po prostou šenkýřku. Někteří hrdinové se snaží změnit osud země, jiní zas přežít její nepřízeň.\n\nPrvní část knihy \"Ydris\" vyšla v květnu 2017 nakladatelstvím Nugis Finem.\n\nDruhá část knihy \"Ydris\" bude teprve vydána.\n\n\n\n\n"}
{"id": "1289785", "url": "https://cs.wikipedia.org/wiki?curid=1289785", "title": "Andrea Zemanová", "text": "Andrea Zemanová\n\nAndrea Zemanová (* 17. ledna 1993 Vrchlabí) je bývalá česká akrobatická a alpská lyžařka. V letech 2008–2016 závodila v alpském lyžování, skikrosu se věnovala v letech 2013–2018. Jejím otcem je bývalý alpský lyžař Bohumír Zeman.\n\nJe několikanásobnou mistryní ČR v alpských disciplínách. Startovala na Mistrovství světa v alpském lyžování 2011, kde se v závodě Super-G umístila na 32. místě. Jako skikrosařka absolvovala Mistrovství světa juniorů 2014 v Itálii, kde skončila na 4. místě. Na MS v akrobatickém lyžování 2015 dojela čtrnáctá, v téže době zajela svoje stávající maximum ve Světovém poháru v Åre – 2. místo. Jejím druhým nejlepším výsledkem ze Světového poháru je 5. místo z italského Innichenu v roce 2015.\n\nZúčastnila se také ZOH 2014 v Soči, kde se ve skikrosovém závodě umístila na 21. místě.\n\nKvůli dlouhodobým problémům s koleny závodila naposledy na jaře 2017. O rok později oznámila ukončení sportovní kariéry.\n\n"}
{"id": "1289795", "url": "https://cs.wikipedia.org/wiki?curid=1289795", "title": "Marek Skála", "text": "Marek Skála\n\nMarek Skála (* 25. října 1989 Praha) je český akrobatický lyžař závodící ve slopestylu.\n\nVe Světovém poháru startuje od roku 2012, jeho maximem je 13. místo ze září 2012 z argentinské Ushuaiy. Na Mistrovství světa v akrobatickém lyžování 2013 se umístil na 50. místě, na MS 2015 skončil na 41. příčce.\n\nZúčastnil se také ZOH 2014 v Soči, kde se umístil na 26. místě.\n\n"}
{"id": "1289798", "url": "https://cs.wikipedia.org/wiki?curid=1289798", "title": "Střední průmyslová škola stavební Liberec", "text": "Střední průmyslová škola stavební Liberec\n\nStřední průmyslová škola stavební v Liberci (plným názvem \"Střední průmyslová škola stavební, Liberec 1, Sokolovské náměstí 14, příspěvková organizace\") je střední průmyslová škola založená již roku 1876 jako škola víceoborová s oddělením stavebním, strojírenským a chemickým, čímž byla po brněnské a černovické (dnes ležící na Ukrajině) třetí nejstarší průmyslovou školou mimo území samotného Rakouska a dnes je možné ji společně se Střední průmyslovou školou strojní a elektrotechnickou v Liberci považovat za druhou nejstarší průmyslovou školou na území Česka. Původně škola sídlila v prostorách při dnešní Masarykově třídě, kde dodnes zůstala jen strojní průmyslovka. Stavební škola sídlí od roku 1953, kdy se oddělila od původní průmyslovky, na Sokolovském náměstí v Liberci a její součástí jsou i historické objekty Valdštejnských domků a Appeltův dům. Školu navštěvuje ročně více, než 300 žáků. Všechny vyučované obory jsou zakončeny maturitní zkouškou.\n\nVe škole se v současnosti vyučují dva čtyřleté maturitní obory denního studia:\n\nZaměření na „Architekturu a konstrukci pozemních staveb“, kde základem je výuka vlastností stavebních materiálů, technologie postupů při výstavbě domů, navrhování jednoduchých stavebních konstrukcí pozemních staveb, zvládání práce s programy CAD, a „Inženýrské stavby“, které soustřeďují výuku více na problematiku výstavby liniových staveb, navrhování mostů a inženýrských sítí. \n\nZákladem je nauka o mapování, geodézie, počtářství, kartografie, katastr nemovitostí, fotogrammetrie a kartografické rýsování. Nový ročník je otevírán vždy po čtyřech letech.\n\n1868: Liberecká městská rada podala žádost Zemskému sněmu ve Vídni o příspěvek na založení státní průmyslové školy\n\n17. říjen 1875: Císařské rozhodnutí o založení průmyslové školy v Liberci.\n\n5. leden 1876: Škole jsou přiděleny prozatímní prostory v budově Rudolfova starobince (dnešní ZŠ).\n\n29. srpen 1876: Ministerstvo školství schválilo učební plány pro tři oddělení: chemické, stavební a strojní ve třech větvích: vyšší průmyslové škole, mistrovské škole a pokračovací škole kresličské a modelářské.\n\n28. říjen 1876: Výuka na K. K. Staatsgewerbeschule in Reichenberg je slavnostně zahájena, zatím jen ve stavebním a strojním oddělení.\n\n1. září 1877: Zahajuje výuka také v oddělení chemickém.\n\n1879: První maturitní zkoušky na stavebním a strojním oddělení.\n\nzáří 1879: Otevřena první budova školy – chemický pavilon (č.p. 445–I).\n\n1882–1884: Podél ulice Císaře Josefa (dnešní Masarykovy třídy) vystavěn přední trakt třípodlažní hlavní školní budovy v novorenesančním slohu (č.p. 460–I). Stavbu provedl liberecký stavitel Adolf Bürger.\n\n1885: Postavena první část přízemní budovy dílen.\n\n1892: Postavena druhá, dvoupodlažní část budovy dílen.\n\n1895–1897: Proběhla druhá etapa výstavby hlavní budovy, kdy byly kolmo na stávající trakt přistavěna dvě křídla. Tím byla ukončena výstavba areálu školy vyprojektovaného jejím profesorem F. X. Dautem.\n\n1911: Škola zakoupila první osobní automobil a začala pořádat řidičské kurzy.\n\n1920: Čeština se stala povinným vyučovacím předmětem, odborné předměty se stále vyučují v němčině.\n\n1922: Modernizace vybavení strojních dílen a reforma učebních plánů.\n\nKonec 30. let: Původní objekt dílen je přestavěn na dvoupodlažní budovu.\n\n1937: Vznikla státní československá průmyslová škola, jejím sídlem je Appeltův dům (dnešní stavební průmyslová škola), o rok později již ani nezahájila.\n\nZa druhé světové války dochází vzhledem k odchodu studentů na frontu k postupnému útlumu výuky.\n\n1945: Po skončení války je přípravou výuky na Státní průmyslové škole v Liberci pověřen profesor Jaroslav Tomsa.\n\n1. září 1945: Zahájeno pravidelné vyučování v odděleních: vyšší škola strojnická, vyšší škola chemická, vyšší škola stavitelská, mistrovská škola strojnická, mistrovská škola elektrotechnická, odborná škola pro drogisty. Škola měla 11 tříd, 418 žáků (6 dívek) a 19členný profesorský sbor.\n\n1947: První poválečné maturitní zkoušky.\n\n1948: Za svou činnost v Československém junáku byl z funkce ředitele odvolán profesor Tomsa.\n\n1949–1950: Oprava chemického pavilonu a adaptace dvou místností v suterénu hlavní budovy na provizorní tělocvičnu.\n\n1951: Došlo ke změně názvu školy na Vyšší průmyslovou školu v Liberci se čtyřletými školami vyššími: chemickou, strojnickou a stavební a dvouletými školami elektrotechnickou a strojnickou.\n\n1952: S podporou školy bylo rozhodnuto postupně přesunout chemickou průmyslovku do Ústí nad Labem. Od školního roku 1954/55 tak nebyly otevírány první ročníky v tomto oboru.\n\n1952–1953: Svou činnost zahájila večerní škola, která měla umožnit mnoha pracovníkům průmyslu doplnit si vzdělání.\n\n1. září 1953: Odštěpením vznikla samostatná stavební průmyslovka s názvem Vyšší průmyslová škola stavební, jejím sídlem je stal Appeltův dům na Sokolovském náměstí s přístavbou učebního traktu a ředitelem se stal Jan Tauš.\n\n1956: Došlo k rozšíření nabídky studia zahájením vyučování v oboru dopravní stavitelství k již vyučovanému oboru pozemního stavitelství.\n\n1959–1960: Vybudování přístavby školní tělocvičny navazující na Heliovou ulici. \n\n1962–1963: Vybudování přístavby šaten pro žáky.\n\n1964: Výstavba školních dílen pro odbornou praxi.\n\n1976: Dokončení výstavby I. etapy přístavby učeben ve Větrné uličce za Valdštejnskými domky a rekonstrukce předních částí Valdštejnských domků.\n\n1979: Dokončení výstavby II. etapy přístavby učeben ve Větrné uličce za Valdštejnskými domky. Obě etapy byly realizovány v Akci „Z“ svépomocí učitelů a žáků školy. \n\n1986: Vybudování počítačové učebny nástavbou nad tělocvičnou.\n\n1990: Zahájení vyučování v oboru Geodézie, později Geodézie a katastr nemovitostí. \n\n1991: Škola získala právní subjektivitu.\n\n1994: Požár a následná částečná rekonstrukce Appeltova domu. \n\n2001: Zřizovatelem školy se stal Liberecký kraj.\n\n\n\n\n\n"}
{"id": "1289813", "url": "https://cs.wikipedia.org/wiki?curid=1289813", "title": "Havraní potok", "text": "Havraní potok\n\nNázev Havraní potok má více vodních toků:\n\n"}
{"id": "1289830", "url": "https://cs.wikipedia.org/wiki?curid=1289830", "title": "Jindřich Hlavín", "text": "Jindřich Hlavín\n\nJindřich Hlavín (29. září 1877 Praha – 8. února 1958 Praha) byl český malíř, restaurátor a grafik.\n\nNarodil se v rodině poštovního kontrolora Jindřicha Hlavína (1827–1897) a jeho manželky Vilemíny, rozené Maršandové (1833–1910), měl pět sourozenců. Rodina žila na Královských Vinohradech.\n\nJindřich Hlavín studoval malířství na Uměleckoprůmyslové škole u prof. Emanuela Dítěte, Jakuba Schikanedera a Karla V. Maška. V roce 1922 se na Vídeňské akademii školil v oboru restaurátorství u prof. Serafina Maurera. Zajímal se také o techniky fresky a mozaiky a za tímto účelem podnikl několik cest do Itálie.\n\nVystavoval se spolkem Münchener Secession, v Praze od roku 1920 v Topičově salonu s SČUG Hollar. Od roku 1924 jezdil na letní byt do Svratky, kde malíř Ota Bubeníček založil malířskou kolonii.\n\nVe městě Svratka, kam jezdil na letní byt, je umístěna pamětní deska.\n\nJindřich Hlavín se prosadil jako malíř ještě před 1. světovou válkou. V roce 1915 získal výroční cenu České akademie za obraz \"Podzim\" z roku 1914. Zabýval se také užitou grafikou a tvorbou plakátů. Je znám např. jeho plakát pro aukční síň Rudolfa Weinerta, zřízenou krátce po dostavbě Veletržního paláce ve 4. patře.\n\nJeho nejvýznamnějším dílem jsou velké obrazy ze života českých patronů sv. Ludmily, sv. Václava, sv. Anežky a sv. Norberta, na fasádě ústavního kostela sv. Václava v Bohnicích, vytvořené v letech 1916–1917 z glazovaných dlaždic. Pro stejný kostel navrhl také okenní secesní skleněné vitráže s postavami světců sv. Víta, sv. Zikmunda, blahoslavené Milady a Zdislavy. V 50. letech užívala kostel armáda a všechna okna byla zničena. Zachovala se pouze na dobových fotografiích.\n\nByl uznávaným restaurátorem starých obrazů. Ve 20. letech restauroval obrazy z Lobkovických sbírek.\n\n\n"}
{"id": "1289840", "url": "https://cs.wikipedia.org/wiki?curid=1289840", "title": "Podúsek 2./X. Kunvald", "text": "Podúsek 2./X. Kunvald\n\nStavební podúsek 2./X. Kunvald vznikl při stavbě těžkých objektů československého opevnění v letech 1937–1938 ve východních Čechách poblíž Bartošovic v Orlických horách. Podúsek byl zadán ke stavbě pražské firmě Hlaváček & Müller dne 12. ledna 1937. Vyprojektováno a postaveno bylo celkem 10 pěchotních srubů, jež byly obsazeny II./19. a III./19. hraničářským praporem.\n\nŽenijní skupinové velitelství X Rokytnice v Orlických horách zadalo stavbu podúseku 2./X. firmě Hlaváček & Müller, Praha XIV. dne 12. ledna 1937. Prvním pracovním dnem se stal 22. duben 1937 a výstavba všech 10 těžkých objektů měla trvat maximálně 200 dní, zadávací částka činila 5 522 910,80 Kč. Velitelem podúseku byl ustanoven kpt. žen. Ing. Adolf Benda, stavbyvedoucím se stal por. stav. Josef Bernát.\n\nStřežení budovaných objektů zajišťoval strážní prapor I. z Rokytnice v Orlických horách pod velením mjr. pěch. Jana Prágra, který byl zřízen 15. června 1937 a zrušen 1. května 1938. Z jeho příslušníků byly následně vytvořeny II. a III. prapor hraničářského pluku 19. V září 1938 byl prostor podúseku Kunvald obsazen částí II. praporu (zatímní velitel škpt. pěch. František Cerman) hraničářského pluku 19 a částí III. praporu (velitel mjr. pěch. Jan Prágr) hraničářského pluku 19. Oba prapory byly podřízeny Hraniční oblasti 35.\n\nStavební firmě bylo zadáno 10 pěchotních srubů označených R-S 65 – R-S 74. Původně byl podúsek projektován Ženijním skupinovým velitelstvím III Králíky, dodatečně však bylo pro urychlení prací zřízeno samostatné ŽSV v Rokytnici, pod které připadly čtyři západní podúseky v Orlických horách.\n\nLinie začíná srubem R-S 65 poblíž Předního vrchu, západně od silnice spojující Bartošovice v Orlických horách a Kunvald, kde navazuje na sousední podúsek 1./X. Zaječiny. Dále pokračuje Žamberskými lesy severozápadním směrem, přičemž některé objekty se nachází nedaleko červeně značené Jiráskovy cesty. Jižně od osad Panské Pole a Hanička se nachází srub R-S 72 „Nízká“, v němž je provozováno muzeum. Linie končí mezi oběma zmíněnými osadami u silnice z Rokytnice v Orlických horách do Bartošovic, kde se nachází památkově chráněný objekt R-S 74. Ten je jediným z celého podúseku, který stojí v otevřeném terénu, a také jediným, který disponuje původními pancéřovými zvony. Linie dále pokračuje podúsekem 3./X. Hanička.\n\nPři prvotních návrzích linie v srpnu 1935 zvažovalo Ředitelství opevňovacích prací v prostoru pozdějšího podúseku Kunvald výstavbu dělostřelecké tvrze Bartošovice s bojovými objekty R-S 66 – R-S 69 a vchodovým objektem R-S 69a. V září toho roku ale byla schválena varianta linie s nedalekou tvrzí Hanička.\n\nPozn.: Objekty jsou řazeny od východu na západ.\n\n"}
{"id": "1289842", "url": "https://cs.wikipedia.org/wiki?curid=1289842", "title": "Lux Perpetua (hudební skupina)", "text": "Lux Perpetua (hudební skupina)\n\nLux Perpetua je polská powermetalová hudební skupina založená v roce 2009 ve městě Varšava. Sestava se od založení často měnila a ustálila se až v roce 2015 příchodem zpěváka Artura Rosińskiho. O dva roky později skupina vydala pod vydavatelstvím Underground Symphony debutové album \"The Curse of the Iron King\". To se setkalo s kladnými ohlasy od hudebních kritiků a Lux Perpetua byla v recenzích přirovnávána k úspěšným kapelám v žánru power metalu; Rhapsody, Stratovarius či Blind Guardian.\n\n\n\n"}
{"id": "1289863", "url": "https://cs.wikipedia.org/wiki?curid=1289863", "title": "Jenny Lavarda", "text": "Jenny Lavarda\n\nJenny Lavarda (* 22. ledna 1984 Marostica, Benátsko) je italská horolezkyně a všestranná reprezentantka ve sportovním lezení a ledolezení, mistryně světa v ledolezení. V celkovém hodnocení světového poháru ve sportovním lezení získala tři medaile v kombinaci disciplín. Ze všech závodů má nejvíce vítězství a medailí z mistrovství Itálie ve sportovním lezení (26/4/6) ve třech disciplínách.\n\nPatnáctinásobná mistryně Itálie, šestinásobná vítězka Italského poháru, juniorská mistryně světa. Na mistrovství světa i Evropy skončila nejlépe čtvrtá v letech 2003 a 2004.\n\nSedminásobná mistryně Itálie, celkem získala osm medailí (7/0/1). Na mistrovství světa skončila nejlépe sedmá v roce 2007.\n\nVítězka Melloblocca, dvojnásobná mistryně Itálie, celkem získala sedm medailí (2/2/3), dvojnásobná vítězka Italského poháru. Na mistrovství Evropy skončila nejlépe devátá v roce 2004.\n\nMistryně světa 2007, dvakrát zvítězila v celkovém hodnocení světového poháru.\n\nSedmnáctkrát za sebou se zúčastnila prestižních mezinárodních závodů Rock Master v italském Arcu, z toho šestnáctkrát v lezení na obtížnost, kde byla nejlépe čtvrtá v roce 2012, jinak však končila ve druhé polovině závodního pole úzkého výběru lezců.\n\nSedmnáct let se účastnila světového poháru v lezení na obtížnost a čtrnáct v boulderingu. Nejlépe se jí dařilo v roce 2004, kdy získala v jednotlivých závodech třikrát bronz a v celkovém hodnocení skončila druhá v kombinaci disciplín. Většinou se umisťovala v semifinále, naposledy do finále dostala v roce 2011 (obtížnost) na poháru v Ammanu v Jordánsku (kde byla o něco menší účast) a ve stejném roce také v boulderingu na poháru ve slovinském Log-Dragomeru, finalistkou tedy byla 11 a 10 let.\n\n\n\n\n"}
{"id": "1289872", "url": "https://cs.wikipedia.org/wiki?curid=1289872", "title": "Chval ze Rzavé", "text": "Chval ze Rzavé\n\nChval ze Rzavé (též \"ze Rzavého\") byl český šlechtic, za vlády krále Václava IV. byl purkrabím na Vyšehradě, lenním vlastníkem hradu Kostelec nad Sázavou a držitelem statků na jihozápadní Moravě. Jeho manželkou byla Eulálie. Z dětí je znám pouze syn Jan.\n\nChval ze Rzavé(ho) na Táborsku se psal po tvrzi stávající ve vsi (na polní trati zvané „na zámku\"). V roce 1352 je společně s Vlčkem z Dobronic uváděn při prodeji Sedlčan Chvalův bratr Rynhart ze Rzavého. Roku 1373 zakoupil s bratry Předvojem z Vražného a Rynhartem Novou Ves / Neudorf u Starého Hobzí. Chval vlastnil také vsi Čermákovice (zaniklá ves) a Modletice. V roce 1375 markrabě Jan prohlásil Novou Ves za léno, které Předvojovi přidělil. Chval, oblíbenec krále Václava IV., měl z jeho pokynu v roce 1381 drancovat majetky Jana z Michalovic, zastánce arcibiskupa Jana z Jenštejna. Na oplátku mu přední čeští páni: Jan z Michalovic, Jindřich III. z Rožmberka, Petr z Vartenberka a Kosti a Heřman a Beneš z Choustníka pohrozili smrtí.\n\nV roce 1384 je Chval připomínán jako purkrabí na Vyšehradě a kolem roku 1385 obdržel od krále Václava IV. dědičně manský hrad Kostelec nad Sázavou. Bratra Předvoje z Vrážného král Václav obdaroval polovicí poplužního dvora v Kozojedech, tu pak odkoupil s platy v Tuněchodech a Slatiňanech Mikeš z Čankovic. V prosinci roku 1386 se Chval ze Rzavé zúčastnil v Praze zasedání zemského soudu království českého, v jehož čele zasedal markrabě Jošt. Roku 1386 prodal se souhlasem markraběte Jošta Heřmanovi z Hradce vsi Čermákovice a Modletice. V roce 1390 byl už mrtev a v roce 1408 je připomínána vdova Eulogie (Eulalie) z Netvořic.\n\nV roce 1390 obdaroval markrabě Jošt za Chvalovy služby jeho osiřelého syna Jana Stonařovem. Jan držel Stonařov krátce, jelikož jeho poručníci Markvart z Pořešína a Oldřich z Maříže (bratři Oldřich a Ješek na tvrzi) Stonařov obratem prodali Vojkovi z Ústrašína a jeho bratrům Janovi z Hodic (též se psal po Ústrašíně) a Marešovi z Ústrašína. Jan byl již v roce 1395 mrtev a odumřelé kostelecké zboží obdržel Ješek, probošt královské kapituly Všech svatých v Praze. \n\nOd Chvala a Jana ze Rzavé pocházel rod Lapáčků ze Rzavé, předků malíře Jana Zrzavého.\n"}
{"id": "1289876", "url": "https://cs.wikipedia.org/wiki?curid=1289876", "title": "Paulina Bren", "text": "Paulina Bren\n\nPaulina Bren (* 1966) je americká historička, zabývající se dějinami střední a východní Evropy.\n\nVystudovala na Wesleyan University (B. A.), poté studovala ruská a východoevropská studia na University of Washington (M. A.) a moderní evropskou historii na New York University, kde studovala u Tonyho Judta. V současnosti působí na Vassar College.\n\n"}
{"id": "1289877", "url": "https://cs.wikipedia.org/wiki?curid=1289877", "title": "Saltimbocca", "text": "Saltimbocca\n\nSaltimbocca (výslovnost [saltimbokka], doslova „skoč do úst“) je masitý pokrm italské kuchyně. Pochází z Brescie a současnou podobu získal koncem 19. století v Římě, rozšířil se i do ciziny (Švýcarsko, Španělsko, Řecko). \n\nNa tenko rozklepaný plátek telecí kotlety se osolí, opepří a sroluje do válečku spolu s listy šalvěje a pršutem nebo parmskou šunkou. Balíček se sepne párátkem a marinuje v bílém víně a olivovém oleji, pak se obalí v mouce a narychlo opeče na másle nebo na oleji. Hotová saltimbocca se podává s rýží, bramborami nebo těstovinami, plátky citrónu a rajčat a zpravidla se přelévá omáčkou, která se \npřipraví tak, že se do výpeku přidá hovězí vývar, dezertní víno a kapary.\n\nTelecí maso je možno nahradit drůbežím, vepřovým nebo hovězím masem, kromě šalvěje se někdy používá také bazalka pravá nebo artyčoky.\n\n"}
{"id": "1289882", "url": "https://cs.wikipedia.org/wiki?curid=1289882", "title": "Mezinárodní park míru Waterton-Glacier", "text": "Mezinárodní park míru Waterton-Glacier\n\nMezinárodní park míru Waterton-Glacier je název jedné z lokalit světového přírodního dědictví UNESCO, která sestává ze dvou národních parků na území Kanady a USA. Toto souvislé chráněné území má souhrnou rozlohu 4 576 km² a rozprostírá se na pomezí kanadské provincie Alberta a státu USA Montana. Zahrnuje národní parky Glacier a Waterton Lakes.\n\nNejvyšší partie chráněného území sahají do nadmořské výšky přes 3100 m n. m., spodní výšková hranice parků je 972 m n. m.. Waterton-Glacier leží podél východního okraje Lewis Range Skalnatých hor, které se příkře zvedají od západního okraje Velkých planin. Krajina parků je rozmanitá - od polo-pouštních prérií po horské ledovce.\n\nZe zdejší fauny lze jmenovat např. druhy: vlk obecný, puma americká, medvěd grizzly, rosomák sibiřský, medvěd baribal, jelenec ušatý, ovce tlustorohá, kamzík bělák a vydra severoamerická.\n\n"}
{"id": "1289886", "url": "https://cs.wikipedia.org/wiki?curid=1289886", "title": "Olingo štíhlý", "text": "Olingo štíhlý\n\nOlingo štíhlý, také medvídek štíhlý (\"Bassaricyon gabbii\"), je medvídkovitá šelma patřící do rodu olingo (\"Bassaricyon\"), revidovaném v roce 2013. Vědeckými synonymy jsou \"Bassaricyon lasius\", \"Bassaricyon pauli\" a \"Bassaricyon richardsoni\". Druh popsal Joel Asaph Allen roku 1876. Vyskytuje se v centru Střední Ameriky v Panamě, Kostarice a Nikaragui, roku 2009 byl nalezen také v Kolumbii v oblasti And. Žije v baldachýnu stálezelených lesů i okrajů lesů v nadmořských výškách 1 600 až 2 000 m n. m., na zem slézá zřídka. Vyskytuje se v blízkosti vody.\nOlingo štíhlý měří bez ocasu 35 až 47 cm, ocas dosahuje délky 40 až 48 cm. Váží mezi 970 až 1 500 g. Hlava je plochá, se zaoblenýma ušima. Zbarvení je hnědé, může dosahovat až šedavohnědých odstínů, na zádech tmavší. Spodek těla má barvu smetanovou. Ocas je slabě páskovaný. Druh se vzhledem podobá kynkažu (\"Potus flavus\"), se kterou je i zaměňován, na rozdíl od ní se však nedokáže za svůj ocas zachytit.\nJe to noční stromové zvíře žijící obvykle samo, byly pozorovány i krmící se skupinky. Žere například ovoce či nektar, loví také malé druhy obratlovců; v porovnání s kynkažu konzumuje masa více, o jeho stravě však bylo získáno málo informací. Slouží jako roznašeč semen. Mezi přirozené nepřátele se řadí jaguár americký (\"Panthera onca\"). Systém páření nebyl u druhu zaznamenán, rozmnožování probíhá sezónně. Po 73 až 74denní březosti samice vrhne jedno 55gramové mládě, jež má zavřené oči, které se otevřou asi za 27 dní. Rodičovská péče nebyla zkoumána. Pohlavní dospělosti mláďata dovrší asi ve 21. až 24. měsíci života. V přírodě se dožívá méně než deseti let (délka jedné generace činí 8,4 let), v zajetí se věk ale může vyšplhat až na 25 let.\nNebezpečí představuje odlesňování a lov, Mezinárodní svaz ochrany přírody však druh považuje za málo dotčený i proto, že o něm není známo mnoho informací. Zároveň uvádí doporučení k přehodnocení, až bude více informací zjištěno. V Kostarice je druh zapsán na třetí přílohu úmluvy CITES.\n\nPůvodní obyvatelé Ameriky olingy zabíjejí, protože se podle nich jedná o nebezpečná zvířata.\n"}
{"id": "1289887", "url": "https://cs.wikipedia.org/wiki?curid=1289887", "title": "Pieter Judson", "text": "Pieter Judson\n\nPieter M. Judson (* 1956, Utrecht, Nizozemsko) je americký historik.\n\nPieter Judson vystudoval Swarthmore College, kde získal titul bakaláře. Později studoval na Columbia University, kde získal doktorát. mezi léty 1993–2014 působil na Swarthmore College. Od roku 2014 pracuje na European University Institute ve Florencii, kde vede katedru historie a civilizace. Kromě angličtiny ovládá i němčinu, francouzštinu, nizozemštinu a italštinu. Věnuje se mj. dějinám střední, východní a jihovýchodní Evropy, nacionalismu, komparativními výzkumu říší, genderu a sexualitě.\n\n\n"}
{"id": "1289896", "url": "https://cs.wikipedia.org/wiki?curid=1289896", "title": "Inkermanský závod stolních vín", "text": "Inkermanský závod stolních vín\n\nInkermanský závod stolních vín () je závod na výrobu vín, nacházející se v sevastopolském Inkermanu, jeden z největších a nejznámějších vinařských podniků Krymu. Vinné sklepy závodu zaujímají plochu 5,5 ha, jejich hloubka činí 5-30 m a stálá teplota vzduchu se pohybuje mezi 12 a 15 °C.\n\nInkermanský závod stolních vín byl založen 1. února 1961. Téhož roku byla do provozu uvedena výrobna. Pro ukládání vína byly využity tunely v bývalém inkermanském kamenolomu. Výrobu zde zaváděli pracovníci, kteří dříve prošli školením v krymském vinařství Massandra, jehož tradice sahá až do 19. století.\n\nOd roku 2011 je součástí holdingu Inkerman International se sídlem ve Stockholmu.\n"}
{"id": "1289899", "url": "https://cs.wikipedia.org/wiki?curid=1289899", "title": "Pavel Materna", "text": "Pavel Materna\n\nPavel Materna (* 21. dubna 1930, Hněvkovice) je český logik. \n\nPavel Materna se narodil 21. dubna 1930 v Hněvkovicích. Vystudoval Filozofickou fakultu UK (filozofie – psychologie), aspiranturu z logiky ukončil v roce 1957 kandidaturou. V roce 1967 se stal docentem logiky, v letech 1969–1989 mu však bylo v další akademické dráze z politických důvodů zabráněno. Od roku 1990 vědecký pracovník Filozofického ústavu AV ČR. Od roku 1991 profesor logiky na Filozofické fakultě Masarykovy univerzity v Brně a také přednášející na Vídeňské univerzitě.\n\nProfesor Materna patří k mezinárodně uznávaným odborníkům v oblasti logické analýzy přirozeného jazyka. Patří ke známým osobnostem školy tzv. transparentní intenzionální logiky (TIL) – originálního systému, který v průběhu sedmdesátých a osmdesátých let minulého století během svého působení na novozélandské University of Otago (Dunedin) vytvořil český logik a filozof Pavel Tichý. Profesor Materna s Tichým od počátku úzce spolupracoval a po jeho smrti se ujal obhajoby a rozvíjení jeho myšlenkového odkazu.\n\nV roce 2000 byl oceněn Medailí Ministerstva školství, mládeže a tělovýchovy 1. stupně. V roce 2005 mu byla udělena Medaile Josefa Hlávky. V roce 2011 FÚ AV ČR udělil M. Duží, B. Jespersenovi a P. Maternovi za knihu \"Procedural Semantics for Hyperintensional Logic, Foundations and Applications of Transparent Intensional Logic\" cenu Za vynikající vědecký výsledek.\n\n\n\n"}
{"id": "1289906", "url": "https://cs.wikipedia.org/wiki?curid=1289906", "title": "José Luis Abajo", "text": "José Luis Abajo\n\nJosé Luis \"Pirri\" Abajo Gómez (* 22. července 1978 Madrid, Španělsko) je bývalý španělský sportovní šermíř, který se specializoval na šerm kordem. Španělsko reprezentoval v prvních letech nového tisíciletí. Na olympijských hrách startoval v roce 2008 a v soutěži jednotlivců vybojoval bronzovou olympijskou medaili. V roce 2009 obsadil v soutěži jednotlivců třetí místo na mistrovství světa. Se španělským družstvem kordistů vybojoval druhé místo na mistrovství světa v roce 2006 a dvě druhá místa na mistrovství Evropy v letech 2000 a 2014.\n"}
{"id": "1289911", "url": "https://cs.wikipedia.org/wiki?curid=1289911", "title": "Manuel Pereira", "text": "Manuel Pereira\n\nManuel Pereira Senabre (* 18. července 1961 Madrid, Španělsko) je bývalý španělský sportovní šermíř, který se specializoval na šerm kordem. Španělsko reprezentoval v osmdesátých a na začátku devadesátých let. Na olympijských hrách startoval v roce 1988 a 1992 bez výrazného výsledku v soutěži jednotlivců i družstev. V roce 1989 vybojoval titul mistra světa v soutěži jednotlivců. Jeho syn Yulen Pereira repezentuje Španělsko v šermu kordem.\n"}
{"id": "1289912", "url": "https://cs.wikipedia.org/wiki?curid=1289912", "title": "Fernando Peña", "text": "Fernando Peña\n\nFernando de la Peña y Olivas (* 22. srpna 1959 Madrid, Španělsko) je bývalý španělský sportovní šermíř, který se specializoval na šerm kordem. Španělsko reprezentoval v osmdesátých a na začátku devadesátých let. Na olympijských hrách startoval v roce 1988 a 1992 bez výrazného výsledku v soutěži jednotlivců i družstev. V roce 1993 vybojoval třetí místo na mistra světa v soutěži jednotlivců.\n"}
{"id": "1289914", "url": "https://cs.wikipedia.org/wiki?curid=1289914", "title": "Pulse of Europe", "text": "Pulse of Europe\n\nPulse of Europe je nezávislé celoevropské občanské hnutí, které vzniklo v reakci na vzestup nacionalismu a populismu v Evropě. Jeho prvotním cílem bylo podpořit občany Evropské unie, aby se aktivně a otevřeně přihlásili ke své společné evropské identitě. Hnutí bylo založeno v roce 2016 ve Frankfurtu nad Mohanem a rozšířilo se do několika evropských zemí včetně Česka. Zde působí od 7. dubna 2017 pod značkou „Pulse of Europe - Czech Republic“ jako oficiálně zaregistrovaný spolek.\n\nObčanskou iniciativu Pulse of Europe založili frankfurští právníci Daniel a Sabine Röderovi. V roce 2016 obvolali své známé a uspořádali první demonstraci. Následovaly pravidelné demonstrace a setkání v dalších německých městech. Hnutí je nyní aktivní ve 130 městech a 16 zemích Evropy a tvrdí, že má okolo 100 tisíc členů a příznivců. Český spolek hlásící se k Pulse of Europe je aktivní od roku 2017. \n\nPulse of Europe podporuje myšlenky evropské integrace a Evropské unie. Věří v její reformovatelnost a budoucí rozvoj. Nesouhlasí s nástupem nacionalismu a extrémistických tendencí.\n\nČeské Pulse of Europe za své cíle označuje:\n\n\nČeské Pulse of Europe začalo po svém evropském vzoru zejména jako pozitivní setkávání občanů v ulicích, přidává však další aktivity a má ambici stát se „koordinační platformou pro české Evropany“. Vedle vlastních akcí se aktivisté Pulse of Europe pravidelně účastní jiných demonstrací, na které nosí evropské vlajky. Významnou částí aktivit jsou sociální sítě (včetně tvorby proevropských infografik) či výroba a distribuce propagační materiálů s mottem „Evropa je náš domov“. České Pulse of Europe patří mezi největší mimo Německo z hlediska sledovanosti profilů na sociálních médiích.\n\nHnutí působí především v německých městech, rozsah v jiných evropských státech (Česko, Francie, Nizozemsko, Polsko, Velká Británie ad.) je menší.\n\n\n"}
{"id": "1289915", "url": "https://cs.wikipedia.org/wiki?curid=1289915", "title": "César González", "text": "César González\n\nCésar González Llorens (* 28. září 1965 Barcelona, Španělsko) je bývalý španělský sportovní šermíř, který se specializoval na šerm kordem. Španělsko reprezentoval v osmdesátých a devadesátých letech. Na olympijských hrách startoval v roce 1992 v soutěži družstev a v roce 1996 v soutěži jednotlivců i družstev. V roce 1992 vybojoval třetí místo na mistra Evropy v soutěži jednotlivců.\n\nwww.sports-reference.com\n"}
{"id": "1289916", "url": "https://cs.wikipedia.org/wiki?curid=1289916", "title": "Pak Sang-jong", "text": "Pak Sang-jong\n\nPak Sang-jong ( , anglický přepis: \"Park Sang-young\"; * 16. října 1995 Čindžu, Jižní Korea) je jihokorejský sportovní šermíř, který se specializuje na šerm kordem. Jižní Koreu reprezentuje od roku 2013. Na olympijských hrách startoval v roce 2016 a vybojoval zlatou olympijskou medaili. S jihokorejským družstvem kordistů vybojoval druhé místo na mistrovství světa v roce 2014 a 2015. Na olympijských hrách v roce 2016 vypadl s jihokorejským družstvem kordistů v úvodním kole.\n"}
{"id": "1289919", "url": "https://cs.wikipedia.org/wiki?curid=1289919", "title": "Pata (okres Galanta)", "text": "Pata (okres Galanta)\n\nPata je obec na Slovensku v okrese Galanta.\n\nV obci je římskokatolický kostel Narození Panny Marie z roku 1820 a nově postavený kostel z roku 2007.\n\nObec se nachází v centrální části Podunajské nížiny na jihozápadním okraji Nitranské pahorkatiny. Leží 9 km východně od města Sereď, v těsné blízkosti rychlostní silnice R1 (E58) Trnava – Nitra, přičemž je ve vzdálenosti 25 km od Trnavy i od Nitry.\n\n"}
{"id": "1289920", "url": "https://cs.wikipedia.org/wiki?curid=1289920", "title": "Čong Čin-son", "text": "Čong Čin-son\n\nČong Čin-son ( , anglický přepis: \"Jung Jin-sun\"; * 24. ledna 1984 Soul, Jižní Korea) je bývalý jihokorejský sportovní šermíř, který se specializoval na šerm kordem. Jižní Koreu reprezentoval v prvních letech nového tisíciletí. Na olympijských hrách startoval v roce 2008 a 2012. V roce 2008 se na olympijských hrách probojoval do čtvrtfinále a v roce 2012 získal bronzovou olympijskou medaili. S jihokorejským družstvem kordistů vybojoval druhé místo na mistrovství světa v roce 2014. Na olympijských hrách v roce 2008 vypadl s jihokorejským družstvem kordistů v úvodním kole.\n"}
{"id": "1289922", "url": "https://cs.wikipedia.org/wiki?curid=1289922", "title": "I Sang-ki", "text": "I Sang-ki\n\nI Sang-ki' ( , anglický přepis: \"Lee Sang-ki\"; * 5. června 1966) je bývalý jihokorejský sportovní šermíř, který se specializoval na šerm kordem. Jižní Koreu reprezentoval v osmdesátých a devadesátých letech. Na olympijských hrách startoval v roce 1988, 1992, 1996 a 2000. Výsledkově se prosadil na svých posledních olympijských hrách v roce 2000, kde v soutěži jednotlivců vybojoval bronzovou olympijskou medaili a s jihokorejským družstvem kordistů obsadil čtvrté místo. S jihokorejským družstvem kordistů vybojoval třetí místo na mistrovství světa v roce 1994.\n"}
{"id": "1289923", "url": "https://cs.wikipedia.org/wiki?curid=1289923", "title": "Nadryby (hradiště)", "text": "Nadryby (hradiště)\n\nNadryby jsou pravěké sídliště a raně středověké hradiště jihovýchodně od stejnojmenné vesnice. Nachází se na pravém břehu řeky Berounky v katastrálním území Kříše u Břas v okrese Rokycany.\n\nLokalita byla osídlena již v eneolitu, kdy se na ní nacházelo výšinné sídliště chamské kultury. Zlomky eneolitické keramiky se nalézají na větším území, než je opevněná plocha, a proto se předpokládá, že hradiště vzniklo až v době raného středověku okolo roku 800. Funkce hradiště je nejistá. Přibližně ve stejné době stávalo o pouhých 200 metrů jižněji větší hradiště u Střapole. Malé hradiště Nadryby proto mohlo plnit strážní nebo kontrolní funkci.\n\nHradiště na skalnatém ostrohu má rozlohu pouze 0,4 hektaru. Pozůstatky opevnění se skládají z příkopu širokého 1,5–3 metry, za kterým stojí val. Střední část příkopu o šířce 1,5 metru nebyla prokopána a severní část valu je vyšší, zatímco jižní část je velmi nízká. Předpokládá se proto, že stavba opevnění nebyla dokončena.\n\n"}
{"id": "1289924", "url": "https://cs.wikipedia.org/wiki?curid=1289924", "title": "Ku Kjo-tong", "text": "Ku Kjo-tong\n\nKu Kjo-tong ( , anglický přepis: \"Gu Gyo-dong\"; * 3. září 1972) je bývalý jihokorejský sportovní šermíř, který se specializoval na šerm kordem. Jižní Koreu reprezentoval v devadesátých letech a na přelomu tisíciletí. Na olympijských hrách startoval v roce 1992 v soutěži družstev. V roce 2002 získal druhé místo v soutěži jednotlivců na mistrovství světa. S jihokorejským družstvem kordistů vybojoval na mistrovstí světa v roce 1994 a 2002 třetí místo.\n\n"}
{"id": "1289925", "url": "https://cs.wikipedia.org/wiki?curid=1289925", "title": "Bren (rozcestník)", "text": "Bren (rozcestník)\n\nBren nebo BREN může znamenat:\n\n\n"}
{"id": "1289926", "url": "https://cs.wikipedia.org/wiki?curid=1289926", "title": "Tanec draků", "text": "Tanec draků\n\nTanec draků (v anglickém originále The Dance of Dragons) je devátý díl páté řady seriálu \"Hra o trůny\" na motivy ságy George R. R. Martina. Celkově se jedná o 49 epizodu a její režie se ujal David Nutter, zatímco scénář psali hlavní tvůrci David Benioff a D. B. Weiss. Díl si získal rozličné hodnocení, jelikož kritice sice chválili závěrečnou scénu s Daenerys, naopak upálení Shireen bylo kritizováno.\n\nArmáda Stannise Baratheona (Stephen Dillane) zažívá ránu v podobě podpálení části tábořiště. Baratheon pak vysílá svého pobočníka, Davose Mořského (Liam Cunningham), aby dojel na Černý hrad a získal od Jona zásoby jídla a vody. Davos usiluje alespoň o to, aby s sebou mohl vzít Shireen, aby nemusela být při obléhání, což Stannis odmítá.\n\nStannis si chce promluvit s Shireen a naznačuje cosi nejasného. Sama jeho dcera se ho nakonec zeptá, zda by mu nějak mohla pomoct a on odpoví, že ano. Nakonec ji prosí o odpuštění. V dalším záběru Shireen vedou zajatci k hranici. Než zjistí, o co jde, je pozdě. Melisandra (Carice van Houten) nechá princeznu upálit, zatímco její otec to sleduje. Vše omlouvá tím, že je to kvůli zdaru války. Stannisova manželka Selyse (Tara Fitzgerald) se sice svoji dceru pokusí zachránit, je ale zadržena několika vojáky.\n\nJon Sníh (Kit Harington) se společně s Tormundem (Kristofer Hivju), vrací na Zeď s mnoha Divokými, které zachránil z Tvrdodomova. Přestože se nezdá, že by Jonův zástupce Alliser Thorne (Owen Teale) souhlasil s jeho počínáním, otevírá bránu a pouští všechny dovnitř. Jon si ale vyčítá, že většinu Divokých se mu zachránit nepodařilo a podlehli tak Bílým chodcům, Sam (John Bradley) mu to vyvrací.\n\nJaime (Nikolaj Coster-Waldau) se setkává s Myrcellou (Nell Tiger Free) poté, co se neúspěšně pokusil se do Dorne proplížit a unést ji. Doran Martell (Alexander Siddig) nechce Lannistera popravit i přes to, co se pokusil udělat, a místo toho připíjí na zdraví králi Tommenovi, s čímž Ellaira (Indira Varma) nesouhlasí a víno raději vylije na podlahu. Doran dokonce uposlechne Jaimeho, resp. Tommenův, návrh a rozhodne se Myrcellu poslat zpět do Sedmi království, protože právě tam měla přijít výhružná zpráva týkající se mladé princezny. Nakonec propustí i Bronna (Jerome Flynn), který jako trest za napadení prince Trystana (Toby Sebastian) jednu ránu od vojáka Hotaha (DeObia Oparei).\n\nDoran Martell je na Ellairu naštvaný kvůli její neposlušnosti a přinutí ji, aby mu buďto odpřísahala věrnost, nebo zemřela. Sama nakonec zvolí život. Jde pak za Jaimem a po krátké rozmluvě mu řekne, že ví, že Myrcella není jeho neteř, ale dcera, a že jí to nevadí.\n\nArya (Maisie Williams) prodává ústřice ve svém pojízdném krámku, když si všimne člunu přijíždějícího ze Sedmi království. Na jeho palubě je lord Tyrell (Roger Ashton-Griffiths), krom něj ale také Meryn Trant (Ian Beattie), muž z jejího \"seznamu\". Trant si Aryi všimne, ale nepozná ji. Později se rozhodne navštívit jeden z nevěstinců, kam ho Arya následuje se zástěrkou, že jde prodávat své ústřice. Přes okno tajně pozoruje Meryna, jak si vybírá dívku, na každou z předvedených ale odvětí, že je příliš stará. Protože Arya sledovala Tranta, nestihla podat jed obchodníkovi a vymluví se tak Jaqenovi (Tom Wlaschiha), že muž ústřice nechtěl.\n\nDaenerys (Emilia Clarke) s Tyrionem (Peter Dinklage), Missaindei (Nathalie Emmanuel), Daariem (Michiel Huisman) a Hizdahrem  (Joel Fry) sledují Velké hry. Daenerys svým tlesknutím odstartuje první souboj na život a na smrt. V druhém souboji proti sobě ale nastoupí Jorah Mormont (Iain Glen). I tento souboj královna spustí a přestože Jorah téměř zemře, zachrání ho jiný bojovník. Mormont nakonec přežije jako poslední. Najednou vyrve Jorah mrtvému bojovníkovi kopí z ruky a mrští ho přímo k Daenerys, čímž zabije jednoho z člena Synů Harpyje, který se ke královně plížil. Objevuje se více povstalců a všichni se snaží cizí královnu zabít. Hizdahr je také jedním zabit. Tyrionovi se podaří zachránit Missandei před jedním z vrahů a společně s královnou, Daariem a Jorahem utíkají pryč. Synů Harpyje je ale mnoho. Drogon přiletí Dany na záchranu a mnoho spiklenců zabije, když je ale zraněn, odlétá i s Daenerys pryč.\n\nRežie se ujali dva hlavní tvůrci, mimo Martina, tedy David Benioff a D. B. Weiss. Část epizody je čerpána z Martinovy knihy \"Tanec s draky\", nicméně, například upálení Shireen není v žádné z doposud publikovaných knih a má se odehrát až v knize \"Vichry zimy\". Tuto informaci přednesl George R. R. Martin oběma tvůrcům a ti souhlasili a scéna tak byla vytvořena.\n\nPrvní vysílání epizody zhlédlo 7,14 milionu Američanů. Ve Spojeném království to bylo 2,473 milionu diváků. Co se hodnocení týče, pak epizoda získala od kritiků spíše kladné přijetí, chválena byla především závěrečná scéna v jámě. Naopak postava Stannise byla jak chválena, tak kritizována: někteří diváci chválili vývoj charakteru, jiní zase tvrdili, že postava se zachovala úplně jinak, než pro ni bylo obvyklé a působilo to zvláštně. Matt Fowler z \"IGN\" epizodu ohodnotil velice dobře − 9,3/10 − a ocenil scénu, ve které Dany, zpočátku opatrně, vylézá na hřbet Drogona. Naopak Erik Kain z \"Forbes\" označil záběr s upálením Shireen za hrozný a nesnesitelný.\n"}
{"id": "1289930", "url": "https://cs.wikipedia.org/wiki?curid=1289930", "title": "Pak Kjong-tu", "text": "Pak Kjong-tu\n\nPak Kjong-tu ( , anglický přepis: \"Park Kyoung-doo\"; * 3. srpna 1984) je jihokorejský sportovní šermíř, který se specializuje na šerm kordem. Jižní Koreu reprezentuje od roku 2009. Na olympijských hrách startoval v roce 2012 a 2016 a v soutěži jednotlivců vypadl pokaždé v úvodním kole. V roce 2011 obsadil na mistrovství světa v soutěži jednotlivců třetí místo a v roce 2014 na mistrovství světa v soutěži jednotlivců druhé místo. S jihokorejským družstvem kordistů vybojoval druhé místo na mistrovství světa v roce 2014 a 2015. Na olympijských hrách v roce 2016 vypadl s jihokorejským družstvem kordistů v úvodním kole.\n"}
{"id": "1289933", "url": "https://cs.wikipedia.org/wiki?curid=1289933", "title": "Čong Sung-hwa", "text": "Čong Sung-hwa\n\nČong Sung-hwa ( , anglický přepis: \"Jung Seung-hwa\"; * 27. března 1981) je jihokorejský sportovní šermíř, který se specializuje na šerm kordem. Jižní Koreu reprezentuje od roku 2009. Na olympijských hrách startoval v roce 2016 v soutěži družstev, ve které vypadl s jihokorejským družstvem v úvodním kole. V roce 2015 obsadil na mistrovství světa v soutěži jednotlivců třetí místo a druhé místo vybojoval s jihokorejským družstvem kordistů.\n"}
{"id": "1289935", "url": "https://cs.wikipedia.org/wiki?curid=1289935", "title": "Rubén Limardo", "text": "Rubén Limardo\n\nRubén Dario Limardo Gascón (* 3. srpna 1985 Ciudad Bolívar, Venezuela) je venezuelský sportovní šermíř, který se specializuje na šerm kordem. Venezuelu reprezentuje od roku 2003 společně s mladším bratrem Franciscem Limardem. Žije v Polsku, kde se připravuje většinu své sportovní kariéry. Na olympijských hrách startoval v roce 2008, 2012 a 2016 v soutěži jednotlivců a při své druhé účasti na olympijských hrách v roce 2012 vybojoval zlatou olympijskou medaili. V roce 2013 obsadil druhé místo na mistrovství světa v soutěži jednotlivců. S venezuelským družstvem kordistů se pravidelně účastní vrcholných sportovních akcí.\n"}
{"id": "1289939", "url": "https://cs.wikipedia.org/wiki?curid=1289939", "title": "Kapitálový fond", "text": "Kapitálový fond\n\nKapitálový fond je vytvořen z kapitálových vkladů peněžních a nepeněžních.\n\nKapitálové fondy mají především význam u akciové společnosti, kde jejich podstatnou část tvoří emisní ážio, tj. kladný rozdíl mezi skutečně dosaženou tržní cenou akcií a její nominální hodnotou při emisi akcií. Do kapitálových fondů patří i ostatní kapitálové fondy, které jsou tvořeny z darů, dotací, státních příspěvků apod.\n"}
{"id": "1289940", "url": "https://cs.wikipedia.org/wiki?curid=1289940", "title": "Ješek z Brtnice", "text": "Ješek z Brtnice\n\nJešek z Brtnice, markraběcí leník Stonařova a purkrabí na Novém Hrádku u Znojma, patřil ve 14. století k majetným kolonizátorům z řad nižší šlechty na Jemnicku, v okolí Brtnice a také na Znojemsku \nRoku 1337 jsou zmiňováni bratři Vok a Erhart erbu tří makovic (či per). Pravděpodobně potomky jednoho z bratrů byli bratři: Ješek Schössel z Brtnice, Racek (také Lanczlin či Lenzlin) z Brtnice, Tvoch z Brtnice, Neplach z Lesonic a Markvart z Bohušic. Ješek Schössel (také Schoslin, Šeslin) se poprvé připomíná roku 1358 na Jemnicku, kdy jeho bratr Lenzlin na něj převedl majetky v Loukovicích (Laukowitz, nyní Slavíkovice), Dešné a Loučce. Ješek na nich vzápětí své švagrové Anežce zapsal věno.\nOba bratři Ješek Schössel a Lenzlin tehdy odprodali Filipu z Louček čtyři lány věna a stali se poručníky věna Lunety, manželky Sezemy z Plačovic. Jak jeden tak druhý zdědili polovinu vsi Dlouhá Brtnice a v roce 1360 se oba dohodli na spolku na veškerém svém majetku. Ve stejném roce zapsal Ješek Schössel v Dlouhé Brtnici své manželce Domce na 15 lánech 150 kop grošů věna. Dědictví v Loukovicích (Laukowitz, nyní Slavíkovice): dvě popluží, dva lány a tvrz prodal za 200 hřiven grošů Nevlasu z Oponešic. Od Voka z Tavíkovic přikoupil tavíkovickou tvrz s poplužím, vinicí, mlýnem a příslušenstvím. Zbytek dědictví v Bohušicích prodal v roce 1364 Nevlasovi z Oponešic (nyní také z Lesonic). Svůj majetek v Tavíkovicích (tvrz, půl druhého lánu, podsedek, mlýn, dva rybníky a příslušenství) nakonec odprodal Drslavovi (Drchovi) z Lesonic a ten jej postoupil dál Jimramovi z Jakubova z rozrodu Pernštejnů. Obsahem transakce v Lesonicích byla tvrz s třemi lány a třemi podsedky, s dvorem před tvrzí, rybníky, lukami a lesy, dále devět lánů a půl podsedku v sousední Cidlině.\n\nV Dlouhé Brtnici prodal Schössel v roce 1365 Hrutovi z Kněžic půl tvrze, deset lánů, šest podsedků, půl krčmy a tři rybníky a v Loučce ještě dva lány. Konečně v roce 1367 zakoupil Ješek Schössel od Albrechta ze Stonařova, z rozrodu Ranožírovců, Stonařov s příslušenstvím (Dolní Ves s dvěma lány a Pivničku) a patronátním právem ke kostelu. Své druhé choti Anně ze Stařechovic a Kunštátu nechal se souhlasem jejích bratrů Hynka a Archleba ze Stařechovic obratem zapsat na městečku věno ve výši 150 hřiven grošů a markrabě Jan Jindřich mu Stonařov udělil v doživotní léno. V roce 1368 odprodal s bratrem Lanczlinem jeho díl Dlouhé Brtnice Vokovi z Kněžic a věno své manželky Anny převedl z Dlouhé Brtnice na ves Zhořec. \n\nOd roku 1376 až do své smrti v roce 1390 působil Ješek jako purkrabí na markraběcím Novém Hrádku, podle kterého se někdy psal. Nový Hrádek byl založen na pozemcích vsi Lukov, kterou roku 1358 markrabě Jan Jindřich obdržel výměnou od louckého kláštera právě z důvodu vybudování hradu. K Novému Hrádku ještě patřila samotná ves Lukov s patronátním právem ke zdejšímu kostelu a ves Čéšky (nyní Čížov). \n\nV roce 1376 prodal Ondřej z Bludova (také z Nechvalína a Bučovic) v Lechovicích tři lány Vznatovi z Pernštejna, při této majetkové transakci Ondřejovi ručil Ješek Schössel. V roce 1379 se Ješek se svým bratrem Nevlasem z Lesonic pro případ úmrtí jednoho z nich dohodli na vzájemném poručnictví svých dětí. Při prodeji markraběte Jošta vsi Hrubčice kapitule u svatého Václava v Olomouci v roce 1387 ručili společně s Ješkem Erhart z Kunštátu, Petr ze Šternberka, Jan z Meziříčí, Ondřej z Nechvalína a Filip ze Svojanova, maršálek markraběte Jošta (bratr Ješka ze Svojanova). \n\nVe stejném roce získali Jiří z Bítova, Ješek Schössl (z Lukova) a Jošt (bratr Oneše z Božejova) a Jindřich z Jevišovic a Kunštátu od Oneše Tluksy z Dlouhé Brtnice polovinu vsi Loučky a až na 60 kop věna také jeho zboží v Dlouhé Brtnici. Schössel pak přijal na svůj díl ve spolek Sulka z Radkova (otce Franka z Radkova), mincmistra Martina z Jemnice a svého příbuzného Jakuba z Oponešic. Se Sulkem z Radkova a Jakubem z Oponešic přistoupil také na věno Anny z Plavče, sestry Jakuba z Plavče a manželky Franka z Radkova, syna Sulka. Jakub z Oponešic zastával u nižšího soudu v Jemnici, kde působilo více úředníků, funkci nejdůležitější, pravděpodobně sudího.\n\nPo smrti prvního muže Mikše vzala totiž Anna v roce 1381 Jakuba z Oponešic na spolek, k čemuž jí dal svolení její bratr Jakub. Jakub z Oponešic byl pravděpodobně blízkým příbuzným Jana z Plavče, což vyplývá ze zápisu v roce 1385, kterým Jan z Plavče daruje Jakubovi z Oponešic své majetky v Dolních Dubňanech a svému bratrovi Michkovi zapsal svoje jmění ve Lhotě. V roce 1390 Anna zapsala svému choti Frankovi z Radkova celý svůj dědičný majetek v Plavči (tvrz s platy, polnostmi, loukami, lesy, pastvami a patronátním právem). V roce 1398 prodali Anna z Plavče a její muž Franěk z Radkova Zikmundovi z Plenkovic a jeho matce Bětce celé své zboží v Plavči s veškerým příslušenstvím (tvrz, dvůr alodiální o dvou pluzích pole, vinice, lesy, louky, lidi poplatné, práva veškerá i právo patronátní na kostel v Plavči). Noví majitelé obratem na toto zboží vzali na spolek Jakubka z Oponešic. Jakub z Oponešic byl synem Smila z Police.\nV roce 1380 povolil markrabě Jošt Janu z Bítova, Gilgišovi z Radotic, Ješkovi Schösslovi z Brtnice a Janovi z Radotic uhradit za město Jemnici za Martina, syna rychtáře Mikuláše, pohledávku 550 hřiven.\n"}
{"id": "1289942", "url": "https://cs.wikipedia.org/wiki?curid=1289942", "title": "Římskokatolická farnost Huštěnovice", "text": "Římskokatolická farnost Huštěnovice\n\nŘímskokatolická farnost Huštěnovice je územní společenství římských katolíků s farním kostelem svaté Anny v děkanátu Uherské Hradiště.\n\nPrvní písemná zmínka o obci s názvem \"Wesconewiz\" pochází z roku 1220, kdy olomoucký biskup Robert přiznal Velehradskému klášteru desátek z huštěnovických vinic. Původně ves stávala o něco východněji než dnes, v trati Huštěnůvky blíže řece Moravě. Nová osada s podlouhlou návsí byla založena na sušším místě v letech 1261–1320.\n\nSoučasný farní kostel byl postaven jako náhrada za kapli sv. Anny z roku 1828. Před kaplí zde stávala zvonice, postavená v 80. letech 18. století. V roce 1872 si místní obyvatelé zvolili kostelní výbor na postavení nového kostela. Základní kámen byl položen 26. července 1873 a přesně za tři roky byl 26. července 1877 kostel vysvěcen.\nObec Huštěnovice spadala do farnosti Uherské Hradiště a odtud byla vyfařena v roce 1915. Tento rok je pro obec významný tím, že se do její historie zapsal vznikem samostatné farnosti.\nOd dubna 2016 je administrátorem excurrendo R. D. Mgr. Miroslav Suchomel.\nPravidelně se konají duchovní obnovy, biblické hodiny, setkání společenství, výuka náboženství, při bohoslužbách zpívá schola mládeže i chrámový sbor.\n\nZ farnosti pocházejí Metoděj Habáň (1899–1984), kněz, dominikán, filozof a Marie Vojtěcha Hasmandová (1914–1988), řeholnice, generální představená Kongregace Milosrdných sester svatého Karla Boromejského v letech 1970–1988\n\n"}
{"id": "1289943", "url": "https://cs.wikipedia.org/wiki?curid=1289943", "title": "Igor Tichomirov", "text": "Igor Tichomirov\n\nIgor Tichomirov (* 4. května 1963 Moskva, Sovětský svaz) je bývalý sovětský, ruský a kanadský sportovní šermíř, který se specializoval na šerm kordem. V Kanadě žije od roku 1996. Na olympijských hrách startoval v roce 1988 v soutěži družstev a v roce 2008 v soutěži jednotlivců jako reprezentant Kanady. V soutěži družstev na olympijských hrách 1988 získal se sovětským družstvem kordistů bronzovou olympijskou medaili. V roce 2006 obsadil třetí místo v soutěži jednotlivců na mistrovství světa. V roce 1987 jako náhradník sovětského družstva kordistů získal titul mistra světa.\n"}
{"id": "1289946", "url": "https://cs.wikipedia.org/wiki?curid=1289946", "title": "Jaroslav Jurka", "text": "Jaroslav Jurka\n\nJaroslav Jurka (* 8. července 1949 Olomouc) je bývalý československý sportovní šermíř české národnosti, který kombinoval šerm kordem a fleretem. Československo reprezentoval v sedmdesátých a osmdesátých letech. Na olympijských hrách startoval v roce 1976 a 1980 v disciplínách šermu kordem a šermu fleretem. O účast na olympijských hrách v roce 1984 ho připravil bojkot. V roce 1985 obsadil na mistrovství světa v soutěži jednotlivců v šermu kordem druhé místo.\n\nČeský šermířský svaz jej prohlásil nejvýraznější šermířskou osobností naší země - získal přízvisko Šermíř století.\n\nJe členem úspěšného šermířského rodu Jurků.\n\nwww.sports-reference.com\n"}
{"id": "1289954", "url": "https://cs.wikipedia.org/wiki?curid=1289954", "title": "Kostel svatého Bartoloměje (Bobrůvka)", "text": "Kostel svatého Bartoloměje (Bobrůvka)\n\nKostel svatého Bartoloměje je filiální kostel římskokatolické farnosti Moravec, nachází se na východním okraji obce Bobrůvka v areálu hřbitova. Jedná se o raně gotickou stavbu s polygonálním závěrem a hranolovou věží s dřevěným zvonicovým patrem. Kostel je chráněn jako kulturní památka České republiky.\n\nV kostele se nachází boční oltář Panny Marie. V kostele dlouho působil jako kněz Josef Valerián. Existuje vystřihovánka papírového modelu kostela svatého Bartoloměje.\n\nKostel pochází pravděpodobně v druhé polovině 12. století, od počátku byl farním kostelem, mezi 15. a 16. stoletím byl kostel husitským a posléze českobratrským. Po bitvě na Bílé hoře byl kostel vypálen a přibližně 70 let chátral. První opravy započaly již v roce 1672, opravy byly dokončeny však až mezi lety 1696 a 1704, kdy se stal opět katolickým kostelem. V tu dobu byl kostel filiálkou farnosti Horní Bobrová, také v tu dobu byla navýšena věž a bylo přistavěno dřevěné druhé patro a barokní báň. Původní klenba byla stržena a byla postavena dřevěná trámová střecha, byl také postaven hlavní oltář s obrazem od Ferdinanda Lichta, boční oltář a kazatelna. V roce 1776 byla postavena farní budova nedaleko kostela. Ve stejnou dobu byla přistavěna sakristie ku kostelu a v roce 1794 byl kostel opraven, v roce 1817 pukl zvon a v ten samý rok byl pořízen nový. V roce 1894 byl pořízen zvon svatého Jana Nepomuckého.\n\nDalší rekonstrukci kostel prodělal v roce 1930, byly při ní restaurovány původní malby a výklenky, o pět let později byly na věž instalovány hodiny z daru Marie Veselé, z jejího daru byla také připraveno elektrické osvětlení kostela. V roce 1958 byl pořízen tzv. umíráček. Hodiny posléze byly v roce 1981 nahrazeny novými elektrickými, o rok později byla renovována elektroinstalace, interiérová omítka a byly pořízeny nové kostelní lavice. V roce 1983 pak byla zřízena toaleta a vykopána studna, v roce 1984 pak byly opraveny dveře kostela a instalován elektrický pohon zvonů. V roce 1988 pak byla provedena velká rekonstrukce kostela, byla sundána báň a také byla opravena, stejně tak jako byla opravena střecha kostela a věže a byla pobita plechem. V roce 1988 pak byl pořízen zvon svatého Josefa.\n\nV roce 1999 byla opravena zeď okolo hřbitova, další rekonstrukce pak proběhla v roce 2003, byla vyměněna dřevěná podlaha sakristie za dlažbu. V roce 2008 pak byla rekonstruována interiérová omítka a byly provedeny sanační práce a odvlhčení kostela. V roce 2013 pak bylo vyměněno schodiště v kostele.\n\n\n"}
{"id": "1289955", "url": "https://cs.wikipedia.org/wiki?curid=1289955", "title": "Franz Rosche", "text": "Franz Rosche\n\nFranz Rosche (24. dubna 1885 Rožany – 10. července 1944 tamtéž) byl český řezbář německé národnosti. Věnoval se především tvorbě betlémových figur, krucifixů a soch určených pro kostely a kaple.\n\nFranz Rosche se narodil 24. dubna 1885 v Rožanech čp. 102. Betlémářství bylo v rodině Roscheových tradicí, dřevěné figury zhotovoval jeho otec a později také mladší bratr Wenzel Rosche (1894–1936). Franz Rosche se vyučil kameníkem a v oboru pracoval až do vypuknutí první světové války v roce 1914, kdy dostal povolávací rozkaz. Hned následujícího roku jej však těžce zranila střela do nadloktí. Po uzdravení se věnoval práci s modelářskou hlínou v invalidní škole v Liberci a díky dobrým výsledkům získal tamtéž práci v ortopedické dílně. Do rodných Rožan se vrátil roku 1917 a v místní brusírně kamenů pracoval jako topič a posléze jako noční hlídač. Roku 1918 vyřezal pět desítek figur pro vlastní betlém a v následujícím roce, kdy byl nezaměstnaný, začal vyřezávat figury na prodej. Mezi roky 1920 a 1923 pracoval v letních měsících jako kameník a v zimním období vyřezával dřevěné figury. Od roku 1924 se věnoval řezbářství naplno, a to až do své smrti. Svá díla dodával hlavně do severních Čech a saského pohraničí, ale nezřídka také na Moravu, do Slezska či Fojtska.\n\nFranz Rosche zemřel svobodný a bezdětný 10. července 1944, pohřben byl na městském hřbitově ve Šluknově. Jeho hrob prošel v roce 2005 rekonstrukcí.\n\nV době své vrcholné tvorby patřil Franz Rosche k nejlevnějším, zároveň však k nejkvalitnějším řezbářům Šluknovského výběžku. Jako předloha mu sloužila díla starších betlémářů regionu. Od poloviny 20. let 20. století vyrobil ročně na dvě stovky figur, přičemž vyřezání jedné mu trvalo 10–15 hodin. V době druhé světové války prodával jednu figuru za 3–4 říšské marky.\n\n"}
{"id": "1289956", "url": "https://cs.wikipedia.org/wiki?curid=1289956", "title": "Bohumil Staša", "text": "Bohumil Staša\n\nBohumil Staša (29. dubna 1944 Malenovice – 21. května 2019 Strakonice) byl československý motocyklový závodník. K tomuto sportu ho přivedl otec Vincenc Staša, který patřil na přelomu čtyřicátých a padesátých let k československé špičce. Jeho synem je motocyklový závodník Bohumil Staša mladší.\n\nBohumil začal závodit v roce 1961, po vojně se v roce 1964 stal továrním jezdcem ČZ Strakonice. Získal dvacet titulů mistra Československa, desetkrát vyhrál závod 300 zatáček Gustava Havla a třikrát Zlatý kahanec. Na mistrovství světa silničních motocyklů startoval v letech 1965 až 1973, jeho nejlepším umístěním bylo 8. místo celkového pořadí v kubatuře do 350 cm³ v letech 1968 a 1969. Dvakrát byl na stupních vítězů: na Velké ceně Československa byl třetí v roce 1969 a druhý v roce 1971. V osmdesátých letech se do seriálu Grand Prix ještě nakrátko vrátil na stroji Suzuki, ale už na bodovaná místa nedosáhl.\n\n\n\n"}
{"id": "1289958", "url": "https://cs.wikipedia.org/wiki?curid=1289958", "title": "Havraní potok (přítok Teplé)", "text": "Havraní potok (přítok Teplé)\n\nHavraní potok je levostranný přítok řeky Teplé v okresech Sokolov a Karlovy Vary v Karlovarském kraji. Jeho délka činí 2,2 km.\n\nPotok pramení asi 3 km jihovýchodně od Horního Slavkova v okrese Sokolov v nadmořské výšce 600 m. Celý tok se nachází ve Slavkovském lese v CHKO Slavovský les. Hluboce zařízlým údolím prudce klesá východním směrem do údolí Teplé v okrese Karlovy Vary. Nedaleko železniční zastávky Krásný Jez na trati Karlovy Vary – Mariánské Lázně se zleva vlévá do Teplé.\n"}
{"id": "1289959", "url": "https://cs.wikipedia.org/wiki?curid=1289959", "title": "Čo Se-hui", "text": "Čo Se-hui\n\nČo Se-hui ( , anglický přepis: \"Cho Se-hui\"; * 20. srpna 1942) je jihokorejský spisovatel.\n\nNarodil se 20. srpna 1942 v Kapjongu v Kjonggi. Studoval Seorabeol Art College a na univerzitě Inha v Soulu. Byl členem tzv. \"generace hangul\", jejíž členové byli mezi prvními, kteří prošli vzdělávacím procesem v korejském jazyce (předchozí období bylo pod kulturní nadvládou Japonska a japonštiny, před japonskou kolonizací zase většina učenců studovala v čínštině).\n\nJeho psaní je stručné a explicitní, obsahuje prvky surrealismu. Jeho nejslavnější dílo se nazývá \"Trpaslík\". Jde o tzv. jončak sosol (연작소설), tedy sbírku samostatných povídek, které se ovšem vzájemně doplňují a částečně na sebe navazují.\n\n\n"}
{"id": "1289963", "url": "https://cs.wikipedia.org/wiki?curid=1289963", "title": "Jaroslav Papiernik", "text": "Jaroslav Papiernik\n\nIng. Jaroslav Papiernik (14. února 1952, Hriňová – 26. dubna 2002, Považská Bystrica, Československo) byl československý házenkář. V době úmrtí byl trénerem týmu HC MŠK Považská Bystrica. Den před finálovým zápasem svého klubu v play-off o titul mistra Slovenska spáchal sebevraždu oběšením. Jako trenér vedl i Sečovce a HC Zubří. \n\nS týmem Československa hrál na letních olympijských hrách v Montrealu v roce 1976, kde tým skončil na 7. místě. Nastoupil v 5 utkáních a dal 5 golů. Hrál i na mistrovství světa 1974, kde Československo skončilo na 6. místě, na mistrovství světa 1978 (11. místo) a na mistrovství světa 1982. Na klubové úrovni hrál za VSŽ Košice a během vojenské služby v letech 1974–1976 za Duklu Praha, získal titul mistra Československa. V letech 1982 a 1983 byl vyhlášen nejlepším házenkářem Slovenska. Od roku 2014 je členem slovenské házenkářské síně slávy.\n\n"}
{"id": "1289972", "url": "https://cs.wikipedia.org/wiki?curid=1289972", "title": "Makrelovití", "text": "Makrelovití\n\nMakrelovití (Scombridae) je čeleď ryb z třídy paprskoploutví (Actinopterygii) a řádu ostnoploutví (Perciformes) čítající 15 žijících rodů tuňáků, pelamid a makrel a další rody vyhynulé. Vyvinula se ve spodním eocénu. Makrelovití obývají tropická a subtropická moře po celém světě, některé přebývají část roku ve vodách chladnějších. Žijí převážně na otevřeném moři, menší makrely ale také při pobřeží. Pro plavání na otevřeném moři jsou dobře přizpůsobeny. Tuňáci musejí plavat nepřetržitě, aby jim voda omývala žábry a neutopili se. Makrela \"Scomberomorus sinensis\" byla nalezena dokonce ve sladkých vodách řeky Mekongu.\n\nČeleď má podlouhlé vřetenovité tělo s malými šupinami kovového, často modrého nebo stříbrného zbarvení. Za hlavou a v blízkosti prsní ploutví jsou naopak šupiny velké. Tlama je velká a zuby v ní dobře vyvinuté. Počet obratlů je 31 až 66, hřbetní ploutev je složena z 9 až 27 paprsků, břišní ploutve mají paprsků 6. Některé druhy z čeledi umějí udržovat vyšší teplotu těla než je teplota vody, asi o 3 až 7 °C. Co se týče zbarvení, v tomto směru není vyvinut pohlavní dimorfismus, ale samice dosahují větší velikosti než samci. Jsou to rychlí lovci, žerou například jiné ryby, korýše či chobotnice. Malé druhy jsou pak loveny jinými dravci, jako jsou žraloci či mečouni. Loví je potom také člověk, patří mezi nejvýznamnější rybolovní i sportovně lovené ryby. Některé populace tuňáků byly kvůli rybolovu vyhubeny a část druhů Mezinárodní svaz ochrany přírody považuje za vzácné.\n\n"}
{"id": "1289974", "url": "https://cs.wikipedia.org/wiki?curid=1289974", "title": "Makrela", "text": "Makrela\n\nMakrela je český rodový název pro několik druhů makrelovitých ryb:\n\n"}
{"id": "1289987", "url": "https://cs.wikipedia.org/wiki?curid=1289987", "title": "Martina Dubovská", "text": "Martina Dubovská\n\nMartina Dubovská (* 27. února 1992 Třinec) je česká alpská lyžařka.\n\nVe Světovém poháru startuje od roku 2011, jejím nejlepším výsledkem je 9. místo ze slalomu ve finském Levi v listopadu 2019. Na mistrovstvích světa dosáhla nejvýše na 32. příčku ve slalomu na MS 2017.\n\nZúčastnila se také ZOH 2014 v Soči, kde se ve slalomu umístila na 22. místě. Na ZOH 2018 v Pchjongčchangu skončila ve slalomu na 29. místě a s českým týmem vypadla v prvním kole závodu družstev (celkově sdílené 9. místo). Závod v obřím slalomu na ZOH 2014 i 2018 nedokončila.\n\n"}
{"id": "1289988", "url": "https://cs.wikipedia.org/wiki?curid=1289988", "title": "Universidad Complutense de Madrid", "text": "Universidad Complutense de Madrid\n\nUniversidad Complutense de Madrid (UCM), někdy nazývána jen Madridská univerzita, v letech 1293-1499 Estudio de Escuelas Generales de Alcalá, je univerzita v Madridu, ve Španělsku. Na 21 fakultách zde studuje přes 90 tisíc studentů.\n\nJe to jedna z nejstarších univerzit na světě, založená 20. května 1293 výnosem kastilského krále Sancho IV. Původně sídlila v Alcalá de Henares (latinské jméno tohoto místa bylo \"Complutum\", pojem \"Complutense\" byl do názvu univerzity doplněn roku 1499, roku 1836 vypuštěn a v 70. letech 20. století znovu vrácen). Roku 1836 se univerzita přestěhovala do Madridu. Dnes sídlí v madridské čtvrti \"Ciudad Universitaria\". Univerzita měla jako první na světě svůj kampus, soustředěnou soustavu budov. V 16.-17. století patřila k vrcholným vzdělávacím institucím Evropy, vystudoval zde tehdy např. kardinál Mazarin, Domingo de Soto či Antonio de Nebrija. V roce 1785 se stala jednou z prvních univerzit, která umožnila získat vzdělání doktorské úrovně ženám, první doktorkou (filozofie) se stala María Isidra de Guzmán y de la Cerda. Od roku 1857 byla jedinou univerzitou ve Španělsku, která vzdělání této úrovně mohla poskytovat. \n\nK absolventům univerzity patří sedm nositelů Nobelovy ceny, za literaturu ji získali Camilo José Cela, Jacinto Benavente, José Echegaray y Eizaguirre, Mario Vargas Llosa, Vicente Aleixandre, za fyziologii a lékařství Santiago Ramón y Cajal a Severo Ochoa. K dalším známým absolventům patří filozofové José Ortega y Gasset a Miguel de Unamuno, dramatik Federico García Lorca, filmový režisér Luis Buñuel, politik Adolfo Suárez aj. \n\n"}
{"id": "1289990", "url": "https://cs.wikipedia.org/wiki?curid=1289990", "title": "Somewhere Far Beyond", "text": "Somewhere Far Beyond\n\nNa desce mimo jiné vyšly písně „The Bard's Song – In the Forest“ a „The Bard's Song – The Hobbit“, díky kterým se skupině začalo přezdívat \"\" (česky \"Bardi\").\n\n\n\n"}
{"id": "1289993", "url": "https://cs.wikipedia.org/wiki?curid=1289993", "title": "Zeke Jones", "text": "Zeke Jones\n\nLarry Lee \"Zeke\" Jones (* 2. prosince 1966 Ypsilanti, USA) je bývalý americký zápasník, volnostylař. V roce 1992 na olympijských hrách v Barceloně vybojoval v kategorii do 52 kg stříbrnou medaili. V roce 1991 vybojoval zlato a v roce 1995 bronz na mistrovství světa. Při dalších účastech byl v roce 1989 sedný, v roce 1990 čtvrtý a v roce 1994 a 1997 jedenáctý. V roce 1991 vybojoval bronz a v roce 1995 zvítězil na Pan-Amerických hrách.\n\n18 let byl trenérem univerzitních týmů I. divize. V roce 2008 se stal hlavním trenérem americké volnostylařské reprezentace. Podílel se na přípravě Kyle Snydera na světový šampionát juniorů v roce 2013.\n\n"}
{"id": "1289998", "url": "https://cs.wikipedia.org/wiki?curid=1289998", "title": "Petr Novák (běžec na lyžích)", "text": "Petr Novák (běžec na lyžích)\n\nPetr Novák (* 18. června 1982 Karlovy Vary) je český běžec na lyžích. Věnuje se především dálkovým běhům.\n\nVe Světovém poháru startoval mezi lety 2008 a 2011, jeho nejlepším výsledkem je 7. místo ze závodu štafet ve francouzském La Clusaz v prosinci 2010. Závodil na Mistrovství světa 2011, kde dosáhl nejlépe 13. příčky ve sprintech dvojic klasicky.\n\nZúčastnil se také ZOH 2014 v Soči, kde se v závodě na 50 km volně s hromadným startem umístil na 29. místě a ve skiatlonu na 35. místě.\n\n"}
{"id": "1290007", "url": "https://cs.wikipedia.org/wiki?curid=1290007", "title": "Roman Ječmínek", "text": "Roman Ječmínek\n\nRoman Ječmínek (* 12. května 1967 Praha) je bývalý československý a český sportovní šermíř, který se specializoval na šerm kordem. Syn Jakub Ječmínek je českým reprezentantem v judu. Československo reprezentoval v osmdesátých a devadesátých letech. Na olympijských hrách startoval v roce 1992 v soutěži jednotlivců a družstev a v roce 1996 v soutěži jednotlivců. V roce 1991 vybojoval s českým družstvem kordistů třetí místo na mistrovství Evropy.\n\nwww.sports-reference.com\n"}
{"id": "1290010", "url": "https://cs.wikipedia.org/wiki?curid=1290010", "title": "Oblast Modrých hor", "text": "Oblast Modrých hor\n\nOblast Modrých hor (\"The Greater Blue Mountains Area\") je chráněná oblast o rozloze asi 10 300 km v jihovýchodní Austrálii. Je vzdálená asi 60 až 180 km od pobřeží a od města Sydney.\n\nTato oblast je jednou z drsných náhorních plošin, strmých skal, hlubokých a nepřístupných údolí řek a jezer, překypující životem. Vzácné rostliny a živočichové, kteří žijí v tomto přírodním místě, vyprávějí neobyčejný příběh australského starověku, jeho rozmanitosti života. Je to příběh o vývoji unikátní australské eukalyptové vegetace a jejích přidružených komunit, rostlin a živočichů.\n\nOblast Velkých Modrých hor pokrývá asi 10 300 kilometrů čtverečních převážně lesnaté krajiny na pískovcové plošině asi 60 až 180 kilometrů do vnitrozemí od Sydney. Součástí areálu je přírodní rezervace obrovské rozlohy, která odpovídá téměř jedné třetině Belgie, nebo dvojnásobku velikosti Bruneje.\n\nNazývá se „Modré hory“ proto, že když atmosférická teplota stoupá, esenciální olej z různých druhů eukalyptů se odpařuje a rozptýlí ve vzduchu, pak viditelné modré spektrum slunečního záření se šíří více než jiné barvy. Proto se krajina od hor zdá pro lidské oko modrá.\n\nÚzemí, které zahrnuje osm chráněných oblastí ve dvou zástavbou oddělených blocích, se skládá ze sedmi významných národních parků, stejně jako slavné krasy Chráněné rezervace jeskyní Jenolan. Jedná se o Národní park Modré hory, Národní park Araucariaceae, Národní park Yeng, Národní park Nattar, Národní park Kanangra-Boyd, Národní park Gardens of Stone a Národní park Thirlmerejezer.\n\nV této oblasti nejsou hory v obvyklém slova smyslu, ale popisuje se jako hluboce vykrajované pískovcové plošiny stoupající od méně než 100 metrů nad mořem do 1300 metrů nad mořem v nejvyšším bodě. K vidění jsou čedičové výchozy na vrcholcích hřebenů. Plošiny jsou utvořeny tak, že umožnily přežití velké rozmanitosti rostlinného a živočišného života tím, že poskytují útočiště před klimatickými změnami během nedávné geologické historie. To je zvláště významné pro široké a vyvážené zastoupení eukalyptových stanovišť mokrých a suchých sklerofilů, roztroušených vřesovišť, stejně jako místy bažiny, mokřady a travní porosty. Devadesát jedna druhů eukalyptů (třináct procent z celkového počtu na světě) se vyskytuje v porostu Modrých hor. O dvanácti z nich se předpokládá, že se vyskytují pouze v pískovcové oblasti Sydney.\n\nTato oblast byla popsána jako přírodní laboratoř pro studium evoluce eukalyptu. Největší oblast vysoké rozmanitosti eukalyptů na kontinentě se nachází v jihovýchodní části Austrálie. Oblast Velkých Modrých hor obsahuje hodně z této eukalyptové rozmanitosti.\n\nStejně jako podpora tak významný podíl světových druhů eukalyptů, oblast poskytuje příklady rozsahu strukturálních adaptací eukalyptů v australském prostředí. Ty se liší od vysokých lesích na okraji nebo v deštném pralese v hlubokých údolích, prostřednictvím otevřených lesů a lesů, až po zakrslé v horách.\n\nKromě svých jedinečných eukalyptů, Oblast Větších modrých hor také obsahuje starověké,reliktní druhy globálního významu. Nejznámější z nich je nedávno objevená Wolemie vznešená (\"Wollemia nobilis\"), „žijící fosilie“ sahající až do věku dinosaurů. Myslel k byli zaniklé po miliony let, těch pár přežívajících starých stromů tohoto druhu jsou známy pouze z tří malých populacích nacházejících se v odlehlých a nepřístupných roklin v této oblasti. Wolemie vznešená je jedním z nejvzácnějších druhů na světě.\n\nVíce než 400 různých druhů zvířat žije v drsných soutěskách a náhorních plošinách v Modrých horách. Patří mezi ohrožené nebo vzácné chráněné druhy, jako je kunovec velký (\"Dasyurus maculatus\"), koala medvídkovitý (\"Phascolarctos cinereus\"), vakoveverka žlutobřichá (\"Petaurus australis\") a klokánek krysí (\"Potorous tridactylus\") stejně jako vzácní plazi a obojživelníci, včetně rosnice zlaté (\"Litoria aurea\").\n\nNejvětším dravcem této oblasti je dingo (\"Canis dingo\"). Tito divocí psi loví klokana obrovského (\"Macropus giganteus\") a další kořist.\n\nČím větší region Modré hory byl identifikován podle BirdLife International jako významné ptačí území (IBA), protože podporuje vysoký podíl celosvětové populace střízlikovce skalního (\"Origma solitaria)\" rozsahem omezené stejně jako počet kusů lejsčíka ohnivého (\"Petroica phoenicea\"), amadinu diamantovou (\"Stagonopleura guttata\") a střízlikovce lyrochvostého (\"Pycnoptilus floccosus\"). Ohrožená medosavka žlutočerná (\"Anthochaera phrygia\") je zde vidět běžně. Je to také migrační zastávka pro medosavku maskovou (\"Caligavis chrysops\").\n\nOblast Modrých hor byla jednomyslně přidána do seznamu světového dědictví UNESCO dne 29. listopadu 2000. Stala se tak čtvrtým zápisem v Novém Jižním Walesu. [7] Oblast zahrnuje zhruba 10.300 čtverečních kilometrů, včetně Blue Mountains, Kanangra-Boyd, Araucariaceae, Gardens of Stone, Yeng, Nattar a Národní park Jezera Thirlmere, s krasovou jeskyní Jenolan. Nárazová zóna 86.200 ha (213,000 akrů) leží mimo chráněné oblasti.\n\nOblast Modrých hor je hluboce vyříznutá pískovcová plošina, která zahrnuje 1,03 milionu hektarů krajiny, která dominuje eukalyptem, jen z vnitrozemí Sydney, největšího australského města v jihovýchodní Austrálii. Šíří přes osm přilehlých chráněných rezervací, představuje jednu z největších a nejnepatrnějších oblastí chráněných buší v Austrálii. Podporuje také výjimečné zastoupení taxonomické, fyziognomické a ekologické rozmanitosti, kterou vyvinuly eukalypty: vynikající ilustrace vývoje rostlinného života. V této oblasti se také vyskytuje řada vzácných a endemických taxonů, včetně reliktní flóry, jako borovice wollemia vznešená. Průběžný výzkum nadále odhaluje bohatou vědeckou hodnotu této oblasti, jelikož se objevují další druhy.\n\nGeologie a geomorfologie oblasti, která zahrnuje 300 metrové útesy, kaňony a vodopády, poskytuje fyzické podmínky a vizuální pozadí pro podporu těchto vynikajících biologických hodnot. Prostor zahrnuje velké plochy s přístupnou divočinou v těsné blízkosti 4,5 milionu lidí. Jeho výjimečné hodnoty biologické rozmanitosti doplňují řada dalších, včetně kulturních hodnot domorodé a poevropského osídlení, biodiversity, produkce vody, divočiny, rekreace a přírodních krás.\n\n"}
{"id": "1290016", "url": "https://cs.wikipedia.org/wiki?curid=1290016", "title": "Klára Moravcová", "text": "Klára Moravcová\n\nKlára Moravcová (* 19. března 1983 Ústí nad Orlicí) je česká běžkyně na lyžích a bývalá biatlonistka. Věnuje se především dálkovým běhům. Jejím bratrem je moderátor Václav Moravec.\n\nZačínala s biatlonem, kterému se věnovala do roku 2006, kdy začala závodit v běžeckém lyžování. Ve Světovém poháru startovala mezi lety 2008 a 2014, jejím nejlepším výsledkem je 20. místo ze sprintu dvojic klasicky v Novém Městě na Moravě v lednu 2014. Závodila na Mistrovství světa 2009, kde se v závodě na 30 km volně s hromadným startem umístila na 45. příčce.\n\nZúčastnila se také ZOH 2014 v Soči. S českou štafetou byla desátá, v individuálních závodech se umístila na 45. místě (30 km volně s hromadným startem), 48. místě (10 km klasicky) a 58. místě (skiatlon).\n\n"}
{"id": "1290019", "url": "https://cs.wikipedia.org/wiki?curid=1290019", "title": "Dynjandi", "text": "Dynjandi\n\nDynjandi je vodopád na Islandském poloostrově Vestfirðir. Nachází se na řece Dynjandisá nedaleko jejího ústí do Arnarfjörðuru, zálivu Grónského moře. Vodopád je vysoký 100 metrů a skládá se ze sedmi kaskád: kromě největší, která se jmenuje jako celý vodopád, to jsou Bæjarfoss, Hundafoss, Hrísvaðsfoss, Göngumannafoss, Strompgljúfrafoss a Hæstajallafoss. Vodopád se postupně rozšiřuje, nahoře má třicet metrů a dole okolo šedesáti.\n\nNázev Dynjandi znamená v islandštině „hřmící“, „řvoucí“. Používá se také název Fjallfoss, doslova „horský vodopád“. V roce 1981 byl vodopád vyhlášen národní přírodní památkou, patří k významným turistickým atrakcím severozápadního Islandu: nejbližším sídlem je přes 70 km vzdálený Patreksfjörður, odkud sem vede štěrková cesta. Nedaleko vodopádu se nacházejí rozvaliny statku, z něhož se podle pověsti obyvatelé vystěhovali, protože nemohli snést neustálý hluk. V okolí Dynjandi se odehrává část filmu Friðrika Þóra Friðrikssona \"Děti přírody\".\n\n"}
{"id": "1290028", "url": "https://cs.wikipedia.org/wiki?curid=1290028", "title": "Christopher Campbell", "text": "Christopher Campbell\n\nChristopher Lundy \"Chris\" Campbell (* 9. září 1954 Westfield, USA) je bývalý americký zápasník, volnostylař. V roce 1992 na olympijských hrách v Barceloně vybojoval v kategorii do 90 kg stříbrnou medaili. V roce 1981 vybojoval zlato, v roce 1990 stříbro a v roce 1977 páté místo na mistrovství světa. V roce 1991 vybojoval stříbro na Pan-Amerických hrách.\n\n"}
{"id": "1290031", "url": "https://cs.wikipedia.org/wiki?curid=1290031", "title": "FalconSAT-2", "text": "FalconSAT-2\n\nFalconSAT-2 byla družice postavená studenty akademie letectva Spojených států amerických v rámci programu FalconSAT. Bylo plánováno, že bude umístěna na nízkou oběžnou dráhu Země a měla studovat účinky plazmatu na komunikaci s kosmickou lodí. Z důvodu poruchy nosné rakety se však na oběžnou dráhu nedostala.\n\nProgram FalconSAT-2 byl zahájen koncem roku 2000 jako pokračování programu FalconSAT-1. Družice byla založena na sběrnici společnosti Surrey Satellite Technology Ltd, přičemž experimenty byly postaveny na akademii USAF. Primárním přístrojem na palubě FalconSAT-2 byl miniaturizovaný elektrostatický analyzátor neboli MESA. Původně měla být vynesena raketoplánem Atlantis při misi STS-114 na začátku roku 2003. Po nehodě Columbie byla tato mise zpožděna a FalconSAT-2 byl z přepravního manifestu odstraněn.\n\nDružice byla přidělena jako užitečné zatížení pro první let nosné rakety Falcon 1 společnosti SpaceX. Raketa odstartovala 24. března 2006 z ostrova Omelek v 22:30 GMT. Při startu došlo k požáru motoru, což vedlo k jeho selhání dvacet pět sekund po startu. Raketa dopadla do Tichého oceánu poblíž místa startu. FalconSAT-2 byl odhozen z rakety a přistál v skladovacím přístřešku na ostrově Omelek jen pár kroků od vlastního přepravního kontejneru.\n"}
{"id": "1290042", "url": "https://cs.wikipedia.org/wiki?curid=1290042", "title": "Trailblazer", "text": "Trailblazer\n\nTrailblazer byl technologický demonstrační satelit, který měl být provozován letectvem Spojených států a Agenturou protiraketové obrany. Byl vybrán pro vypuštění v rámci smlouvy „Jumpstart“. Finální seznam nákladu pro třetí let Falconu 1 byl vybrán méně než měsíc před plánovaným startem. Falcon 1 startoval 3. srpna 2008. Dvě minuty po startu došlo k selhání rakety. Dva předcházející lety Falconu 1 také selhaly. Prvním úspěšným letem se stal až čtvrtý let.\n\nPůvodně byl satelit postavený pro zrušený projekt MDA a byl založen na sběrnici SpaceDev MMB-100. Byl vypuštěn z ostrova Omelek, v 03:34 GMT. Na palubě bylo několik dalších satelitů včetně dvou cubesatů od NASA a zařízení Celestis, které mělo zůstat připojeno k druhému stupni.\n"}
{"id": "1290062", "url": "https://cs.wikipedia.org/wiki?curid=1290062", "title": "NanoSail-D", "text": "NanoSail-D\n\nNanoSail-D byl malý satelit, který měl být použit výzkumným střediskem NASA Ames ke studiu chování solární plachty při rozkládání ve vesmíru. Jednalo se CubeSat velikosti 3U (30 x 10 x 10 cm), který měl hmotnost 4 kilogramy. Satelit se do vesmíru nedostal, protože nosná raketa Falcon 1 při startu selhala. Úspěšný byl až nástupce NanoSail-D2 v roce 2010.\n\nNanoSail-D měl být vynesen třetí raketou Falcon 1, která odstartovala z ostrova Omelek 3. srpna 2008 v 03:34 UTC. Byl to jeden ze dvou CubeSatů na palubě, hlavním nákladem byl Trailblazer, který měl být provozován operačním oddělením kosmického úřadu ministerstva obrany USA. Spuštění bylo prováděno společností SpaceX a dvě minuty a čtyřiceti sekund po startu bylo vyčerpáno palivo prvního stupně rakety. Nicméně, zbytkový tah způsobil, že se první stupeň dostal do opětovného kontaktu s druhým, což vedlo k jeho selhání. Oběžné dráhy se nepodařilo dosáhnout a raketa i náklad dopadly do Tichého oceánu.\n\nNanoSail-D měl být umístěn na nízkou oběžnou dráhu Země s nejnižším bodem ve výšce 330 kilometrů a nejvyšším v 685 kilometrech a měl fungovat po dobu sedmi dnů. Poté mu měla dojít energie. Jeho solární plachta měla plochu 10 čtverečních metrů. Satelit byl vyvinut a otestován během čtyř měsíců.\n\nNanoSail-D2 byl postaven jako náhradní za NanoSail-D a byl vypuštěn v listopadu 2010 jako NanoSail-D na raketě Minotaur IV a vypuštěn z družice FASTSAT.\n"}
{"id": "1290077", "url": "https://cs.wikipedia.org/wiki?curid=1290077", "title": "Ettore Scola", "text": "Ettore Scola\n\nEttore Scola (10. května 1931 Trevico – 19. ledna 2016 Řím) byl italský filmový režisér a scenárista.\n\nJako student práv na římské univerzitě La Sapienza si přivydělával kreslením karikatur do novin a psaním rozhlasových skečů pro Alberta Sordiho, od roku 1953 psal filmové scénáře a roku 1964 debutoval jako režisér filmem \"Když dovolíte, budeme mluvit o ženách\". Vynikal v psychologickém žánru, často komediálně odlehčeném, s výraznými společenskokritickými tendencemi; byl členem Italské komunistické strany a ministrem kultury v její stínové vládě.\n\nPatřil k významným představitelům italské kinematografie sedmdesátých a osmdesátých let, k jeho nejúspěšnějším filmům patřily \"Oškliví, špinaví a zlí\" (obraz chudinské římské periférie spojující vlivy neorealismu s černým humorem), \"Zvláštní den\" (film představuje Mussoliniho režim neobvyklým pohledem dvou outsiderů, udřené ženy v domácnosti a homosexuálního disidenta, v hlavních rolích Sophia Lorenová a Marcello Mastroianni) a \"Terasa\", záznam setkání pětice přátel (Jean-Louis Trintignant, Marcello Mastroianni, Serge Reggiani, Ugo Tognazzi, Vittorio Gassman), které přináší hořké životní bilancování i úvahy o pozici intelektuála v moderní společnosti. Mastroianniho obsadil také do role Giacoma Casanovy v historickém filmu \"Noc ve Varennes\". Značný ohlas získala jeho formálně pozoruhodná adaptace divadelní hry Jean-Claude Penchenata \"Tančírna\": filmová esej o francouzských dějinách, kultuře a národní povaze se odehrává v jediné místnosti a nezazní v ní ani jedno slovo, historické události jsou ztvárněny jako série kostýmovaných tanečních čísel. Scola se podílel také na kolektivních povídkových filmech \"Thrilling\" a \"Nová strašidla\", o svém dlouholetém přátelství s Federicem Fellinim natočil dokument \"Che strano chiamarsi Federico\".\n\n\n"}
{"id": "1290090", "url": "https://cs.wikipedia.org/wiki?curid=1290090", "title": "Rýžové mléko", "text": "Rýžové mléko\n\nRýžové mléko je rostlinné mléko vyrobené z rýže. Nejčastěji je vyrobeno z hnědé rýže a většinou je nasládlé. Sladkost je v různých variantách rýžového mléka způsobena díky přirozenému enzymatickému procesu, který štěpí sacharidy na cukry. Některá rýžová mléka mohou být nicméně oslazena cukrovým sirupem nebo jinými sladidly. \nVe srovnání s kravským mlékem má rýžové mléko více sacharidů, ale neobsahuje tak velké množství vápníku, bílkovin a žádný cholesterol ani laktózu. Komerční značky častokrát do rýžového mléka přidávají vitamíny a minerály. \nRýžové mléko častokrát konzumují lidé s intolerancí laktózy, jsou alergičtí na sóju nebo mléko nebo kteří mají fenylketonurii. Také jej častokrát konzumují vegani. \n \n"}
{"id": "1290105", "url": "https://cs.wikipedia.org/wiki?curid=1290105", "title": "Radek Miřatský", "text": "Radek Miřatský\n\nRadek Miřatský (* 30. dubna 1974) je bývalý český fotbalista, útočník.\n\nV české lize hrál za FK Teplice. Nastoupil ve 4 ligových utkáních. V nižších soutěžích hrál i za EMĚ Mělník, 1. FC Brümmer Česká Lípa a SC Xaverov Horní Počernice.\n\n\n"}
{"id": "1290120", "url": "https://cs.wikipedia.org/wiki?curid=1290120", "title": "Aldonové kyseliny", "text": "Aldonové kyseliny\n\nAldonové kyseliny jsou skupinou karboxylových kyselin. Vznikají oxidací aldehydové skupiny prvního uhlíku monosacharidů na karboxylovou skupinu. Jména aldonových kyselin se odvozují od názvů výchozích sacharidů, jako příklad je možné uvést glukonovou kyselinu.\n"}
{"id": "1290126", "url": "https://cs.wikipedia.org/wiki?curid=1290126", "title": "Aldarové kyseliny", "text": "Aldarové kyseliny\n\nAldarové kyseliny jsou skupinou karboxylových kyselin. Vznikají oxidací jak aldehydové skupiny, tak i hydroxylové skupiny terminálního uhlíku monosacharidů na karboxylové skupiny. Jména aldarových kyselin se odvozují od názvů výchozích sacharidů. Jako příklad je možné uvést glukarovou kyselinu.\n"}
{"id": "1290139", "url": "https://cs.wikipedia.org/wiki?curid=1290139", "title": "Alžběta Lucemburská (1901–1950)", "text": "Alžběta Lucemburská (1901–1950)\n\nAlžběta Lucemburská (7. března 1901 – 2. srpna 1950) byla narozením členkou nasavsko-weilburské dynastie a lucemburskou princeznou, sňatkem s Ludvíkem Filipem Thurn-Taxis se stala princenou z Thurn-Taxis.\n\nAlžběta se narodila jako pátá dcera Viléma IV. Lucemburského a Marie Anny Portugalské. Dvě z Alžbětiných starších sester se staly vládnoucími lucemburskými panovnicemi a titulárními nasavskými vévodkyněmi: Marie-Adéla a Šarlota.\n\nAlžběta se 14. listopadu 1922 v Bavorsku provdala za prince Ludvíka Filipa Thurn-Taxis, syna Alberta Thurn-Taxise a Markéty Klementiny Rakouské. Alžběta měla s Ludvíkem Filipem dvě děti:\n\n\nPrinc Ludvík zemřel v roce 1933 při dopravní nehodě. Alžběta zemřela v roce 1950 ve svém domě Schloss Niederaichbach a byla pohřbena vedle svého manžela v opatství svatého Jimrama v Řezně.\n\n"}
{"id": "1290143", "url": "https://cs.wikipedia.org/wiki?curid=1290143", "title": "BSG Chemie Leipzig", "text": "BSG Chemie Leipzig\n\n\"Tento článek pojednává o saském fotbalovém klubu existujícím v letech 1950 – 1990. O jeho předválečném předchůdci pojednává článek TuRa Leipzig. O jeho přímém nástupci pojednává článek FC Sachsen Leipzig. O jeho nepřímém nástupci pojednává článek BSG Chemie Leipzig (1997).\"\n\nBSG Chemie Leipzig (celým názvem: Betriebssportgemeinschaft Chemie Leipzig) byl východoněmecký sportovní klub, který sídlil ve městě Leipzig ve stejnojmenném kraji. Organizace sídlila v lipské městské části Leutzsch. Oficiální založení je datováno ke dni 16. srpna 1950, poté co došlo k mohutné fúzi několika lipských klubů. Zanikl těsně po znovusjednocení Německa. Své domácí zápasy odehrával na stadionu Alfred-Kunze-Sportpark s kapacitou 10 889 diváků.\n\nChemie má na svém kontě dva mistrovské tituly ve východoněmecké Oberlize a dvě vítězství ve východoněmeckém poháru.\n\nBěhem své existence prošel fotbal v Leutzschu mnoha peripetiemi a transformacemi. Za rok vzniku prvního klubu lze považovat letopočet 1899, kdy vznikl klub Britannia Leipzig. V roce 1919 se sloučil s místní Herthou 05 a přijal jméno Leipziger Sportverein 1899. V roce 1938 se sloučil s klubem SV Tura a vznikla Tura 1899 Leipzig. Další slučování nastalo roku 1943, tentokrát s SpVgg Leipzig, nový název pak zněl KSG Tura / SpVgg Leipzig.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. V roce 1946 byla na území města zakládaná nová sportovní sdružení, v Leutzschu byl založen klub SG Leipzig-Leutzsch. V roce 1949, v rámci reorganizace fotbalu na území Východního Německa došlo k další mohutné fúzi, Leipzig-Leutzsch byl sloučen s dalšími kluby (SG Lindenau-Hafen, SG Lindenau-Aue, SG Leipzig-Mitte, SG Böhlitz-Ehrenberg) a vznikl ZSG Industrie Leipzig. V roce 1950 byl přejmenován na BSG Chemie Leipzig. Za čtyři roky byl klub zrušen a jeho hráči přešli do Lokomotivy Leipzig. V roce 1963 došlo k fúzi Lokomotive s SC Rotation Leipzig a vytvoření SC Leipzig. Při této události došlo k opětovnému vytvoření samostatného BSG Chemie.\n\nPo sjednocení Německa v roce 1990 byl starý sportovní klub zrušen. Nejprve byl založen FC Grün-Weiß Leipzig, který se později sloučil s BSG Chemie Böhlen a vznikl tak klub FC Sachsen Leipzig. V roce 1997 byla příznivci starého klubu založena nová BSG Chemie, která začala svoji existenci v nejnižších okresních fotbalových soutěžích.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n"}
{"id": "1290181", "url": "https://cs.wikipedia.org/wiki?curid=1290181", "title": "Kančil vodní", "text": "Kančil vodní\n\nKančil vodní, známý také jako kančil africký (\"Hyemoschus aquaticus\" nebo \"Moshus aquaticus\"), je středoafrický sudokopytník z čeledi kančilovití (Tragulidae) a rodu \"Hyemoschus\". Roku 1765 jej popsal Wiliam Ogilbi. Nejsou známy žádné poddruhy (subspecie).\nKančil vodní je zvířetem etiopské oblasti, obývá západní a střední Afriku od Sierry Leone až po Ugandu. Lze jej najít například v Libérii, Demokratické republice Kongo, Gabonu, Ghaně či Togu, přičemž obývá řadu chráněných areálů. Vyskytuje se v nížinatých pralesích v blízkosti vody, od které se nevzdaluje na vzdálenost 250 m.\n\nKančil vodní připomíná zástupce čeledi jelenovití (Cervidae). Je malým druhem, měří na délku bez ocasu 45 aý 85 cm, ocas dosahuje velikosti 7,5 až 15 cm. Výška v kohoutku je 30 až 40 cm a hmotnost se odhaduje na 7 až 16 kg, přičemž samci jsou menší než samice; u druhu je vyvinut pohlavní dimorfismus. Hlava je malá a špičatá. Neroste na ní paroží, ale samci jsou vyzbrojeni dvěma kly. Tělo je kompaktní a krátké, s malýma nožičkama, přičemž přední jsou kratší než zadní. Pokryto je tvrdou kůží. Srst má červenohnědé zbarvení s pruhy a skvrnami bílé barvy, díky kterým se mohou zamaskovat v lesním porostu. Spodní strana ocasu má rovněž bílé zbarvení.\n\nDruh je výhradně noční, čímž se odlišuje od jiných zástupců své čeledi, během dne se ukrývají v pralese. Je to samotářsky žijící tvor, na jednom km žije 7,7 až 28 těchto zvířat. Samci si drží území o rozloze 20 až 30 hektarů, území samiček je menší a má rozlohu 13 až 14 hektarů. Území samce se překrývá s územím alespoň dvou samic. Kančilové si své teritorium značí močí a výměškem z análních žláz, samec jej však ubrání méně než rok, poté je vypuzen jiným samcem. Při soubojích spolu samci bojují pomocí svých špičáků.\n\nSamice rodí jednou za rok. V době jejich estrálního cyklu ji samci následují a když se zastaví, olizují její genitálie. Poté může dojít ke kopulaci. Březost trvá asi 175 dní. Mláďata se rodí celoročně, ale největší počet porodů byl zaznamenán mezi červencem a srpnem. Březí je samice 6 až 9 měsíců a pravděpodobně rodí větší počet mláďat. Mláďata jsou schopna již hodinu po porodu stát. Matka je však položí do úkrytu a pravidelně je kontroluje. Krmí je 3 až 6 měsíců mlékem, odejdou však od ní až po dosažení pohlavní dospělosti (asi za 403 dní od narození). Mohou se dožít i 13 let, ale je pravděpodobné, že se ve volné přírodě dožijí méně než 8 let\n\nV případě nebezpečí se nejprve kančil přestane hýbat, před predátory se potom ukrývá tak, že se celý ponoří pod vodu, díky čemuž získal své jméno. Přestože se ve vodě ukrývá, není schopen delší dobu plavat.\n\nDruh je ohrožen ztrátou přirozeného prostředí, úbytek způsobuje také lov pro takzvaný bushmeat. Kvůli doposud velké populaci čítající na 280 000 zvířat jej však Mezinárodní svaz ochrany přírody považuje za málo dotčený. Zařazen není ani v Úmluvě o mezinárodním obchodu s volně žijícími druhy živočichů a rostlin (CITES).\n\n"}
{"id": "1290185", "url": "https://cs.wikipedia.org/wiki?curid=1290185", "title": "Jiří Douba", "text": "Jiří Douba\n\nJiří Douba (* 23. května 1958 Karlovy Vary) je bývalý československý sportovní šermíř české národnosti, který se specializoval na šerm kordem. Československo reprezentoval v osmdesátých a devadesátých letech. Na olympijských hrách startoval v roce 1980 a 1992 v soutěži jednotlivců a družstev. V roce 1991 obsadil třetí místo na mistrovství Evropy v soutěži jednotlivců a s českým družstvem kordistů vybojoval třetí místo.\n\nwww.sports-reference.com\n"}
{"id": "1290186", "url": "https://cs.wikipedia.org/wiki?curid=1290186", "title": "Alexej Lukjaňuk", "text": "Alexej Lukjaňuk\n\nAlexej Vasiljevič Lukjaňuk (rusky \"Алексей Васильевич Лукьянюк\"; 12. prosinec 1980, Moskva, Ruská federace) je ruský automobilový závodník, mistr sportu mezinárodní třídy v rally, vítěz ruského poháru v rallye v roce 2011 (kategorie 2000N), Mistr Europy 2018 v roce 2018, Mistr Ruska v roce 2014 a také Mistr Estonska v roce 2014. Od roku 2009 je jeho navigátor Alexej Arnautov.\n\nAlexej Lukjaňuk zahájil sezónu v Rakousku na ERC Jänner Rallye. Zde vystoupil pod běloruskou licencí (požadavek sponzorů) s ukrajinským navigátorem Jevgenijem Červoněnkem, který pomáhá na etapách v evropském šampionátu. Tým nesoucí jméno We Want Peace (Chceme mír) závodil s vozem Ford Fiesta R5, který si tým pronajal od českého týmu H-Racing, měl na palubní desce ukrajinskou, ruskou a běloruskou vlajku, které symoblizovaly přátelství mezi těmito státy. V sezóně 2015 startoval na 6 etapách. Vynechal závod v Portugalsku a Německu.\n\nV průběhu roku 2015 získal tři prestižní ceny. První byla \"FIA ERC Colin McRae Flat Out Trophy\", kterou vyhrál na rallye v Rakousku, když se z 22. místa posunul na 3. místo. Druhou cenu získal na estonské rallye, kde se umístil v celkovém pořadí na 1. místě s vozem Mitsubishi Lancer Evolution X, zatímco soupeři závodili se silnější technikou vyšší třídy. Na rallye Kypr za to, že se nevzdal a pokračoval v boji navzdory velkému počtu technických problémů, jako rozbitý elektrický zesilovač, zadní stabilizátor a motor, který ztrácel v průběhu závodu sílu. V říjnu 2015 dokončil pohár na 3. místě s 2 výhrami a 157 body.\n\nSezóna začala startem na Rally Islas Canarias a absolutní vítězství ruské posádky pod vedením Alexeje Lukjaňuka a Alexeje Arnautova.\n"}
{"id": "1290189", "url": "https://cs.wikipedia.org/wiki?curid=1290189", "title": "Miklós Bodóczi", "text": "Miklós Bodóczi\n\nMiklós Bodóczi (* 9. května 1962 Satu Mare, Rumunsko) je bývalý rumunský sportovní šermíř maďarské národnosti, který se specializoval na šerm kordem. Rumunsko reprezentoval v osmdesátých letech. V roce 1986 obsadil na mistrovství světa v soutěži jednotlivců v šermu kordem druhé místo.\n"}
{"id": "1290191", "url": "https://cs.wikipedia.org/wiki?curid=1290191", "title": "Mauricio Rivas", "text": "Mauricio Rivas\n\nMauricio Rivas Nieto (* 1. června 1964 Cali, Kolumbie) je bývalý kolumbijský sportovní šermíř, který se specializoval na šerm kordem. Kolumbii reprezentoval v osmdesátých a devadesátých letech. Na olympijských hrách v roce 1988, 1992, 1996 a 2000 v soutěži jednotlivců. Jeho nejlepším umístěním bylo sedmé místo na olympijských hrách v roce 1992. V roce 1995 obsadil třetí místo na mistrovství světa v soutěži jednotlivců.\n"}
{"id": "1290195", "url": "https://cs.wikipedia.org/wiki?curid=1290195", "title": "Wilfredo Loyola", "text": "Wilfredo Loyola\n\nWilfredo Loyola Torriente (* 31. prosince 1967 Cienfuegos) je bývalý kubánský sportovní šermíř, který se specializoval na šerm kordem. Kubu repezentoval v osmdesátých a devadesátých letech. Bratr Nelson Loyola repezentoval Kubu v devadesátých letech v šermu kordem. O olympijské hry v roce 1984 a 1988 přišel kvůli bojkotu. V roce 1987 obsadil třetí místo na mistrovství světa v soutěži jednotlivců.\n"}
{"id": "1290197", "url": "https://cs.wikipedia.org/wiki?curid=1290197", "title": "Budova CETIN", "text": "Budova CETIN\n\nBudova CETIN, dříve O2 Czech Republic nebo také Ústřední telekomunikační budova (ÚTB), přezdívána jako \"mordor\" či \"Štrougalova\" \"věž\" je komplex budov a výškové věže na Praze 3 – Žižkově / Olšanech, stojící poblíž Nákladového nádraží Žižkov, v sousedství Olšanských hřbitovů.\n\nÚstřední telekomunikační budova byla postavena mezi roky 1972 až 1979. Slavnostní otevření proběhlo dne 3. ledna 1980 za účasti tehdejšího premiéra Lubomíra Štrougala a ministra Vlastimila Chalupy. Se svými 85 metry (nejvyšší bod 96 m), 18 podlažími a 72 tisíci metry užitné plochy byla tehdy největší budovou v Československu co do obestavěného prostoru. Budova byla v té době největší telekomunikační budovou v Evropě. Co se technického vybavení týče, patřila ke světové špičce. Od začátku zde byly používány technologie švédské firmy Ericsson. Ve své době byla považována za předimenzovanou. Stála 1,5 miliardy tehdejších československých korun.\n\nPracovalo zde až 2500 pracovníků. Z tohoto počtu zde bylo přibližně 1000 spojovatelek. Pro zaměstnance byl uvnitř například kinosál, několik bufetů a odpočívárny.\n\nOd 90. let 20. století budova sloužila jako sídlo firem SPT Telecom, následně Telefónica O2 Czech Republic. Na začátku roku 2017 odkoupil od skupiny PPF celou parcelu developer Central Group. Bylo to především kvůli zdejším lukrativním pozemkům. Cena tohoto kontraktu byla 660 milionů korun. Firma CETIN zde přestane působit v roce 2022, poté se budova nejspíše zbourá. Její údržba je totiž velmi nákladná a budovy a jejich vybavení je zastaralé. Většina zaměstnanců už se z komplexu začala přesouvat v roce 2017.\n\nBudova by měla být v budoucnu nahrazena projektem zvaný Centrum Nového Žižkova, jež bude investovat Central Group. Skupina vypsala na nový především rezidenční, ale i komerční komplex architektonickou soutěž, kterou na jaře 2019 vyhrála Eva Jiřičná, která se při navrhování spojila s architektonicko-inženýrskou společností Arup z Londýna. Bude se skládat z věží, jež budou vysoké přibližně 80 a 100 metrů, a z nového bloku budov.\n\nBudova byla vystavěna zejména jako náhrada za již kapacitně nedostačující mezinárodní ústřednu ve Fibichově ulici, odkud do ÚTB byly veškeré linky přeloženy. Aby se vůbec budovy daly napřímo propojit, byl pod Prahou proražen 2 km dlouhý tunel, který je používán dodnes. I tento ražený hloubkový kolektor samotný je úctyhodné stavební dílo.\n\nOd výstavby sloužila jako technické zázemí pro telekomunikace, od roku 2017 pod firmou Cetin. Ta zde zaměstnávala přibližně 900 lidí (2017). 1. ledna 2020 přesunula společnost Cetin své sídlo do jiné budovy.\n\nDominantou celého areálu je radioreléová osmnácti patrová telekomunikační věž. Měří 85 metrů, přičemž anténa sahá do výšky 96 metrů.\n\nPůvodní opláštění většiny ploch komplexu budov, které bylo ze speciálně vyvinutého kovoplastického modulového pláště na bázi hliníkových eloxovaných profilů a skleněných výplní, bylo při rozsáhlé rekonstrukci pláště (výměny se dočkalo opláštění v rozsahu 5500 m) v letech 1998 a 1999 nahrazeno rastrovým systémem s výhradně pevným čirým zasklením. Neprůhledné části opláštění jsou tvořeny tepelněizolačním panelem s vnějším smaltovaným kaleným sklem bílé a modré barvy. Zbytek původního opláštění byl ze suchého kamenného obkladu z přírodního travertinu kotveného na ocelový modulový plášť.\n\nV recepční části budovy se nachází původní mozaika z roku 1980 nazvaná \"Člověk dobývající nové horizonty vesmíru\". Celkem 4 metry vysoké a 9 široké umělecké dílo zobrazuje muže a ženu na pozadí vesmíru (bez ideologického zatížení). V době vzniku stála mozaika 542 tisíc Kčs, je zdobena zlatem či československými smalty. Autorem byl Ital Sauro Ballardini, který navrhl také například mozaiku v pražské stanici metra Florenc.\n\nPoté co budovu převzala firma O2 bylo umělecké dílo překryto sádrokartonovou zdí s reklamním plakátem. Po odkoupení komplexu společností Central Group, která ji hodlá zbourat, se mozaika demontuje. Bude přesunuta do budovy jiné.\n\n"}
{"id": "1290198", "url": "https://cs.wikipedia.org/wiki?curid=1290198", "title": "Carlos Pedroso", "text": "Carlos Pedroso\n\nCarlos Alberto Pedroso Curiel (* 28. ledna 1967) je bývalý kubánský sportovní šermíř, který se specializoval na šerm kordem. Kubu reprezentoval v devadesátých letech. Na olympijských hrách startoval v roce 2000 v soutěži jednotlivců a v soutěži družstev, ve které vybojoval s kubánským družstvem kordistů bronzovou olympijskou medaili. V roce 1998 obsadil třetí místo na mistrovství světa v soutěži jednotlivců. S kubánským družstvem kordistů získal v roce 1997 titul mistra světa a v roce 1989 a 1999 třetí místo.\n"}
{"id": "1290201", "url": "https://cs.wikipedia.org/wiki?curid=1290201", "title": "Afrička stříbrnopruhá", "text": "Afrička stříbrnopruhá\n\nAfrička stříbrnopruhá, také afrička stříbropruhá (\"Afrixalus fornasini\") je žába z čeledi rákosničkovití (Hyperoliidae) a rodu afrička (\"Afrixalus\"). Druh popsal Giovanni Giuseppe Bianconi roku 1849 a je známo několik vědeckých synonym: \"Afrixalus fornasini fornasini\", \"Afrixalus fornasini loveridgei\", \"Afrixalus fornasini unicolor\" a \"Afrixalus fornasinii\". Vyskytuje se od Keni až po Jihoafrickou repuliku, obývá například Malawi či Mosambik, přičemž ji lze najít v řadě chráněných oblastí. Žije v rákosí nebo vysoké trávě. Lze je najít až do nadmořské výšky 1 300 m.\n\nJedná se o velký druh měřící 3 až 4 cm. Zbarvení má tmavé, přes tělo se táhnou stříbřitě zbarvené pruhy. Stejného zbarvení může u některých populací dosahovat i břicho. Samcům se navíc vyvíjejí černé znaky v přední a zadní části těla, na zádech a končetinách. Holeně jsou zabarveny bíle (vrchní strana). Na prstech mají žáby lepivé polštářky, pomocí kterých se mohou zachytit, váhu těla přičemž může udržet pouze jeden prst. Druh vydává hlasité, pomalé a nízké volání, podobné mají i jiné druhy z rodu. Aktivní je během noci. Rozmnožování probíhá ve stojatých vodách. Samice klade vajíčka na listy ve výšce asi 1 metru od vodní hladiny. Vylíhnutý pulec měří okolo 6,5 cm. Konzumuje bezobratlé žijící ve vodním prostředí, podobně jako dospělé žáby, které se mimoto přiživí i na vajíčkách jiných žab.\n\nMezinárodní svaz ochrany přírody považuje tuto žábu za málo dotčenou, ohrožována je sice například urbanizací, vysycháním a odvodňováním míst, v nichž se rozmnožuje, pěstováním cukrové třtiny či odlovem z volné přírody za účelem prodeje, ale tyto hrozby nejsou příliš vážné.\n\n"}
{"id": "1290204", "url": "https://cs.wikipedia.org/wiki?curid=1290204", "title": "The Forest", "text": "The Forest\n\nThe Forest je videohra z první osoby a s otevřeným světem vyvinutá kanadskou společností Endnight Games pro Microsoft Windows a PlayStation 4. Alpha verze hry byla vydána prostřednictvím Steam Early Access dne 30. května 2014. Hra se odehrává na zalesněném ostrově, kde hrací postava a malé dítě přežili havárii letadla. Hlavním úkolem hry je najít syna a utéct z ostrova. Hra umožňuje hráči dělat vlastní rozhodnutí o přežití. Časné recenze pro alpha verzi byly velmi pozitivní. Alpha je nyní v hratelném stavu s dalšími funkcemi hraní plánovaných a ve vývoji.\n\nVe hře musí hráč přežít na zalesněném ostrově po letecké havárii, během níž je viděn „červený muž“, který hráči odebere syna. Hráč přežije tím, že vytvoří útočiště, zbraně a další nástroje pro přežití. Obyvatelé ostrova spolu s různými lesními stvořeními jsou kmenem nočních, kanibalistických mutantů, kteří žijí v obcích na povrchu a v hlubokých jeskyních pod ostrovem. Jejich obvyklé chování je agresivní, zejména v noci. Vývojáři však chtějí, aby si hráči položili otázku, zda kanibalistický kmen ostrova je nepřítelem hráče nebo naopak. Například při prvním setkání s hráčem mohou kanibalové váhat k útoku a místo toho pozorovat hráče z dálky, pokoušet se komunikovat s hráčem a posílat hlídky kolem základního táboru hráče. V boji se pravidelně pokoušejí navzájem chránit před zraněním, obklopovat hráče, skrývat se, ​​přenášet zraněné do bezpečí, udržovat si svou vzdálenost, používat taktická rozhodnutí, nikoli přehánět na neznámé území a občas se vzdát ze strachu. Bojí se ohně a někdy se bojí přístupu k hráči, pokud je v blízkosti táborák nebo pochodeň. Stávajícím cílem hry je dostat se do laboratoře v podzemí, kde probíhaly různé výzkumy DNA. Jak hráč postupuje přes hru a zkoumá jeskyně pod lesním povrchem, narazí na bizarní mutace, včetně deformovaných dětí a mutantů s několika dalšími přílohami.\n\nHra obsahuje denní / noční cyklus, přičemž hráč může postavit úkryt a pasti, lovit zvířata a shromažďovat zásoby během dne a bránit se proti mutantům v noci.\n\nHra začíná tím, že hráč Eric Leblanc letěl v letadle se svým synem Timmym Leblancem, když letadlo havaruje na vzdáleném ostrově. Hráč a jeho syn se podaří přežít havárii, ale hráč bezmocně sleduje, jak je jeho syn unášený mužem v červené válečné barvě. Kromě pokusu o přežití ve volné přírodě a odvrácení nepřátelské divoké zvěře a divokých kanibalistických mutantů hledá hráč svého syna. Povrch lesů zanechává stopy, aby hráči pomohl vyprávět příběh, ale většina spiknutí se odehrává v jeskyních, které ohromují spodní stranu ostrova.\n\nNakonec hráč objeví opuštěný podzemní laboratorní komplex, který studoval artefakt schopný vrátit mrtvé zpátky do života, ale vyžaduje oběť dítěte. Hráč zjistí, že únosce měl v úmyslu obětovat syna hráče (Timmyho), aby oživil svou dceru. Hráč však zjistí, že dcera zmutovala do agresivního, kanibalistického monstra podobného ostatním mutantům, kteří obývají ostrov. Hráč konfrontuje dítě, které se chopí a mutuje dále, což vede k smrti dcery. Hráč se pak pokusí použít tělo dcery k oživení svého syna, ale proces selže, protože je potřeba živá oběť. Hráč zkoumá laboratoř dále a objevuje druhý artefakt, který funguje jako typ zařízení EMP schopného snášet blízké letadla, což naznačuje, že je příčinou jeho vlastního leteckého pádu. Hráč pak použije artefakt, aby způsobil havárii dalšího letadla a našel oběť pro oživení svého syna.\n\nO rok později byl hráč a jeho syn zjevně zachráněni a jsou pozváni na talk show na podporu knihy, kterou hráč napsal a zaznamenával své zkušenosti. Během přehlídky se však syn zhroutí a začíná mít záchvat, ale hráč ho uklidní.\n\nLes byl inspirován filmy, jako je Holokaust z descentu a kanibalů a videohry jako Minecraft a byl přijat jako součást společnosti Steam Greenlight v roce 2013. Vývojáři Endnight Games prohlásili, že Disney je inspirací pro hru a komentuje, že nechtějí, aby byla celá hra zcela „tmavá a depresivní“. Hra je vyvíjena tak, aby byla kompatibilní s Oculus Rift a headsetem pro virtuální realitu. Vývojový tým vydal režim pro více hráčů a řekl, že co-op mód může přidat k pocitu náhodnosti ve hře, ačkoli oni chtějí zůstat daleko od masivního multiplayeru jako je například DayZ nebo Rust.\n\nVývojový tým má zázemí ve filmových vizuálních efektech, pracoval na filmech jako Amazing Spider-Man 2 a . Hra byla původně vyvinuta pomocí jednotky Unity 4, ačkoli 15. dubna 2015 byla vydána v0.16, která modernizovala engine z Unity 4 na jednotku 5.\n\nDne 10. listopadu 2014 byl vydán patch na Steam pro The Forest, který umožnil hru více hráčů. Vývojáři však uvedli, že je to jejich první průchod při implementaci multiplayeru do hry, takže se očekávají chyby a závady. Od nejnovější verze Alpha je plná integrace Steam k hraní online a online hraní je průběžně zpracováváno vývojáři. Multiplayer aktuálně podporuje 2 až 8 hráčů. Dne 6. prosince 2014 bylo oznámeno, že The Forest přichází na PlayStation 4. Neexistují známé vlastnosti multiplayeru pro PlayStation 4 a dosud nebyly oznámeny, ale s největší pravděpodobností budou využívat služby PlayStation Network. Dne 19. dubna 2017 byla do hry přidána možnost hráči si založit vlastní server, který lze zabezpečit heslem, nastavit ochranu VAC a více nastavení než u co-op verze.\n"}
{"id": "1290209", "url": "https://cs.wikipedia.org/wiki?curid=1290209", "title": "Wang Lej", "text": "Wang Lej\n\nWang Lej (* 20. března 1981 Šanghaj, Čína) je bývalý čínský sportovní šermíř, který se specializoval na šerm kordem. Čínu reprezentoval v prvních letech nového tisíciletí. Na olympijských hrách startoval v roce 2004 a 2008 v soutěži jednotlivců a v soutěži družstev. V soutěži jednotlivců vybojoval na olympijských hrách 2004 stříbrnou olympijskou medaili. V roce 2006 získal titul mistra světa v soutěži jednotlivců. S čínským družstvem kordistů se pravidelně účastnil vrcholných sportovních akcí.\n"}
{"id": "1290213", "url": "https://cs.wikipedia.org/wiki?curid=1290213", "title": "Kostel Narození Panny Marie (Bohumín-Starý Bohumín)", "text": "Kostel Narození Panny Marie (Bohumín-Starý Bohumín)\n\nKostel Narození Panny Marie v Bohumíně-Starý Bohumín (okres Karviná) je gotický farní kostel, který byl postaven v 13. století a je kulturní památka České republiky.\n\nPrvní písemná zmínka o obci Bohumíně pochází z roku 1265. Původní kaple byla postavena na přelomu 12. a 13. století. Gotický zděný trojlodní kostel byl postaven benediktýny pravděpodobně v období 1320–1400. V roce 1530 byl kostel předán protestantům. V roce 1620 byl kostel renezančně přestavěn. V roce 1631 byl kostel navrácen benediktýnům z Týnce u Krakova, ale \"pro soustavné zanedbávání bohumínské farnosti\" jim byl v roce 1669 odebrán a na místo faráře byli jmenováni diecézní kněží. Od roku 1993 slouží kněží z řádu Menších bratří (františkáni) z kláštera v Katovicích-Panewnikach (Polsko).\n\nV roce 1668 na náklady farníků z Gorzyc, Olzy a Łazisk byla přistavěna na na severní straně kaple zasvěcené sv. Janovi, od roku 1729 došlo ke změně zasvěcení na sv. Jana Nepomuckého. Kolem roku 1688 byla přistavěna kaple zasvěcená Panně Marii Růžencové na jižní straně kostela, která byla přestavěna v roce 1721. Dne 22. srpna 1850 byl kostel zapálen bleskem a značně poškozen. V roce 1853 byla dokončena přestavba. Trojlodní kostel s křížovou klenbou byl upraven na jednolodní s klenbou valenou zdobenou freskami. V roce 1854 byla ukončena oprava kostelní věže a byla nasazena jehlanovitá střecha místo původní cibulové. Další rozsáhlá rekonstrukce byla provedena v období 1910–1911 z nařízení C. k. komise pro umění a historické památky. \n\nKostel Narození Panny Marie patří Římskokatolické farnosti Starý Bohumín, Děkanát Karviná.\n\nJednolodní orientovaná podélná omítaná zděná stavba s polygonálním závěrem s odstupňovanými opěráky a kaplemi po stranách lodi. V ose západního průčelí je předsazená hranolová, v horní části osmiboká věž s odstupněnými pilíři. V osmiboké části hodinové ciferníky. K věži a lodi na jižní straně přistavěno schodiště na kruchtu. Podvěží je zaklenuto křížovou klenbou. Na severní straně kněžiště se přimyká patrová sakristie s obdélnými okny a pultovou střechou. Střecha lodi sedlová, nad presbyteriem polygonální sanktusník. Jižní straně lodi přistavěna kaple s polygonálním závěrem.\n\nKněžiště zaklenuto žebrovou klenbou. Loď je klenuta dvěma pruskými klenbami na pásech. Severní kaple je klenuta valeně s výsečemi nad okny, sakristie klenuta valeně s výsečemi. Jižní kaple má v závěru křížovou klenbu. Kruchta kaple je nesena na kovových sloupech. Obě kaple jsou do lodi otevřeny hrotitým obloukem. Oratoř plochostropá. Kruchta je dřevěná nesena na masívních pilířích s římsovými hlavicemi. Podkruchtí zaklenuto plochostropě.\n\nPůvodní vnitřní vybavení byl zničen požárem v roce 1850. Nový dřevěný mobiliář byl vyroben na přelomu 19. a 20. století C. k. uměleckou školou dřevařskou ve Valašském Meziříčí.\n\nV severní svatojánské kapli byla zřízená krypta do které se pohřbívalo do druhé poloviny 18. století. Náhrobní kameny pohřbených duchovních a šlechticů, umístěné v podlaze kaple, byly údajně v roce 1900 zakryty novou dlažbou.\n\nV kostele se nachází obraz Panny Marie Růžencové Starobohumínské. V roce 2004 byly navráceny obrazu pozlacené korunky, které posvětil ve Vatikánu papež Jan Pavel II. Korunovce byla provedena 7. října 2004 ostravsko-opavským biskupem Msgre. Františkem Lobkowiczem OPraem. Tímto aktem byl navrácen kostelu Narození Panny Marie status poutního místa.\n\nV roce 1620 byly do věže zavěšeny dva zvony. Větší sv. Adam o hmotnosti 1200 kg a průměru 124 cm, druhý sv. Josef o hmotnosti 650 kg a průměru 103 cm. Zvony byly ulity ve zvonařské dílně opavského zvonaře Hanse Knauffa. Do věže pak byly zavěšeny dva malé zvony zakoupené Valentinem Jozefem Alexandrem. V období první světové války byly malé zvony rekvírovány včetně měděného hromosvodového drátu (17. prosince 1917). V roce 1921 byl pořízen nový zvon. V průběhu druhé světové války byly opět rekvírovány zvony, včetně měděných a mosazných předmětů (sundání zvonů 21. března 1942). Zvony z let 1620 byly označeny symbolem \"C\" tj. kategorie historicky cenné a byl zavěšeny jako náhrada za odebrané zvony v kostelích v Německu. Po ukončení druhé světové války se povedlo vypátrat jejich místa, velký zvon byl zavěšen ve farním kostele sv. Josefa v Remscheidu a menší ve farním kostele Nanebevzetí Panny Marie ve Wuppertalu-Nächstebrecku. Jednání o navrácení byla neúspěšná. V roce 2006 byla vyhlášená sbírka k 750. výročí první písemné zmínky o Bohumíně na nové zvony. Za částku 1 125 000 Kč byly ulity tři nové zvony zvonařskou dílnou Rudolf Perner s.r.o. v Pasově (Německo). Zvon sv. Jan Nepomucký o hmotnosti 146 kg a sv. Hedvika Slezská o hmotnosti 320 kg v roce 2006, třetí zvon sv. Benedikt z Nursie o hmotnosti 782 kg v roce 2007. Snaha o navrácení zvonů z roku 1620 neustávala a byla úspěšná, v roce 2014 byly na náklady německé strany zahájeny přípravy k navrácení zvonů do Starého Bohumína. Navrácené zvony byly nejdříve převezeny do firmy \"Rostislav Bouchal BOROKO\" v Brodku u Přerova k restaurování a současně byl restaurován umíráček z roku 1921 (hmotnost 75 kg). Restaurované zvony byly předány 22. dubna 2015.\n\nPůvodní varhany byly v roce 1899 nahrazeny novými z krnovské varhanářské dílny Riegr (opus 723).\n\nU kostela Narození Panny Marie se nachází:\n\n"}
{"id": "1290214", "url": "https://cs.wikipedia.org/wiki?curid=1290214", "title": "Charlotte, vévodkyně z Valentinois", "text": "Charlotte, vévodkyně z Valentinois\n\nCharlotte, vévodkyně z Valentinois (30. září 1898 – 15. listopadu 1977) byla dcerou Ludvíka II. Monackého a matkou Rainiera III. V letech 1922 až 1944 byla monackou dědičnou kněžnou, předpokládanou dědičkou trůnu.\n\nCharlotte Louise Juliette Louvetová se narodila ve městě Constantine ve Francouzském Alžírsku jako nemanželská dcera Marie Juliette Louvetové, kabaretní zpěvačky, a Ludvíka Grimaldiho, monackého dědičného knížete a vévody z Valentinois, syna a dědice monackého knížete Alberta I. Ludvík neměl žádné manželské potomky ani sourozence, takže ještě předtím, než nastoupil po svém otci na trůn jako Ludvík II., snažilo se knížectví předejít následnické krizi. Knížectví očekávalo, že jeho soused, Francouzská republika, se bude snažit krize využít, pokud se neobjeví Ludvíkův dědic. Tím dědicem byl jeho bratranec Vilém, 2. vévoda z Urachu (1864 – 1928), který, přestože se narodil a vyrůstal v Monte Carlu jako syn princezny Florestine Monacké, byl Němec, vlastník majetku a příslušník patrilineární rodiny württemberských králů, i když morganaticky. 15. května 1911 byl přijat zákon uznávající Charlotte za Ludvíkovu dceru a dynastickou členku panovnické rodiny. Ačkoli byl později tento zákon považován za neplatný podle ustanovení z roku 1882, byla 30. října 1918 přijata vyhláška, která jí umožnila přijetí do dynastie. Ludvík 16. května 1919 Charlotte v Paříži adoptoval, čímž přijala příjmení Grimaldi, zatímco její děd jí dal titul vévodkyně z Valentinois, tradiční pro knížecího dědice. Když Ludvík v roce 1922 nastoupil na monacký knížecí trůn jako Ludvík II., stala se Charlotte předpokládanou dědičkou.\n\nNad Charlottinou adopcí se objevil stín pochybnosti o zákonnosti. Monacký občanský zákoník požadoval, aby osvojující straně bylo nejméně padesát let a adoptované dvacet jedna. Nařízení z roku 1918 změnilo věkovou hranici na osmnáct (tou dobou bylo Charlotte dvacet let), ale nikoliv druhý věkový limit; Ludvíkovi bylo 48 let.\n\nCharlotte se v Monaku 18. března civilně a 19. března 1920 církevně provdala za hraběte Pierra de Polignac z Guidelu, Morbihanu, Bretaně, Francie, který podle nařízení knížete přijal příjmení Grimaldi a stal se monackým princem. Pár měl dvě děti:\n\n\nJejich manželství však nebylo šťastné; manželé se rozešli 20. března 1930, když ho Charlotte opustila, aby žila se svým italským milencem, Del Masso. Pár byl 18. února 1933 nařízením Ludvíka II. rozveden.\n\n30. května 1944, den před synovými 21. narozeninami a v plné dohodě se svým otcem, se Charlotte vzdala svých následnických práv ve prospěch syna Rainiera. Od toho dne Charlotte nebyla monackou dědičnou kněžnou, ale titul monacké princezny si ponechala.\n\nPozději šla na vysokou školu a získala titul v sociální práci. Po synovu převzetí trůnu, se Charlotte přestěhovala do Château de Marchais, panství Grimaldiů u Paříže. Přes námitky svých dětí, které se obávaly kvůli svému bezpečí, převedla Charlotte svůj majetek na rehabilitační centrum pro bývalé trestance. Žila se svým milencem, známým francouzským bývalým zlodějem klenotů jménem René Girier přezdívaný \"René la Canne\".\n\nCharlotte zemřela v roce 1977 v Paříži.\n\n\n\n\n"}
{"id": "1290215", "url": "https://cs.wikipedia.org/wiki?curid=1290215", "title": "Bartosz Piasecki", "text": "Bartosz Piasecki\n\nBartosz Piasecki (* 9. prosince 1986 Tczew, Polsko) je norský sportovní šermíř polského původu, který se specializuje na šerm kordem. V Norsku žije od svých dvou let a Norsko reprezentuje mezi muži od roku 2005. Na olympijských hrách startoval v roce 2012 v soutěži jednotlivců a vybojoval stříbrnou olympijskou medaili. V roce 2015 obsadil třetí místo v soutěži jednotlivců na prvních Evropských hrách. S norským družstvem kordistů se pravidelně účastní mistrovství Evropy.\n"}
{"id": "1290216", "url": "https://cs.wikipedia.org/wiki?curid=1290216", "title": "Krysa floreská", "text": "Krysa floreská\n\nKrysa floreská (\"Papagomys armandvillei\") je hlodavec patřící do čeledi myšovití (Muridae). Je jediným žijícím druhem patřícím do rodu \"Papagomys\". Jméno získal po nizozemském jezuitském misionáři Korneliovi JF le Cocq d'Armandville. Vyskytuje se na indonéském ostrově Flores, zaznamenán zde byl v části Ratong. Hojně zde obývá zdejší primární, sekundární i narušené lesy. Na délku měří bez ocasu 41 až 45 cm, ocas potom dosahuje délky 33 až 70 cm, dvakrát tedy délkou těla převyšuje běžného potkana, jenž měří 25 cm bez ocasu, který dosahuje délky 15 cm.\n\nAmerický zoolog Guy Musser ji popisuje jako tvora s malýma kulatýma ušima, hustě osrstěným tělem a krátkým ocasem, pravděpodobně přizpůsobeného pro pozemní život. Srst je tmavá. Dle analýzy zubů se pravděpodobně živí listy, pupeny či ovocem, konzumuje také asi některé hmyzí druhy.\n\nMezinárodní svaz ochrany přírody považuje krysu floreskou za téměř ohrožený druh. Mezi nebezpečí patří lov a predace ze strany psů a koček. Příbuzný druh, krysa Verhoevenova (\"Papagomys theodorverhoeveni\"), je již pravděpodobně vyhynulý, ale není ani vyloučeno, že stále může na ostrově existovat.\n\n"}
{"id": "1290220", "url": "https://cs.wikipedia.org/wiki?curid=1290220", "title": "Ratsat", "text": "Ratsat\n\nRatsat, nebo také DemoSat byla 165 kilogramů vážící hmotnostní maketa, která byla vynesena při čtvrtém letu Falconu 1, ten byl prvním úspěšným letem této rakety. Vynesení Ratsatu se stalo prvním vynesením nákladu na oběžnou dráhu pomocí nosiče na kapalné palivo, který byl financován čistě ze soukromých zdrojů. Ratsat zůstal po dosažení nízké oběžné dráhy upevněn ke druhému stupni. Má tvar šestihranného hranolu dlouhého 1,5 metru.\n\nKdyž byl krátce poté, co se nepodařil třetí let, poprvé v srpnu 2008 oznámen čtvrtý let, start byl plánován na září. Raketa, která byla použita k provedení zkušebního letu, byla původně postavena pro vynesení družice RazakSAT. Testovací let byl před něj zařazený proto, protože Astronautic Technology Sdn Bhd (ATSB) vyžadovala úspěšný let, který měl být proveden dříve, než se přejde k vynesení družice RazakSAT.\n\nHarmonogram zanechal velmi málo času pro úpravy a testování. Tato raketa byla odeslána do zkušebních závodů společnosti v Texasu, kde byla po méně než 24 hodinách certifikována ke startu. Společnost SpaceX pronajala mezi 3. a 4. zářím letadlo C-17 letectva Spojených států, které přepravilo oba stupně rakety na vzdálenost 9 700 km, na startovní zařízení na atolu Kwajalein. Raketa Falcon 1 prodělala 20. září úspěšně testovací zážeh. Start se plánoval na 23. září, ale pozemní personál musel nahradit část potrubí dodávajícího kapalný kyslík do motoru Kestrel na druhém stupni. Tato práce odložila start na 28. září.\n\nStart se uskutečnil na ostrově Omelek, který je součástí atolu Kwajalein na Marshallových ostrovech, v 23:15 UTC 28. září. Pokud by byl start odložen, mohl proběhnout ještě 1. října. Devět minut a 31 sekund po startu, když druhý stupeň dosáhl oběžné dráhy, se vypnul motor druhého stupně Původní oběžná dráha byla přibližně 330 x 650 km. Po přeletové části se druhý stupeň znovu zažehl a zakulatil oběžnou dráhu na 621 x 643 km, se sklonem 9,35 °.\n\nJednalo se o první úspěšný start Falconu 1 a první úspěšné vynesení nákladu na oběžnou dráhu pomocí nosné rakety s tekutými pohonnými látkami, která byla financovaná ze soukromých zdrojů.\n\nRaketa měla stejnou trajektorii jako předchozí let, který nedokázal umístit na oběžnou dráhu satelity Trailblazer, NanoSail-D, PRESat a Celestis Explorer. Na raketě nedošlo k žádným zásadním změnám, kromě prodloužení doby mezi vyhořením prvního stupně a oddělením stupně druhého. Tato drobná změna řešila problém, který se vyskytl při předchozím letu, kdy se druhý stupeň oddělil, ale první měl ještě natolik vysoký zbytkový tah, že do druhého stupně narazil.\n\nAčkoli SpaceX zamýšlela znovupoužitelnost prvních stupňů Falconu 1, tak při tomto letu se to nepodařilo. Záchrana prvního stupně nebyla primárním cílem počátečních letů. SpaceX využívá postupný vývojový proces pro řešení projektových problémů a Elon Musk uvedl, že pravděpodobnost úspěšné záchrany by se zvýšila s následujícími lety. Nicméně Falcon 1 byl po pátém startu vyřazen z provozu. První stupeň se SpaceX podařil zachránit až při dvacátém letu Falconu 9, 22. prosince 2015.\n"}
{"id": "1290223", "url": "https://cs.wikipedia.org/wiki?curid=1290223", "title": "Perská socialistická sovětská republika", "text": "Perská socialistická sovětská republika\n\nPerská socialistická sovětská republika ( ), těž Gilánská republika rad ( ) byla krátce existující republikou v íránské provincii Gílán. Založena byla roku 1920 Mirzou Kuchik Khanem při výpomoci Rudé armády. Hlavním městem Perské sovětské socialistické republiky byl Rašt.\n"}
{"id": "1290228", "url": "https://cs.wikipedia.org/wiki?curid=1290228", "title": "Claus Severin Mørch", "text": "Claus Severin Mørch\n\nClaus Severin Mørch (* 3. dubna 1976 Oslo, Norsko) je bývalý norský sportovní šermíř, který se specializoval na šerm kordem. Pochází z rodiny šermířů. Dědeček Claus Mørch startoval na olympijských hrách v roce 1948, otec Claus Theodor Mørch a strýc Ole Mørch startovali na olympijských hrách 1972 a 1976 a sestra Margrete Mørchová startovala na olympijských hrách 2000. Norsko repezentoval v devadesátých letech a v prvních letech nového tisíciletí. V roce 2005 obsadil třetí místo v soutěži jednotlivců na mistrovství světa.\n"}
{"id": "1290230", "url": "https://cs.wikipedia.org/wiki?curid=1290230", "title": "Patrick Jørgensen", "text": "Patrick Jørgensen\n\nPatrick Jørgensen (* 31. května 1991 Kodaň, Dánsko) je dánský sportovní šermíř, který se specializuje na šerm kordem. Dánsko reprezentuje v mužích od roku 2009. V roce 2015 obsadil třetí místo v soutěži jednotlivců na mistrovství světa.\n"}
{"id": "1290232", "url": "https://cs.wikipedia.org/wiki?curid=1290232", "title": "Podúsek 3./X. Hanička", "text": "Podúsek 3./X. Hanička\n\nStavební podúsek 3./X. Hanička vznikl při stavbě těžkých objektů československého opevnění v letech 1936–1938 ve východních Čechách poblíž Rokytnice v Orlických horách. Podúsek byl zadán ke stavbě pražské firmě Bedřich Hlava dne 14. září 1936, jeho součástí byla především dělostřelecká tvrz Hanička. Vyprojektováno a postaveno bylo celkem 8 objektů těžkého opevnění, jež byly obsazeny III./19. a VII./19. hraničářským praporem.\n\nŽenijní skupinové velitelství X Rokytnice v Orlických horách zadalo stavbu podúseku 3./X. firmě Ing. Bedřich Hlava, Praha II. dne 28. srpna 1936. Prvním pracovním dnem se stalo 14. září 1936 a výstavba 7 těžkých objektů s podzemím tvrze měla trvat maximálně 24 měsíců, zadávací částka činila 22 571 403,24 Kč. Velitelem podúseku byl ustanoven mjr. stav. Ing. Rudolf Husák, stavbyvedoucím se stal npor. stav. Ing. Karel Beran. Roku 1937 byl po dokončení projekčních prací dodatečně zadán i objekt pro dělostřeleckou věž s podzemím. Zadávací částka této části komplexu činila 3 080 792,80 Kč a lhůta na dokončení prací byla určena na 1. prosinec 1938.\n\nStřežení budovaných objektů zajišťoval strážní prapor I. z Rokytnice v Orlických horách pod velením mjr. pěch. Jana Prágra, který byl zřízen 15. června 1937 a zrušen 1. května 1938. Z jeho příslušníků byly následně vytvořeny II. a III. prapor hraničářského pluku 19. V září 1938 byl prostor podúseku Hanička obsazen částí III. praporu (velitel mjr. pěch. Jan Prágr) hraničářského pluku 19, samotná tvrz Hanička pak disponovala osádkou tvořenou VII. praporem (velitel mjr. pěch. Jaroslav Mikuláš Novák) hraničářského pluku 19. Oba prapory byly podřízeny Hraniční oblasti 35.\n\nStavební firmě byly zadány dva samostatné pěchotní sruby označené R-S 75 a R-S 81 a dalších šest objektů tvrze Hanička (R-S 76 až R-S 80 a R-S 79a). Původně byl podúsek projektován Ženijním skupinovým velitelstvím III Králíky, dodatečně však bylo pro urychlení prací zřízeno samostatné ŽSV v Rokytnici, pod které připadly čtyři západní podúseky v Orlických horách.\n\nLinie začíná samostatným srubem R-S 75 v lesích severně od osady Hanička, kde navazuje na podúsek 2./X. Kunvald. Severně od tohoto srubu se nachází veřejnosti přístupná a památkově chráněná dělostřelecká tvrz Hanička. Většina jejích objektů se nalézá v těsné blízkosti zalesněné kóty 854, pouze vchodový objekt je umístěn západním směrem k osadě Plachta. Prostor tvrze protíná v severojižním směru červeně značená Jiráskova cesta, poblíž které stojí i severněji položený samostatný srub R-S 81, na který poté navazuje podúsek 4./X. Říčky.\n\nNěkteré z objektů tvrze Hanička (konkrétně R-S 76, R-S 77, R-S 78 a R-S 79) disponují původními pancéřovými zvony; tyto prvky jsou zachovány i na srubu R-S 81.\n\nPozn.: Objekty jsou řazeny od východu na západ.\n\n"}
{"id": "1290237", "url": "https://cs.wikipedia.org/wiki?curid=1290237", "title": "Bas Verwijlen", "text": "Bas Verwijlen\n\nBas Verwijlen (* 1. října 1983 Oss, Nizozemsko) je nizozemský sportovní šermíř, který se specializuje na šerm kordem. Nizozemsko reprezentuje mezi muži od roku 2001. Na olympijských hrách startoval v roce 2008, 2012, 2016 v soutěži jednotlivců. Nejdále se pavoukem probojoval do čtvrtfinále při své premiéře na olympijských hrách 2008. V roce 2005 obsadil v soutěži jednotlivců na mistrovství světa třetí místo a v roce 2011 druhé místo. V roce 2011 obsadil druhé místo v soutěži jednotlivců na mistrovství Evropy.\n"}
{"id": "1290243", "url": "https://cs.wikipedia.org/wiki?curid=1290243", "title": "Joaquim Videira", "text": "Joaquim Videira\n\nJoaquim Filipe Ferreira dos Santos Videira (* 12. ledna 1984 Viseu, Portugalsko) je bývalý portugalský sportovní šermíř, který se specializoval na šerm kordem. Portugalsko reprezentoval v prvních letech nového tisíciletí. Na olympijských hrách startoval v roce 2008 v soutěži jednotlivců, ve kterém vypadl v úvodním kole. V roce 2006 obsadil v soutěži jednotlivců na mistrovství světa druhé místo.\n"}
{"id": "1290247", "url": "https://cs.wikipedia.org/wiki?curid=1290247", "title": "Arašídové mléko", "text": "Arašídové mléko\n\nArašídové mléko je rostlinné mléko vyráběné za pomocí vody a arašídů. V některých receptech se do tohoto nápoje přidává sůl a sladidla. Neobsahuje laktózu a proto je vhodný pro lidi s nesnášenlivostí laktózy. \nStejně jako u mandlového, sójového a rýžového mléka jsou arašídy rozdrceny, namočeny a někdy i zahřáty a poté se filtrují přes jemný filtr aby se vytvořilo čisté arašídové mléko. \nArašídové mléko je používáno jako levný prostředek v boji proti dětské podvýživě v rozvojových zemích. \n"}
{"id": "1290249", "url": "https://cs.wikipedia.org/wiki?curid=1290249", "title": "Christoph Marik", "text": "Christoph Marik\n\nChristoph Marik (Kryštof Mařík) (* 12. listopadu 1977 Vídeňské Nové Město, Rakousko) je bývalý rakouský sportovní šermíř českého původu, který se specializoval na šerm kordem. Rakousko reprezentoval na přelomu tisíciletí. Na olympijských hrách startoval v roce 2000 v soutěži jednotlivců a družstev a v roce 2004 v soutěži jednotlivců. V roce 2004 získal titul mistra Evropy v soutěži jednotlivců, kterým navázal na třetí místo z roku 2000.\n"}
{"id": "1290252", "url": "https://cs.wikipedia.org/wiki?curid=1290252", "title": "BSG Chemie Leipzig (1997)", "text": "BSG Chemie Leipzig (1997)\n\n\"Tento článek pojednává o saském fotbalovém klubu založeném v roce 1997. O jeho nepřímých předchůdcích pojednávají články BSG Chemie Leipzig a FC Sachsen Leipzig.\"\nBSG Chemie Leipzig (celým názvem: Betriebssportgemeinschaft Chemie Leipzig e.V.) je německý fotbalový klub, který sídlí v saském městě Leipzig. Založen byl v roce 1997. Od sezóny 2018/19 působí v Oberlize Nordost Süd, páté německé nejvyšší fotbalové soutěži. Klubové barvy jsou zelená a bílá.\n\nSvé domácí zápasy odehrává na stadionu Alfred-Kunze-Sportpark s kapacitou 10 500 diváků.\n\nPříznivci staré Chemie v roce 1997 založili vlastní sportovní sdružení BSG Chemie Leipzig snažící se navázat zejména na tradici 60. let, svou novou cestu však tehdy začal na nejnižším stupni německého ligového systému – ve \"3. Kreisklasse Leipzig – Staffel 1\". Ve sportovní terminologii se tak jedná o tzv. Phoenix club. Obnovený klub Chemie Leipzig se po zániku legálního nástupce hlásí ke dvěma titulům mistra NDR (1951, 1964) a zisku dvou východoněmeckých pohárů (1957, 1966), kterého dosáhlo původní BSG Chemie Leipzig.\n\n\n\nZdroj: \n\n\n\nZdroj: \n\n\n"}
{"id": "1290255", "url": "https://cs.wikipedia.org/wiki?curid=1290255", "title": "Diana Beauclerk, vévodkyně ze St Albans", "text": "Diana Beauclerk, vévodkyně ze St Albans\n\nDiana Beauclerk, vévodkyně ze St Albans (1679 – 15. ledna 1742), rozená Lady Diana de Vere, byla britskou dvořankou a v letech 1714 až 1717 Nejvyšší hofmistryně princezny z Walesu Karoliny. Patřila také mezi krásky Hamptonského dvora Marie II.\n\nDiana se narodila jako dcera Aubreyho de Vere, 20. hraběte z Oxfordu a Diany Kirkeové. 17. dubna 1694 se provdala za 1. vévodu ze St Albans, nemanželského syna Karla II. Stuarta a jeho milenky Nell Gwynové, čímž se Diana stala vévodkyní ze St Albans. Pár měl dvanáct dětí:\n\n"}
{"id": "1290258", "url": "https://cs.wikipedia.org/wiki?curid=1290258", "title": "Občanská záložna na Pražském Předměstí u Hradce Králové", "text": "Občanská záložna na Pražském Předměstí u Hradce Králové\n\nObčanská záložna na Pražském Předměstí u Hradce Králové byl regionální peněžní ústav, jenž byl založen v roce 1924. První záložna, která vznikla na Pražském Předměstí od jeho osamostatnění od Kuklen v roce 1890.\n\nZáležitosti společenstva spravovala od svého vzniku valná hromada, výbor, představenstvo a přehlížitelé účtů. Prvním předsedou jejího představenstva byl zvolen řezník a uzenář Ladislav Balcar. Účelem společenstva bylo poskytování úvěrů členské základně na úrok, podpora živností a hospodářství, přijímáním vkladů na úrok vést občany ke spořivosti a vůbec pomoc společenskému a kulturnímu životu obce. Ve svých reklamách popisovala záložna svoji činnost takto: „Výhodné uložení vkladů na knížky a běžné účty. Střádanky. Úvěry všeho druhu za mírných podmínek.“ Samozřejmostí byly úvěry za velmi výhodných podmínek pro různé obecní investiční akce. V roce 1928 získala velkou konkurenci v podobě nového peněžního ústavu – filiálky Středostavovské záložny v Praze, s. r. o., jež byla otevřena v tehdejší Macharově ulici.\n\nVýznamnou událostí pro kampeličku byl plán výstavby vlastního sídla. 23. října 1930 začala záložna úřadovat ve své nové čtyřposchoďové budově čp. 812 v Husově třídě, kterou si postavila vlastním nákladem. To ji však velmi zatížilo, takže nemohla v témže roce poskytnout žádaný úvěr na stavbu dalších obecních bytů. O 8 let později byla uzavřena krátkodobá zápůjčka ve výši 130 000 Kč na stavbu nové školní budovy.\n\nHospodaření záložny se stále více zhoršovalo. Nakonec došlo k velkému odlivu financí ke konkurenci, neboť dosavadní zákazníci přestali věřit v její budoucnost a došlo též k rozšiřování různých „zaručených“ zpráv, jež poškozovaly tuto kampeličku.\n\nJako samostatný peněžní ústav působila záložna do roku 1939. V tomto roce, aby překonala bez velkých obtíží nastalé problémy, splynula na vlastní žádost se Spořitelnou Královéhradeckou v Hradci Králové a v činnosti pokračovala jako pobočka spořitelny na Pražském Předměstí. K převzetí všech aktiv i pasiv došlo k 1. srpnu 1939.\n"}
{"id": "1290261", "url": "https://cs.wikipedia.org/wiki?curid=1290261", "title": "Jürgen Hehn", "text": "Jürgen Hehn\n\nHans-Jürgen Hehn (* 1. října 1944 Lauda-Königshofen, Německo) je bývalý západoněmecký sportovní šermíř, který se specializoval na šerm kordem. Západní Německo reprezentoval v šedesátých a sedmdesátých letech. Na olympijských hrách startoval v roce 1972, 1976 v soutěži jednotlivců a družstev. Při druhé účasti na olympijských hrách v roce 1976 vybojoval v soutěži jednotlivců stříbrnou olympijskou medaili a druhou stříbrnou olympijskou medaili vybojoval se západoněmeckým družstvem kordistů. Patřil k oporám západoněmeckého družstva, se kterým získal v roce 1973 titul mistra světa a v roce 1973, 1975 obsadil s družstvem druhé místo.\n"}
{"id": "1290275", "url": "https://cs.wikipedia.org/wiki?curid=1290275", "title": "Carl von Essen", "text": "Carl von Essen\n\nCarl Thure Henrik von Essen (* 18. října 1940 Jönköping, Švédsko) je bývalý švédský sportovní šermíř, který se specializoval na šerm kordem. Švédsko reprezentoval v šedesátých a sedmdesátých letech. Na olympijských hrách startoval v roce 1968, 1972, 1976. V soutěži jednotlivců se představil pouze na olympijských hrách v roce 1972. V roce 1969 obsadil na mistrovství světa v soutěži jednotlivců třetí místo. V roce 1976 vybojoval se švédským družstvem kordistů zlatou olympijskou medaili a v letech 1974, 1975, 1977 titul mistra světa.\n"}
{"id": "1290282", "url": "https://cs.wikipedia.org/wiki?curid=1290282", "title": "Vere Beauclerk, 1. baron Vere", "text": "Vere Beauclerk, 1. baron Vere\n\nVere Beauclerk, 1. baron Vere (14. července 1699 – 21. října 1781), do roku 1750 znám jako Lord Vere Beauclerk, byl britský peer a politik, syn Diany Beauclerkové, vévodkyně ze St Albans a 1. vévody ze St Albans a vnuk Karla II. Stuarta.\n\nOd února 1731–1739 velel na lodi \"HMS Anglesea\".\n\n13. dubna 1736 se Vere v Londýně oženil s Mary Chambersovou (asi 1714–21. ledna 1783), vnučkou 2. hraběte z Berkeley. Pár měl šest dětí:\n\n\nV letech 1726 až 1741 byl poslancem za Windsor a v letech 1740 až 1750 za Plymouth. Při jeho odchodu z politiky v roce 1750, byl jmenován beronem Vere, z Hanworthu v hrabství Middlesex.\n\nLord Vere byl zvolen jedním z prvních viceprezidentů londýnské charitativní nemocnice pro opuštěné děti, což byla neplacená pozice. V této funkci působil poprvé v letech 1739 až 1756 a pak znovu v letech 1758 až 1767.\n"}
{"id": "1290290", "url": "https://cs.wikipedia.org/wiki?curid=1290290", "title": "Guram Kostava", "text": "Guram Kostava\n\nGuram Kostava (* 18. června 1937 Tbilisi, Sovětský svaz) je bývalý sovětský a gruzínský sportovní šermíř, který se specializoval na šerm kordem. Sovětský svaz reprezentoval v padesátých a šedesátých letech. Zastupoval tbiliskou šermířskou školu, která spadala pod Gruzínskou SSR. Na olympijských hrách startoval v roce 1960 a 1964 v soutěži jednotlivců a družstev. V soutěži jednotlivců vybojoval na olympijských hrách 1964 bronzovou olympijskou medaili a v roce 1963, 1965 obsadil třetí místo na mistrovství světa. Se sovětským družstvem kordistů vybojoval na olympijských hrách v roce 1960 bronzovou olympijskou medaili a v roce 1961 a 1967 titul mistra světa. \n"}
{"id": "1290311", "url": "https://cs.wikipedia.org/wiki?curid=1290311", "title": "Martin Ayrer", "text": "Martin Ayrer\n\nMartin Ayrer je český tiskový mluvčí. V letech 2014 až 2017 byl mluvčím české vlády premiéra Bohuslava Sobotky.\n\nAyrer nejprve působil v publicistické sféře. Už v průběhu studií mediální komunikace na Literární akademii Josefa Škvoreckého byl jako přispěvatel magazínu Fiftyfifty.cz ostrým kritikem politiků, od sociálních demokratů Davida Ratha a Jiřího Paroubka, přes komunisty a zelené až po premiéra Mirka Topolánka, dále se věnoval společenským tématům, filmu a sportu. V roce 2006 byl krátce redaktorem společnosti Neris, dceřiné společnosti ČTK. Následně byl v letech 2007 až 2009 reportérem televize Nova.\n\nV roce 2009 se stal tiskovým mluvčím a řídil odbor komunikace ministerstva pro místní rozvoj, kde byl tehdy ministrem Rostislav Vondruška. Od roku 2010 převzal po Petru Dimunovi vedení sekce PR a marketingu České strany sociálně demokratické a později převzal po Kateřině Blechové i post stranického tiskového mluvčího. Při svém nástupu podle vlastních slov plnil úkol zklidnit vztah k médiím po agresivní rétorice Jiřího Paroubka.\n\nPoté, co se Bohuslav Sobotka stal českým premiérem, přijal Ayrer v lednu 2014 nabídku působit jako tiskový mluvčí kabinetu. V této funkci se opakovaně střetl i s mluvčím prezidenta republiky Miloše Zemana Jiřím Ovčáčkem, zejména při vládní krizi na jaře 2017.\n\nPatří mezi nejbližší spolupracovníky Bohuslava Sobotky.\n"}
{"id": "1290315", "url": "https://cs.wikipedia.org/wiki?curid=1290315", "title": "Edoardo Mangiarotti", "text": "Edoardo Mangiarotti\n\nEdoardo Mangiarotti (* 7. dubna 1919 Renate – 25. května 2012 Milán, Itálie) byl italský sportovní šermíř, který kombinoval šerm kordem a fleretem. Pocházel ze šermířské rodiny. Otec Giuseppe Mangiarotti se účastnil olympijských her 1908, s bratry Dario Mangiarottim a Mario Mangiarottim reprezentoval Itálii v čtyřicátých a padesátých letech a dcera Carola Mangiarottiová reprezentovala Itálii v sedmdesátých letech. Na olympijských hrách startoval v roce 1936, 1948, 1952, 1956 a 1960 v soutěži jednotlivců a družstev v šermu kordem a fleretem. Jeho medailová bilance ze soutěží jednotlivců z olympijských her činí jedna zlatá, jedna stříbrná a dvě bronzové olympijské medaile. S italským družstvem kordistů vybojoval čtyři zlaté a jednu stříbrnou olympijskou medaili a s družstvem fleretistů jednu zlatou a tři stříbrné olympijské medaile. Celkově získal šest zlatých, pět stříbrných a dvě bronzové olympijské medaile a s počtem třinácti olympijských medailí nemá mezi šermíři konkurenci. V soutěži jednotlivců se stal mistrem světa v roce 1951 a 1954 v šermu kordem a s italským družstvem kordistů a fleretistů získal celkově jedenáct titulů mistra světa.\n"}
{"id": "1290316", "url": "https://cs.wikipedia.org/wiki?curid=1290316", "title": "Kakost maličký", "text": "Kakost maličký\n\nKakost maličký (\"Geranium pusillum\") je útlá, nízká bylina s drobnými, světle fialovými květy. V české přírodě není původní druh, ale archeofyt. Připutovala před více než pěti sty léty, postupně zdomácněla a v současnosti patří mezi nejčastěji se vyskytující druhy rodu kakost.\n\nRoste téměř v celé Evropě, Jihozápadní a Střední Asii, na Kavkaze, severu indického subkontinentu i severovýchodě Afriky. Zavlečen byl do Severní i Jižní Ameriky i Austrálie, kde si získal pověst plevelné rostliny. V Česku se vyskytuje hojně v nižších a středních polohách, chybí však v oblastech nad 700 m nadmořské výšky.\n\nVyhledává světlá i polostinná místa na vlhkých i suchých, slabě kyselých nebo zásaditých a na živiny bohatých půdách. Roste na polích, pastvinách, v zahradách, parcích, na opuštěných místech, rumištích, okolo cest i přímo na sídlištích. Hojný je v zemědělské krajině a osídlených aglomeracích.\n\nSemeno klíčící na podzim vytvoří semenáč ve formě listové růžice, ta přezimuje a na jaře z nich vyroste lodyha s květy. Semeno, jenž vyklíčí až na jaře vykvete téhož roku. Ploidie druhu je 2n = 26.\n\nJednoletá nebo dvouletá rostlina, s 10 až 30 cm dlouhou lodyhou, vyrůstající z tenkého, kůlovitého kořene. Hustě chlupatá, poléhavá nebo vystoupavá, na průřezu oblá lodyha je od báze bohatě větvená. Přízemní listy v růžici i spodní lodyžní mají řapíky dlouhé až 10 cm, výše na lodyze postavené listy jsou protistojné nebo zdánlivě střídavé a jejich řapíky se směrem vzhůru zkracují. Okrouhlé čepele listů jsou 2 až 4 cm velké, hluboce dlanitě pěti až sedmidílné a jejich jednotlivé klínovité, tupě zubaté úkrojky jsou mělce rozeklány ve tři části. Lodyha i všechny listy jsou porostlé krátkými chlupy, malé palisty jsou kopinaté.\n\nKvětenství je krátký vidlan nesoucí dva nenápadné, pětičetné, světle fialové květy, ani ne 1 cm velké. Kališní lístky jsou vejčité, 4 mm velké, mají tři žilky a po okraji jsou blanité. Korunní lístky jsou obvejčité, na bázi zúžené do krátkého nehtu, na vrcholu vykrojené a bývají stejně dlouhé jako kališní. Tyčinky rostou ve dvou kruzích, ve vnějším kruhu jsou obvykle bez prašníků. Bylina kvete od května do září.\n\nPoltivý plod je červeně hnědý, hladký a má 1 cm dlouhý zoban. Ve zralosti se rozdělí na pět pouzder, plůdků, obsahující po jednom hnědém, hladkém, matném, asi 1,6 mm dlouhém vejčitém semeni. Rostlina se rozmnožuje výhradně semeny, která se šíří větrem, vodou nebo zvířaty.\n\nKakost maličký dříve patřil mezi méně významné plevele, postupem doby se, vzhledem ke skladbě pěstovaných plodin, stává stále známějším, zapleveluje zejména obilniny, okopaniny, ale i jiné plodiny. Jeho regulaci komplikuje poměrně vysoká tolerance vůči používaným herbicidům.\n\n"}
{"id": "1290320", "url": "https://cs.wikipedia.org/wiki?curid=1290320", "title": "Geografie sexualit", "text": "Geografie sexualit\n\nGeografie sexualit jsou podoborem sociální (humánní) geografie jejichž vznik lze datovat k začátku 90. let 20. století. Za ustavující publikaci v rámci oboru se považuje kniha \"Mapping Desire: Geographies of sexualities\" editovaná britskými humánními geografy Davidem Bellem a . Geografie sexualit se, jako obor na pomezí přírodních, sociálních a humanitních věd, zabývají především prostorovým rozměrem lidských sexualit, tj. časoprostorovostí sexualit jako zkušenostních kategorií. Geografie sexualit jsou spolu s feministickými geografiemi v současnosti již etablovanými podobory angloamerické či skandinávské humánní geografie.\n\nZákladním předpokladem geografií sexualit je uznání skutečnosti, že je sexualita, společně se společenskou třídou (sociální třída), genderem a rasou, jedním ze čtyř základních sociálních vztahů, které jsou v humánní geografii uvažovány jako tzv. čtyři hlavní osy sociální diference. Geografie sexualit proto rozumí, \"\"že zanedbávat kteroukoliv z těchto sociálních diferencí, v tomto případě sexualitu, znamená přehlížet důležitý aspekt diferencující, hierarchizující a strukturující společnost, prostor a čas\"\".\n\nSexualita je v geografii studována především ze sociálně-konstruktivistické perspektivy, její esenciální podmíněností, biologickou (např. fyziologickou) funkcí se ale například, na rozdíl od lékařské sexuologie která má v Česku dlouhou tradici, nezabývá. Ruth Panelli chápe sexualitu v geografii jako: \"\"rozličný soubor sexuálních preferencí a identit, jež jsou kulturně a sociálně sestaveny či konstruovány skrze diskurzy, prostory a vztahy mezi lidmi\"\". Pokud rozdělíme sexuality na sexuální orientace, preference, chování a identity, pak můžeme říci, že se geografie sexualit zaměřují především na geografické aspekty sexuálního chování a sexuální identifikace.\nAčkoliv výzkum v oblasti geografií sexualit, především od počátku 21. století, zahrnuje i výzkum heterosexualit(y), byl obor od samotného počátku orientován spíše na studium ne-heterosexualit, tj. např. gay a lesbických geografií, které vykazovaly specifické rysy sociálního vyloučení, segregace, adaptace či jiných časoprostorových forem organizace. \n\nAčkoliv je možné zaměření oboru pro zjednodušení zúžit a definovat, je třeba zdůraznit, že se jedná o podobor, který je třeba chápat pluralitně, nejednotně a rozmanitě. Již v názvech geografií sexualit, tak i příbuzných feministických geografiích je zřejmé, že množným číslem zdůrazňujeme respekt k souběžné diskusi více přístupů a nikoliv dominanci jednoho. Oba obory vycházejí z tzv. kulturního obratu (\"\") v geografickém myšlení, který v angloamerické tradici humánní geografie začal již v 70. letech 20. století, u nás probíhá od konce 20. století, jedná se o geografické směry úzce související s celou řadou filozofických a teoretických přístupů, včetně feminismu, postmodernismu, post-strukturalismem či v geografii sexualit aktivně rozvíjené queer teorie (viz dále). \n\nHistorické práce do současnosti nashromáždily již celou řadu důkazů o přítomnosti \"homosexuálů\" ve vnitřních čtvrtích měst jako New York, Londýn, ale i Praha. Povaha této \"homosexuální prostorovosti\" se v závislosti na právních, společenských, ekonomických a dalších podmínkách značně měnila, stejně tak jako je rozmanitá prostorovost geografické organizace sexualit ve městech i dnes.  \n\nZájem zahraničních městských geografů o sexuality sahá přinejmenším k tzv. Chicagské škole urbánní sociologie z 20. let 20. století. První práce jako \"The Hobo\" (1923) nebo \"The Ghetto\" (1928) zmiňovaly homosexuály v kontextu zanedbaných čtvrtí, pojednávaly o „sexuálních deviantech“, o místní \"prosperitě\" prostituce a kriminality. \n\nPrvním kdo se ve své práci zabýval \"homosexuály\" explicitně byl americký sociolog Martine Levine, který ve své práci \"The Gay Ghetto\"\",\" inspirované knihou \"The Ghetto\" od Louise Wirtha v největších městech USA identifikoval tzv. \"gay ghetta\". Hlavním přínosem jeho práce bylo probuzení zájmu o problematiku segregace \"gayů\" ve vnitřních městech USA. Dalším sociologem, který se zabýval \"geografiemi sexualit\" byl Manuel Castells, který se začátkem 80. let 20. století zaměřil na výzkum rezidenční koncentrace \"gayů\" a \"gay\" komerčních prostorů (barů, restaurací) ve čtvrti Castro v San Francisku. Jeho sociologická kniha \"City and the grassroots\" bývá často citována jako jedna z prvních prací v oblasti \"geografií sexualit\". \n\nGeografie gay čtvrtí, které vznikaly díky specifickým politickým a společenským podmínkám především v USA, ve Velké Británii či v Austrálii, pak v geografii zahrnují celou řadu témat od geografie města a gentrifikace až po gay turismus, komodifikaci gayství a gay konzumerizmus. \"Gay vesnice\" () v současnosti nalezneme v celé řadě měst, povětšinou se však jedná o oblasti s místní komerční koncentrací \"gay podniků\", a nikoliv o čtvrti, kde by pobývali jen \"gayové\". Oblastí se signifikantně vyšší rezidenční koncentrací leseb existuje jen velmi málo. \n\nJe možná překvapivé, že mezi nejvýznamnější práce v oblasti \"gay geografií sexualit\", můžeme zařadit i práci Tatiany Matejskové, která v roce 2007 v prestižní anglické editované knize \"Geographies of sexualities: theory, politics and practice\", která je dnes již považována za klasické dílo oboru, publikovala svůj výzkum nazvaný \"Straights in a Gay Bar: Negotiating Boundaries Through Time-Spaces\", provedený na Slovensku. \n\nGeografové, ale i výzkumníci z příbuzných oborů si již od konce 80. let 20. století kladli otázky kterými se snažili porozumět faktorům, jež mimo jiné ne-heterosexuální lidi (gaye, lesby, bisexuální osoby) nutí do těchto \"gay vesnic\" migrovat či je navštěvovat. Odpověď nalezli v hlubším zkoumání podstaty jejich společenské diskriminace a tzv. heteronormativity, která je jejím základem. Kolektivní ochrana a shlukování se do \"gay vesnic\" pak začaly dávat větší smysl, především po dnes již legendárním útoku amerických policistů na gay podnik Stonewall Inn v New Yorku, který se stal roku 1969 roznětkou masového povstání \"gayů\" a jejich přívrženců jež se stalo základem založení tradice tzv. LGBT průvodů hrdosti (gay průvodů, queer průvodů, atd.). Podobné průvody a festivaly jsou dnes organizovány každoročně již ve většině zemích světa (v Česku od roku 2008, kdy se první queer průvod konal v Brně). Tyto průvody jsou pak v geografii sexualit zkoumány, například z toho důvodu, že jejich organizací dochází k narušování heteronormativity, ke zviditelnění ne-heterosexuality a ke zrovnoprávnění lidí všech sexualit, jež všechny významně ovlivňují časoprostorovou organizaci lidí dle jejich sexuální rozmanitosti. \n\nRozmanité geografie sexuálně normativních vztahů lidí různých sexualit, časoprostorové regulace a organizace ne-heterosexualit, způsoby, kterými je veřejný prostor a každodenní život společnosti heterosexualizovaný jsou pak již jedněmi z hlavních otázek, kterými se zabývá tzv. \"queer geografie\", podobor geografií sexualit, jež inklinuje k užití a rozvoji tzv. či dalších příbuzných feministických, postmoderních, post-strukturalistických a dalších sociálně-kritických teorií. Queer geografie tak inklinují k užívání nekonformních metodologií, způsobů uvažování a pokouší se doslova \"queer způsobem\" re-definovat svůj vlastní těkavý předmět studia, jež se pak ze své podstaty zdráhá disciplinárnímu ukotvení, definování či jakékoliv stabilizaci. V Česku se queer geografií zabývá Michal Pitoňák, avšak i další české autory a autorky, jež působí v příbuzných oborech, lze za užití mezinárodního měřítka chápání queer geografie, zahrnovat do queer geografie. \n\nPočátky oboru geografií sexualit lze do určité míry vnímat společně s tzv. feministickými geografiemi, jejichž hlavním předmětem studia jsou rozdílné socio-prostorové podmínky a vztahy žen a mužů, či přesněji genderově podmíněné časoprostorové aspekty, které rovněž úzce souvisí s lidskou sexualitou. Ačkoliv v Česku ani na Slovensku stále nelze hovořit o etablovanosti feministických geografií ani o etablovanosti geografií sexualit, řada autorů a autorek zde již publikovala práce, které tuto geografickou oblast studia vytyčují. Asi nejznámější publikací je slovenská kniha \"Feministické Geografie\" od Aleny Rochovské a Mateje Blažeka jejíž odborný přínos v české geografii teprve čeká na své uznání. V Českých publikacích, které nabízí přehled oblastí studia geografie se feministické geografie prozatím těší jen okrajové pozornosti ve formě izolovaných kapitol, jejichž předmětová a metodologická východiska prozatím, v rámci oboru geografie jako celku, nejsou šířeji reflektována. Tato situace se rovněž promítá i do výuky geografických oborů, kdy feministické geografie ani geografie sexualit nejsou prozatím ve výuce významněji zastoupeny. \n\nProtože je v Česku humánní, tedy u nás spíše sociální či socioekonomická geografie tradičně spjata s přírodovědnými pracovišti (např. pražská albertovská škola geografie či Geografický ústav MU v Brně), má zdejší sociálně-vědní geografie blíže k ekonomii a regionalistice, než k dalším oborům, se kterými je spojena humánní geografie ve svém angloamerickém pojetí. I když se i Česká sociální geografie v určitých oblastech překrývá se sociologií (např. geografie města s urbánní sociologií), lze konstatovat, že má české institucionální zakotvení geografie blíže k \"přírodovědnému\" než k \"společenskovědnímu\" či \"humanitnímu\" chápání disciplíny, které je běžnější například v angloamerických či skandinávských tradicích humánní geografie. Z tohoto důvodu lze institucionální postavení české humánní (sic) geografie chápat odlišně od postavení humánní geografie v zahraniční geografii. V Česku se proto humánní geografie nachází v podstatě na periferii zájmu, jinak především, ekonomicky a regionálně zaměřené socio-ekonomické geografie. Výzkum v oblasti feministických geografií či geografií sexualit je proto v geografii rovněž do jisté míry institucionálně izolovaný od souvisejícího feministického výzkumu, či výzkumu sexualit, ke kterému dochází v rámci příbuzných oborů. V Česku proto určitá část agendy studia humánní geografie, zde např. geografií sexualit či feministických geografií, probíhá v rámci příbuzných oborů jako genderová studia, sociologie, mediální studia, filozofie, sociální psychologie, atd. Významné práce z těchto oborů, např. \"Řád veřejných toalet\" od Kateřiny Nedbálkové jež je příkladem kvalitativního studia prostoru veřejných toalet a vyjednávání intimních styků v rámci heteronormativního společenského řádu, je pak v Česku chápáno jako sociologický výzkum, ačkoliv v mezinárodním měřítku spadá do problematiky geografií sexualit či do queer geografie. Mezi obdobně významné práce od českých výzkumnic vně \"oboru geografie\" pak lze zmínit například práci Věry Sokolové, která zpracovala téma vztahů socialistického režimu k homosexualitě a k ne-heterosexuálním lidem (4. kapitola knihy) nebo práci Kateřiny Kolářové, která se zabývala společensko-politickými souvislostmi epidemie HIV/AIDS (10. kapitola knihy). Ačkoliv tyto práce zasahují do oblasti geografií sexualit, u nás nebývají v rámci mainstreamové geografii citovány.\n"}
{"id": "1290321", "url": "https://cs.wikipedia.org/wiki?curid=1290321", "title": "Kenan Şimşek", "text": "Kenan Şimşek\n\nKenan Şimşek (* 1. ledna 1968 Ordu, Turecko) je bývalý turecký zápasník, volnostylař. V roce 1992 na olympijských hrách v Barceloně vybojoval stříbrnou medaili v kategorii do 90 kg. V roce 1990 a 1991 vybojoval 6. a v roce 1994 11. místo na mistrovství světa. V roce 1990, 1992 a 1993 vybojoval v kategorii do 90 kg bronz a v roce 1995 v kategorii do 100 kg 5. místo na mistrovství Evropy. V roce 1991 vybojoval zlato na Středomořských hrách.\n\n"}
{"id": "1290322", "url": "https://cs.wikipedia.org/wiki?curid=1290322", "title": "Kostel Nalezení svatého Kříže (Moravec)", "text": "Kostel Nalezení svatého Kříže (Moravec)\n\nKostel Nalezení svatého Kříže (případně také Kostel Nalezení a povýšení svatého Kříže) je farní kostel římskokatolické farnosti Moravec, nachází se v areálu zámku Moravec v obci Moravec. Kostel je jednolodní původně barokní stavbou vzniklou přestavbou zámecké kaple a později klasicistně upravenou. Kostel je v rámci areálu zámku chráněn jako kulturní památka České republiky. V areálu zámku a kostela se nachází sbírka exotických rostlin a dřevin.\n\nKostel Nalezení svatého kříže je součástí původního zámku v Moravci. Původní kaple, ze které kostel přestavbou vznikl, byla postavena v roce 1628, původně kaple spadala pod farnost Strážek. V roce 1747 byl ustanoven zámecký kaplan a farnost vznikla v roce 1784. V roce 1794 pak byla kaple rozšířena o kostelní loď s kůrem a bočním oltářem. Dne 17. dubna 1825 kostel i zámek vyhořely a kostel byl rekonstruován a přestavěn do klasicistní podoby, stejně tak i zámek. Další rekonstrukce pak proběhla mezi lety 1882 a 1889. \n\nV roce 1889 byla postavena nová budova fary a v roce 1900 byla přistavěna kostelní věž, resp. byla přestavěna z původní dřevěné. V roce 1943 byly rekvírovány téměř všechny kostelní zvony, v kostele zůstal pouze zvon z roku 1881, nové pak byly pořízeny v roce 1958. V roce 1951 pak byly také pořízeny nové varhany a po roce 1976 byl kostel znovu rekonstruován pod vedením Josefa Valeriána.\n\n\n"}
{"id": "1290324", "url": "https://cs.wikipedia.org/wiki?curid=1290324", "title": "Dáma a jednorožec", "text": "Dáma a jednorožec\n\nDáma a jednorožec (, též Dáma s jednorožcem) je série šesti tapisérií. Utkány byly ve Flandrech podle pařížských nákresů na přelomu 15. a 16. století. Tapisérie jsou vystaveny v pařížském Národním muzeu středověku, jež je též jejich majitelem. Série je řazena mezi nejvýznamnější díla středověké Evropy.\n\nNa každé tapisérii je vyobrazena dáma se lvem nalevo a jednorožcem napravo. Pět z nich je vykládáno jako pět smyslů, o významu šesté, rozměrnější a s nápisem „\"À Mon Seul Désir\"“, se vedou spory. Podobně není jasné, kdo byl objednavatelem děl, zda Jean Le Viste, dvořan Karla VII., či jeho příbuzný Antoine II. Le Viste, dvořan Karla VIII., Ludvíka XII. a Františka I.\n\n"}
{"id": "1290327", "url": "https://cs.wikipedia.org/wiki?curid=1290327", "title": "Národní park Panenské ostrovy", "text": "Národní park Panenské ostrovy\n\nNárodní park Panenské ostrovy () je jeden z amerických národních parků. Nachází se na závislém území Spojených států amerických, Americké Panenské ostrovy, v Malých Antilách. Leží na ostrově Svatého Jana (zaujímá více jak polovinu jeho rozlohy) a na menším ostrůvku Hassel Island (v blízkosti ostrova Svatého Tomáše).\nPark byl založen v roce 1956 a rozkládá se na ploše 59,6 km.\n\nNárodní park tvoří vnitrozemí ostrovů, pobřeží i části moře. Na území parku rostou suché a vlhké subtropické lesy, mangrovové porosty, jsou zde pláže a korálové útesy. Žije zde 138 druhů ptáků, více jak 400 druhů ryb, 17 druhů velryb a delfínů, 13 druhů plazů a více jak 230 druhů bezobratlých.\n"}
{"id": "1290337", "url": "https://cs.wikipedia.org/wiki?curid=1290337", "title": "Nano (rozcestník)", "text": "Nano (rozcestník)\n\nNano může znamenat:\n\n"}
{"id": "1290338", "url": "https://cs.wikipedia.org/wiki?curid=1290338", "title": "Lota", "text": "Lota\n\nLota je přístavní město nacházející se v regionu Bío-Bío v jižním Chile, asi 39 km od Concepciónu a 539 km jižně od hlavního města Santiaga de Chile.\n\nMěsto bylo založeno v roce 1662 guvernérem španělské říše Angel de Peredo.\n\nBěhem 19. století město zažilo ekonomický boom kvůli těžbě uhlí. Zisky umožnily postavit první elektrickou železnici v Chile i první vodní elektrárnu v Chile (a druhou v Jižní Americe).\n\n"}
{"id": "1290339", "url": "https://cs.wikipedia.org/wiki?curid=1290339", "title": "Stejnopohlavní manželství v Irsku", "text": "Stejnopohlavní manželství v Irsku\n\nStejnopohlavní manželství je v Irsku legální od 16. listopadu 2015 po kladném výsledku referenda o novele ústavy definující manželství jako trvalý svazek dvou osob konaném 22. května 2015. Tato nová legislativa byla podepsána irským prezidentem jako Čtyřiatřicátá novela irské ústavy 29. srpna 2015. Nová ústavní definice manželství s sebou přinesla \"změnu manželského zákona\" přijatou irským parlamentem Oireachtasem 22. října 2015 a podepsanou prezidentskou komisí 29. října 2015, která umožňuje uzavírání sňatků i párům stejného pohlaví. Manželství homosexuálních párů se v Irsku začala uzavírat od 16. listopadu 2015. První taková svatba se konala ihned následující den 17. listopadu 2015.\n\nRegistrované partnerství právně upravené v zákoně o registrovaném partnerství a právech a povinnostech soužijících osob (\"Civil Partnerhip and Certain Rights and Obligations of Cohabitants Act 2010\") garantovalo homosexuálním párům určitá práva a povinnosti plynoucí z občanského sňatku, ale ne všechny.\n\nPodle sčítání lidu v r. 2011 žilo v Irsku 143 600 nesezdaných párů, což je proti r. 2002 nárůst o 77 000. Páry stejného pohlaví činily 4042, což je nárůst 1300.\n\nV prosinci 2000 požádala vláda komisi pro právní reformu, aby se zabývala druhou částí reformy irského právního řádu, kterými byly aspekty vzájemného soužití. V dubnu 2004 zveřejnila tato komise konzultační list s navrhovanými právními rámci pro osoby žijící ve společně hospodařící domácnosti. Zpráva obsahovala analýzu problematiky soužití homosexuálních párů. Z vybraných odpovědí sestavil ministr spravedlnosti Michael McDowell finální report publikovaný v prosinci 2006.\n\nKonzultační návrhy požadovaly 'vhodný' právní rámec pro \"kvalifikované\" nesezdané soužití. \"Kvalifikovaným soužitím\" byly definovány nemanželské heterosexuální páry a homosexuální páry žijící ve společně hospodařící domácnosti a odkázané na vzájemnou výživu minimálně 2 roky (v některých případech 3 roky), jejichž soužití se svojí povahou podobá manželství, a tudíž je oprávněné být uznávané soudní mocí.\n\nKomise prozkoumala několik příslušných oblasti jako jsou majetková práva, dědictví, vyživovací povinnost, důchody, sociální péče a daně. Z výsledků zkoumání pak vyvodila, jak by měla přibližně vypadat právní úprava kvalifikovaných soužití. Na rozdíl od manželství, z jehož existence tato práva a povinnosti vyplývají automaticky, by tato byla přiznávána příslušnými soudy. Cílem komise bylo se snažit, aby právní rámec kvalifikovaného soužití, pokud možno, co nejméně kopíroval manželství kvůli obavám o možný rozpor s ústavní ochranou rodiny.\n\nSoučástí analýzy byla také doporučení týkající se dalších záležitostí, včetně psaní posledních vůlí, vzájemného zastupování v běžných záležitostech atd.\n\nÚstavní komise při Oireachtasu sestávající ze členů parlamentu napříč celým politickým spektrem změněná v prosinci 2002 byla pověřená přezkumem ústavy. V říjnu 2004 se zabývala články týkajícími se rodiny. Předseda Denis O'Donovan uvedl, že při přezkoumávání těchto článků nebylo vůbec jednoduché je \"chápat v souvislosti s jejich účelem, tedy sloužit nejlepšímu zájmu jedince a společnosti, a s ním souvisejícími změnami, které přinese větší stabilita dvou lidí.\" Za nejožehavější téma v komisi byla definice rodiny a právo stejnopohlavních párů na sňatek.\n\nRelevantními a důležitými články jsou 40.3, 41 a 42\n\nNa jaře 2005 se uskutečnila tisková konference, na níž byli členové komise značnou většinou 60 % vyzváni k tomu, aby se v žádném případě nepokusili o ústavní změnu manželství nebo rodiny. Mezi odpůrci převažovali členové Pro Life Campaign, Family Solidarity a Mother and Child Campaign. The final report, Desátou prozatimní zprávu komise publikoval 24. ledna 2006 taoiseach Bertie Ahernová. V ní doporučovala se nijak nepokoušet o změnu ústavních definic, které by s velkou pravděpodobností neprošli v plebiscitu. Na základě tohoto nabízela zákon o registrovaném partnerství homosexuálních i heterosexuálních párů, který by jim nabízel určitá dědická a daňová práva a povinnost vzájemné výživy. Za kontroverzní bylo považované uznávání vzájemného soužití ze strany soudů, jak doporučovala komise pro právní reformu, pokud by se jednalo o heterosexuální páry. Základem tohoto omezení byl fakt, že by pro soudy bylo jednoduché uznat platnost heterosexuálního vztahu, pokud by v něm byly děti.\n\n20. prosince 2005 oznámil ministr spravedlnosti Michael McDowell, že vytvoří pracovní skupinu při Ministerstvu spravedlnosti, která se bude zabývat optimalizací vládního doporučení. K tomu došlo den poté, co se v severoirském Belfastu uskutečnily první svatební obřady registrovaného partnerství, které v tom roce přijalo Spojené království. Vládní představitelé uvedli, že by se k podobnému kroku mohlo odhodlat Irsko ihned, ale taoiseach Bertie Ahern uvedl, že na něco takového není z důvodu nadcházejících voleb čas.\n\nPracovní skupině předsedala bývalá poslankyně dolní komory Oirechtasu Dáil Éireann. Mezi jejími členy byli i zástupci GLEN, lobbistické organizace za LGBT práva. Jako taková řekla, že jejími doporučeními je občanský sňatek pro všechny. V květnu 2006 se uskutečnila konference s touto skupinou s odborníky ze zemí, které už přijaly registrované partnerství, případně stejnopohlavní manželství. Během svého projevu byl ministr McDowell několikrát přerušen členy Starobylého řádu Hiberniánů (\"Ancient Order of Hibernians\"), který odmítal vládní návrhy.\n\nV reakci na report z března 2006 prezentovala v listopadu 2006 výše uvedená skupina vládním představitelům svůj vlastní. Zde doporučili, aby registrované partnerství vyřešilo podstatnou většinu problematiky soužití homosexuálních párů a nesezdaných heterosexuálních párů s tím, že jim nebude garantovat všechny benefity plynoucí za sňatku. Otevření občanských sňatků homosexuálním párům by mělo představovat ústavní změnu. Zpráva se také zmiňovala o právním přístupu k osobám žijícím ve vzájemně hospodařící domácnosti po minimální dobu tří let nebo vzájemně pečujících o děti. Neobsahuje žádná doporučení pro páry žijící v nemanželském svazku z nejasných příčin. Vládní kabinet tuto zprávu sice přezkoumal, ale do generálních voleb v r. 2007 nepřijal žádnou příslušnou legislativu. Zároveň odmítl opoziční legislativu s tím, že je třeba počkat ne rozhodnutí Nejvyššího soudu v kauze \"Zapponne vs. Revenue Commissioners\".\n\nEquality Authority: V lednu 2001 zpracovaly autority zprávu o stejnopohlavním partnerství v Irsku, jejímž vyvrcholením bylo otevření veřejné debaty. V květnu 2002 vydaly Equality Authority formální zprávu o rovnosti leseb, gayů a bisexuálů, která nastiňovala široké veřejnosti nedostatečnou právní jistotu pro homosexuální páry v irských zákonech. V závěru tohoto dokumentu byla doporučená příslušná právní opatření, která spočívala v právním uznání homosexuálních svazků, jejich rovnosti s manželstvím, zejména pak ve věcech rodičovství, dědictví, zdanění a eliminaci diskriminace.\n\nNESF: V dubnu 2003 publikovalo Národní ekonomické a sociální fórum (\"National Economic and Social Forum, NESF\") zprávu č. 27. Ta obsahovala implementaci politiky gay, lesbické a bisexuální rovnosti. Doporučení zahrnovala i požadavky na Komisi pro právní reformu dosáhnout rovnosti homosexuálních párů, jak požaduje příslušné zprávy.\n\nHuman Rights Commission: Na základě zprávy o nesezdaných párech prezentované ministru spravedlnosti v květnu 2006 začala irská komise pro lidská práva (\"Irish Human Rights Commission\") vyhodnocovat mezinárodní standardy nemanželských párů ve vztahu k požadovaným změnám v irském právu z lidskoprávní perspektivy. Komise požadovala právní uznávání všech nesezdaných soužití, ale ne zpřístupnění občanských sňatků homosexuálním párům. V lednu 2009 zveřejnila zprávu o aspektech registrovaného partnerství.\n\nIrish Council for Civil Liberties: Právní uznání partnerských práv a poukazování na nerovnosti v rodinném právu byly jedním ze strategických cílů ICCL v letech 2004-2009. V prosinci 2004 sice uvítala návrhy Právní reformy s tím, že ale registrované svazky jsou pouze tou nejmenší nutností. V rádiovém rozhovoru v r. 2005 uvedli členové ICCL, že by téma občanských sňatků rozhodně nemuselo být nutně předmětem vypsání celonárodního referenda. Nicméně jejich zpráva z května 2006 na toto téma „Rovnost všech rodin“ (\"Equality for All Families\") podepsaná a zveřejněná jejím zakladatelem Kaderem Asmalem hovoří pouze o registrovaném partnerství s tím, že by se ústavní definice občanských sňatků a rodiny měla posuzovat z hlediska nejlepšího zájmu dítěte. Její změna obsahující právo na sňatek bez ohledu na sexuální orientaci tudíž vyvolává potřebu referenda.\n\nV listopadu 2004 přijal Vrchní soud kauzu manželství uzavřené mezi Katherine Zapponeovou a Ann Lousie Gilliganovou v kanadském Vancouveru z hlediska společného zdanění. K hlavnímu líčení došlo v říjnu 2006. Rozsudek byl vydán v prosinci 2006 a stálo v něm, že irská ústava uznává pouze manželství mezi mužem a ženou. V únoru 2007 se obě ženy proti tomuto rozsudku odvolaly k Nejvyššímu soudu. Ten se jejich případem začal zabývat v r. 2012, ačkoli v té době již proběhly příslušné změny zákonů, zejména pak \"zákon o civilní registraci 2004\" a \"zákon o registrovaném partnerství, 2010.\"\n\nKdyž v březnu 2011 sestavil premiér Enda Kenny irskou vládu, vytvořil Ústavní konvenci zabývající se rozsáhlými novelami irské ústavy, mezi které spadalo také stejnopohlavní manželství. 10. července 2012 rozhodla Dáil Éireann o zahrnutí stejnopohlavního manželství do práce Ústavní konvence. 14. dubna 2013 se tématem stejnopohlavního manželství zabýval celý irský parlament Oireachtas s tím, že se vypíše celonárodní referendum. 2. července 2013 zaslala Ústavní konvence Oireachtasu příslušnou zprávu, na níž měl do čtyř měsíců odpovědět.\n\n5. listopadu 2013 bylo oficiálně oznámeno, že se referendum o manželství pro všechny bude konat přibližně v prvním pololetí roku 2015. 1. července 2014 oznámil taoiseach Enda Kenny, že se referendum o stejnopohlavním manželství bude konat na jaře 2015. Jako konečné datum pak byl stanoven 22. květen 2015.\n\nNovela zákona o dětech a rodině (\"Children and Family Relationships Act\") z 6. dubna 2015 umožnila stejnopohlavním párům společné osvojení dětí, osvojení nevlastního dítěte, a rovněž také přístup k metodám asistované reprodukce.\n\n18. ledna 2016 nabyly účinnosti klíčové aspekty zákona (včetně manželů, nevlastních rodičů, registrovaných partnerů a soužijících osob ve vztahu k poručenství a svěření dítěte do péče) po přijetí nařízení Ministerstva spravedlnosti a rovnosti. Ustanovení týkající se společného osvojení ještě není účinným.\n\nZpracování příslušné novely ústavy bylo přesunuto na 21. ledna 2015. V referendu se rozhodovalo o přijetí následujícího znění článku 41 ústavy Irské republiky:\nV březnu 2015 publikovalo Ministerstvo spravedlnosti a rovnosti obecné schéma nového \"manželského zákona\". Návrh obsahoval veškeré související legislativní změny, pokud navržená novela bude přijata. Jejich součástí bylo odstranění všech zákazů manželství párů stejného pohlaví, neboť samotná ústavní novela sama o sobě ruší a prohlašuje za neplatné veškeré zákony a právní předpisy, které mají nižší právní sílu, což se týká i registrovaného partnerství a celého právního řádu, který by se jí musel přizpůsobit, tedy se celkově zreformovat.\n\nReferendum o manželské rovnosti se konalo 22. května 2015. Z celkových 43 volebních obvodů se 62,07 % oprávněných voličů vyslovilo pro přijetí nové legislativy. Po vyhlášení výsledků slíbila ministryně spravedlnosti Frances Fitzegaraldová, že příslušnou legislativu by měl Oireachtas přijmout, co nejrychleji, tedy přibližně v červnu nebo červenci 2015, aby se stejnopohlavní manželství stalo realitou, jak požaduje irský lid. Vládní a parlamentní práce na nové legislativě však zpozdily neúspěšné pokusy o zpochybnění výsledků referenda.\n\nNávrh čtyřiatřicáté novely irské ústavy (manželská rovnost) 2015\n\n16. září 2015 poté, co Nejvyšší soud odmítnul žalobu zpochybňující platnost výsledků referenda, předložila ministryně Fitzgeraldová \"návrh manželského zákona\" celému vládnímu kabinetu. Mluvčí ministerstva prohlásila, že cílem návrhu je přijmout zákon tak rychle, jak jenom to bude možné, aby se první stejnopohlavní manželství mohla uzavřít ještě tento rok. Podle legislativy se první stejnopohlavní manželství budou týkat těch, kteří chtějí změnit svá stávající registrovaná partnerství na manželství. \"Návrh manželského zákona\" prošel celým legislativním procesem 22. října 2015. 29. října 2015 byl návrh podepsán prezidentskou komisí, čímž byl definitivně přijat jako \"manželský zákon 2015\".\n\nVeškeré homosexuální páry, které chtějí uzavřít sňatek, mají tříměsíční oznamovací povinnost (stejně jako heterosexuální páry). Registrované stejnopohlavní páry, které chtějí změnit svůj stav, mají tuto lhůtu zkrácenou na pět dní. Od 16. listopadu 2015 jsou v Irsku uznávána veškerá stejnopohlavní manželství uzavřená v zahraničí. První svatební obřady tohoto typu se uskutečnily ihned následující den 17. listopadu 2015.\n\n5. května 2016 oznámili James Reilly a ministr pro děti a mladistvé, že irská vláda přijala \"návrh novely adopčního zákona 2016\". Účelem návrhu byla novela \"adopčního zákona 2010\", tak aby byl kompatibilní s jednatřicátou novelou irské ústavy (dětské referendum). Návrh garantuje dvěma osobám bez ohledu na rodinný vztah adopci dětí, tedy i manželským homosexuálním párům. Návrh přijal Dáil 30. listopadu 2016 a momentálně leží v Seanadu.\n\nOd 16. listopadu 2015 do 31. prosince 2015 bylo v Irsku zavřeno 47 gay a 44 lesbických manželství.\n\nNěkolik dní před výročím referenda o manželské rovnosti zveřejnilo Ministerstvo sociálních věcí statistiku stejnopohlavních manželství uzavřených od listopadu 2015. Za těchto 6 měsíců uzavřelo manželství 412 homosexuálních párů.\n\nRok po nabytí účinnosti \"manželského zákona\" bylo v Irsku oddáno 1 082 homosexuálních párů, průměrně 21 svateb týdně. 450 těchto svateb se uskutečnilo v Dublinu, 93 v Corku, 56 ve Wicklow a 48 v Kildare. Hrabství s nejmenším počtem stejnopohlavních manželství bylo Longford se dvěma následované Roscommonem se třemi a Leitrimem s pěti.\n\nV r. 2016 uzavřelo manželství 1 056 stejnopohlavních párů. Poprvé mohly homosexuální páry uzavřít manželství po celý rok. 606 z nich byly gay a 450 lesbické páry.\n\nPo dekriminalizaci „sodomie“ v r. 1993 nebyla v Irsku LGBT práva považována za důležité politické téma. Od r. 2001 se nicméně irská média začala stále více a více zajímat o vývoj v zahraničí ve vztahu k problematice legalizace stejnopohlavních svazků. Pozornost byla věnována zejména právním překážkám, jimž irské homosexuální páry čelí, surogátnímu mateřství, adopci legalizaci stejnopohlavních svazků a jejich vnímáni z náboženského hlediska a zahraničnímu homosexuálnímu partnerství irských politiků. Pozornosti neušla ani legalizace registrovaného partnerství v sousední Velké Británii v r. 2005, které lze uzavírat v Severním Irsku.\n\nIrští zákonodárci začali na téma homosexuality a stejnopohlavních svazků veřejně diskutovat v roce 2003. Někteří začínali předkládat první návrhy příslušných zákonů, jiní se odvolávali na učení katolické církve. Ve společnosti byly reakce spíše pozitivní. Online průzkum z r. 2005 ukázal, že většina Irů považuje alespoň částečnou legalizaci stejnopohlavních svazků za nevyhnutelnou. Jiné relevantnější studie, které proběhly v roce 2006, ukázaly ještě silnější podporu 80 % legalizaci partnerství párů stejného pohlaví s těsnou většinu, která by byla pro manželství. Jinak tomu bylo v případě LGBT adopce, kde byly hodnoty nižší.\n\nNěkteré veřejné a náboženské osobnosti, včetně katolických biskupů a irské církve, taktéž podporovali určité uznání stejnopohlavního partnerství, které ale bude odlišné od manželství.\n\nV irských parlamentních volbách 2002 vyjádřily podporu právům homosexuálních párů pouze dvě politické strany - zelení a labouristé. V r. 2004 se ale pro legalizaci stejnopohlavního soužití vyjádřila i irská vládní koalice Fianna Fáil/Progresivní demokracie. V r. 2004 vydala Fine Gael jako první politická strana jasné podpůrné stanovisko ve vztahu k registrovanému partnerství.\n\nV kampani před irskými parlamentními volbami 2007 všechny politické strany podporovaly legalizaci registrovaného partnerství pro páry stejného pohlaví, přičemž Sinn Féin a Zelení se vyslovily pro občanské sňatky. Součástí kampaně všech politických stran byl také manifest homosexuálním párům zveřejněné v Gay Community News. V r. 2012 se Sinn Féin dokonce rozhodla přesunout otázku legalizace stejnopohlavního manželství na úroveň komunální politiky.\nStávající a nově vznikající gay organizace jako GLEN, GLUE a Noise vedly kampaň ze uznání stejnopohlavních svazků od r. 2006.\n\nDo listopadu 2013 mělo stejnopohlavní manželství podporu ve všech politických stranách zastoupených v Dáilu, dolní komoře irského parlamentu: Labouristická strana, Zelení, Socialistická strana, Sinn Féin, Fianna Fáil, a Fine Gael.\n\n\n"}
{"id": "1290343", "url": "https://cs.wikipedia.org/wiki?curid=1290343", "title": "Irská ústavní referenda, 2015", "text": "Irská ústavní referenda, 2015\n\nVláda Endy Kennyho uspořádala dne 22. května 2015 celonárodní referendum o dvou navržených novelách irské ústavy. Novely doporučené nově ustanovenou Ústavní konvencí obsahovaly snížení věku pro vznik práva být volen prezidentem z 35 na 21 a legalizaci stejnopohlavního manželství. Ten samý den se konaly dodatečné volby do dolní komory parlamentu za volební obvod Carlow-Kilkenny. Kromě těchto dvou se měly původně konat ještě další novely, včetně snížení věku pro vznik aktivního volebního práva z 18 na 16 a sankcionizování establování unifikovaného patentního soudu (\"Unified Patent Court\").\n\nIrové hlasovali o tom, zda by měla ústava obsahovat následující: \"Manželství je trvalý svazek dvou osob vzniklý zákonným způsobem. Podmínka rozdílnosti pohlaví snoubenců se nepřipouští.\" Samotný návrh ústavní novely, který byl podporován vládou i všemi vládnoucími politickými stranami, schválili oprávnění voliči 62,07 % většinou.\n\nNávrh čtyřiatřicáté novely irské ústavy (manželská rovnost) 2015\nOprávnění voliči odmítli snížení věku pro vznik práva být volen irským prezidentem z 35 na 21 let v poměru hlasů 73 % k 27 %.\n\nNávrh čtyřiatřicáté novely irské ústavy, 2015\n"}
{"id": "1290366", "url": "https://cs.wikipedia.org/wiki?curid=1290366", "title": "První občanská beseda „Komenský“ v Pražském Předměstí", "text": "První občanská beseda „Komenský“ v Pražském Předměstí\n\nPrvní občanská beseda „Komenský“ v Pražském Předměstí byla kulturně-osvětový spolek, který byl založen v roce 1892 a nepřežil německou okupaci roku 1939.\n\nTento spolek založili občané Pražského Předměstí roku 1892 a hned od počátku hrál v kulturním rozvoji obce nezanedbatelnou úlohu. Pořádal vzdělávací přednášky (19. listopadu 1899 „O vývoji školství obecného a jeho význam pro toto století“ od Františka Laichtera, 17. prosince 1899 „O osvětlování pomocí plamenu“ od Jana Nose), taneční zábavy (4. prosince 1892), národní slavnosti a založil spolkovou knihovnu, jež plnila důležité poslání zpočátku jen mezi členstvem, později (po zevšeobecnění) mezi veškerým pražskopředměstským občanstvem a dala by se tak označit za počátek pozdější obecní knihovny.\n\nJeho stanovy byly místodržitelstvím schváleny ještě téhož roku. K jejich první výrazné změně došlo až v roce 1899. Svoje spolkové místnosti měl v Kotrouchově hostinci, kde se konaly i obcí pořádané vánoční nadílky. Výrazným činitelem spolku byl JUDr. A. Rudolf, který byl v počátcích jeho předsedou.\n\nNa Národopisné výstavě v Praze (1895) provedl tento spolek staročeské obžínky. Jejich premiéra se však uskutečnila již o rok dříve na výstavě v Hradci Králové. Samozřejmostí byly různé dary a podpory, jak jednotlivcům, tak různým spolkům a sdružením. Šlo např. o stejnojmenný vídeňský spolek a českou Komenského školu tamtéž. O rok později spolu s TJ Sokol a podpůrným i pohřebním spolkem Dobroslav spolupořádal na Střelnici velkou lidovou slavnost ve prospěch Ústřední Matice školské. 17. dubna 1898 beseda uspořádala zábavný večírek ve prospěch zřízení spolkového jeviště. Velice se vydařil i večer Palackého, uspořádaný 9. července téhož roku.\n\nRoku 1907 dochází k již zmíněnému zevšeobecnění spolkové knihovny. Ve stejné době se v rámci spolku velmi uplatňoval svými lidovýchovnými přednáškami MUDr. Josef Vanický, který se roku 1911 stal prvním samostatným obvodním lékařem pražskopředměstským.\n\nVrcholem činnosti besedy se stalo odhalení Fabiánkova Husova pomníku ve Fialových sadech, k němuž došlo v rámci Husových oslav 11. července 1914. Následujícího roku však byla Husova oslava úředně zapovězena, a tak spolek alespoň vydal leták, který vyzýval občany oslavit Husovo výročí ve svých domovech. To byl jen počátek, neboť později došlo k přerušení činnosti spolku.\n\nV plné síle byl spolek obnoven po vzniku ČSR. V roce 1919 došlo z více než 4 000 svazků bývalé spolkové knihovny k založení té obecní. 24. července 1927 pořádal vycházku do Týnišťské obory, kde mohli účastníci zhlédnout krmení jelenů, divokých prasat a jiné divoké zvěře. Posléze však činnost spolku postupně utichá a kdy zanikl, není známo. Nejspíše k tomu došlo krátce před nebo těsně po německé okupaci v roce 1939, neboť v dobovém tisku nalezneme zmínku o uspořádání mimořádné valné hromady spolku 2. května 1938. V témže roce je spolek zmiňován ještě v zápisech z jednání městské rady i zastupitelstva.\n"}
{"id": "1290367", "url": "https://cs.wikipedia.org/wiki?curid=1290367", "title": "Mistrovství světa v hokejbalu 2017", "text": "Mistrovství světa v hokejbalu 2017\n\nMistrovství světa v hokejbalu 2017 bylo 12. mistrovství světa a konalo se od 1. června do 10. června 2017 v Tipsport Areně v Pardubicích.\n\nMistrovství ISBHF se zúčastnilo 18 týmů.\n\nHra je rozdělena na tři třetiny po 15 minutách. Hokejbal je hodně příbuzný lednímu hokeji, nýbrž se hraje na betonu nebo plastu a hráči mají tenisky. Hráč hokejbalu má výbavu stejnou jako hokejisté krom chráničů na nohy. Chrániče jsou složeny z volejbalových kolenních chráničů a fotbalových holenních chráničů.\n\nZ = zápasy, V = výhra, R = remíza, P = prohra, GV = Góly vstřelený, GI = Góly inkasované, +/- = určuje počet toho, jestli tým má více vstřelených gólů než inkasovaných gólů anebo víc inkasovaných gólů než vstřelených gólů, B = body\n\nhrálo se ve velké hale Tipsport Arény\n\nhrálo se ve velké hale Tipsport Arény\n\nhrálo se v malé hale Tipsport Arény (pouze zápasy Libanon - Francie a UK - Bermudy se hrály ve velké hale)\n\nhrálo se ve malé hale Tipsport Arény (pouze zápasy Kajmany - Arménie a Kajmany - Hong Kong se hrály ve velké hale)\n\n"}
{"id": "1290372", "url": "https://cs.wikipedia.org/wiki?curid=1290372", "title": "Allan Jay", "text": "Allan Jay\n\nAllan Louis Neville Jay (* 30. června 1931 Londýn, Spojené království) je bývalý australský a britský sportovní šermíř anglické národnosti, který kombinoval šerm kordem a fleretem. Vyrůstal v Austrálii. Británii reprezentoval od svého příchodu z Austrálie v padesátých a šedesátých letech. Na olympijských hrách startoval v roce 1952, 1956, 1960, 1964 a 1968 v soutěži jednotlivců a družstev v šermu kordem a fleretem. Na olympijských hrách 1956 byl členem britského družstva šavlistů. Svých největších úspěchů dosáhl na přelomu padesátých a šedesátých let. V roce 1959 se stal mistrem světa v soutěži jednotlivců v šermu fleretem a v roce 1960 vybojoval stříbrnou olympijskou medaili v šermu kordem v soutěži jednotlivců a v soutěži družstev.\n\nwww.sports-reference.com\n"}
{"id": "1290384", "url": "https://cs.wikipedia.org/wiki?curid=1290384", "title": "Bill Hoskyns", "text": "Bill Hoskyns\n\nHenry William Furse \"Bill\" Hoskyns (* 19. března 1931 Londýn – 4. srpna 2013 North Perrott, Spojené království) byl britský sportovní šermíř anglické národnosti, který kombinoval šerm kordem, fleretem a šavlí. Británii reprezentoval v padesátých, šedesátých a sedmdesátých letech. Na olympijských hrách startoval v roce 1956, 1960, 1964, 1968, 1972 a 1976 v soutěži jednotlivců a družstev v šermu kordem, fleretem a šavlí. Svých největších úspěchů dosáhl na přelomu padesátých a v první polovině šedesátých let v šermu kordem. V roce 1958 se stal mistrem světa v soutěži jednotlivců v šermu kordem a v roce 1964 vybojoval stříbrnou olympijskou medaili v šermu kordem. S britským družstvem kordistů vybojoval v roce 1960 stříbrnou olympijskou medaili a v roce 1965 druhé místo na mistrovství světa.\n\nwww.sports-reference.com\n"}
{"id": "1290390", "url": "https://cs.wikipedia.org/wiki?curid=1290390", "title": "Bratislava Monarchs", "text": "Bratislava Monarchs\n\nBratislava Monarchs je slovenský tým amerického fotbalu, který vznikl v roce 1994 a je prvním klubem amerického fotbalu na Slovensku. V letech 1996–2011 působil v české Bitters lize (Dříve ČLAF), poté se přesunul do domácí slovenské ligy a o něco později se zúčastnil také maďarské ligy, kde působí dodnes.\n"}
{"id": "1290392", "url": "https://cs.wikipedia.org/wiki?curid=1290392", "title": "Kozel (hradiště)", "text": "Kozel (hradiště)\n\nKozel je pravěké hradiště západně od obce Nadryby v okrese Plzeň-sever. Nachází se na ostrožně na levém břehu řeky Berounky v nadmořské výšce 360 metrů. Jeho pozůstatky jsou chráněny jako kulturní památka ČR.\n\nPodle nalezených keramických zlomků vzniklo hradiště Kozel v pozdní době bronzové. Podle starších nálezů, které se však nedochovaly, existovalo také v pozdní době halštatské.\n\nOstrožnu obtéká řeka Berounka na východě a Točínský potok na jihu a na západě. Hradiště s celkovou rozlohou 5,5 hektaru bývalo dvojdílné. Přístupnou severní stranu chránil obloukovitě vedený příkop a val se stopami požáru, který je na vnější straně tři metry vysoký a v patě sedm metrů široký. Severozápadní část valu dlouhá asi dvacet metrů byla na vnitřní straně z velké části odkopána. Na čelní val navazovalo obvodové opevnění ostrožny, které se dochovalo v podobě terasy. Před vnitřním hradištěm se nacházelo úzké předhradí, z jehož opevnění se dochoval téměř nepatrný příkop a nevýrazný val. Vzdálenost mezi vnějším a vnitřním opevněním se podle různých zdrojů uvádí asi patnáct nebo třicet až padesát metrů.\n\n"}
{"id": "1290395", "url": "https://cs.wikipedia.org/wiki?curid=1290395", "title": "Bruno Chabarov", "text": "Bruno Chabarov\n\nBruno Chabarov (Brunis Habārovs) (* 30. dubna 1939 – 29. srpna 1994 Riga, Sovětský svaz) byl sovětský a lotyšský sportovní šermíř, který se specializoval na šerm kordem. Sovětský svaz reprezentoval na přelomu padesátých a šedesátých let. Zastupoval rižskou šermířskou školu, která spadala pod Lotyšskou SSR. Na olympijských hrách startoval v roce 1960 a 1964 v soutěži jednotlivců a družstev. V soutěži jednotlivců získal v roce 1959 titul mistra světa a na olympijských hrách 1960 vybojoval bronzovou olympijskou medaili. Se sovětským družstvem kordistů vybojoval na olympijských hrách v roce 1960 bronzovou olympijskou medaili a v roce 1961 titul mistra světa. \n"}
{"id": "1290398", "url": "https://cs.wikipedia.org/wiki?curid=1290398", "title": "Kaple svatého Prokopa (Pikárec)", "text": "Kaple svatého Prokopa (Pikárec)\n\nKaple svatého Prokopa je malá sakrální stavba na tzv. \"horní návsi\" v Pikárci na Žďársku. Nachází se na území Římskokatolické farnosti Moravec. Kaple není památkově chráněna. \n\nV roce 1776 byla postavena obecní kaple v podobě zvonice. Ta byla v letech 1992-1993 rozšířena do podoby kaple s trojbokým závěrem a vysvěcena.\n\nKaple je jednolodní stavba s neodsazeným trojbokým presbytářem. V ose průčelí je předsazena prostá věž (nejstarší část stavby, původní zvonice) s vysokou jehlancovou střechou. Ve věži jsou prostá čtvercová okna, krytá dřevěnou roletou. Lóď má okna s půlkruhovým záklenkem. Fasáda kaple je členěna naznačenými pilastry. Nad vchodem kaple je okrouhlá kartuše s vročením 1923.\n\n"}
{"id": "1290399", "url": "https://cs.wikipedia.org/wiki?curid=1290399", "title": "Tokyo Tales", "text": "Tokyo Tales\n\nTokyo Tales je první koncertní album německé powermetalové hudební skupiny Blind Guardian. Vydáno bylo v roce 1993 u vydavatelství Virgin Records a obsahuje živé písně nahrané během dvou prosincových koncertů v Japonsku na turné k albu \"Somewhere Far Beyond\" (1992).\n\n\n\n\n"}
{"id": "1290401", "url": "https://cs.wikipedia.org/wiki?curid=1290401", "title": "Jan Hutla, továrna na zboží uzenářské", "text": "Jan Hutla, továrna na zboží uzenářské\n\nJan Hutla, továrna na zboží uzenářské – královéhradecká uzenářská firma, existující v letech 1868-1902. Svoje sídlo měla nejprve přímo v Hradci Králové, odkud odešla na Pražské Předměstí.\n\nZávod byl založen v roce 1868 v malých rozměrech, ale již roku 1876 se dostal do konkursu.\nSoudním komisařem tehdy byl rada zemského soudu A. Balthasar a prozatímním správcem\nkonkursní podstaty c. k. notář dr. V. Válek. Schůze věřitelů se měla uskutečnit 4. března, přihlášky měly být dodány do 10. dubna a likvidace měla proběhnout 19. dubna. Ani tento\nzádrhel jeho podnikání nezastavil.\n\nBrzy nestačily místnosti ve vlastním domě a závod byl přeložen do domu čp. 138 na Velkém\nnáměstí v Hradci Králové, zakoupeného od pana Putréa. 3. ledna 1889 nalezli dělníci při\nzřizování velké lednice pod cihlovou podlahou sklepa kostru, která mohla podle lékařského\ndobrozdání ležet 30-40 let v zemi. Zpráva o tomto nálezu vzbudila vzpomínky na tajemné\nzmizení bývalého vlastníka domu čp. 43, takže bylo rozjeto úřední vyšetřování. Avšak\nprostory obou těchto domů se brzy ukázaly malými a Janu Hutlovi nebylo povoleno zřídit\nv domě na náměstí umělou chladírnu, kterou ke zdokonalení svého závodu hodlal zřídit. Další nález následoval 18. června téhož roku, kdy bylo při kopání základů k domu J. Hutly čp. 138 nalezeno množství zlatých drátků spolu se 2 palstavy.\n\nV červnu 1897 vyšel v Národních listech tento inzerát, který plně vypovídá o počátcích této\nfirmy:\n\n\"„Z Králové Hradce!\n\nPotěšitelná a stále rostoucí přízeň ct. obecenstva a ct. zákazníků mých přiměla mne ku\nrozšíření mého od roku 1868 stávajícího velkozávodu uzenářského. Zřídil jsem proto a otevřu\ndne 1. července 1897 vedle „Hotelu Hutla“, blíže nádraží královéhradeckého úplně novou\ntovárnu na zboží uzenářské, opatřenou nejnovějšími moderními stroji, umělou chladírnou a\nelektrickým osvětlením. Tím jest mi umožněno, obsloužiti ct. odběratele své zbožím co nejlépe\nvyšetřeným a jakosti úplně bezvadné. Vyprošuji si, by dosud skoro po 30 roků mně v tak\nvzácné a hojné míře udělená přízeň i na dále byla mi zachována, a sděluji uctivě, že konati se\nbude výroba a zasílatelství objednávek přímo z továrny vedle „Hotelu Hutla“, kdežto v městě\nsamém v neztenčených rozměrech provozovati budu svůj velkozávod uzenářský na Velkém\nnáměstí ve vlastním domě, jakož i dosavadní filiálku v Pražské ulici a slibuji, že bude i nadále\núsilovnou snahou mojí, bych vzornou obsluhou a zbožím nejlepší jakosti kruh dosavadních ct.\nodběratelů si nejen udržel, nýbrž i pokud možná ještě rozmnožil.\n\nDoporučuji závod svůj další přízni ct. obecenstva a znamenám v dokonalé úctě\n\nJan Hutla, továrna na zboží uzenářské\n\nV Král. Hradci, v červnu 1897.“\"\n\nSvůj počátek však měl tento nový závod již v roce 1896, kdy uzenář Hutla koupil na\nPražském Předměstí Schlögelův hotel se 16 pokoji, 4 restauračními místnostmi, zahradou, verandou a stájemi pro koně (18. října ho převzal do nájmu Josef Kryll) a přistavěl\nk němu továrnu, v níž se nacházely velké dílny, chladírny, písárna, výpravna a vlastní\nporážka. Veškerými stroji pohyboval parní stroj o 50 koňských silách. Všechny místnosti byly\nelektricky osvětleny. Chladicí stroje byly dle českého patentu pana Sedláčka. Celé strojové\nzařízení dodala firma Märky, Bromovský a Schulz v Hradci Králové, elektrické zařízení\nprovedla firma Bartelmus a spol. v Brně. Počátkem následujícího roku prostřednictvím tisku\nhledal do své dílny dílovedoucího a mladší krámskou (prodavačku). Do téhož roku spadá spor\ns vinohradským uzenářem Chmelem. Jak probíhal, to můžeme zjistit z několika inzerátů, jež\nbyly zveřejněny v Národních listech. Nejprve si tedy přečtěme inzerát uzenáře Hutly, který\nvyšel v Národních listech 8. srpna 1897:\n\n\"„Pan Ant. Chmel na Král. Vinohradech.\n\nK nemalému překvapení byl jsem tyto dny vyzván c. k. kraj. soudem prokázati se, jsem-li\noprávněn užívati názvu „První česká továrna“. Tento název uznán dle protokolované firmy za\núplně správný. Při tom shledáno, že oznámení učinil Vašim jménem p. dr. Scheiner, k čemuž\nJste ovšem neměli ani té nejmenší příčiny. Neboť jsem od r. 1884 protokolován „Výroba\nuzenářského zboží“, kdež ten čas nebylo o Vás ani potuchy, jen p. D. Malý v Praze měl\nsoučasně se mnou plyn. motor, načež jsem r. 1890 rozšířil svoje dílny a taktéž většími stroji\nopatřil a svoji firmu nechal protokolovati: „První česká továrna“ a dle toho se také přesně\nřídím, kdežto Vy Jste byl letos v červnu s žádostí o užívání tohoto názvu c. k. kraj. soudem\nodmrštěn! Jelikož Jste nemohl dokázati, že by jen Vaše továrna byla „první“ a teprve, když\nJste se obrátil s žádostí na c. k. vrchní zem. soud, bylo Vám teprve povoleno užívati „První“\nčeská továrna pro Kr. Vinohrady.\n\nZde Vám tedy dávám plný důkaz, že moje firma jest o celých 7 roků dříve protokolovaná, než\nVaše s tím samým názvem a přece mne nikdy ani nenapadlo otříti se o konkurenční firmu a\ntím spíše ne o kollegu. Nepochodil Jste ani Vy, ani p. dr. Scheiner s Vaším kollegiálním (?)\noznámením a doufám, že Vám následky tohoto lhostejné nebudou.\n\nNedivím se tomu pranic. Vždyť Jste před časem inseroval, že zboží, jež prodává p. V. Chmel\nve Spálené ul., není z Vaší „první“ české továrny. Zde Jste se jevil již jako egoista, jenž se\nbojí konkurence, ale mne Jste se nemusil pranic obávat a též ani já se Vaší konkurence nikdy\nnelekám.\n\nMyslím, že Vás, p. kollego, i p. dra. Scheinera nyní přejde choutka na podobné oznámení a že\nbudete se starati jen o své krámy a ne o cizí.\n\nS úctou\n\nJan Hutla, první česká továrna na zboží uzenářské a vývoz šunek v Hradci Králové.“\"\n\nReakce uzenáře Chmela na sebe nedala dlouho čekat, protože vyšla o 3 dny později ve\nstejném deníku:\n\n\"„Panu Janu Hutlovi v Hradci Králové.\n\nUveřejnil Jste v některých listech na mne svědčící dopis, v němž tvrdíte, že Jste v r. 1890 svoji\nfirmu nechal protokolovati: „První česká továrna na zboží uzenářské“ a že tudíž tato firma\nVaše jest o celých 7 roků dříve protokolována než moje s tím samým názvem, z čehož\ndovozujete, že podání mnou u c. k. krajského soudu v Hradci Králové dne 24. července 1897\nučiněné bylo neoprávněno.\n\nNa prohlášení to odpovídám Vám přímo výměrem slavného c. k. krajského soudu v Hradci\nKrálové ze dne 6. srpna 1897 č. 3698, který doslovně zní takto: K oznámení Vašemu ze dne\n24. července 1897 č. 3698, že Jan Hutla v Hradci Králové používá firmy jemu nepříslušící,\ndává se Vám věděti, že v době učiněného podání byl Jan Hutla protokolován v obchodním\nrejstříku firem obchodníků jednotlivců toliko „Jan Hutla“, německy „Joh. Hutla“, že však týž\njiž dne 28. července 1897 pod čís. 3778 civ. Opověděl změnu dosavadní firmy své, kteráž bude\nnyní zníti: „Jan Hutla, První česká továrna na zboží uzenářské a vývoz šunek v Hradci\nKrálové“ a v řeči německé: „Joh. Hutla, Erste böhmische Selchwaaren-Fabrik &\nSchinkenexport in Königgrätz“. Opovědí tou, kteréž vyhověno bylo, stalo se oznámení Vaše\nz většího dílu bezpředmětným, avšak vzdor tomu bylo p. Janu Hutlovi ve smyslu čl. 26. obch.\nZákona nařízeno, by při provozování obchodu používal výhradně znění firmy, kterouž k zápisu\ndo obchodního rejstříku byl opověděl, jinak by k zachování předpisu o používání firmy\npořadovými pokutami přidržán byl.\n\nZ výměru toho jde, že Jste ne před 7 lety nýbrž teprve, když mně znění ono bylo povoleno, po\nmém podání a následkem jeho o protokolování tohoto přídavku žádal, ač Jste ho dříve byl bez\ndovolení všeobecně užíval. Ve věci této neměl jsem zájem svůj na zřeteli, neboť rozvoj a vzkvět\nzávodu mého na mém vlastním přičinění a jméně spočívá, - vždyť jsem po celých 18 let závod\nsvůj toliko pod firmou Antonín Chmel vedl a závod ten jen pod tím jménem jest znám, - šlo\nmně pouze o to, abych chránil zájem českého uzenářství, aby po příkladu Vašem snad někteří\nnepovolaní živlové názvu „první české továrny“ bez předcházejícího povolení neužívali a tím\ndobré jméno českého vývozu uzenářského snad nepoškozovali.\n\nKonečně konstatuji, že firma má zní „Antonín Chmel, První česká tovární výroba a vývoz\nzboží uzenářského na Král. Vinohradech“, a ne jak vědomě nepravdivě tvrdíte pro Král.\nVinohrady. Na ostatní poznámky prohlášení Vašeho nebudu odpovídati, neboť za jednání své\ntoliko sobě zodpovídám.\n\nV Král. Vinohradech, dne 10. srpna 1897.\n\nAntonín Chmel.“\"\n\nA nyní dejme prostor jeho oponentovi, který nechal 15. srpna 1897 v Národních listech\nzveřejnit toto:\n\n\"„Pan Ant. Chmel na Král. Vinohradech.\n\nSvým „Zaslánem“ v „Nár. Listech“ ze dne 11. srpna a v „Nár. Politice“ ze dne 12. srpna t. r.\njenom Jste si uškodil. Podotýkáte v něm, že po celých 18 let závod svůj toliko pod firmou\n„Antonín Chmel“ Jste vedl, což jest vědomá nepravda. Mám po ruce Vaši obchodní\nkorrespondenci z let 1895, 1896, 1897, ve které již tenkráte zcela neoprávněně Jste se honosil\nnápisy tištěnými: „První česká továrna na zboží uzenářské, vývoz šunek pražských a zboží\nmasného“.\n\nO tom nechť se laskavě páni interessenti a páni čtenáři, které to zajímá, přesvědčí v ins.\nKanceláři p. Jana Grégra v Jindřišské ul. 19., kde ku nahlédnutí vyloženy jsou dotyčné Vaše\ndopisy, jichž Jste na kolik let před protokolováním nynější Vaší firmy nerušeně, ale jak\nřečeno, zcela neoprávněně užíval. Tím jest nepravdivost Vašeho „Zaslána“ dokázána. Pro\nneoprávněné užívání firmy mohlo tedy zajisté proti Vám býti beze všeho zakročeno, ale\nneučinil tak nikdo, neboť kdo chtěl by se vrhnouti na udavačství?\n\nVy však neměl Jste na tom dosti, že Jste mně udal u slavného soudu jako obchodního senátu,\nale utekl Jste se se svým udavačstvím i ku slavnému c. k. okresnímu hejtmanství, s jakým pro\nVás žalostným výsledkem, je Vám známo.\n\nVíte, co se mezi námi říká? Že udavačství jest nesolidné jednání. Konkurenci prováděti jest\ndobře, ale má se prováděti konkurence zdravá.\n\nAž posud se Vám to s Vašimi „židovskými agenty“ dařilo, ale dále to nepůjde, třeba Jste se\nhonosil i v Buda-Pešti firmou „CHMEL ANTAL“ a ne Antonín Chmel, to nás ostatní\ndodavatele nezničí.\n\nPravíte, že Své jednání toliko sobě zodpovídáte. Mýlíte se; za Vaše udavačství se Vám od celé\nveřejnosti dostalo již náležitého posouzení a každý sobě pomysli svoje mínění. Doufám, že\nVám již těchto pár řádků za dobro poslouží.\n\nJan Hutla, první česká továrna na zboží uzenářské a vývoz šunek v Hradci Králové.“\"\n\n19. srpna 1897 vyšla v Národních listech odpověď uzenáře Chmela:\n\n\"„Panu Janu Hutlovi v Hradci Králové.\n\nNemám zapotřebí touto cestou dělati reklamu závodu svému, jehož česť a chvalnou pověsť\nnízké útoky Vaše nijak poškoditi nemohou. Proto nemíním se také zabývati dále Vašimi\nnájezdy, jež Vás nejlépe charakterisují.\n\nDomáhal-li jsem se přispění úřadův, učinil jsem tak z nutnosti obrany proti nesprávnému\njednání Vašemu, - Vy to ovšem po „svém“ způsobu nazýváte udavačstvím - a abych předešel\nmožným nepříjemnostem i nedorozuměním, jež vzejíti mohly z toho, že Jste zúmyslně počal\npoužívati stejného označení firmy s firmou mojí.\n\nPočínání si Vaše nasvědčuje jen, že jsem měl k tomu vážných a podstatných důvodů.\n\nPravda, užíval jsem již v roce 1895 onoho poznačení, „první česká tovární výroba a vývoz\nzboží uzenářského“, neboť jsem již r. 1893 změnu tuto soudu opověděl; - že však soud\nobchodní k provedení zápisu změny této dříve dobrozdání a doporučení obchodní komory\nsobě vyžádal, kdežto opověď Vaše bez jakéhokoliv dokladu podobného c. k. krajským soudem\nvyřízena byla, jest ovšem věcí pro mne záhadnou, jejíž vysvětlení zjednati sobě zachovávám.\n\nNa ostatní osobní nájezdy dosavadní i příští, jež podnikáte neb podniknete, abyste odvrátil\npozornost od věci samé, když nemůžete vyvrátit skutečnosti mnou tvrzené, odpovídati nebudu,\njakož vůbec veřejnou polemiku s Vámi tímto končím.\n\nNa Král. Vinohradech, 18. srpna 1897.\n\nAntonín Chmel.“\"\n\nA ještě jednou pan Hutla v Národních listech 26. srpna 1897:\n\n\"„Pan Antonín Chmel na Kr. Vinohradech.\n\nUveřejnil Jste posledně, že Vám není zapotřebí „touto cestou“ dělati reklamu svému závodu.\nJá toho teprve nemám zapotřebí, ale když proti mně útočíte zbraní tak neobvyklou a po soudě\nmém nečestnou, udavačstvím, hájiti se musím, třeba by Vám to bylo velice nemilo. Vaším\nzávodem jsem se nezabýval, nýbrž Vaší vzácnou osobností, Váš závod za nic nemůže, ale Vaše\nosobnost chce se vynášet nad všecky ostatní a nechce vedle sebe strpěti zdravou konkurenci.\nProto chytáte se nízkého udavačství a nešetříte při tom ani živnosti vlastního svého bratra,\npana V. Chmela, jak jsem Vám to již v prvním svém inserátu pověděl. Vyjel Jste si na mně a\nna můj tovární závod, který Jste chtěl svým udavačstvím přivésti k pohanění, velice kurážně,\nale nyní musil Jste se dáti na ústup a, ač skrytě, předce jen musil Jste doznati, že od r. 1893 až\ndo letoška Jste zcela neoprávněně užíval nesprávné firmy.\n\nPravíte „Pravda, že již v r. 1895 užíval jsem k označení „První česká tovární výroba a vývoz\nzboží uzenářského“, neboť jsem již v r. 1893 změnu tuto soudu opověděl, že však soud\nobchodní ku provedení zápisu změny této dříve dobrozdání a doporučení obchodní komory\nsobě vyžádal“.\n\nTu vědomě a zúmyslně mluvíte nepravdu, aby veřejnost byla klamána.\n\nŽádal Jste sice dne 10. listopadu 1893 u obchodního soudu, aby do obchodního rejstříku\nzapsána byla změněná Vaše firma „Antonín Chmel, první česká továrna na zboží uzenářské a\nvývoz pražských šunek a zboží masného“ (tedy bez dodatku „na Král. Vinohradech“), ale\nžádost ta byla výměrem ze dne 13. prosince 1893 čís. 66447 zamítnuta a zamítnutím tímto Jste\nse spokojil, nepodal Jste rekurs a po celá tři léta zcela neoprávněně užíval Jste nesprávného\noznačení svého závodu a nic Jste se o to nestaral, že nemáte k tomu povolení.\n\nTeprve dne 10. října m. r. žádal Jste pod č. 67.053 za zápis zase jiné, nynější Vaší firmy\n„Antonín Chmel, první česká tovární výroba a vývoz zboží uzenářského na Král.\nVinohradech.“ Byl jste již skromnější. Kdežto dříve chtěl Jste býti první českou továrnou na\nzboží uzenářské vůbec, tedy v celých Čechách, uskrovnil Jste se, vida toho nezbytí, na Král.\nVinohrady. Mluvíte také nepravdu, tvrdíte-li, že soud ku provedení zápisu změny té dříve\ndobrozdání a doporučení obchodní komory si vyžádal. Soud Vám vrátil žádost, abyste připojil\nvýkaz, že nově zvolené znění firmy odpovídá skutečným poměrům a Vy pak opatřil Jste si\nvysvědčení obchodní komory, že Jste byl na Král. Vinohradech první, který výrobu\nuzenářského zboží po továrnicku provozoval. Přes to obchodní soud výměrem ze dne 25.\núnora t. r. č. 12162 žádost Vaší zamítl a teprve vrchní soud jí vyhověl.\n\nOtírate-li se ve Svém inserátu i o zdejší krajský soud, jest to jen dokladem slepé Vaší jízlivosti,\nkterá žádných mezí nezná.\n\nKdo porovná pak znění firmy mé s firmou Vaší, sezná, že vědomou nepravdu hlásáte, tvrdíteli,\nže znění obou firem je stejné a že jen okolnost ta zavdala Vám podnět k zakročení proti\nosobě mé, jehož výsledek je pro Vás tak žalostný a jejž Vy nazýváte „domáháním se přispění\núřadů“, já však „udavačstvím“.\n\nPopřejete-li mně i ostatním do budoucna, abychom klidně mohli vedle Vás žíti, my Vás\nv ničem rušiti nebudeme. Ostouzeti se však nedáme a jsouce napadeni hájiti se dovedeme.\n\nJan Hutla, První česká továrna na zboží uzenářské a vývoz šunek v Hradci Králové.“\"\n\nHutlovo podnikání mělo velký úspěch a sám majitel získával věhlas i mimo hranice města, což dokládá také to, že na jednání o zavedení či zvýšení rakousko-uherských cel z potravin v roce 1900 byl pozván jako jeden ze zástupců všech živností Království českého. Zvyšující se konkurenční prostředí však postupně přinášelo různé zádrhely, takže nedostatek financí musel řešit dobrovolnou dražbou, jejíž konání bylo schváleno usnesením královéhradeckého okresního soudu z 18. června 1902. Do ní se dostal dvoupatrový právovarečný dům čp. 137 a dvoupatrový dům čp. 244 se stavební parcelou v Komenského třídě.\n\n6. srpna 1902 vznikl nad chladírnou oheň, který zachvátil jatky a pak zbytek továrny a obytné\nstavení, nad nimiž zničil krov. Dopoledne byl sice uhašen, ale již odpoledne se znovu rozhořel v chladírnách, jež mu padly za oběť. V noci na 7. srpna se oheň rozšířil. Prohořely\nstropy obytné budovy a uchované dosud stáje lehly popelem.\n\nVyhořelou Hutlovu továrnu i s hotelem koupil ve veřejné dražbě František Holub z Josefova,\na to za 115 500 K. Takto zaniklo Hutlovo velkouzenářství.\n\nNa závěr je třeba ještě zmínit, že jeho závod obdržel i řadu ocenění, z nichž jmenujme zlatou medaili a čestný kříž z výstavy\npotravin a poživatin v Ženevě (1893) a čestný diplom výstavní s právem ražení zlaté medaile\ns korunou z hospodářské, průmyslové a národopisné výstavy v Hradci Králové (1894).\n"}
{"id": "1290403", "url": "https://cs.wikipedia.org/wiki?curid=1290403", "title": "Arnold Černuševič", "text": "Arnold Černuševič\n\nArnold Černuševič (* 15. ledna 1933 Minsk, Sovětský svaz – 2. září 1991) byl sovětský a běloruský sportovní šermíř, který se specializoval na šerm kordem. Sovětský svaz reprezentoval na přelomu padesátých a šedesátých let. Zastupoval minskou šermířskou školu, která spadala pod Běloruskou SSR. Na olympijských hrách startoval v roce 1956 a 1960 v soutěži jednotlivců a družstev. V roce 1958 obsadil třetí místo na mistrovství světa v soutěži jednotlivců. Se sovětským družstvem kordistů vybojoval na olympijských hrách v roce 1960 bronzovou olympijskou medaili a v roce 1961 titul mistra světa. \n"}
{"id": "1290405", "url": "https://cs.wikipedia.org/wiki?curid=1290405", "title": "Sergej Paramonov", "text": "Sergej Paramonov\n\nJméno a příjmení Sergej Paramonov se může vztahovat k následujícím osobnostem:\n\n"}
{"id": "1290406", "url": "https://cs.wikipedia.org/wiki?curid=1290406", "title": "Inuktitutské písmo", "text": "Inuktitutské písmo\n\nInuktitutské písmo, též inuktitutské slabičné písmo (inuktitutsky ᖃᓂᐅᔮᖅᐸᐃᑦ, Qaniujaaqpait nebo ᑎᑎᕋᐅᓯᖅ ᓄᑖᖅ, Titirausiq nutaaq) je písmo používané k zápisu inuitštiny (dialektu inuktitut). Většina variant inuitštiny používá latinku, toto písmo se používá pouze v Kanadě v provincii Nunavut a v oblasti Nunavik v provincii Québec. Písmo je abugidou, což znamená, že jeden znak značí buď slabiku, nebo hlásku. \n\nPrvní misionáři, kteří do oblasti obývané Inuity přicházeli, používali latinku. První knihy v inuitštině byly psány a tisknuty v kríjském písmu a tiskl je John Horden. Písmo vymyslel Henry Venn, který upravil kríjské písmo. Prosazovat ho začal misionář Edmund Peck. Spolu s kríjským písmem tvoří slabičné písmo kanadských domorodců.\n"}
{"id": "1290407", "url": "https://cs.wikipedia.org/wiki?curid=1290407", "title": "Sergej Paramonov (šermíř)", "text": "Sergej Paramonov (šermíř)\n\nSergej Vladimirovič Paramonov (* 16. září 1945 Beloreck, Sovětský svaz) je bývalý sovětský a ukrajinský sportovní šermíř ruské národnosti, který se specializoval na šerm kordem. Sovětský svaz reprezentoval na přelomu šedesátých a sedmdesátých let. Zastupoval kyjevskou šermířskou školu, která spadala pod Ukrajinskou SSR. Na olympijských hrách startoval v roce 1972 v soutěži jednotlivců a družstev. V roce 1970 obsadil druhé místo na mistrovství světa v soutěži jednotlivců. Se sovětským družstvem kordistů vybojoval na olympijských hrách v roce 1972 bronzovou olympijskou medaili a v roce 1969 titul mistra světa. \n"}
{"id": "1290410", "url": "https://cs.wikipedia.org/wiki?curid=1290410", "title": "Korjo", "text": "Korjo\n\nKorjo (hangul: 고려; hanča: 高麗) byla korejská královská dynastie, kterou v roce 918 založil král Tchädžo. V roce 936 dynastie spojila Pozdní Tři království. Dynastie Korjo rozšířila v letech 936-943 hranice své říše na severu po dnešní Wonsan, v roce 993 po řeku Ja-lu a v roce 1374 již zabírala téměř celý Korejský poloostrov. Vládla mu až do roku 1392, kdy moc přebrala dynastie Čoson. Dynastie Korjo do té doby říši dominovala takřka nepřetržitě, jen v letech 1170-1270 vládli vojenští vůdcové. Na konci 13. století bylo království Korjo kvůli náporům Mongolů a jejich dynastie Jüan již značně oslabené. Přestože se v polovině 14. století podařilo králi Kongminovi své království zpod nadvlády Mongolů vyprostit, v roce 1392 dynastii svrhla vzpoura generála I Song-gjea. Království Korjo později dalo jméno modernímu exonymu \"Korea\". Sám název Korjo je odvozen od jména Kogurja, tedy jednoho z Tří království, které říše považovala za své předchůdce. Pojem Korjo začal převažovat nad pojmem Kogurja v 5. století, za vlády krále Čangsua.\n\nStátu Silla se v roce 668 podařilo neúplné sjednocení Tří království. Koncem 9. století však Silla oslábla a ztratila kontrolu nad místními šlechtici. Země vstoupila do období občanské války a řady autonomistických povstání, které vedly Kung Je, Ki Hwon a Kjon Hwon. Kung Je založil Pozdní Kogurjo, jinak nazývané také Tchäbong či Madzín. Kjon Hwon založil stát zvaný Pozdní Päkče. Spolu s upadající Sillou jsou tyto tři útvary známy jako Pozdní Tři království.\n\nZakladatel dynastie Korjo, Wang Kon, pocházel z rodiny kogurjského obchodníka z města Songdo (dnešní Kesong). Jako generál vstoupil do služeb Pozdního Kogurju. V roce 918 se však Wang Kong rozhodl proti králi tohoto státu, Kung Jeovi, vzbouřit a svrhl ho. Sám se prohlásil králem a takto založil Království Korjo. Vládl pod jménem Tchädžo.\n\nKorjo zaujalo k Sille přátelský, k Pozdnímu Päkče nepřátelský postoj. V roce 927 však Pozdní Päkče v dnešním Tägu uštědřilo Korjo porážku a král Tchädžo ztratil v bitvě své nejschopnější stoupence. Následující tři roky Pozdní Päkče Pozdním Třem královstvím dominovalo. Ale po prohře u Andongu v roce 930 ztratilo svou moc. Období Pozdních Tří království skončilo, když Korjo v roce 935 anektovalo Sillu a v roce 936 porazilo Pozdní Päkče. Tchädžo přesunul hlavní město do svého rodného města Kägjongu (Kesongu), ovšem zároveň zavedl systém několika hlavních měst, krom Kägjongu byly hlavními městy též Sokjong (dnešní Pchjongjang), Namkjong (dnešní Soul) a Tongkjong (dnešní Kjongdžu). Tchädžo se tak stal prvním králem, který vládl takřka celému Korejskému poloostrovu (Na korjském dvoře se ovšem mluvilo o císařství, ne království). Oženil se s dcerou ze sillské královské rodiny a většině šlechty dovolil nechat si své pozemky. V roce 937, rok po sjednocení Pozdních Tří království, utekla do Korjo většina vládnoucí třídy i poslední korunní princ království Palha, kde byli vřele přivítáni. Tchädžo přijal uprchlého prince do královské rodiny, čímž se sjednotily dvě následnické země Kogurja. Přestože sjednocenému státu Tchädžo vládl jen sedm let, než po jeho smrti nastoupil na trůn jeho syn, nástupnictví nebylo zpochybněno.\n\nS cílem posílit ústřední vládu přijal čtvrtý král Kwangdžong sérii zákonů, které mj. propustily na svobodu otroky (958) či zavedly zkoušky pro nábor státních úředníků. Aby byla moc dynastie prosazena i na mezinárodní úrovni, prohlásil Korjo císařství nezávislé na jakékoliv tehdejší zemi. Pátý král Kjongdžong zahájil pozemkovou reformu, která nesla název Čonsigwa. Šestý král Songdžong začal sám jmenovat úředníky v oblastech, které do té doby dosazovali místní šlechtici. V době vlády 11. krále Mundžonga měla už centrální vláda Korjo plnou autoritu a moc nad místní šlechtou.\n\nDžurdženi v oblasti řeky Ja-lu (na sever od království Korjo) byli poddanými Korjo od dob vlády Tchädžonga, který si je podmanil v období válek Pozdních Tří království. Džurdženi vícekrát změnily své rozhodnutí, komu budou poslušní. Využívaly napětí mezi Korjo a dynastií Liao (Kitanci). Džurdženi korjskému dvoru nabídli poddanost, ale na oplátku očekávali značné dary. Když nebyli spokojeni, prováděli výpady, takže sever království Korjo byl takřka neobyvatelný. Podle kroniky \"Korjosa\" bylo roku 918 starobylé hlavní město Pchjongjang už dlouho v troskách a Džurdženi využívali okolí jako loviště. Proto Tchädžo nařídil svým poddaným město znovu osídlit a krátce nato poslal svého bratrance Wang Sik-rjoma, aby ho bránil.\n\nV roce 993 napadla korjskou severozápadní hranici armáda kitanské dynastie Liao, jejíž velitel tvrdil, že měla 800 000 vojáků. Po vojenském patu vyjednal korjský diplomat So Hi mírovou smlouvu. Korjo souhlasilo, že ukončí spojenectví s dynastií Sung, přijme kalendář dynastie Liao a začne platit tribut. Na oplátku So Hi získal souhlas se začleněním území mezi hranicí Liaa a Korjo až k řece Ja-lu, které bylo v té době obývané právě kmeny Džurdženů. Odvolal se na to, že území v minulosti patřilo Kogurju, předchůdci Korja. Říše Liao se stáhla, ale Korjo, navzdory smlouvě, komunikaci s dynastií Sung nepřerušilo. Na nově získaných severních územích naopak hbytě vystavělo systém pevností.\n\nV roce 1009 zahájil korjský generál Kang Co vzpouru vůči králi Mokdžongovi, jehož nakonec zabil a nastolil vojenskou vládu. V roce 1010 toho říše Liao využila a zaútočila se 400 000 vojáky. Oficiální zdůvodnění bylo, že chce pomstít zavražděného Mokdžonga, šlo však spíše o výraz nespokojenosti s výsledkem minulé invaze. Kang Co se prvnímu útoku Liaa ubránil, ale během druhého utrpěl porážku, byl zadržen a následně popraven. Dynastický král Hjondžong se formálně ujal vlády, ale ve skutečnosti musel prchnout do Nadžu, protože hlavní město bylo pleněné Kitanci. Ti nakonec ustoupili, když se jim nepodařilo získat žádnou lokální podporu a báli se protiútoku přeskupené korjské armády. Král Hjondžong následně žádal o mír, ale císař Liaa trval na tom, že se Korjo musí vzdát klíčových příhraničních oblastí na severu. Korjský dvůr tyto požadavky odmítl, což vedlo k desetiletí trvávajícímu nepřátelství, během kterého obě strany opevňovaly své hranice pro případ války. Říše Liao zaútočila na Korjo v letech 1015, 1016 a 1017, ale výsledky byly nerozhodné.\n\nV roce 1018 Liao sestavilo stotisícové vojsko a chystalo se Korjo opět napadnout. V rámci příprav nařídil korjský generál Kang Kam-čchan, aby byla řeka Ja-lu na východ od Hunghwadžinu přehrazena. Když kitanští vojáci řeku překročili, Kang Kam-čchan otevřel hráz a napadl nepřítele s 12 000 jezdci. Využil momentu překvapení, způsobil Kitancům vážné ztráty a odřízl jim únikovou cestu. Kitanské vojsko se pokusilo o výpad ke hlavnímu městu, ale narazilo na tvrdý odpor a bylo nuceno se dát na ústup zpět na sever. Kang Kam-čchan a jeho vojáci na něj čekali u Kudžu, kde Kitance obklíčili a většinu zabili. Bitvu u Kudžu přežilo jen pár tisíc kitanských vojáků.\n\nKoncem léta 1019 říše Liao shromáždila další velké vojsko, obě strany si však uvědomily, že dosáhnout rozhodujícího vítězství bude těžké. Král Hjondžong poslal v roce 1020 do Liaa delegaci s nabídkou, že Korjo obnoví platbu tributu a kitanský císař Šeng-Cung mu milostivě odpustil. Následně byl tributární vztah mezi Korjo a Liaem skutečně obnovený. Korjo načas dokonce pozastavilo své styky s dynastií Sung. Již počátkem 30. let je však neoficiálně obnovilo a každý rok přijímalo stovky sungských obchodních lodí.\n\nPo odolání Liau zažilo Korjo zlatý věk, který trval sto let. V tomto období byl učiněn velký pokrok ve vývoji knihtisku, nastal rozkvět vzdělanosti, rozvíjela se filozofie, literatura, náboženství i věda. Roku 1100 v zemi již existovalo dvanáct univerzit, z nichž vycházely slavní učenci a vědci. V roce 1087 byla po mnoha letech práce dokončena první verze textů \"Tripitaka Koreana\", soubor buddhistických kanonických textů vyrytých do 81 tisíc dřevěných destiček.\n\nDžurdženi žijící severně od Korjo se podvolili korjským panovníkům a Korjo označovali za svou \"mateřskou zemi\". Díky porážce Liaa v roce 1018 klan Wanjan z kmene Chejšuej Moche džurdženské kmeny sjednotil a vzrostla postupně znovu jejich nebezpečnost. V roce 1107 proto proti nim vedl korjský generál Jun Kwan nově vytvořenou armádu Pjolmuban složenou z přibližně 17 000 mužů. Válka trvala několik let, ale Džurdženi byli nakonec Jun Kwanem poraženi. Poté dal generál Jun severovýchodně od hranice postavit devět pevností. V roce 1108 dostal generál od nového krále Jedžonga rozkaz své vojsko stáhnout. Část dvora pracovala s teorií, že porážkou Džurdženů příliš vzrostla Junova moc, devět pevností by se mohlo stát jeho vojenskou základnou a mohl by ohrozit krále. Byl proto ze svého postu propuštěn. Junova opozice u dvora dokonce dosáhla toho, aby byly nové pohraniční pevnosti raději vydány Džurdženům, než aby je mohl využít Jun jako centrálu. Místo toho Korjo v letech 1033-1034 vybudovalo na ochranu před Džurdženy a Kitanci tzv. Dlouhou zeď.\n\nŽeny z rodu I z Indžu se tradičně stávaly manželkami korjských králů, a to od dob Mundžonga až po 17. krále Indžonga. Nakonec díky tomu získala rodina I větší moc než samotný panovník. To vedlo v roce 1126 k převratu I Ča-kjoma, který sice nebyl úspěšný, ale moc krále zeslábla a v Korjo vypukla mezi šlechtou občanská válka. Rozbuškou se stal návrh buddhistického mnicha Mjo Čchonga z roku 1135 na přesun hlavního města do Sokjongu (dnešní Pchjongjang). Tento návrh šlechtu rozdělil. Jedna frakce, kterou vedl Mjo Čchong, bojovala za přesun hlavního města a následnou expanzi do Mandžuska. Druhá, kterou vedl Kim Pu-sik (autor historického spisu \"Samguk Sagi\"), chtěla zachovat status quo. Mjo Čchongovi se krále přesvědčit nepodařilo. Vzbouřil se proto proti centrální moci a založil vlastní stát Tau. Ten však král dobyl a Mjo Čchong byl zabit.\n\nVelkým problémem říše Korjo byla rovněž relativní autonomie armády, z níž pravidelně vzcházely vzpoury proti králi. V roce 1014 došlo k vojenskému převratu, ale vliv povstání netrval dlouho, což jen posílilo nespokojenost generálů s nadvládou civilních úředníků. Za vlády krále Uidžonga měli vojenští důstojníci zákaz vstupu na Radu bezpečnosti a ani v době státní nouze nesměli převzít velení. Po politickém chaosu našel Uidžong zálibu v navštěvování místních chrámů a studiu sútry, přičemž ho téměř vždy doprovázela velká skupina civilních úředníků. Vojenští důstojníci byli ignorováni a dokonce využíváni při stavbách chrámů a jezírek. To armáda nedokázala strpět. V roce 1170 skupina vojenských důstojníků vedená Čong Čung-Buem, I Ui-Bangem a I Gomem zahájila úspěšný převrat. Král Uidžong odešel do exilu a na trůn nastoupil Mjongdžong. Avšak skutečnou moc měli v rukou generálové, kteří ke kontrole trůnu využívali elitní stráž známou jako Tobang. V roce 1179 se k moci dostal mladý generál Kjong Da-sung. Začal usilovat o obnovení plné moci panovníka a očištění země od korupce. Kjong Da-sung ale v roce 1183 zemřel a jeho nástupcem se stal I Ui-min, který pocházel z nejnižší (otrocké) vrstvy Nobi. Jeho nespoutaná korupce a despotismus vedly k převratu generála Čchö Čchung-hona, který I Ui-mina zavraždil a v roce 1197 převzal nejvyšší moc. Následujících 61 let vládli příslušníci rodiny Čchö jako vojenští diktátoři, kteří krále udržovali jen jako loutkové panovníky. Nástupci Čchö Čchung-hona byli jeho syn Čchö U, vnuk Čchö Hang a pravnuk Čchö Ui.\n\nKdyž Čchö Čchung-hon převzal kontrolu, přinutil Mjongdžonga sestoupit z trůnu a na místo krále dosadil Sindžonga. Od předchozích vojenských vůdců se lišil tím, že do jeho vlády se aktivně zapojili učenci, zejména premiér I Kju-bo, který byl konfuciánem. Po Sindžongově smrti protlačil Čchö na trůn jeho syna Hidžonga. Po sedmi letech se král pokusil o povstání, ale neúspěšně. Čchö si za něj následně našel náhradu, poddajného krále Kodžonga. I když se rodina Čchö obklopila věrnými a upevnila vnitřní moc, neustálé invaze Kitanců a Mongolů pustošily celou zemi, čehož výsledkem byl pokles síly vojenského režimu.\n\nV roce 1216 napadli Korjo před Mongoly prchající Kitanci. Několikrát korjské vojsko porazili, dostali se až k branám hlavního města a s útoky pokračovali dále na jihu. Porazil je až korjský generál Kim Čchü-rjo, který je zatlačil zpět na sever až k Pchjonganu. Tam byly v roce 1219 zbylí Kitanci zničeni spojeneckými mongolsko-korjskými vojsky. Spojenectví však nevydrželo dlouho. V roce 1231 Mongolové Korjo napadli. V jejich čele stál chán Ögedej. V roce 1232 se královský dvůr přemístil na ostrov Kanghwa v zálivu Kjonggi. Mongolové následně provedly šest vojenských tažení, které zpustošily značnou část země. V letech 1253-1258 zahájili Mongolové za vlády chána Mongkola zničující invazi. Ztráty na životech civilního obyvatelstva byly obrovské, mj. i v důsledku hladomoru, což vyvolávalo spontánní lidový odboj proti Mongolům, který zase motivoval dvůr v Kanghwe se nevzdat. V březnu 1258 Kim Jun zavraždil diktátora Cho Uia. Tím skončila diktatura jeho vojenské skupiny a k moci se dostali učenci, kteří trvali na uzavření míru s Mongolskem. Korjo tedy v roce 1259, po třiceti letech odporu, požádalo o mír. Vyslalo do Renminbi, sídla mongolské říše, svého korunního prince Wondžonga, aby Mongolům přislíbil věrnost. Chán Kublaj souhlasil a prince oženil s jednou ze svých dcer. Někteří vojenští důstojníci, kteří se odmítali vzdát, rozpoutali povstání Sambjolčchoi a bránili se na ostrovech na jižním pobřeží Korejského poloostrova.\n\nNavzdory tomu se po roce 1270 Korjo stalo klientským státem dynastie Jüan. Mongoly a dynastii Korjo spojily sňatky. Z Korjo se na přibližně 80 let stal tzv. \"\"qada\"\" (manželské spojenectví založené na vazalství jedné strany). Korjští panovníci byli převážně chánovi zeťové (\"churegen\"). Poslední jüanskou císařovnou byla korjská princezna. Korjo žilo pod jüanskou nadvládou, dokud král Kongmin nezačal v 50. letech mongolské posádky vytlačovat. Do roku 1356 získalo Korjo své ztracené území na severu.\n\nKdyž král Kongmin nastoupil na trůn, Korjo bylo pod nadvládou dynastie Jüan. Předtím však byl nucen strávit mnoho let na jüanském dvoře, kam byl poslán v roce 1341 téměř jako vězeň. Oženil se s mongolskou princeznou, královnou Noguk. V polovině 14. století se moc Jüanů začal rozpadat a krátce nato je v roce 1368 nahradila dynastie Ming. Král Kongmin vycítil příležitost a začal usilovat o obnovu korjské suverenity.\n\nPrvním krokem bylo propuštění všech promongolských aristokratů a vojenských důstojníků z jejich postů. Mongolové odpověděli nájezdy. Anektovali severní území Korjo a začlenili je do své říše jako prefektury Ssangsong a Tongnjong. Korjská armáda tato území znovu získala, částečně i díky zběhnutí I Ča-čchuna, korjského úředníka na nižším postu v mongolských službách v Ssangsongu, a jeho syna I Song-gjeho, který se stal kjorským generálem a vedl vojenské tažení do Liao-jangu.\n\nPo smrti své manželky Noguk v roce 1365 upadl Kongmin do deprese. Nakonec se stal vůči politice zcela lhostejným a tuto velkou roli svěřil buddhistickému mnichovi Sin Donovi. Ten však po šesti letech o svou pozici přišel. V roce 1374 Kongmina zavraždil Cho Man-Sang.\n\nV těchto bouřlivých časech si Korjo v roce 1356 dočasně podmanilo Liao-jang a v letech 1359 a 1360 odrazilo dva velké nájezdy Červených turbanů. Korjo zvládlo i poslední pokus Mongolů o obnovu nadvlády, když v roce 1364 generál Cho Jong porazil mongolský kmen Tumenů. V 80. letech obrátilo Korjo svou pozornost na hrozbu pirátské skupiny Wo-kchou. Na zničení stovek pirátských lodí využilo námořní dělostřelectvo vytvořeného Cho Mu-Sonomem.\n\nV roce 1388 plánovali král U (syn krále Kongmina a jeho konkubíny) a generál Cho Jong tažení s cílem napadnout město Liao-jang. Král U to dal na starost generálovi I Song-gjemu, ten se však na hranicích zastavil a vzbouřil. Obrátil svou armádu a zaútočil na vlastní hlavní město. Korjo padlo do rukou generála I Song-gjeho, který usmrtil posledního z korjských králů, zmocnil se trůnu a v roce 1392 založil dynastii Čoson. To byl konec dynastie Korjo i jejich stejnojmenného státu.\n\n"}
{"id": "1290412", "url": "https://cs.wikipedia.org/wiki?curid=1290412", "title": "Melloblocco", "text": "Melloblocco\n\nMelloblocco jsou mezinárodní boulderingové závody pod širým nebem, pořádané od roku 2004 každoročně v italské obci Val Masino a v nedalekém údolí Val di Mello. Od roku 2018 oznámili organizátoři putování závodů a další závody se konaly ve Švýcarsku.\n\nNejvětší počet vítězství zde měl český lezec a bouldrista Adam Ondra a Rakušanka Barbara Zangerl. Kromě Adama se z českých bouldristů mezi vítězi objevili také Silvie Rajfová a Martin Stráník.\n\n"}
{"id": "1290414", "url": "https://cs.wikipedia.org/wiki?curid=1290414", "title": "Bohdan Andrzejewski", "text": "Bohdan Andrzejewski\n\nBohdan Andrzejewski (* 15. ledna 1942 Kielce, Polsko) je bývalý polský sportovní šermíř, který se specializoval na šerm kordem. Polsko reprezentoval v šedesátých a sedmdesátých letech. Na olympijských hrách startoval v roce 1968 v soutěži jednotlivců a družstev a v roce 1964, 1972 v soutěži družstev. V roce 1969 získal titul mistra světa v soutěži jednotlivců. S polským družstvem kordistů vybojoval na olympijských hrách v roce 1968 bronzovou olympijskou medaili a v roce 1963 titul mistra světa. \n"}
{"id": "1290431", "url": "https://cs.wikipedia.org/wiki?curid=1290431", "title": "TuRa Leipzig", "text": "TuRa Leipzig\n\n\"Tento článek pojednává o saském fotbalovém klubu existujícím v letech 1932 – 1945. O jeho nepřímých nástupcích pojednávají články BSG Chemie Leipzig a FC Sachsen Leipzig.\"\nTuRa Leipzig (celým názvem: Turn- und Rasensportverein 1899 Leipzig) byl německý fotbalový klub, který sídlil v saském městě Leipzig. Organizace sídlila v lipské městské části Leutzsch. Oficiální založení je datováno k roku 1938, kdy došlo k fúzi SV TuRa a Leipziger SV 1899. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena.\n\nSvé domácí zápasy odehrával na Leutzscher Stadionu (dřívější název pro Alfred-Kunze-Sportpark).\n\nBěhem své existence prošel fotbal v Leutzschu mnoha peripetiemi a transformacemi. Za rok vzniku prvního klubu lze považovat letopočet 1899, kdy vznikl klub Britannia Leipzig. V roce 1919 se sloučil s místní Herthou 05 a přijal jméno Leipziger Sportverein 1899. V roce 1938 se sloučil s klubem SV Tura a vznikla Tura 1899 Leipzig. Další slučování nastalo roku 1943, tentokrát s SpVgg Leipzig, nový název pak zněl KSG Tura / SpVgg Leipzig.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst.\n\nV roce 1946 bylo v Leutzschu založeno mužstvo SG Leipzig-Leutzsch (pozdější Chemie).\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "1290435", "url": "https://cs.wikipedia.org/wiki?curid=1290435", "title": "Bohdan Gonsior", "text": "Bohdan Gonsior\n\nBohdan Gonsior (* 16. února 1937 Chořov, Polsko) je bývalý polský sportovní šermíř, který se specializoval na šerm kordem. Polsko reprezentoval v šedesátých a sedmdesátých letech. Na olympijských hrách startoval v roce 1960, 1964, 1968 a 1972 v soutěži jednotlivců a družstev. V soutěži jednotlivců skončil nejlepe na pátém místě na olympijských hrách 1964. V roce 1966 obsadil třetí místo na mistrovství světa v soutěži jednotlivců. S polským družstvem kordistů vybojoval na olympijských hrách v roce 1968 bronzovou olympijskou medaili a v roce 1963 titul mistra světa. \n"}
{"id": "1290437", "url": "https://cs.wikipedia.org/wiki?curid=1290437", "title": "Rudolf Trost", "text": "Rudolf Trost\n\nRudolf Trost (* 27. srpna 1940 Štýrský Hradec, Rakousko) je bývalý rakouský moderní pětibojař a sportovní šermíř, který kombinoval šerm kordem a fleretem. Začínal s moderním pětibojem, ve kterém startoval na olympijských hrách v roce 1964. V šedesátých a sedmdesátých letech reprezentoval Rakousko v šermu fleretem a kordem, které je součástí moderního pětiboje. Na olympijských hrách startoval v roce 1964, 1968 a 1972 v soutěži jednotlivců a družstev v šermu kordem a v roce 1968 v soutěži jednotlivců v šermu fleretem. V roce 1967 obsadil třetí místo na mistrovství světa v soutěži jednotlivců v šermu kordem.\n"}
{"id": "1290441", "url": "https://cs.wikipedia.org/wiki?curid=1290441", "title": "Politizace vědy", "text": "Politizace vědy\n\nPolitizace vědy je způsob ovlivňování vědy pro politické a jiné společenské cíle.\n\nUž od starověku byla věda dělána na politickou objednávku. Stejně jako umění (\"techné\"). Například Archimédés pracoval pro krále Hieróna a vytvářel pro něj válečné stroje. I Leonardo da Vinci sestrojoval vedle umění různou i válečnou techniku (pracoval pro Medicejské či papeže).\n\nPříklady manipulace vědy je například Deutsche Physik (Německo) či lysenkismus (SSSR). V USA se objevuje kreacionismus jako reakce na evoluční teorii. Dále také tabákový průmysl ovlivňoval pomocí think tanků vědecké závěry, které by ukazovaly na zdravotní rizika kouření tabáku.\n\nV současné době je věda financována a hodnocena státem (například v ČR RVVI) a jeho organizacemi (například grantem přidělovaným podle anonymních hodnocení v panelu) či firmami (například klinické testy). Hodnocení výsledků pak budí polemiky. Je tu pak totiž vždy podezření, že se výzkum děje podle hesla \"koho chleba jíš, toho píseň zpívej\". Například kdy lobby může prosadit výjimku z povinnosti zveřejňovat smlouvy s průmyslem.\n\nRepublikán Donald Trump čelí kritice z politického ovlivňování vědy.\n\n"}
{"id": "1290444", "url": "https://cs.wikipedia.org/wiki?curid=1290444", "title": "Kríjské písmo", "text": "Kríjské písmo\n\nKríjské písmo (anglicky \"Cree\") je nejstarší ze slabičných písem kanadských domorodců. Název je odvozen od indiánského kmene Krí (mluvící kríjštinou). Písmo používají indiánské jazyky v Kanadě, od Saskatchewanu po západ Hudsonova zálivu. Písmo vymyslel lingvista James Evans ve 40. letech 19. století. Později se z něj vyvinulo písmo inuitské. Existují dvě varianty tohoto písma, východní a západní. Písmo je slabičné, 1 znak znamená 1 slabiku.\n"}
{"id": "1290446", "url": "https://cs.wikipedia.org/wiki?curid=1290446", "title": "Roland Losert", "text": "Roland Losert\n\nRudolf Trost (* 6. ledna 1945 Vídeň, Rakousko) je bývalý rakouský sportovní šermíř, který kombinoval šerm kordem a fleretem. Otec Josef Losert startoval na olympijských hrách 1936 v šermu fleretem a šavlí a sestra Ingrid Losertová reprezentovala Západní Německo v šermu fleretem. Rakousko reprezentoval v šedesátých a sedmdesátých letech. Na olympijských hrách startoval v roce 1964, 1968 a 1972 v soutěži jednotlivců a družstev v šermu kordem a v soutěži jednotlivců v šermu fleretem. V soutěži jednotlivců skončil nejlépe na čtvrtém místě na olympijských hrách 1964 v šermu fleretem. V roce 1963 získal titul mistra světa v soutěži jednotlivců v šermu kordem.\n"}
{"id": "1290448", "url": "https://cs.wikipedia.org/wiki?curid=1290448", "title": "RazakSAT", "text": "RazakSAT\n\nRazakSAT je malajský satelit pro pozorování Země s kamerou s vysokým rozlišením. Byl vypuštěn na nízkou oběžnou dráhou raketou Falcon 1 od SpaceX 14 července 2009. Byl umístěn na téměř rovníkovou oběžnou dráhu, pro snadné snímkování rovníkových oblastí.Satelit váží více než třikrát více, než TiungSAT-1. Kamera byla vyvinuta ve spolupráci s Satrec Initiative. Satelit přelétá nad Malajsií minimálně dvanáctkrát denně. Cílem bylo mnohem větší pokrytí Malajsie ve srovnání s většinou ostatních satelitů. Zpráva z auditu zveřejněná v roce 2011 ukázala, že družice selhala po jednom roce provozu.\n\nTento satelit je po satelitu TiungSAT-1 druhou družicí Malajsie.\n\nPůvodně se jmenoval MACSAT. Hlavní užitečné zatížení je elektrooptická kamera s pěti lineárními detektory (jeden panchromatický a čtyři multispektrální) o hmotnosti 50 kg. Celý satelit váží asi 180 kg.\n\nSpaceX vypustila RazakSat v 03:35 UTC dne 14. července 2009 pomocí rakety Falcon 1. Stejně jako při předchozích startech, i tentokrát se letělo z ostrova Omelek v atolu Kwajalein. V 05:25 UTC Elon Musk oznámil, že start byl úspěšný.\n\nPůvodně byl v roce 2009 plánovaný pro komerční účely, ale v roce 2010 byl cíl změněn na výzkum a vývoj. Během provozu po vypuštění v roce 2009 bylo zjištěno, že družice nedosáhla cílové směrové přesnosti jeden kilometr o cíle. Malajské noviny The Star, citující ze zprávy generálního auditora malajské vlády z roku 2010 uvádějí, že snímky získané družicí RazakSAT mají přesnost 37 km od cíle.\n\nV důsledku chyby zaměřování bylo všech více než 1328 pořízených snímků vyřazeno. Navzdory slibu dodání snímků do roku 2010 nebyly uvolněny žádné snímky. Snohy o vyřešení problému byly ukončeny v roce 2010.\n"}
{"id": "1290449", "url": "https://cs.wikipedia.org/wiki?curid=1290449", "title": "Chemie Böhlen", "text": "Chemie Böhlen\n\nChemie Böhlen (celým názvem: Sportverein Chemie Böhlen) je německý sportovní klub, který sídlí v saském městě Böhlen. Město Böhlen leží přibližně 15 km od Lipska. Založen byl v roce 1952 po fúzi klubů Aktivist West a Aktivist Mitte. Svůj současný název nese od roku 1990. Od sezóny 2015/16 působí v Kreisoberlize Muldental/Leipziger Land, osmé německé nejvyšší fotbalové soutěži.\n\nNejvětším úspěchem fotbalového oddílu je celkem čtyřletá účast ve východoněmecké Oberlize (sezóny 1977/78 – 1978/79, 1980/81 a 1982/83)\n\nZdroj: \n\n\n\nZdroj: \n\n\n\nZdroj: \n\n"}
{"id": "1290453", "url": "https://cs.wikipedia.org/wiki?curid=1290453", "title": "Hans Lagerwall", "text": "Hans Lagerwall\n\nHans Lagerwall (* 1. března 1941 Göteborg, Švédsko) je bývalý švédský sportovní šermíř, který kombinoval šerm kordem a fleretem. Švédsko reprezentoval na přelomu padesátých a šedesátých let. Na olympijských hrách startoval v roce 1960 a 1964 v soutěži jednotlivců a družstev v šermu kordem a v roce 1960 v soutěži jednotlivců v šermu fleretem. V roce 1961 obsadil na mistrovství světa v soutěži jednotlivců druhé místo v šermu kordem. Se švédským družstvem kordistů vybojoval v roce 1962 druhé a v roce 1961 a 1966 třetí místo na mistrovství světa.\n"}
{"id": "1290455", "url": "https://cs.wikipedia.org/wiki?curid=1290455", "title": "Příbram Bobcats", "text": "Příbram Bobcats\n\nPříbram Bobcats je český klub amerického fotbalu, který vznikl v roce 1995 pod názvem Příbram Rams. Od roku 1996 hraje domácí Bitters ligu. Tým se dvakrát probojoval do finále Czech Bowl (v letech 2014 a 2015), oba zápasy Bobcats prohráli proti týmu Prague Black Panthers.\n"}
{"id": "1290456", "url": "https://cs.wikipedia.org/wiki?curid=1290456", "title": "Oldřich Staněk", "text": "Oldřich Staněk\n\nOldřich Staněk (29. března 1914 Brno – 2. ledna 2005 Brno) byl český fotograf a pedagog.\n"}
{"id": "1290457", "url": "https://cs.wikipedia.org/wiki?curid=1290457", "title": "Juan Luis Beigbeder", "text": "Juan Luis Beigbeder\n\nJuan Luis Beigbeder y Atienza (31. března 1888, Cartagena – 6. června 1957, Madrid) byl španělský vojenský a politický vůdce, který sloužil jako ministr zahraničních věcí během vlády Francisca Franca v letech 1939 a 1940, těsně po španělské občanské válce. Ve Španělském protektorátu v Maroku zastával pozice\nVysokého komisaře (Alto Comisario de España en Marruecos) a šéfa domácích záležitostí (Delegado de Asuntos Indígenas).\n\nJuan Luis Beigbeder se narodil jako nejstarší ze třech synů do rodiny Juana Beigbedera Leforda a jeho ženy Juany Atienzy Herrery. Otec, poručík u námořnictva, pocházel z města Sanlúcar de Barrameda v provincii Cádiz, ale jeho předci přišli do Španělska z Béarnu ve Francii. Otec zemřel, když bylo Juanu Luisovi 12 let. Chtěl se stát námořníkem jako otec. Námořní škola ale byla v té době uzavřena a tak začal studovat na La Academia de Ingenieros ve městě Guadalajara, kde získal hodnost poručíka. Po ukončení studia nastoupil v armádě u ženistů. Po prvním vojenském kontaktu s Afrikou (Melilla, 1909), začal studovat na Vysoké škole válečnické, kterou ukončil v roce 1912 a dosáhl hodnosti kapitána ženistů. Byl povolán k ženijnímu vojsku v severoafrickém městě Ceuta.\n\nV letech 1909–1910 se zúčastnil války v Africe v bitvách u Aid Yedida, Benicorfet, Hosmar Beni, Beni-Salem a pochodu na Chefchaouen. Po jeho povýšení do hodnosti plukovníka byl jmenován vojenským atašé velvyslanectví Španělska v Berlíně. 17. července 1936 se připojil k vojenské vzpouře a jako šéf pro domácí (domorodé) záležitosti byl odpovědný za organizování 50 000 maurských vojáků na pomoc Francovu povstání za podpory dvou hlavních marockých vůdců. 13. dubna 1937 byl jmenován vysokým komisařem Španělska v Maroku. Během svého působení v Tetuánu, hlavním městě španělského Maroka, se spřátelil s marockými představiteli, poznal a oblíbil si místní zvyklosti a kulturu. Postupem času se stal uznávaným afrikanistou. Byl členem FET y de las JONS a 2. prosince 1937 byl jedním z pěti zakladájících členů Consejo Nacional del Movimiento (Rady národního hnutí).\n\nV srpnu 1939 byl jmenován ministrem zahraničních věcí ve Francově vládě a tento post zastával až do 16. října 1940. Beigbeder byl zastáncem toho, aby Španělsko nevstoupilo do války po boku Osy, což mělo za následek, že ho Franco v jeho funkci nahradil svým švagrem Ramónem Serrano Suñerem, který již zastával funkci ministra vnitra a byl znám svoji podporou Třetí říše. Beigbeder byl nařčen z toho, že má slabost pro cizí ženy, zvláště pro svoji přítelkyni, Angličanku Rosalindu Foxovou, která pracovala pro britskou zpravodajskou službu, v jejímž zájmu bylo ve válečném konfliktu zachovat neutralitu Španělska. Beigbederovi bylo nařízeno domácí vězení v Rondě , poblíž Málagy.\n\nV roce 1943, když se začalo ukazovat, že vítězství Německa není tak jisté, si Franco znovu vyžádal Beigbederovy služby. Povýšil ho na generála a jako vojenského atašé ho pověřil misí ve Washingtonu. V roce 1945 měla jeho mise a jednání s prezidentem Franklinem Delano Rooseveltem pomoci zmírnit nepřátelství vítězných mocností vůči Francovi.\n\nByl zastáncem monarchistické linie a zúčastnil se několika neúspěšných povstání generálů proti Francovi. Po návratu do Madridu byl převelen do zálohy, odešel z veřejného života a pracoval jako úředník v madridské realitní kanceláři.\n\nZemřel v Madridu 6. června 1957 ve věku 69 let. Je pohřben na madridském hřbitově Sacramental de San Justo.\n\nV roce 1915 se oženil s Maríou Fedriani y Martín Esperanza, se kterou měl dceru Maríu.\n\nJeho životní družkou a múzou však byla Angličanka Rosalinda Foxová (roz. Powellová). Beigbeder byl ženatý, ale s manželkou žili odděleně. Také Rosalinda Foxová byla vdaná, měla jednoho syna a dlouhodobě usilovala o rozvod se svým manželem Peterem Foxem, který ale rozvod neustále oddaloval. I když Rosalinda Foxova a Beigbeder nežili díky politické situaci stále spolu, udržovali dlouhodobý milostný vztah a vzájemně se podporovali. Na sklonku Beigbederova života opatřila Rosalinda dům na jihu Španělska s výhledem na Gibraltar a marockou pevninu, kde spolu po Rosalindině rozvodu plánovali žít. Ještě před odjezdem do nového domu Beigbeder zemřel a Rosalinda na jeho počest žila v domě sama až do své smrti v 93 letech.\n\n\nPříběh Juana Luise Beigbedera a Rosalindy Foxové v období španělské občanské války a 2. světové války, zpracovala literárně španělská spisovatelka María Dueñasová v románu z roku 2009 \"El tiempo entre costuras\" (česky: \"Čas mezi šitím\", 2014). V televizním seriálu natočeném podle této knihy v roce 2013 ztvárnil postavu Juana Luise Beigbedera herec Tristán Ulloa.\n\n\n"}
{"id": "1290458", "url": "https://cs.wikipedia.org/wiki?curid=1290458", "title": "Kuchynka (usedlost na Vinohradech)", "text": "Kuchynka (usedlost na Vinohradech)\n\nKuchynka je zaniklá usedlost v Praze 2-Vinohradech v ulici Slavíkova. Její pozemek byl ohraničen ulicemi Krkonošská, Slavíkova a Vozová a částečně zasahoval do Riegrových sadů.\n\nVinice je zde doložena na konci 18. století, kdy ji vlastnil pražský měšťan Prokop Záruba. Malá budova na půdorysu písmene „T“ stála u cesty naproti usedlosti Vendelínka, pozemek usedlosti na západní straně sousedil se Švihankou.\n\nRoku 1789 pozemky s usedlostí prodal Záruba hraběti Canalovi. Roku 1832 ji další majitel Moritz Zdekauer odprodal Janu Ochsenbauerovi, hospodářskému radovi knížete Auersperga.\n\nRoku 1903 koupila Kuchynku vinohradská obec. Na části pozemku založila Riegrovy sady a zbylou část roku 1907 rozparcelovala jako stavební pozemek. O rok později byla usedlost zbořena.\n\n\n\n"}
{"id": "1290459", "url": "https://cs.wikipedia.org/wiki?curid=1290459", "title": "Sven Fahlman", "text": "Sven Fahlman\n\nSven Torsten Fahlman (* 11. července 1914 Stockholm – 23. června 2003 Sollentuna, Švédsko) byl švédský sportovní šermíř, který kombinoval šerm kordem a fleretem. Švédsko reprezentoval v čtyřicátých a padesátých letech. Na olympijských hrách startoval v roce 1952 v soutěži jednotlivců v šermu kordem a v soutěži družstev v šermu kordem a fleretem. V roce 1951 obsadil na mistrovství světa v soutěži jednotlivců třetí místo v šermu kordem. Se švédským družstvem kordistů vybojoval v roce 1952 stříbrnou olympijskou medaili a v roce 1947 a 1954 druhé místo na mistrovství světa.\n"}
{"id": "1290460", "url": "https://cs.wikipedia.org/wiki?curid=1290460", "title": "Jednota divadelních ochotníků Šimanovský v Pražském Předměstí", "text": "Jednota divadelních ochotníků Šimanovský v Pražském Předměstí\n\nJednota divadelních ochotníků Šimanovský v Pražském Předměstí byl kulturně-osvětový spolek, který vyvíjel svoji činnost v letech 1906–1931.\n\nOd roku 1885 působila na Pražském Předměstí Ochotnicko-čtenářská jednota dělníků. Ta se rozešla v roce 1905 a již následujícího roku byla založena organizace, jež nesla název „Jednota divadelních ochotníků Šimanovský“, která se později stala i členem ÚMDOČ (Ústřední matice divadelních ochotníků českých). Své jméno nesla podle významného divadelního režiséra a herce Karla Šimanovského.\n\nZákladem nového spolku byla větší část členské základny předchozí Ochotnicko-čtenářské jednoty dělníků. Roku 1907 se stal jejím starostou Jan Doubek, který se narodil roku 1861 v Plzni, kde absolvoval reálnou a průmyslovou školu a v letech 1891–1903 byl hercem různých divadelních společností (hrál i u Budila v Plzni). Na Pražském Předměstí již působil jako aktivní divadelník i organizátor divadelních představení. Zapůjčil dokonce vlastní peníze na zakoupení jeviště pro spolek, jež bylo umístěno v hostinci Mexiko. Za jeho působení došlo též ke změně názvu na Ochotnickou jednotu „Šimanovský“.\n\nJednota však dlouhého trvání neměla, neboť oficiálně zanikla roku 1931, přičemž mnozí členové již předtím odešli do jiných okolních ochotnických jednot. Příkladem může být Jednota divadelních ochotníků „Klicpera“ a Ochotnická jednota „Tyl“, obě z Hradce Králové.\n"}
{"id": "1290461", "url": "https://cs.wikipedia.org/wiki?curid=1290461", "title": "Carl Forssell", "text": "Carl Forssell\n\nCarl Otto Forssell (* 25. října 1917 Stockholm – 28. listopadu 2005 Ängelholm, Švédsko) byl švédský sportovní šermíř, který se specializoval na šerm kordem. Švédsko reprezentoval v třicátých, čtyřicátých a padesátých letech. Na olympijských hrách startoval v roce 1948 a 1952 v soutěži jednotlivců a družstev. V roce 1950 obsadil na mistrovství světa v soutěži jednotlivců druhé místo. Se švédským družstvem kordistů vybojoval v roce 1952 stříbrnou a v roce 1948 bronzovou olympijskou medaili a v roce 1938,1947, 1949 a 1954 druhé místo na mistrovství světa.\n"}
{"id": "1290462", "url": "https://cs.wikipedia.org/wiki?curid=1290462", "title": "Startovací komplex 40", "text": "Startovací komplex 40\n\nStartovací komplex 40 na Cape Canaveral Air Force Station (SLC-40) je startovní rampa na severním konci mysu Canaveral na Floridě.\n\nRampa byla v letech 1965 až 2005 používána letectvem spojených států pro lety raket Titan III a Titan 4 . Po roce 2007 letectvo pronajalo komplex společnosti SpaceX pro starty rakety Falcon 9. Do srpna 2016 odtud odstartovalo pětadvacet Falconů 9. Dne 1. září 2016 byla rampa silně poškozena při výbuchu rakety Falcon 9 se satelitem Amos-6, kdy při tankování vzplanul druhý stupeň.\n\nPrvní start z rampy SLC-40 se uskutečnil 18. června 1965 a odstartoval z něj raketa Titan IIIC.\n\nZ rampy odstartovaly dvě meziplanetární mise:\nV letech 1965 až 2005 odtud odstartovalo celkem 30 raket Titan IIIC, 8 raket Titan 34D a 17 raket Titan 4. Poslední start Titanu z rampy SLC-40 byl s průzkumným satelitem Lacrosse-5, který odstartoval 30. dubna 2005 na raketě Titan 4-B.\n\nObslužná věž byla demontována na přelomu let 2007 a 2008 a mobilní servisní struktura (MSS) byla 27. dubna 2008 zdemolována pomocí odstřelu.\n\nDne 25. dubna 2007 pronajalo americké letectvo komplex společnosti SpaceX. Během roku 2008 byla zahájena výstavba pozemních zařízení nezbytných pro starty raket Falcon 9. Rekonstrukce zahrnovala instalaci nových nádrží na kyslík a RP-1 a výstavbu hangáru pro přípravu raket a nákladu.\n\nPrvní raketa Falcon 9 dorazila na kosmodrom na konci roku 2008 a poprvé byla vztyčena 10. ledna 2009. Po startu 4. června 2010 náklad úspěšně dosáhl oběžné dráhy. V roce 2013 došlo k úpravě rampy, aby umožnila starty Falconu 9 v1.1, který je o několik metrů vyšší, o 60 % těžší a má o 60 % vyšší tah.\n\nZ rampy do září 2016 odstartovalo 27 Falconů 9, z toho 25 misí bylo úspěšných. V červnu 2015 došlo k rozpadu rakety za letu při misi CRS-7 a v září 2016 došlo k vážnému poškození rampy při statickém zážehu před misí Amos-6. Po této nehodě byla rampa více než rok mimo provoz, protože došlo k váženému poškození rampy. Starty se na toto období přesunuly na rampu LC-39A, jejíž přestavba byla urychlena.\n\nPři opravách rampy se přikročilo rovnou i k jejímu vylepšení, kdy byla například většina vybavení udělána robustnější, aby lépe odolávala náporu při startu a některé systémy, které byly původně umístěny na povrchu, byly přesunuty do podzemí. Pro možnost lepšího testování, tady delší statické zážehy použitých prvních stupňů, byl vylepšen vodní systém a výkop pro odvod spalin. Bylo také změněno spojení s rampou, dříve šly všechny kabely od senzorů do jednoho místa, nyní se kabely dělí do deseti uzlů a signály jdou přes optické spoje, což znemožňuje rušení. \n\nNový TEL (zařízení, na kterém je připevněna raketa) je pevnější a dokáže s raketou manipulovat rychleji Zatímco dříve zvednutí nebo položení rakety trvalo 25 minut, nyní je to 5 minut pro vztyčení a 3 minuty pro sklopení. Nový TEL má šedý nátěr a díky tomu, že se bude těsně před startem odklánět od rakety o něco více (podobně jako TEL na rampě LC-39) by při startu mělo docházet k jeho menšímu opotřebení.\n\nBylo přistoupeno i k určité unifikaci systémů, z důvodu jednoduššího sdílení pozemních obslužných týmů pro jednotlivé rampy, aby pro každou rampu nemusel být extra vycvičená obsluha. Sjednocení konstrukce a pracovních postupů je dalším prvkem ve skládačce, směřující k rychlejší znovupoužitelnosti a vyšší bezpečnosti i spolehlivosti.\n\nVšechny tyto opravy a vylepšení vyšly asi na 50 milionů dolarů a SpaceX očekává, že pauzy mezi starty by měly trvat přibližně týden, možná i méně.\n\n\n"}
{"id": "1290463", "url": "https://cs.wikipedia.org/wiki?curid=1290463", "title": "Jaroslav Rajzík", "text": "Jaroslav Rajzík\n\nJaroslav Rajzík (3. května 1940, Hradec Králové) je český fotograf, výtvarník a vysokoškolský pedagog. V letech 1987 - 1990 vedl katedru fotografie Filmové a televizní katedry Akademie výtvarných umění v Praze.\n"}
{"id": "1290471", "url": "https://cs.wikipedia.org/wiki?curid=1290471", "title": "Harriet Sutherland-Leveson-Gower, vévodkyně ze Sutherlandu", "text": "Harriet Sutherland-Leveson-Gower, vévodkyně ze Sutherlandu\n\nHarriet Sutherland-Leveson-Gower, vévodkyně ze Sutherlandu (21. května 1806–27. října 1868; rozená Lady Harriet Elizabeth Georgiana Howardová) byla nejvyšší hofmistryní pod několika Whigovskými správami: 1837–1841, 1846–1852, 1853–1858 a 1859–1861; a velkou přítelkyní královny Viktorie. Byla významnou postavou ve vysoké londýnské společnosti a využívala své společenské postavení k tomu, aby pořádala různé filantropické projekty, včetně protestu anglických žen proti americkému otroctví.\n\nHarriet se narodila jako třetí dcera George Howarda, 6. hraběte z Carlisle a jeho manželky Georgiany Cavendishové, dcery známé Georgiany, vévodkyně z Devonshire.\n\n28. května 1823 se Harriet provdala za svého bratrance George Sutherland-Leveson-Gower, hraběte z Goweru (1786-1861), který byl v roce 1808 zvolen poslancem za St Mawes, Cornwall a v roce 1833 se stal po otci 2. vévodou ze Sutherlandu. George byl o dvacet let starší než Harriet, ale jejich svazek byl naplněn láskou a vzešlo z něj sedm dcer a čtyři synové.\n\nHarriet měla ve společnosti vliv, pomáhalo jí také přátelství s královnou Viktorií, stejně jako její velké bohatství. Pod jejím vlivem se stal Stafford house, Svatojakubský palác důležitým centrem společnosti a počátečním místem různých filantropických podniků. Vévodkyně pomohla organizovat petici proti otroctví, \"Stafford House Address\". Bývalá první dáma Julia Gardiner Tylerová na to reagovala napsáním obhajoby otroctví s názvem \"Ženy Anglie vs. ženy Ameriky\". Bývalá otrokyně Harriet Ann Jacobsová na \"Ženy Anglie vs. ženy Ameriky\" reagovala napsáním dopisu do \"New York Tribune\".\n\nVévodkynin postoj k otroctví byl silně kritizován Karlem Marxem, protože její tchyně, předchozí vévodkyně Elizabeth, byla úzce spojena s vyklízením obyvatel ze Sutherlandu o třicet let dříve, aby mohla znovu využít 794,000 akrů země na komerční chov ovcí.\n\nPři nástupu královny Viktorie na trůn byla vévodkyně Harriet jmenována Mistress of the Robes (Nejvyšší hofmistryní) a udržela si tuto pozici, dokud byli u vlády Whigové, až do smrti svého manžela (srpen 1837 až září 1841, červenec 1846 až březen 1852, leden 1853 až únor 1858, červen 1859 až duben 1861). Z odmítnutí královny rozloučit se s vévodkyní a jejími dalšími dámami vznikla v roce 1839 Ložnicová krize, což vedlo k tomu, že se Whigové vrátili do úřadu. Po smrti královnina manžela, prince Alberta, trávila Viktorie první týdny vdovství výhradně ve společnosti vévodkyně Harriet.\n\nV roce 1861 vznikla 4. rogartská společnost 1. Sutherlandského dobrovolnického pěchotního sboru.\n\nPosledním vévodkyniným veřejným vystoupením bylo při sňatku prince z Walesu v roce 1863. Toho roku onemocněla a už se nikdy zcela nezotavila. Byla však schopná pobavit se s Garibaldim, jehož obdivovala, v Chiswick House a Trenthamu, Staffordshire, během jeho návštěvy Anglie v roce 1864. Zemřela 27. října 1868 ve své londýnské residenci Lancaster House. Pohřbena byla v mauzoleu vévodů ze Sutherlandu v Trenthamu. William Gladstone byl jedním z nositelů rakve na jejím pohřbu. Vévodkyniny dopisy, z nichž některé byly jejím synem, lordem Ronaldem Gowerem v Stafford House Letters v částech IV-vi., vydány, dokazují, že byla laskavá a se smyslem pro humor. Zajímala se o architekturu a zahradnictví.\n\nSe svým manželem Georgem, za něhož se provdala 28. května 1823, měla jedenáct dětí:\n\n"}
{"id": "1290473", "url": "https://cs.wikipedia.org/wiki?curid=1290473", "title": "Per Carleson", "text": "Per Carleson\n\nPer Hjalmar Ludvig Carleson (* 11. července 1917 Stockholm – 8. června 2004 Göteborg, Švédsko) byl švédský sportovní šermíř, který se specializoval na šerm kordem. Švédsko reprezentoval v čtyřicátých a padesátých letech. Na olympijských hrách startoval v roce 1948 a 1952 v soutěži jednotlivců a družstev. V roce 1949 obsadil na mistrovství světa v soutěži jednotlivců třetí místo. Se švédským družstvem kordistů vybojoval v roce 1952 stříbrnou a v roce 1948 bronzovou olympijskou medaili a v roce 1947, 1949 a 1954 druhé místo na mistrovství světa.\n"}
{"id": "1290474", "url": "https://cs.wikipedia.org/wiki?curid=1290474", "title": "SC Rotation Leipzig", "text": "SC Rotation Leipzig\n\nSC Rotation Leipzig (celým názvem: Sportclub Rotation Leipzig) byl východoněmecký sportovní klub, který sídlil ve městě Leipzig ve stejnojmenném kraji. Organizace sídlila v lipské městské části Probstheida. Oficiální založení je datováno k listopadu 1954, poté co došlo k přetransformování klubu BSG Einheit Ost v SC Rotation. Zanikl v roce 1963 po fúzi s SC Lokomotive Leipzig. Své domácí zápasy odehrával na Bruno-Plache-Stadionu. Klubové barvy byly červená a černá.\n\nMimo mužský fotbalový oddíl měl sportovní klub i jiné oddíly, mj. oddíl pozemního hokeje, lehké atletiky, plavání, cyklistiky, šachů a volejbalu.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n"}
{"id": "1290477", "url": "https://cs.wikipedia.org/wiki?curid=1290477", "title": "Bengt Ljungquist", "text": "Bengt Ljungquist\n\nBengt Helge Ljungquist (* 20. září 1912 Umeå – 15. července 1979 Förslöv, Švédsko) byl švédský sportovec, který reprezentoval Švédsko ve spotovním šermu a jezdectví. Na olympijských hrách startoval v roce 1936 v šermu fleretem a šavlí, v roce 1948 v šermu kordem v soutěži jednotlivců a v družstvech, v roce 1952, 1956 v soutěži družstev v šermu kordem a v roce 1964 v drezuře koní. V roce 1947 obsadil na mistrovství světa v soutěži jednotlivců druhé místo. Se švédským družstvem kordistů vybojoval v roce 1952 stříbrnou a v roce 1948 bronzovou olympijskou medaili a v roce 1938,1947 a 1954 druhé místo na mistrovství světa.\n"}
{"id": "1290482", "url": "https://cs.wikipedia.org/wiki?curid=1290482", "title": "Vassal", "text": "Vassal\n\nVassal je počítačový program pro hraní deskových a karetních her na počítači. Je napsaný v jazyce Java a je multiplatformní. Sám o sobě je licencován licencí GNU LGPL a jedná se tedy o otevřený a svobodný software, ovšem „moduly” pro jednotlivé hry podléhají běžným autorským právům. Kromě běžného hraní přes Internet umožňuje i hraní přes e-mail.\n\n"}
{"id": "1290483", "url": "https://cs.wikipedia.org/wiki?curid=1290483", "title": "Oswald Zappelli", "text": "Oswald Zappelli\n\nOswald Zappelli (* 27. října 1913 – 3. dubna 1968 Lausanne, Švýcarsko) byl švýcarský sportovní šermíř, který se specializoval na šerm kordem. Švýcarsko reprezentoval ve čtyřicátých a padesátých letech. Na olympijských hrách startoval v roce 1948 a 1952 v soutěži jednotlivců a družstev a v roce 1952 se představil na olympijských hrách ve švýcarském družstvu šavlistů. V soutěži jednotlivců vybojoval na olympijských hrách v roce 1948 stříbrnou a v roce 1952 bronzovou olympijskou medaili. Se švýcarským družstvem kordistů vybojoval na olympijských hrách 1952 bronzovou olympijskou medaili.\n"}
{"id": "1290486", "url": "https://cs.wikipedia.org/wiki?curid=1290486", "title": "Mogens Lüchow", "text": "Mogens Lüchow\n\nMogens Lüchow (* 13. května 1918 – 20. března 1989 Kodaň, Dánsko) byl dánský sportovní šermíř, který se specializoval na šerm kordem. Dánsko reprezentoval na přelomu čtyřicátých a padesátých let. Na olympijských hrách startoval v roce 1948 a 1952 v soutěži jednotlivců a v soutěži družstev. V roce 1950 se stal mistrem světa v soutěži jednotlivců v šermu kordem. \n"}
{"id": "1290490", "url": "https://cs.wikipedia.org/wiki?curid=1290490", "title": "Charlotte Cavendishová, markýza z Hartingtonu", "text": "Charlotte Cavendishová, markýza z Hartingtonu\n\nCharlotte Cavendishová, markýza z Hartingtonu (rozená Boylová; 27. října 1731 – 8. prosince 1754) se narodila jako dcera Richard Boyla, 3. hraběte z Burlingtonu a jeho manželky lady Dorothy Savilové. Od roku 1748 byla manželkou Williama Cavendishe, markýze z Hartingtonu a později 4. vévody z Devonshire a premiéra Velké Británie.\n\nLady Charlotte Elizabeth Boylová se narodila jako jediná přeživší dcera Richard Boyla, 3. hraběte z Burlingtonu a jeho manželky lady Dorothy Savilové.\n\n28. března 1748 se Charlotte provdala za Williama Cavendishe, markýze z Hartingtonu a později 4. vévody z Devonshire a premiéra Velké Británie. Výhodný sňatek sjednán už v jejím dětství byl šťastný. Manželství mu pomohlo v jeho politiickém vzestupu.\n\nCharlotte po otcově smrti v roce 1753 zdědila velké bohatství. Lady Cliffordová získala titul baronky Cliffordové suo jure. Přes manželství s rodinou Cavendish, vévody z Devonshire, zdědila také statky 3. hraběte z Burlingtonu. Tyto statky zahrnovaly Burlington House v Piccadilly v Londýně, Chiswick House v Londýně, Londesborough Hall v Yorkshire, Bolton Abbey v Yorkshire, Lismore Castle v hrabství Waterford v Irsku. Byla jeho zbývající dědičkou.\n\nLady Cliffordová zemřela 8. prosince 1754 v Uppinghamu, Rutlandu na pravé neštovice.\n\nLady Charlotte Cliffordová měla s Williamem čtyři děti:\n\n"}
{"id": "1290491", "url": "https://cs.wikipedia.org/wiki?curid=1290491", "title": "Poronajsk", "text": "Poronajsk\n\nPoronajsk () je město v Sachalinské oblasti v Ruské federaci. Při sčítání lidu v roce 2010 měl přes šestnáct tisíc obyvatel.\n\nPoronajsk leží na východním okraji Sachalinu u ústí řeky Poronaj do zálivu Trpělivosti Ochotského moře. Od Južno-Sachalinsku, správního střediska celé oblasti, je Poronajsk vzdálen přibližně 290 kilometrů severně.\n\nPřes Poronajsk vede Sachalinská železnice z Južno-Sachalinsku do Nogliki i dálnice z Južno-Sachalinsku do Alexandrovsku-Sachalinského.\n\nRusové založili na území moderního Poronajsku v roce 1869 \"Tichmeněvskij post\", tehdy v bezprostřední blízkosti staršího osídlení Ainuů a Nivchů.\n\nV letech 1905 až 1945 bylo zdejší osídlení stejně jako zbytek ostrova jižně od 50. rovnoběžky v důsledku Portsmouthské smlouvy, která ukončila Rusko-japonskou válku, součástí Japonského císařství. V této době se oficiálně jmenovalo \"Šikuka\" ().\n\nPo konci druhé světové války získal celý ostrov zpět Sovětský svaz a v roce 1946 došlo k přejmenování na \"Poronajsk\" podle blízké řeky.\n"}
{"id": "1290492", "url": "https://cs.wikipedia.org/wiki?curid=1290492", "title": "Dorothy Bentincková, vévodkyně z Portlandu", "text": "Dorothy Bentincková, vévodkyně z Portlandu\n\nDorothy Bentincková, vévodkyně z Portlandu (\"rozená\" Lady Dorothy Cavendishová; 27. srpna 1750 – 3. června 1794) byla sňatkem s Williamem Cavendish-Bentinckem, britským premiérem, vévodkyní z Portlandu. Je také předkem královny Alžběta II.\n\nLady Dorothy Cavendishová se narodila 27. srpna 1750 jako dcera britského premiéra Williama Cavendishe a jeho manželky Charlotte Cavendishové.\n\n8. listopadu 1766 se Dorothy provdala za Williama Cavendish-Bentincka. Měli spolu šest dětí:\n\n\nVévodkyně Dorothy z Portlandu zemřela v roce 1794 a byla pohřbena ve farním kostele St Marylebone.\n\n"}
{"id": "1290495", "url": "https://cs.wikipedia.org/wiki?curid=1290495", "title": "Jednota divadelních ochotníků Tyl v Kuklenách", "text": "Jednota divadelních ochotníků Tyl v Kuklenách\n\nJednota divadelních ochotníků Tyl v Kuklenách byl spolek, který sdružoval nejen místní divadelní ochotníky, ale i milovníky divadla z okolních obcí. Fungoval v letech 1870-1952.\n\nOchotnická divadelní scéna v Kuklenách vznikla již roku 1870, kdy ve známém Pilnáčkově hostinci čp. 24 bylo postaveno jeviště přičiněním několika mladých nadšenců. Byli to především zaměstnanci místních průmyslových závodů, kteří dali podnět k vytvoření spolku a požádali o schválení stanov, k čemuž došlo roku 1872. U počátků hraní divadla stál i krejčí Josef Souček, který měl ještě před založením spolku guberniální povolení k provozování divadelních her.\n\nJako první byla sehrána 29. října 1872 jednoaktovka Bez hlavy, bez srdce a Je hluchý. Mezi zakládajícími členy nechyběl známý učitel V. Kalenda, B. E. Tolman, MUDr. H. Marek,\nVáclav Chalupa, bratři Adolf, Karel a Bohumil Weidnerová, bratři Adolf, Arnošt a Zdeněk Felfelové, bratři Josef, Jan a Václav Pilnáčkové, bratři Strejčkové a další. Prvním ředitelem se\nstal Em. Pešek, zámečnický mistr, po něm ředitel Zimní hospodářské školy F. Bauer. Stojí zato zmínit se o Václavu Chalupovi, který byl nejen hercem (Kašpar v Čarostřelci), ale také\ndivadelním výtvarníkem a později režisérem. Na svou dobu reprezentativní oponu věnoval spolku roku 1893 továrník A. Nejedlý. Nové opony bylo poprvé použito 1. října 1893 při hře\nMaloměstští diplomaté. Spolek se často účastnil společných kulturních akcí s místními pěveckými spolky Vlastimilem a Libuší.\n\nZa působení Františka Bauera bylo zažádáno o změnu stanov a jména jednoty, jež dosud vystupovala pod názvem Ochotnické divadlo v Kuklenách. 22. srpna 1892 byly stanovy\npotvrzeny a spolek pojmenován Jednota divadelních ochotníků Tyl v Kuklenách. Výbor sestával z 5 členů, a to ředitele Bauera, jednatele Adolfa Doležala, Antonína a Adolfa Čejky a\nFrantiška Řešátka. Na prknech jednoty vystupovala pohostinně řada známých herců, např. Jindřich Mošna. Po odchodu ředitele Bauera do Chrudimi vedl scénu Václav Bartoš, pozdější farář ve Vysokém Újezdě u Třebechovic. Ten později funkci ředitele vyměnil za post režiséra. Vedle toho jednotě daroval velmi mnoho divadelních knížek do spolkové knihovny a před svým\nodchodem do Zdechovic byl za své zásluhy jmenován roku 1898 čestným členem a věnováno mu spolkové tablo. Po něm následoval Antonín Čejka (do roku 1900) a Adolf Doležal (od\nroku 1901), který byl členem výboru od roku 1886. Za jeho působení bylo oslaveno 50leté trvání spolku a jako jubilejní představení sehrána 280. hra (12. listopadu 1922), kterou byl\nTylův Strakonický dudák.\n\nV roce 1914 po odchodu hostinského Šrajbra na vojnu byla činnost spolku přenesena do hostince K. Zelinky čp. 6. Hrálo se i pohostinsky ve Stěžerách, Libčanech či Smiřicích. Po\nodvedení Adolfa Řešátka se ujal režie Antonín Firych, který po válce z jednoty vystoupil. Poválečná činnost byla zahájena 1. prosince 1918 a 9. března následujícího roku se divadlo\nhrálo opět ve spolkových místnostech.\n\nZa 1. republiky pořídil dekorace divadelní scény akademický malíř Adolf Doležal. Od roku 1872 do roku 1945 provedla JDO Tyl 370 divadelních vystoupení, v nichž sehrála 386 her, 17\nher bylo provedeno jako premiéra, aktovek bylo asi 33. Z hereckého souboru je třeba jmenovat Ellu Řešátkovou, prvního milovníka Adolfa Čejku a představitele něžných rolí\nKarla Duchnu. Soubor jezdil též na zájezdy do okolí (Vlčkovice, Stěžery, Smiřice, Libčany aj.) a účastnil se též Jiráskova Hronova. Roku 1952 byly kuklenské divadelní spolky sloučeny a vystupovaly jako divadelní soubor METAZ Kukleny.\n"}
{"id": "1290499", "url": "https://cs.wikipedia.org/wiki?curid=1290499", "title": "Meghan, vévodkyně ze Sussexu", "text": "Meghan, vévodkyně ze Sussexu\n\nMeghan, vévodkyně ze Sussexu (rodným jménem Rachel Meghan Markle, přechýleně Markleová) (* 4. srpna 1981 Los Angeles) je manželka britského královského prince Harryho, vévody ze Sussexu, humanitární pracovnice a bývalá americká herečka. \n\nNarodila se a vyrůstala v Los Angeles. Je smíšeného původu, její matka Doria Loyce Ragland je Afroameričanka, vlastní magisterský titul v oblasti sociálních prací, pracuje jako terapeutka a instruktorka jógy. Otec Thomas Wayne Markle je původem z Nizozemska, je držitelem ceny Emmy za svou práci osvětlovače u filmu.\n\nOd pěti let navštěvovala řadu soukromých škol, počínaje Hollywood Little Red Schoolhouse. Ve dvanácti letech začala studovat na římskokatolické dívčí škole Immaculate Heart High School v Los Angeles. V roce 2003 absolvovala Severozápadní univerzitu, kde studovala divadelní umění. Krátce poté začala pracovat na americkém velvyslanectví v Buenos Aires.\n\nJeště v době svého hereckého studia pracovala jako kaligrafka na volné noze. V roce 2002 se poprvé objevila jako herečka, a sice v epizodě televizního seriálu \"General Hospital\". V roce 2010 dostala role ve filmech, \"Get Him to the Greek\" a \"Nezapomeň na mě\". Roku 2011 hrála ve filmu \"Šéfové na zabití\" a o rok později se podílela na natáčení krátkého filmu \"The Candidate\", ve kterém hrála roli sekretářky. Roku 2009 se objevila ve dvou epizodách seriálu \"Fringe\", natáčeného televizní sítí Fox Broadcasting Company. Od roku 2011 se objevovala v televizním seriálu \"Kravaťáci,\" a to v roli koncipientky Rachel Zane. Dále je také známa pro svou roli Amy Jessup, speciální agentky FBI, kterou ztvárnila ve sci-fi seriálu \"Hranice nemožného\". Také se objevila v epizodách snímků \"Century City\", \"Kriminálka New York\", \"\", \"Cuts\", \"Knight Rider – Legenda se vrací\", \"The Apostles\", \"The League\", \"Castle na zabití\", \"Extant\" a v několika dalších.\n\nByla zakladatelkou a šéfredaktorkou webové stránky \"The Tig\", zabývající se otázkami životního stylu. V dubnu 2017 oznámila, že tuto práci ukončila. V září 2016 vyprodukovala spolu s kanadskou oděvní společností Reitmans řadu cenově dostupných dámských pracovních oděvů.\n\nV roce 2016 se stala velvyslankyní World Vision Canada, pro niž cestovala do Rwandy v rámci kampaně pro čistou vodu (\"Clean Water Campaign\"). V roce 2014 se stala poradkyní pro mezinárodní charitu One Young World, pro niž promluvila na jejím výročním summitu v Dublinu. Roku 2016 se zúčastnila tohoto shromáždění i v kanadské Ottawě.\nSpolupracovala též s Organizací spojených národů v jejím programu United Nations Women, konkrétně při \"United Nations Entity for Gender Equality and the Empowerment of Women\" (Odbor OSN pro rovnost pohlaví a posílení žen).\n\nOznačuje se za gurmánku, což bylo také vneseno do její role Rachel Zane v \"Kravaťácích\". Je přítelkyní tenistky Sereny Williamsové, Jessicy Mulroney a Bena Mulroneyho ze zpravodajství E! News. \n\nDne 20. září 2011 se provdala za filmového herce a producenta Trevora Engelsona, se kterým měla vztah již od roku 2004. V květnu 2013 se ale rozešli a po třech měsících následoval rozvod. Předtím, než se seznámila s princem Harrym, byla ve vztahu s Corym Vitiellem. \n\nJejí seznámení s britským princem Harrym v červnu 2016 a jejich následné přátelství z ní udělaly nejvyhledávanější herečku na internetovém vyhledávači Google za rok 2016. Dne 27. listopadu 2017 byla ohlášena jejich svatba, která se pak uskutečnila 19. května 2018 na královském zámku Windsor.\n\nOd své svatby žili společně v domě zvaném Nottingham Cottage, který se nachází na pozemcích Kensingtonského paláce v Londýně. Dne 15. října 2018 oznámil manželský pár, že očekávají své první dítě. Zdravý syn se jim narodil 6. května 2019 v 5.26 ráno britského času a dostal jméno Archie Harrison Mountbatten-Windsor.\n\nPo svém částečném rozchodu s britskou královskou rodinou v lednu 2020 se princ Harry, vévodkyně Meghan a syn Archie usídlili na Vancouver Island v kanadské provincii Britská Kolumbie. Ostrov si vybrali jako svoje bydliště pro jeho relativně mírné podnebí. Mají však v úmyslu nadále část roku trávit v Británii.\n\n"}
{"id": "1290502", "url": "https://cs.wikipedia.org/wiki?curid=1290502", "title": "Švihanka", "text": "Švihanka\n\nŠvihanka (\"Švihanská, Švihovka\") je zaniklá usedlost v Praze 2-Vinohradech, která se nacházela v centrální části Riegrových sadů.\n\nJiž roku 1454 se poblíž Švihanky rozkládala vinice o rozloze 8 strychů majitele Fridricha od Jednorožce. Doložená vinice na místě usedlosti je k roku 1452, kdy ji držel Jeroným Šrol. Nejpozději roku 1785 zde stála usedlost, roku 1843 se v místě uvádí dům se zahradou.\n\nŠvihanku stojící mezi Kuchynkou a Vozovou krátký čas vlastnil hrabě Canal, který ji začlenil do své zahrady. Následující majitel Kanálky Moritz Zdekauer ji roku 1834 prodal pražskému měšťanu Lorenci Hankovi. Roku 1903 koupila usedlost vinohradská obec a na jejích pozemcích založila park Riegrovy sady.\n\nV usedlosti býval Šťastného hostinec. Roku 1934 jej moderně přestavěl architekt František Marek a podle nájemce se mu říkalo Šretrova restaurace. Konstruktivistická stavba měla několik menších sálů a v prvním patře sál velký. Nacházely se zde spolkové místnosti, salonky, svatební sál, taneční sály a pivnice. Celoročně otevřená velká terasa původně nabízela 1200 míst k sezení. Další vyhlídková terasa bývala na střeše restaurace a u hlavní části letní zahrady pak hudební pavilon a velký taneční parket.\n\nObjekt prošel roku 1965 rekonstrukcí, kdy byla mimo jiné vyměněna původní okna. Další rekonstrukce proběhla v roce 1993.\n\n\n\n"}
{"id": "1290505", "url": "https://cs.wikipedia.org/wiki?curid=1290505", "title": "1. FC Lokomotive Leipzig", "text": "1. FC Lokomotive Leipzig\n\n1. FC Lokomotive Leipzig je historický název těchto klubů:\n"}
{"id": "1290507", "url": "https://cs.wikipedia.org/wiki?curid=1290507", "title": "Jiří Čermák", "text": "Jiří Čermák\n\nJiří Čermák (12. ledna 1884 v Praze – 25. června 1955 v Praze) byl cestovatel, zeměpisec a kartograf. Autor horolezecké, legionářské a zeměpisné literatury.\n\nPřed první světovou válkou se věnoval horolezectví a stál u zrodu prvního českého horolezeckého spolku. Kromě hor také cestoval. Po absolvování vysokoškolských studií v Praze a Grenoblu se těsně před první světovou válkou zabýval geologii a paleontologií. První světová válka jej zavedla na srbskou frontu a do řad československých legií v Rusku. Po první světové válce se stal důstojníkem prvorepublikové československé armády a těsně před Mnichovem pak byl ustanoven velitelem Vojenského zeměpisného ústavu (VZÚ) v Praze. Tuto funkci zastával i během prvního roku protektorátu prakticky do svého zatčení na počátku února 1940. Spolu s několika klíčovými pracovníky z řad zaměstnanců ústavu se mu v tomto období podařilo před Němci zatajit strategicky důležité geografické materiály. V následném procesu byl za tyto činy obžalován, suspendován ze své funkce, odsouzen a uvězněn. Po skončení druhé světové války se v květnu 1945 nakrátko účastnil poválečné obnovy Vojenského zeměpisného ústavu, ale již v roce 1946 odešel z aktivní vojenské služby. Mezi světovými válkami byl členem mnoha československých vědeckých, badatelských, zeměpisných a geografických společností. V tomto svém zaměření pokračoval i po druhé světové válce prakticky až do svého skonu.\n\nJiří Čermák se narodil v Praze na Kampě v rodině spisovatele a úředníka pražské univerzitní knihovny Bohuslava Čermáka. Jako pětiletý (v roce 1889) se s rodiči přestěhoval na Smíchov.\n\nJiří Čermák měl od mládí rád hory a podnikl řadu cest do evropských pohoří. Cílem jeho výprav byly často slovinské Julské Alpy. Tady jej zaujaly především masivy Triglavu (2864 m n. m.) (tam absolvoval několik prvovýstupů) a Razoru (2601 m n. m.).\n\nAby Slovinci zabránili poněmčování svých hor, ustavili roce 1893 v Ljublani spolek s názvem \"Slovinsko Planinsko družstvo\". Aktivity tohoto spolku sledovali v Praze podobně smýšlející \"čeští alpisté\", kteří v roce 1897 založili v Praze první český horolezecký spolek \"Český odbor Slovinského planinského družstva\". Záhy po ustavení tohoto Českého odboru (v roce 1898) začal vycházet časopis „Alpský věstník“ (vyšlo celkem 16 ročníků). Věstník informoval zájemce o všem, co se v Alpách dělo. Obsahoval mapy, fotogragfie a publikoval i vědecké práce s horolezeckou tématikou. Členové Českého odboru podnikali výpravy na území Slovinska do Julských Alp a Saviňských Alp. Do řad pražských alpistů patřil (kromě Jiřího Čermáka) i profesor MUDr. Karel Chodounský (* 1843 – 1931), Karel Hlava (* 1898 – 1943), Bohuslav Franta (* 1861 – 1929), geograf Viktor Dvorský (* 1882 – 1960), Vladimír Růžička a další. Alpisté vydávali literaturu propagující slovinské Alpy a budovali tam horské chaty a stezky. Mnozí z nich mají na svých horolezeckých \"kontech\" i řadu českých prvovýstupů.\n\nJiří Čermák se podílel (spolu s Viktorem Dvorským) na vydávání \"Alpského věstníku\". Také spolupracoval na průvodcích \"Slovinské Alpy\" (1910) a \"Moře Adriatické\" (1911).\n\nKromě hor cestoval Jiří Čermák také po Dalmácii, Černé Hoře a před začátkem první světové války navštívil i Albánii.\n\nPo absolvování gymnázia (v Praze) pokračoval Jiří Čermák ve studiu na Filozofické fakultě Univerzity Karlovy v Praze. Studoval historii a zeměpis a k těmto oborům přibral i geologii. V letech 1907/1908 získal Jiří Čermák titul PhDr. (doktor filozofie) disertační prací \"Skupina Razorská\". V letech 1910 – 1911 pak Čermák pokračoval ve studiích ve Francii na univerzitě v Grenoblu. Tam studoval u francouzského geografa Raoula Blancharda (* 4. září 1877 – 24. března 1965), který na univerzitě v Grenoblu přednášel od roku 1906 a věnoval se výzkumu geografie Alp a geografii kanadského Québecu. V Grenoblu Jiří Čermák také studoval u profesora Wilfrida Kiliana (* 1862 – 1925), který byl původně alsaský geolog a na univerzitě měl pověst předního odborníka na alpskou geologii.\n\nPo návratu do Čech se Jiří Čermák stal asistentem v geologickém ústavu pražské univerzity a připravoval se k habilitaci. V letech 1912 – 1913 působil Jiří Čermák u českého geologa a paleontologa profesora Filipa Počty \n\nNázorově se Jiří Čermák hlásil (obdobně jako např. cestovatel a geograf profesor PhDr. Jiří V. Daneš) k dílu amerického geografa, geologa, geomorfologa a meteorologa Williama Morrise Davise. Jiří Čermák navázal ale též na topograficko – orografické dílo českého geologa a pedagoga Jana Krejčího. Jiří Čermák též blízce spolupracoval se svým přítelem a vrstevníkem českým geologem, pedagogem a báňským odborníkem profesorem PhDr. Radimem Kettnerem.\n\nPo vypuknutí první světové války byl v létě roku 1914 Jiří Čermák povolán (jako záložní poručík rakousko-uherské armády) na srbskou frontu. Po zranění, které zde utrpěl byl převelen na ruskou frontu. Tady v Haliči u Tarnopole v roce 1915 byl zajat. Po vstupu do československých legií s nimi absolvoval bojové nasazení v Dobrudži, důstojnické školení v Bělgorodu a v hodnosti důstojníka 7. (Tatranského) pluku pak s československými legiemi prošel celou sibiřskou anabázi. Do Československa se Jiří Čermák vrátil přes Kanadu v červenci roku 1920.\n\nPo skončení první světové války a návratu do vlasti se PhDr. Jiří Čermák stal vojákem z povolání (od roku 1923 v hodnosti plukovníka) u prvorepublikové československé armády a nastoupil službu ve Vojenském zeměpisném ústavu (VZÚ) v Praze.\n\nV roce 1926 byl PhDr. Jiří Čermák zvolen za předsedu Vojenského ústavu vědeckého. Různé funkce také vykonával v Československé společnosti zeměpisné, Masarykově akademii práce a v Československé národní radě badatelské. Byl rovněž členem Československého národního komitétu geografického.\n\nOd roku 1920 byl PhDr. Jiří Čermák zařazen jako důstojník (a později přednosta popisného odboru) k VZÚ. V následujících letech (1925 – 1934) byl přednostou odboru pro popis a statistiku válečných jevišť (později – po roce 1933 – to byl tzv. popisný odbor) Od roku 1932 vykonával funkci zástupce náčelníka VZÚ. Dne 24. března 1937 byl plukovník zeměpisné služby PhDr. Jiří Čermák ustanoven velitelem Vojenského zeměpisného ústavu. Asi 20 měsíců poté (od 30. listopadu 1938) byl jeho zástupcem (na funkci zástupce velitele VZÚ) jmenován i plukovník generálního štábu Josef Churavý.\n\nMaximálního \"výkonu\" dosahoval VZÚ v roce 1937, ale v roce 1938 – po mnichovském diktátu – se musel VZÚ zaměřit na úkoly mobilizačního charakteru. Pod řízením plukovníka zeměpisné služby PhDr. Jiřího Čermáka bylo vytvořeno velitelství válečného vyměřování, byly stanovené polní i teritoriální jednotky a orgány. Zároveň byly aktivovány sklady map a početní stavy VZÚ byly doplněny na válečné počty. Aktuální vojensko-politická situace roku 1938 si vyžádala i vyhotovení bezpečnostních kopií a vybudování bezpečnostního archivu jakož i preventivní skartaci vybraných písemností.\n\nDne 15. března 1939 byl Vojenský zeměpisný ústav (VZÚ) obsazen německou armádou a později (18. dubna 1939) jej protektorátní vláda převedla pod ministerstvo vnitra (MV) a přejmenovala jej na Zeměpisný ústav ministerstva vnitra (ZÚMV). Jiří Čermák vykonával dále funkci velitele VZÚ/ZÚMV i po 18. dubnu 1939. Josef Churavý byl převeden na pozici odborového rady ministerstva vnitra a spolu s Jiřím Čermákem i on vykonával dále svoji funkci zástupce velitele VZÚ/ZÚMV.\n\nAby se nacistům nedostal do rukou výsledek dvacetileté práce VZÚ, jehož by mohlo být zneužito, již od podzimu roku 1938 (na příkaz Josefa Churavého) zhotovovali a ukrývali odvážní příslušníci VZÚ kopie a duplikáty geodetických a kartografických podkladů a map.\n\nPřílišná \"chudost\" inventáře tak velkého ústavu, jakým byl VZÚ/ZÚMV neušla pozornosti Říšského zeměměřičského úřadu (Reichsamt für Landesaufnahme (RfL)), jehož zástupce – říšský Němec a vysoký úředník RfL – Dipl. Ing. F. Seidel byl pověřen Němci dozorčí správou nad VZÚ/ZÚMV. Na konci ledna 1940 Dipl. Ing. F. Seidel odjel do Bratislavy, aby jednal se Slováky o jejich nároku na část výzbroje VZÚ/ZÚMV. (Slovenská republika byla vyhlášena už 14. března 1939 a 1. září 1939 si ustavila svůj Vojenský zeměpisný ústav, jenž si nárokoval na pražském VZÚ/ZÚMV mapový a měřičský materiál pro území \"slovenského štátu\".) Při tomto jednání Dipl. Ing. F. Seidel bezpečně zjistil, že mnohé přístroje ve VZÚ/ZÚMV chybí.\n\nDne 6. února 1940 bylo zahájeno rozsáhlé zatýkání zaměstnanců (bývalých důstojníků) VZÚ/ZÚMV. Díky včasnému varování reagoval na nebezpečí zatčení plukovník generálního štábu Josef Churavý okamžitým odchodem do ilegality. Zatčení se sice vyhnul, ale odsouzení k trestu smrti v nepřítomnosti nikoliv. Velitel VZÚ/ZÚMV plukovník zeměpisné služby PhDr. Jiří Čermák byl (v souvislosti se zatajováním geodetického a kartografického materiálu) rovněž 6. února 1940 zatčen gestapem, uvězněn, suspendován z velení ústavu a postaven před německý vojenský válečný soud v Praze na Hradčanech. V následném procesu (datovaném k 9. dubnu 1940) bylo obžalováno celkem 9 osob z VZÚ/ZÚMV včetně velitele VZÚ/ZÚMV plukovníka zeměpisné služby PhDr. Jiřího Čermáka, který byl za napomáhání odsouzen k šesti měsíců věznění. \n\nVelení VZÚ se plukovník zeměpisné služby PhDr. Jiří Čermák opět ujal ve svých 61 letech těsně před koncem druhé světové války (od 6. května 1945) a nakrátko tak (jen do 31. května 1945) stál u \"startu poválečné obnovy\" VZÚ. Pozici prvního poválečného velitele VZÚ opustil Jiří Čermák ze zdravotních důvodů (byl přeložen do zálohy a v roce 1946 odešel do výslužby). Ve svých vzpomínkách uvedl:\n\nI když byly části ukrytého geodetického a kartografického materiálu vyvezeného z VZÚ/ZÚMV nedůslednou konspirací nakonec německými orgány objeveny, ukrytí těchto materiálů a jejich duplikátů umožnilo (po skončení druhé světové války) a osvobození v květnu 1945 rychlou obnovu činnosti a produkce vojenské zeměpisné služby. K této problematice ve svých vzpomínkách Jiří Čermák uvedl:\n\nPo druhé světové válce ještě pracoval v Kabinetu historické geografie ČSAV a po roce 1952 byl PhDr. Jiří Čermák zvolen předsedou zeměpisné komise Československé akademie věd. Až do smrti v roce 1955 vedl redakční radu Sborníku Československé společnosti zeměpisné.\n\nJiří Čermák byl nositelem řady domácích (např. Československý válečný kříž) i zahraničních (např. Řád svatého Sávy) vyznamenání.\n\nPhDr. Jiří Čermák byl autorem mnoha prací z různých oborů zeměpisu. Soustřeďoval se zejména na geomorfologii rozsáhlého pohoří Alp a Balkánského poloostrova. Po první světové válce zpracoval pro potřeby nového Československa Průměrné nadmořské výšky soudních okresů v Čechách (z roku 1921) a pro účely vojenské pak Rozdělení tvarů terénu (z roku 1926). Vojenskému zeměpisu věnoval mnoho prací drobnějšího rozsahu. Totéž možno uvést i o jeho přínosu ke glaciologii. V menší míře se věnoval i studiu krasu. Pro Illustrovaný zeměpis všech dílů světa: rukověť zeměpisu všeobecného a zvláštního (oblastního), který poprvé vyšel v roce 1911 (a opakovaně byl pak vydáván i v letech 1923 – 1925 a následně před druhou světovou válkou v letech 1935 – 1938 aby opětně vyšel i po druhé světové válce v roce 1949) zpracoval PhDr. Jiří Čermák některé kapitoly, mimo jiné o východní Evropě, Asii, Austrálii a Oceánii. Svým dílem tak Jiří Čermák přispěl nejen do dějin geografie, ale i do vojenské historie. Zde je nutno jmenovat především jeho dvě díla týkající se historie první světové války: Věrnost za věrnost: Vzpomínky z účasti Čechů v bojích srbské divise v Dobrudži roku 1916 (vydané celkem třikrát a to po první světové válce v letech 1920, 1921 a 1922) a Boje pod Bachmačem a ústup z Ukrajiny r. 1918: Podle hlášení, uložených v archivu legií (z roku 1923).\n\n\nV roce 1934 došlo ke změnám ve velení Vojenské zeměpisné služby a VZÚ. Dlouholetý velitel brigádní generál Karel Rausch odešel do důchodu a velení převzal (od 1. dubna 1934) brigádní generál PhDr. Antonín Basl, který dosud (od 30. září 1932 do 31. března 1934) zastával funkci zástupce velitele. Po jeho onemocnění a náhlém úmrtí v roce 1937 byl velitelem Vojenské zeměpisné služby a VZÚ ustanoven plukovník zeměpisné služby PhDr. Jiří Čermák.\n\nZde uvedené zdroje byly převzaty z: MARTÍNEK Jiří - Biografický slovník, heslo Jiří Čermák, viz výše.\nVýznamy zkratek literárních zdrojů byly převzaty z fragmentu Biografického slovníku českých zemí (B-Bař) vydaného Historickým ústavem AV v roce 2005, nakladatelství Libri 2005.\n\n\n\n\n"}
{"id": "1290510", "url": "https://cs.wikipedia.org/wiki?curid=1290510", "title": "Han z Islandu", "text": "Han z Islandu\n\nHan z Islandu (1823, \"Han d'Islande\", česky také jako \"Islandský démon\") je román francouzského romantického prozaika, dramatika a básníka Victora Huga. Jeho první verze byla vydána časopisecky roku 1821 v časopise bratrů Hugových \"Le Conservateur littéraire\". Pro knižní vydání roku 1823 byl román výrazně přepracován. Jde o první autorův tiskem vydaný román, protože povídka \"Veliký Jargal\" (\"Bug-Jargal\"), napsaná roku 1818, byla v román přepracována až roku 1826.\n\nDobrodružný děj románu svědčí o tom, že při jeho psaní byl Hugo ovlivněn Waltrem Scotem. Preromantické kulisy, jako je divoká skandinávská příroda s rozeklaným mořským pobřežím, márnice a katovny, skalní města a propasti, temné lesy a pochmurná jezera i zříceniny starobylých hradů a pevností vycházejí z Hugovy inspirace u autorů gotických románů. Pro ponurý obsah, drastičnost a pro zdůrazňování odpudivých a drsných výjevů je román řazen mezi díla frenetické literatury.\n\nRomán se odehrává roku 1699 v Norsku ve městěTrondheim (v knize Drontheim) a v jeho okolí. Titulní postavou je hrůzný lidský netvor doprovázený medvědem a živící se lidským masem a krví, kterou pije z lebek svých obětí. Hlavním hrdinou románu je však ušlechtilý a odvážný mladý muž Ordener Guldenlew, syn místodržitele Norska (Norsko bylo v té době součástí Dánského království). \n\nOrdener miluje Ethel, dceru neprávem uvězněného generála Schumackera, který se měl údajně dopustit velezrady. Když zjistí, že se Hanovi dostala vraždou posla do rukou skříňka s dokumenty, které potvrzují generálovu nevinnu, vydá se proto obávaného netvora hledat. Dokonce se s ním i střetne a málem mu podlehne, kdyby Han zápas nepřerušil, aby zachránil svého medvěda napadeného lovci. Během jeho cesty divokým krajem však vypukne hornické povstání, které měl údajně vyvolat vězněný generál. Jde však o intriku generálových nepřátel, kteří doufají, že po očekávané porážce povstání bude Schumacker popraven. Aby horníky povzbudili, postaví jim do čela jejich řad falešného Hana z Islandu, skutečného obra, ačkoliv skutečný han je spíše menšího vzrůstu. Mezi povstalce se dostane i Ordener, který doufá, že se mu takto podaří snáze skutečného opět Hana najít\n\nPovstalecké houfy jsou vlákány do léčky a poraženy a s jejich vůdci je zajat i Ordener. Protože všichni tvrdí, že za povstáním stojí Schumacker, je generál souzen společně se svými údajnými spoluviníky. Ordener, aby jej zachránil před testem smrti, prohlásí, že povstání vyvolal on. na osudu se objeví i skutečný Han. Zavraždí obra, který se za něj vydával, a pak se nechá zajmout, protože zahynul jeho syn a on již nemá pro co žít. Ordener i han jsou podle očekávání odsouzeni k smrti. V noci před popravou navštíví Ordenera Ethel v doprovodu kněze, který je v žalářní kobce oddá.\n\nRáno před popravou je naštěstí náhodou nalezena skříňka, kterou Ordener hledal. Dokumenty v ní potvrzují Schumackerou a tudíž i Ordenerovu nevinu. Oba jsou osvobozeni a skuteční viníci potrestáni. Han z Islandu si vyprosí od svých žalářníků slámu a oheň, aby neležel na holé zemi a a by se zahřál. Pak založí požár, ve kterém zahyne společně s vojáky přilehlých kasáren.\n\nSchumackerovi byly navráceny veškeré jeho neprávem odebrané tituly. Prožité události však natolik otřásly jeho již chatrným zdravím, že ještě roku 1699 zemřel. Smutek nad tím těžce zasáhl Ordenera s Ethel, \"„jako by jim měl připomenout, že není zde na zemi dokonalého štěstí.“\"\n\n"}
{"id": "1290511", "url": "https://cs.wikipedia.org/wiki?curid=1290511", "title": "Zoltán Nemere", "text": "Zoltán Nemere\n\nZoltán Nemere (* 20. dubna 1942 Bokod – 6. května 2001 Felgyő, Maďarsko) byl maďarský sportovní šermíř, který se specializoval na šerm kordem. Maďarsko reprezentoval v šedesátých a sedmdesátých letech. Na olympijských hrách startoval v roce 1964 a 1968 v soutěži jednotlivců a družstev. V roce 1965 získal titul mistra světa mezi jednotlivci. S maďarským družstvem kordistů vybojoval dvě zlaté olympijské medaile a v roce 1970 a 1971 vybojoval s družstvem titul mistra světa.\n"}
{"id": "1290512", "url": "https://cs.wikipedia.org/wiki?curid=1290512", "title": "ꙮ", "text": "ꙮ\n\nꙮ je speciální znakem cyrilice, velmi zřídka používaný. Jedná se o písmeno O složené ze sedmi tzv. očí. Vyskytuje se pouze v jednom slově z církevní slovanštiny, a to ve slově , používaném v slovním spojení , v překladu serafim s mnoha očima. Zde se ꙮ čte jako O. V knize žalmů z roku 1429 ho objevil lingvista a etnograf Jefim Karski.\n\nV Unicode má písmeno ꙮ tento kód: U+A66E\n"}
{"id": "1290514", "url": "https://cs.wikipedia.org/wiki?curid=1290514", "title": "Husein Bašić", "text": "Husein Bašić\n\nHusein Bašić (1. února 1938 Brezojevica, okres Plav, Království Jugoslávie – 4. listopadu 2007 Podgorica, Černé Hora) byl černohorský spisovatel, pedagog, historik a sběratel lidové slovesnosti bosňáckého původu.\n\nGymnázium navštěvoval ve městěch Ivangrad a Novi Pazar. Později absolvoval Filozofickou fakultu Univerzity v Bělehradě. Působil jako pedagog v gymnáziu a poté coby úředník v Ministerstvu školství, vědy a kultury Černé Hory.\n\nRoku 2002 se stal předsedou Sdružení spisovatelů Černé Hory (\"Udruženje književnika Crne Gore\"), z něhož sám roku 1990 vystoupil kvůli odlišnému postoji k politice Slobodana Miloševiće. Byl řádným členem Dukljanské akademie věd a umění (\"Dukljanska akademija nauka i umjetnosti\"), tu netřeba plést s Černohorskou akademií věd a umění, z které po pěti letech působení roku 2004 demonstrativně vystoupil.\n\nOd začátku 90. let se aktivně zasazoval o kulturní rozvoj a emancipaci Bosňáků v Sandžaku, resp. v jeho černohorské části. Roku 1993 spoluzaložil a stal se předsedou kulturního Sdružení Alamanach (\"Udruženja „Almanah”\"), které si kladlo za cíl uchovávat a studovat kulturně historické dědictvů sandžackých Bosňáků. Organizace začala vydávat stejnojmenné periodikum, v prvním roce jeho existence (1994) je Bašić vedl jako šéfredaktor. Od roku 1996 byl předsedou Kulturního spolku Bosňáků Sandžaku Preporod (\"Kulturno društvo Bošnjaka Sandžaka „Preporod”\").\n\n\n"}
{"id": "1290516", "url": "https://cs.wikipedia.org/wiki?curid=1290516", "title": "Tamás Gábor", "text": "Tamás Gábor\n\nTamás Gábor (24. dubna 1932 – 6. května 2007 Budapešť, Maďarsko) byl maďarský sportovní šermíř, který se specializoval na šerm kordem. Maďarsko reprezentoval v padesátých a šedesátých letech. Na olympijských hrách startoval v roce 1960 a 1964 v soutěži jednotlivců a družstev. V roce 1962 obsadil druhé místo na mistrovství světa, kterým navázal na třetí místo z roku 1961. S maďarským družstvem kordistů vybojoval zlatou olympijskou medaili v roce 1964 a v roce 1959 vybojoval s družstvem titul mistra světa.\n"}
{"id": "1290518", "url": "https://cs.wikipedia.org/wiki?curid=1290518", "title": "Petrodvorec (palác)", "text": "Petrodvorec (palác)\n\nPalác Petrodvorec je palác v Rusku, ve městě Petrodvorec, které leží asi 30 kilometrů západně od Petrohradu. Petrodvorec tvoří několik paláců, množství fontán, soch, umělých jezírek a trávníků. \n\nPalác je často nazýván \"ruské Versailles\", podle vzoru sídla francouzských králů byl také budován. \n\nNejvětší zájem turistů vyvolává barokní Velký palác. V paláci je největší Trůnní sál. Vedle velkého paláce je i menší cihlový palác Monplaisir. K dalším stavbám komplexu patří palác Petra II. či palác Marli. V palácovém parku je celkem 134 fontán. Nejobdivovanějším objektem parku je Velká kaskáda, kterou tvoří 64 fontán, 3 vodopády a 225 soch. Ústřední je sousoší Samsona, který zabíjí lva. Toto sousoší symbolizuje vítězství Petra I. nad Švédy v roce 1709 (bitva u Poltavy). Lev je symbolem Švédského království. Pozoruhodná je také socha Persea s odseknutou hlavou medúzy Gorgony. \n\nK dalším unikátům patří kaskády Zlatá hora, Šachová hora, Římské fontány a fontána Slunce. Palác i s parkovým komplexem se rozkládá na ploše přes 800 hektarů. \n\nPalác začal stavět jako carskou rezidenci ruský car Petr I. v roce 1709 poté, co po vítězné válce nad Švédy získal přístup k Baltskému moři. Car Petr I. osobně dohlížel na práce na nové rezidenci. Stavěl se v letech 1714-1728. Autorem architektonického návrhu byl Domenico Trezzini, zahrady vytvořil Alexandre Le Blond. V roce 1752 budovu rozšířil Bartolomeo Rastrelli. \n\nPetrodvorec byl výrazně poničen německými vojáky za druhé světové války. Obnova trvala celou druhou polovinu 20. století. Roku 1990 byl palác zapsán na seznam světového dědictví UNESCO (v rámci položky Historické centrum Petrohradu a související skupiny památek).\n\n"}
{"id": "1290519", "url": "https://cs.wikipedia.org/wiki?curid=1290519", "title": "Alois Schweiger (podnikatel)", "text": "Alois Schweiger (podnikatel)\n\nAlois Schweiger (3. července 1859 Uherský Brod – 2. ledna 1928 Vídeň), byl rakouský podnikatel a filantrop českého původu, židovského vyznání.\n\nAlois Schweiger se narodil v židovské rodině Mosese Moritze Schweigera v Uherském Brodě. V roce 1872 odjel do Vídně, kde začínal jako učeň v textilní výrobě a obchodě. Kolem roku 1879 se vydal v té době do britské Indie. Plných 14 let žil a podnikal v Bombaji. Dovážel do Indie zboží z celé rakousko-uherské monarchie, především galanterní výrobky, nitě a také české sklo. Zpět do Evropy vozil tkaniny, koberce a různé další suroviny. Mimo Indii měl obchodní dům i v Miláně a své další filiálky zakládal především v Rakousku a ve Švýcarsku. V roce 1911 se Schwaiger vrátil do Rakouska a založil s účastí banky \"\"Creditanstalt\"\" společnost \"\"Alois Schweiger & Co. GmbH.\"\". V roce 1912 odtoupil z vedení banky Creditanstalt a zároveň se stáhl z obchodního života. Alois Schweiger byl významný velkoobchodník a finančník, který působil v různých koutech světa. Kanceláře své firmy měl v Hamburku, Miláně, Manchesteru, Bombaji, Bangkoku, Kalkatě, Karáčí a Šanghaji. Za jeho podnikatelské schopnosti byl vyznamenán řádem císaře Františka Josefa. Po roce 1918 si ponechal československé občanství a pobýval dva roky v Praze. Poté se vrátil do Vídně, kde strávil zbytek života. Zemřel bezdětný 2. ledna 1928 ve Vídni. Jeho ostatky byly uloženy na novém židovském hřbitově v Uherském Brodě.\n\nPolovinu svého značného majetku odkázal tento bezdětný filantrop svým příbuzným a druhou polovinu městu Uherský Brod. Z městského podílu se vytvořila dle závěti tzv. \"\"Schweigerova nadace\"\", ze které byly vypláceny peníze na podporu potřebných bez rozdílu národnosti a náboženství. Schweigerův městský fond byl v roce 1941 zabaven pro německé účely.\n\n"}
{"id": "1290525", "url": "https://cs.wikipedia.org/wiki?curid=1290525", "title": "István Kausz", "text": "István Kausz\n\nIstván Kausz (* 18. srpna 1932 Budapešť, Maďarsko) byl maďarský sportovní šermíř, který se specializoval na šerm kordem. Maďarsko reprezentoval v padesátých a šedesátých letech. Na olympijských hrách startoval v roce 1960 a 1964 v soutěži jednotlivců a družstev. V roce 1962 získal titul mistra světa v soutěži jednotlivců. S maďarským družstvem kordistů vybojoval zlatou olympijskou medaili v roce 1964 a v roce 1959 vybojoval s družstvem titul mistra světa.\n"}
{"id": "1290526", "url": "https://cs.wikipedia.org/wiki?curid=1290526", "title": "Adolf Weidner a spol., továrna na měděné a kovové zboží v Kuklenách", "text": "Adolf Weidner a spol., továrna na měděné a kovové zboží v Kuklenách\n\nAdolf Weidner a spol., továrna na měděné a kovové zboží v Kuklenách byla strojírenská firma, jejíž počátky sahají do roku 1851. Zanikla až ve 30. letech 20. století, kdy jí zlámala vaz světová hospodářská krize.\n\nRoku 1865 dostal Adolf Weidner povolení ke stavbě nového domu čp. 153 s kotlářskou dílnou, též pro parní stroj. O pět let později zažádal o povolení k přistavění dílny. 3. června 1870 krajský soud v Hradci Králové zaznamenal do rejstříku firem jednotných společnost Adolf Weidner. Roku 1871 firma získala zakázku na kotlářské práce ve Společném rolnickém cukrovaru v Předměřicích nad Labem. Následujícího roku převzal firmu syn Adolf, který aby rozptýlil různé dohady, nechal vytisknout v Národních listech z 9. srpna 1872 tento inzerát:\nRoku 1874 byl tedy majitelem čp. 153 Adolf Weidner. 9. září 1881 krajský soud v Hradci Králové vymazal z obchodního rejstříku veřejného společníka Adolfa Weidnera, který zemřel 9. července téhož roku ve věku 32 let. Dědici se stali Anna, Adolf a Bohuslav Weidnerovi, pak Bohuslav Weidner, který také převzal závod a podle něj byl v pozdějších letech změněn i jeho název na Bohuslav Weidner a spol. Firma se zúčastnila i všeobecné zemské výstavy v Praze v roce 1891 a vystavovala i na hospodářské, průmyslové a národopisné výstavě pro východní Čechy roku 1894 v Hradci Králové a za svoje měděné výrobky byla oceněna čestným výstavním diplomem s právem ražení zlaté medaile s korunou. 14. dubna 1902 byla ve Weidnerově továrně komise ve věci změny stavby parního stroje a parního kotle. Koncem následujícího roku se firemní inženýr Bedřich Erben oženil s Annou Weidnerovou. Rodina Weidnerova, a tudíž i firma, získala do svého středu velkého a schopného odborníka a ten se naopak tímto sňatkem zaopatřil. Téhož roku na výstavě v Hořicích získala společnost ocenění v podobě státní stříbrné medaile. 13. listopadu 1905 zemřela Hermína Pilnáčková, roz. Weidnerová, ve věku 50 let. 19. června 1913 byli oddáni Marie Weidnerová, dcera továrníka, a ing. Josef Rössler, majitel firmy Adolf Weidner a spol. v Kuklenách. Ve stejné době je jako majitel společnosti, vyrábějící koželužské stroje, transmise, svařující plechy a realizující niklování různých předmětů, zmíněn Bohumil Weidner. Tehdy v ní bylo zaměstnáno na 50 dělníků.\n\nPrvní světová válka přinesla nejen nedostatek pracovních sil, materiálu i zakázek, ale i samozřejmé upisování peněz na válečné půjčky, např. na VI. válečnou půjčku společnost dala 1 000 K. V říjnu 1919 se zase objevila žádost o půjčku, tentokrát šlo o státní půjčku republiky, na kterou firma upsala 2 000 Kč. Roku 1921 bylo čp. 153 v rukou Bohuslavy, Růženy a Marie Weidnerových. O dva roky později byla společnost pověřena roznýtováním starého mostu u hospodářské školy v Kuklenách za 1 050 Kč. 13. června 1924 bylo firmě zadáno zřízení železné konstrukce mostu u Pálenky z travers z mostu před hospodářskou školou za 5 250 Kč a mostní konstrukce přes náhon u Temešváru za 5 640 Kč. Jelikož společník firmy Josef Rössler byl členem obecního zastupitelstva, požádala obec okresní správní komisi o povolení k zadání této zakázky, což bylo následně schváleno. Velkým problémem se však stala světová hospodářská krize. Ještě 3.–17. června 1934 se firma zúčastnila II. Orientačního trhu obchodu, živností a průmyslu v Hradci Králové pod protektorátem městské rady královéhradecké. Před úplným zastavením výroby počátkem 30. let 20. století bylo v závodě zaměstnáno 16 dělníků a 2 úředníci, přičemž jejich roční mzdy činily kolem 154 000 Kč.\n"}
{"id": "1290527", "url": "https://cs.wikipedia.org/wiki?curid=1290527", "title": "Árpád Bárány", "text": "Árpád Bárány\n\nÁrpád Bárány (* 24. června 1931 Budapešť, Maďarsko) byl maďarský sportovní šermíř, který se specializoval na šerm kordem. Maďarsko reprezentoval v padesátých a šedesátých letech. Na olympijských hrách startoval v roce 1960 a 1964 v soutěži družstev. V roce 1957 obsadil druhé místo na mistra světa v soutěži jednotlivců. S maďarským družstvem kordistů vybojoval zlatou olympijskou medaili v roce 1964 a v roce 1959 vybojoval s družstvem titul mistra světa.\n"}
{"id": "1290528", "url": "https://cs.wikipedia.org/wiki?curid=1290528", "title": "Kaple svatého Antonína Paduánského (Nadryby)", "text": "Kaple svatého Antonína Paduánského (Nadryby)\n\nKaple svatého Antonína Paduánského je římskokatolická kaple v Nadrybách v okrese Plzeň-sever zasvěcená svatému Antonínovi. Je chráněna jako kulturní památka České republiky.\n\nStavba vznikla původně jako trojboká zvonice postavená v roce 1725 pravděpodobně podle projektu architekta Jana Blažeje Santiniho. Roku 1865 k ní byla přistavěna kaple.\n\nVěžová zvonice má vypouklé stěny s horizontálně spárovanými nárožími. Uprostřed stěn se nachází půlkruhové niky a nad nimi obdélná vpadlá pole. Věž kryje jehlancová střecha se zvonicí. Na věž navazuje obdélná loď s polokruhově ukončenými okny. Dovnitř se vstupuje obdélným portálem s polokruhovým světlíkem. Interiér je zaklenutý valenou klenbou, ale podle jiných zdrojů má plochý strop. Ve zvonici se nachází pouze přístupová šachta ke krovu s otvory ve zdi místo žebříku.\n\n"}
{"id": "1290532", "url": "https://cs.wikipedia.org/wiki?curid=1290532", "title": "ČZ 250", "text": "ČZ 250\n\nČZ 250 může být:\n\n"}
{"id": "1290533", "url": "https://cs.wikipedia.org/wiki?curid=1290533", "title": "ČZ 125", "text": "ČZ 125\n\nČZ 125 může být:\n\n"}
{"id": "1290536", "url": "https://cs.wikipedia.org/wiki?curid=1290536", "title": "Otylka krátkohlavá", "text": "Otylka krátkohlavá\n\nOtylka krátkohlavá (\"Breviceps adspersus\") je zemní žába adaptovaná k hrabavému způsobu života na suchu a rozmnožování se bez potřeby vod, z vajíček se líhnou přímo malé žabky. Je nejrozšířenějším druhem rodu otylka, vyskytuje se v Angole, Botswaně, Jihoafrické republice, Mosambiku, Namibii, Svazijsku, Zambii a v Zimbabwe.\n\nŽije v otevřených nebo zalesněných savanách, na územích namnoze využívaných pouze pro chov dobytka, kde je považována za běžně se vyskytujícího obojživelníka. Jedná se převážně o náhorní plošiny v nadmořské výšce 1000 až 2000 m pokryté hlavně písčitou až písčito-hlinitou půdou. Na těchto územích spadne, v závislosti na blízkosti k západními nebo východnímu pobřeží, průměrně od 230 do 1000 mm srážek ročně. Tato rozdílnost je způsobována mořskými proudy, studeným mořským Benguelským proudem obtékající jih afrického kontinentu se západu a teplým Agulhasským proudem tekoucím na východní straně. Na některých místech mohou být až po 120 dnů v roce ranní přízemní mrazíky. Vyskytuje se v oblastech, ve kterých dominuje travnatý porost se zřetelným horním patrem dřevitých, keřovitých nebo stromovitých rostlin, které jsou v období sucha postihovány častými požáry, při nichž zhruba desetina rostlin nepřežije.\n\nOtylka krátkohlavá je drobná, pouze 2 až 3 cm velká zemní žába s tlustým, téměř kulovitým tělem a silně zploštělou obličejovou části. Nohy má nápadně krátké, první a páté prsty zadních nohou jsou širší než delší. Barva těla téměř odpovídá prostředí ve kterém se pohybují, bývá od světle po tmavě hnědou, na zádech a po obou stranách mívá nažloutlé skvrny a od oka do podpaží vede černý pruh. Kůže na zádech může být zrnitá nebo hladká, na břichu je vždy hladká.\n\nVyhrabává si hluboké podzemí nory kde bývá mírně vlhké klima, ukrývá se do nich v případě ohrožení nebo tam přečkává období sucha. Za potravou vylézá po ochlazení nebo po dešti. Při vyrušení reaguje nafouknutím svého těla pomocí obrovských plic a párových hrudních vaků, v noře se tím zaklíní a dravec ji nemůže vytáhnout. Krátké nohy jsou výhodné pro pohyb v noře, na povrchu jí však nedovolují skákat a proto po zemi leze. Neumí plavat, do vody nikdy nevstupuje a při vodním přívalu se nafoukne vzduchem a nechává se vodou unášet. Žere mravence, termity a drobný hmyz. Ozývá se hvízdavými zvuky vydávanými v dlouhých sériích s rychlostí přes 60 tónů za sekundu.\n\nPo silných deštích na jaře nebo počátkem léta vyleze z podzemního úkrytu nejdříve samec a poblíž si připraví vhodné místo, vyhrabe mělkou, vlhkou proláklinu porostlou trsem trávy. Tam se usadí a začne po dobu až pěti dnů a nocí volat samici, voláním soupeří se sousedními samci. Po příchodu suchého počasí nebo při vyrušení se schová do podzemní nory, po pominutí nebezpečí se vrátí na své místo a pokračuje ve vábení.\n\nK vlastními páření dochází v typické žabí poloze, kdy samec sedí na zádech samice a objímá ji předníma nohama. Samec je podstatně menší a má krátké nohy, takže samici neobejme. Aby se na zádech udržel, vypustí samice lepkavý, na vzduchu tuhnoucí sekret, kterým se samec na její záda přilepí. Samice pak vyhrabe hnízdní noru hlubokou asi 30 cm, do které naklade asi 45 oplodněných vajíček zabalených v želatinovém obalu a noru zahrabe. Za šest týdnů malé, již zcela vyvinuté žabky hnízdo opustí. Samice do doby vylíhnutí setrvává v těsném blízkosti, o potomstvo však viditelně nepečuje.\n\n"}
{"id": "1290537", "url": "https://cs.wikipedia.org/wiki?curid=1290537", "title": "Jawa 250", "text": "Jawa 250\n\nJawa 250 může být:\n\n"}
{"id": "1290540", "url": "https://cs.wikipedia.org/wiki?curid=1290540", "title": "Národní park Dry Tortugas", "text": "Národní park Dry Tortugas\n\nNárodní park Dry Tortugas () je národní park na jihozápadě Floridy, ve Spojených státech amerických. Park tvoří velmi malé korálové souostroví Dry Tortugas a okolní moře. Dry Tortugas jsou nejzápadněji položené ostrovy floridského řetězce ostrovů Florida Keys. Leží přibližně 110 km západně od města Key West.\nNa jednom z ostrůvků se nachází rozlehlé opevnění Fort Jefferson, největší cihlová stavba v Americe. Národní park byl založen v roce 1935 a má rozlohu 261,8 km. Dostupný je lodí a letecky.\n\nNárodní park má rozlohu 261,8 km, z toho rozloha samotných ostrovů (souše) je 0,58 km, což je méně než 0,5%. Souostroví Dry Tortugas tvoří 7 korálových ostrovů. Největší je Loggerhead Key s rozlohou 0,26 km. Nejvyšší nadmořská výška ostrovů je 3 m. Vlivem hurikánů a bouří, ostrovy průběžně mění svůj tvar a velikost. V průběhu století se měnil i jejich počet. Nejzápadněji jsou položené tři největší ostrovy, které tvoří 93% rozlohy všech sedmi ostrovů. Souostroví je blíže k pevnině Kuby než ke Spojeným státům.\n\nVegetace ostrova odpovídá vegetaci na Karibských ostrovech. Tvoří ji trávy, byliny, nízké keře a mangrove.\n\nOpevnění bylo vystavěno v letech 1846 až 1875. Nebylo dokončeno. Celkem se skládá z více než 16 miliónů cihel.\n"}
{"id": "1290541", "url": "https://cs.wikipedia.org/wiki?curid=1290541", "title": "Alois Schweiger", "text": "Alois Schweiger\n\nJméno Alois Schweiger má více osob:\n\n"}
{"id": "1290543", "url": "https://cs.wikipedia.org/wiki?curid=1290543", "title": "Anna Morganová, baronka Hunsdonová", "text": "Anna Morganová, baronka Hunsdonová\n\nAnna Morganová, baronka Hunsdonová (1529 – 19. ledna 1607) byla manželkou Henryho Careyho, 1. barona Hunsdona, se kterým měla dvanáct dětí. V roce 1595 byla královnou Alžbětou I. jmenována do úřadu správce Somerset House; toto postavení si udržela po celý život. Byla také královninou dvorní dámou.\n\nAnna se narodila asi v roce 1529 v Arkestone, Herefordshire, jako dcera sira Thomase Morgana a Anny Whitneyové, dcery sira Jamese Whitneyho a Blanche Milbourneové. Rodina Morgan měla velský původ.\n\n21. května 1545 bylo obdrženo povolení ke sňatku Anny s Henrym Careyem, synem Williama Careye a Marie Boleynové, starší sestry královny Anny Boleynové. Protože byla Careyova matka kdysi milenkou krále Jindřicha VIII., mnoho lidí, včetně vikáře z Isleworthu Johna Halese, spekulovalo, že je Henry Carey ve skutečnosti královým nemanželským synem.\n\n13. ledna 1559 byl Carey jmenován baronem Hunsdonem a od té doby byla Anna baronkou Hunsdonovou. Po nástupu do hodnosti peerovy manželky, byla Anna jmenována dvorní dámou královny Alžběty I., která byla Careyovou sestřenicí a měla pár v oblibě. Carey se později stal kapitánem Mužů ve zbrani, čímž se stal královniným bodyguardem.\n\nMalba neznámého umělce byla vytvořena k připomenutí královniny návštěvy Anny a Careyho na jejich panství Hunsdon House v Hertfordshire v září 1571.\n\nAnna měla s Henrym Careyem 12 dětí:\n\n\nAnnin manžel měl několik nemanželských potomků, včetně Valentina Caryho. Jednou z jeho milenek byla Emilia Lanierová, o níž mnozí, včetně A. L. Rowse, věřili, že byla inspirací pro Shakespearův sonet \"The Dark Lady\", kvůli jejím černým vlasům a tmavé pleti. Otcem jejího syna Henryho narozeného v roce 1592 byl možná Henry Carey, přestože mu v době chlapcova narození bylo 62 let.\n\nKdyž Annin manžel 23. července 1596 zemřel, zanechal svou rodinu v dluzích. Královna Alžběta zaplatila náklady na pohřeb a darovala Anně £400 a roční důchod £200 z státní pokladny. Anne některé z peněz využila na vybudování manželova pomníku ve Westminsterském opatství.\n\n14. prosince, sedm měsíců před Careyovou smrtí, jmenovala Alžběta I. Annu do úřadu správce Somerset House, královské rezidence, kde královna žila před svým nástupem na trůn.\n\nAnna zemřela 19. ledna 1607 a byla pohřbena ve Westminsterském opatství.\n"}
{"id": "1290544", "url": "https://cs.wikipedia.org/wiki?curid=1290544", "title": "Orlov (okres Stará Ľubovňa)", "text": "Orlov (okres Stará Ľubovňa)\n\nOrlov je obec na Slovensku v okrese Stará Ľubovňa v Prešovském kraji na úpatí Spišské Magury nad řekou Poprad. Východní hranici katastru tvoří řeka Poprad, která je zároveň státní hranicí s Polskem.\n\nPrvní písemná zmínka o obci je z roku 1349. V obci stojí řeckokatolický chrám svaté Paraskevy z roku 1864.\n\nK obci patří také osady Andrejovka a Kurčín.\n\n"}
{"id": "1290545", "url": "https://cs.wikipedia.org/wiki?curid=1290545", "title": "József Sákovics", "text": "József Sákovics\n\nJózsef Sákovics (* 26. července 1927 – 2. ledna 2009 Budapešť, Maďarsko) byl maďarský sportovní šermíř, který kombinoval šerm kordem a fleretem. Manželka Lídia Sákovicsová startovala na olympijských hrách v šermu fleretem. Maďarsko reprezentoval v padesátých a na začátku šedesátých let. Na olympijských hrách startoval v roce 1952, 1956, 1960 v soutěži jednotlivců a družstev v šermu kordem a v soutěži družstev v šermu fleretem. Nejlepšího výsledku mezi jednotlivci dosáhl na olympijských hrách 1960, kde skončil v šermu kordem na čtvrtém místě. V roce 1953 získal titul mistra v soutěži jednotlivců v šermu kordem. S maďarským družstvem kordistů vybojoval na olympijských hrách 1956 stříbrnou olympijskou medaili a s družstvem fleretistů vybojoval na olympijských hrách 1952 a 1956 dvě bronzové olympijské medaile. V roce 1959 vybojoval s družstvem kordistů titul mistra světa.\n"}
{"id": "1290550", "url": "https://cs.wikipedia.org/wiki?curid=1290550", "title": "Mutua Madrid Open 2017", "text": "Mutua Madrid Open 2017\n\nMutua Madrid Open 2017 byl společný tenisový turnaj mužského okruhu ATP World Tour a ženského okruhu WTA Tour, hraný v parku Manzanares na otevřených antukových dvorcích. Konal se mezi 6. až 14. květnem 2017 ve španělské metropoli Madridu jako šestnáctý ročník mužského a devátý ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a dotace činí 6 408 230 eur. Ženská část, s rozpočtem 5 924 318 eur, byla také součástí druhé nejvyšší úrovně okruhu WTA Premier Mandatory.\n\nNejvýše nasazenými hráči v soutěžích dvouher se stali britská světová jednička Andy Murray a německá světová dvojka Angelique Kerberová. Jako poslední přímí účastnici do dvouher nastoupili francouzský 55. hráč pořadí Nicolas Mahut a 56. žena klasifikace Eugenie Bouchardová z Kanady.\n\nPátou madridskou trofej si odvezl 30letý Španěl Rafael Nadal, jenž v sérii Masters vyrovnal absolutní Djokovićův rekord 30 titulů a zvýšil i rekordní zápis 52. triumfem na antuce. Druhé společné deblové vítězství na turnajích sérii Masters si připsal polsko-brazilský pár Łukasz Kubot a Marcelo Melo, který v probíhající sezóně zvýšil aktivní poměr zápasové bilance na 17–7. \n\nMadridský titul obhájila Rumunka Simona Halepová, jež vybojovala třetí výhru z událostí Premier Mandatory. Druhou společnou trofej z ženské čtyřhry okruhu WTA Tour získala tchajwansko-švýcarská dvojice Čan Jung-žan a Martina Hingisová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1290551", "url": "https://cs.wikipedia.org/wiki?curid=1290551", "title": "Tyson Fury", "text": "Tyson Fury\n\nTyson Luke Fury (* 12. srpna 1988 Wythenshawe) je britský profesionální boxer, mistr světa v těžké váze, jež vybojoval znovu v únoru 2020 ve svém druhém zápase proti Deontay Wilderovi.\n\nPochází z rodiny irských kočovníků katolického vyznání; jeho příbuzní se tradičně věnovali boxu, bratranec Hughie Fury je juniorským mistrem světa. Původně reprezentoval Irsko, v roce 2006 získal na mistrovství světa juniorů v boxu bronzovou medaili. Od roku 2007 boxoval za Velkou Británii, ale v zápase o účastnické místo na olympiádě 2008 ho porazil David Price. Celkově v amatérské kariéře vyhrál 31 z 35 zápasů.\n\nV roce 2008 se stal profesionálem, získal titul mistra Anglie, Velké Británie, Irska i Commonwealthu v těžké váze. Mezi profesionály vyhrál všech 25 zápasů. Poté, co 25. listopadu 2015 v Düsseldorfu porazil na body Vladimira Klička, získal titul mistra světa v nejtěžší váhové kategorii pro organizace World Boxing Association, International Boxing Federation, World Boxing Organisation a The Ring. Od té doby neboxoval, odmítl nastoupit k odvetě proti Kličkovi a vzdal se titulu mistra světa, který v dubnu 2017 získal Anthony Joshua. V roce 2016 Fury ukončil kariéru z osobních důvodů, ale v březnu 2017 ohlásil návrat.\n\nFuryho kariéra byla poznamenána řadou skandálů: podle vlastních slov trpí bipolární poruchou, proslul řadou šokujících výroků o svých soupeřích i o společenských otázkách, užíval kokain i anabolické steroidy. Neuzavřená dopingová kauza vzbuzovala pochybnosti o tom, zda mu bude návrat do ringu povolen. \n\nPo svém návratu nastoupil dva zápasy proti neporaženému D. Wilderovi. První skončil po několika knokdownech remízou. Druhý Fury vyhrál TKO vhozením ručníku z amerického rohu.\n\n"}
{"id": "1290552", "url": "https://cs.wikipedia.org/wiki?curid=1290552", "title": "Barnabás Berzsenyi", "text": "Barnabás Berzsenyi\n\nBarnabás Berzsenyi (* 12. února 1918 Kemenesmihályfa, Maďarsko – 18. června 1993 Osnabrück, Německo) byl maďarský sportovní šermíř, který se specializoval na šerm kordem. Maďarsko reprezentoval v padesátých letech. Na olympijských hrách startoval v roce 1952 a 1956 v soutěži jednotlivců a družstev. V roce 1953 obsadil druhé místo na mistrovství světa mezi jednotlivci. S maďarským družstvem kordistů vybojoval na olympijských hrách 1956 stříbrnou olympijskou medaili a v roce 1957 a 1958 obsadil s družstvem druhé místo na mistrovství světa.\n"}
{"id": "1290553", "url": "https://cs.wikipedia.org/wiki?curid=1290553", "title": "Spider-Man: Homecoming", "text": "Spider-Man: Homecoming\n\nSpider-Man: Homecoming je americký akční film z roku 2017, který natočil Jon Watts podle komiksů o Spider-Manovi. V titulní roli středoškoláka, který jako maskovaný superhrdina musí zastavit skupinu zločinců, se představil Tom Holland, který si tuto postavu zahrál i v navazujícím filmu \"\" (2019). Jedná se o šestnáctý celovečerní snímek filmové série Marvel Cinematic Universe.\n\nPo bitvě o New York zůstalo město poničené a zaneřáděné mimozemskými předměty a pozůstatky. Radnice najala Adriana Toomese a jeho společnost, aby New York vyčistil. Jejich práce je však náhle převzata Úřadem pro likvidaci škod (v originále \"Department of Damage Control\", D.O.D.C.), který vznikl jako partnerství mezi Tonym Starkem a americkou vládou. Toomes se naštve, že ho takto jednoduše odstřihli od důležitých příjmů, a přiměje své zaměstnance, aby si ponechali chitaurskou technologii, kterou už sesbírali, a využili ji k vývoji a následnému prodeji vyspělých zbraní. O osm let později přivede Tony Stark Petera Parkera do týmu Avengers, kde se zapojí do jejich . Mladý hoch poté dále pokračuje ve svém studiu na Midtownské střední škole, protože mu Stark řekne, že ještě není připraven na to stát se plnohodnotným Avengerem.\n\nPeter odejde ze školního týmu pro vědomostní desetiboj, protože chce trávit více času v masce Spider-Mana a bojovat v Queensu se zločinem. Jedné noci se mu podaří zastavit vyloupení bankomatu lupiči, kteří mají Toomesovy zbraně. Následně se vrátí domů, kde jeho nejlepší kamarád Ned odhalí jeho tajnou identitu. O něco později zkříží Peter cestu Toomesovým spolupracovníkům Jacksonu Briceovi (alias Shockerovi) a Hermanu Schultzovi, kteří chtějí prodat zbraně místnímu zlodějíčkovi Aaronu Davisovi. Po nevydařené akci je chlapec chycen Toomesem, který si postavil supí exoskelet s křídly, a odhodí jej do jezera. Spider-Manův oblek má zabudovaný padák, Peter se však zaplete do jeho lan a ve vodě se málem utopí. S pomocí dálkově ovládaného obleku Iron Mana jej ale zachrání Tony Stark, který monitoruje funkce Peterova obleku, jenž mu dal. Také jej varuje, aby se už dále nezaplétal s kriminálníky. Toomes se na své základně naštve a jednou ze svých zbraní nechtěně zabije Brice, takže novým Shockerem se stane Schultz.\n\nZbraň, kterou na místě obchodu nechal Brice, začnou Peter a Ned zkoumat a vyjmou z ní energetické jádro. Signál sledovacího zařízení, jež chlapec tajně umístil na prodejce zbraní, ukáže, že Schultz míří do Marylandu, proto se Peter opětovně přidá k týmu pro vědomostní desetiboji, který míří do Washingtonu, aby se zúčastnil celonárodního finále. Oba chlapci společnými silami vyřadí z provozu sledovací zařízení na Spider-Manově obleku (které tam vložil Stark) a odblokují pokročilé funkce obleku. Peter zjistí, že Toomes se chystá ukradnout zbraně z konvoje D.O.D.C. Pokusí se ho zastavit, ale uvízne uvnitř kontejneru, čímž propásne finále desetiboje. Zjistí ale, že energetické jádro, které nyní má Ned, je nestabilní chitaurský granát. Poté, co se dostane ze skladu D.O.D.C., spěchá co nejrychleji k Washingtonovu monumentu, jádro ale exploduje a uvězní Neda a jejich kamarády ve výtahu uvnitř památníku. Maskovaný Peter své přátele a spolužáky, včetně čtvrťačky Liz, do které je zamilovaný, zachrání. Po návratu do New Yorku najde Parker Davise, protože chce zjistit, kde by mohl Toomes být. Ten mu poradí a Peter na palubě přívozu Staten Island Ferry zadrží Toomesova nového kupce Maca Gargana. Sám Toomes ale uteče a navíc rozbitá mimozemská zbraň roztrhne loď vedví. Tony Stark coby Iron Man pomůže mladému chlapci a zachrání cestující, nicméně Spider-Manův oblek si vezme zpět, protože nepovažuje Petera za natolik vyspělého, aby ho mohl nosit.\n\nPeter Parker se vrátí do běžného středoškolského života, a nakonec požádá Liz, aby s ním šla na školní ples. Když ji před akcí vyzvedává, zjistí, že Adrian Toomes je Lizin otec. Ten si díky rozhovoru domyslí Peterovu tajnou identitu a začne mu vyhrožovat odplatou, jestliže se znovu zaplete do jeho plánů. Během plesu si chlapec uvědomí, že Toomes chce unést letadlo D.O.D.C., které převáží zbraně z Avengers Tower do nové základny týmu. Peter si vezme svůj starý, doma ušitý oblek Spider-Mana a zamíří do opuštěného skladiště, kde má Toomes své doupě. Nejprve jej přepadne Schultz, ale s Nedovou pomocí ho porazí. Ve skladišti se střetne s Liziným otcem, ten ale nechá zničit sloupy a Petera tak zavalí konstrukce budovy. Parker se dokáže nakonec vyprostit ven a snaží se dostihnout letadlo, které ve vzduchu vykrádá Toomes. Chlapec navede letoun na pláž u Coney Islandu, kde havaruje. Na zemi pokračuje v souboji s Toomesem, který skončí Peterovou záchranou protivníka poté, co Vultureův oblek exploduje. Chlapec jej nakonec společně s nákladem z letadla přenechá policii. Po otcově zatčení se Liz přestěhuje pryč z New Yorku. Peter odmítne pozvání Tonyho Starka, aby se připojil k Avengers jako plnoprávný člen, Stark však Parkerovi moderní oblek vrátí. Při jeho oblékání v pokoji doma v bytě chlapce jej ale spatří teta May.\n\nVe vězení se Toomes setká s Garganem, který tu taky sedí. Gargan mu řekne, že slyšel, že Toomes zná Spider-Manovu skutečnou identitu, Lizin otec to však popře. Kapitán Amerika v motivačním videu sdělí divákům, že nejdůležitější vlastností je trpělivost.\n\n\nV dalších rolích se představili také Kerry Condonová (hlas F.R.I.D.A.Y.), Jennifer Connellyová (hlas Karen) a Chris Evans (Steve Rogers / Kapitán Amerika). V cameo rolích se ve filmu objevili i Kirk Thatcher (pankáč) a Stan Lee (Gary).\n\nPo neúspěchu snímku \"Amazing Spider-Man 2\" (2014) chtělo Sony Pictures Entertainment vytvořit novou spider-manovskou trilogii, kterou mělo produkovat Marvel Studios. Na jaře 2015 oznámily společnosti Sony Pictures a Marvel Studios, že vznikne nový snímek o Spider-Manovi, který bude produkovat Kevin Feige a Amy Pascalová a který bude součástí série Marvel Cinematic Universe (MCU). Postava Pavoučího muže, na kterou drží práva Sony, se také měla ještě před samostatným filmem objevit i v jednom dalším filmu MCU, který byl později upřesněn jako \"\". Obě studia se dohodla na možnosti začlenit postavy MCU do případných budoucích spider-manovských filmů, které by Sony Pictures dále financovalo, distribuovalo a mělo nad nimi finální kreativní kontrolu.\n\nBěhem první poloviny roku 2015 probíhalo hledání představitele Spider-Mana i režiséra snímku. V červnu toho roku bylo oznámeno, že roli získal Tom Holland, zatímco film natočí Jon Watts. Watts se v následujících týdnech účastnil i natáčení Spider-Manových scén pro \"Občanskou válku\". Během července byli oznámeni scenáristé filmu, kterými se stala dvojice Jonathan Goldstein a John Francis Daley. Oba se chtěli vyhnout jakékoliv podobě s předchozími pěti spider-manovskými filmy, takže se místo na původ tohoto superhrdiny zaměřili na středoškolský život Petera Parkera.\n\nPůvodní datum uvedení do kin, 28. července 2017, bylo počátkem roku 2016 posunuto na 7. červenec 2017. Během března 2016 byly do svých rolí obsazeny Zendaya a Marisa Tomeiová, v dubnu byl oznámen titul filmu \"Spider-Man: Homecoming\". Své role tehdy získali také Tony Revolori a Laura Harrierová, prozrazena byla také účast Roberta Downeyho Jr. coby Tonyho Starka. Casting probíhal i během léta, tedy po začátku natáčení. Na Comic-Conu v San Diegu oznámil Marvel, mimo jiné, také obsazení Michael Keatona a Jacoba Batalona. Zároveň byl rozšířen tým scenáristů o režiséra Jona Wattse, Christophera Forda, Chrise McKennu a Erika Sommerse.\n\nNatáčení snímku s rozpočtem 175 milionů dolarů probíhalo v Pinewood Atlanta Studios v Georgii od poloviny června do konce září 2016. Filmaři během té doby využili také lokace v Atlantě (včetně centra města). V říjnu 2016 pak produkce pokračovala v New Yorku, následně byly točeny doplňkové záběry v Berlíně a točilo se i v Los Angeles. V březnu 2017 proběhly dotáčky.\n\nSvětová premiéra filmu \"Spider-Man: Homecoming\" proběhla v Hollywoodu 28. června 2017. Do kin byl uváděn od 5. července téhož roku, přičemž v ČR se v kinodistribuci objevil 6. července a v USA 7. července 2017.\n\nV Severní Americe, kde byl promítán v 4348 kinech, utržil snímek 334 201 140 dolarů, v ostatních zemích dalších 545 965 784 dolarů. Celosvětové tržby tak dosáhly 880 166 924 dolarů. Během úvodního víkendu utržil v Severní Americe přes 117 milionů dolarů.\n\nV České republice byl film uveden distribuční společností Falcon ve 135 kinech. Za první víkend snímek utržil 7,6 milionů korun při návštěvnosti 50 452 diváků, celkově 28,0 milionů korun při návštěvnosti 189 712 diváků.\n\nServer \"Kinobox.cz\" na základě vyhodnocení 16 recenzí z českých internetových stránek ohodnotil film \"Spider-Man: Homecoming\" 76 %. Server \"Rotten Tomatoes\" udělil snímku známku 7,7/10 a to na základě 317 recenzí (z toho 293 jich bylo spokojených, tj. 92 %). Od serveru \"Metacritic\" získal film, podle 51 recenzí, celkem 73 ze 100 bodů.\n\nSnímek získal jednu žánrovou cenu Saturn a na další tři byl nominován.\n\nDíky komerčnímu úspěchu snímku byl v roce 2019 uveden do kin filmový sequel \"\", který je rovněž součástí série Marvel Cinematic Universe (MCU). Postava Spider-Mana se v podání Toma Hollanda objevila i v některých dalších snímcích MCU.\n\n"}
{"id": "1290554", "url": "https://cs.wikipedia.org/wiki?curid=1290554", "title": "Thor: Ragnarok", "text": "Thor: Ragnarok\n\nThor: Ragnarok je americký superhrdinský film z roku 2017 na motivy postavy Thora od Marvel Comics. Film je produkován Marvel Studios a distribuován Walt Disney Studios Motion Pictures. Je pokračováním filmů z roků 2011 a 2013 Thor a . Jedná se o sedmnáctý film Marvel Cinematic Universe (MCU). \n\nSlavnostní premiéru měl 10. října 2017 v El Capitan Theatre v Hollywoodu. Do české kinodistribuce snímek vstoupil 26. října 2017, přičemž v severoamerických kinech startoval až 3. listopadu 2017.\n\nDva roky po je Thor uvězněn obrem Surturem, kterého udržuje naživu jeho helma, na jednom z devíti světů - ohnivém Múspellheimu. Od něj se dozví, že má dle dávného proroctví vyplnit Ragnarok, a to zničením Asgardu. Thor jej však porazí, vyjme mu helmu z hlavy a vydá se na Asgard s pocitem, že je Ragnarok zažehnán.\n\nNa Asgardu vidí, že místo svého otce Odina tam vládne Loki v přestrojení. S Lokim se svého otce tedy vydává hledat a najde jej na Zemi v Norsku. Ten Thorovi vyjeví, že umírá a že se na Lokiho nezlobí, nicméně je ještě stihne varovat před příchodem Hely - Thorovi starší nevlastní sestry a bohyně smrti a zrad - kterou Odinova moc věznila v dalším z devíti světů, tentokrát v Niflheimu. Poté umírá. A přesně jak je varoval, tak se v tu chvíli zjeví Hela přímo u nich, která zničí Thorovo kladivo Mjolnir a když se Loki pokusí vyvolat portál pryč, Hela je sama teleportuje kamsi do kosmu a vydává se na Asgard.\n\nThor se probrudí na jakési planetě plné odpadků, kde se setká s dívkou, která mu vystřelí na krk dálkově ovládaný paralyzér, dávající elektrické šoky a spustí jej, čímž ho omráčí. Thor se následně probudí připoutaný v křesle před Velmistrem, vládcem této planety jménem Sakaar. Dozví se, že musí o svou svobodu bojovat v gladiátorské aréně s nějakým místním šampiónem, který zatím každého porazil. Zde také ostatně potká Lokiho, který sem také spadnul, ale s Velmistrem se spřátelil. Thorovi proto dle gladiátorských pravidel oholí na krátko jeho vlasy a jako zbraň mu dají meč, sekeru a štít. Zde se také seznamuje s ostatními gladiátory, kteří jsou tu nedobrovolně, zejména s Korgem a Mitem.\n\nKdyž na něj přijde řada a ocitá se v aréně, čelí onomu tajemnému šampiónovi a ke svému velkému překvapení zjistí, že se jedná o Hulka. Thor se s ním pokusí navázat přátelský kontakt, ale Hulk chce bojovat, nehledě na předchozí styky ze Země, a tak se Thor pouští do souboje. Ze začátku vyhrává Hulk, ale poté Thor získá převahu, v důsledku čehož Velmistr dálkově zapne paralyzér a Thor upadne do bezvědomí - Hulk ho tedy poráží.\n\nMezitím Hela porazí celou asgardskou armádu a chce si podmanit všech devět světů, ale v Bifrostu nenachází spouštěcí meč, jelikož jej s sebou vzal Heimdall a ochraňuje s ním asgardský lid v tajné sluji v horách. Též Hela vyjeví pravdu o jejím původu - coby prvorozená se ještě před narozením Thora vydávala se svým otcem Odinem na dobyvačné výpravy napříč devíti světy, avšak začala být až příliš krutá a tak ji Odin uvěznil v Niflheimu.\n\nThor se probouzí v jednom z pokojů gladiátorské arény, ve kterém je i Hulk, vyhřívající se ve vířivce. Thor se pokouší přesvědčit Hulka, aby mu pomohl utéct, ten ale kvůli své trvdohlavosti chce zůstat zde, na Sakaaru. Thora následně navštíví dívka, která mu nasadila paralyzér a Thor zjišťuje, že je to Valkýra - jediná přeživší z početné armády Valkýr, které kdysi bojovaly za Asgard proti Hele. Thor jí poví, že se Hela vrátila a tak souhlasí, že mu pomůže se odsud dostat a Helu porazit. Hulk Thorovi alespoň ukáže pozemský Quinjet, který sem s ním před lety ztroskotal na konci . Když se ho Thor pokusí nastartovat, spustí se video od Nataši Romanovové, které zapříčiní proměnu Hulka zpět v Bruce Bannera. Ten si však nic nepamatuje, jelikož byl Hulkem celé dva roky v kuse. Když mu Thor všechno vysvětlí, tak mu Bruce řekne, že kdyby se znovu proměnil v Hulka, možná by se už nikdy neproměnil zpět v Bannera. Thor ho i přesto poprosí o pomoc a řekne, že shání lidi do týmu, které potřebuje na bitvu proti Hele. Bruce se tedy k Thorovi připojí s tím, že se ale nechce znovu proměnit v Hulka.\n\nThor společně s Valkýrou a Brucem odlétají menší lodí Velmistra a Loki s ostatními gladiátory uniká obrovskou válečnou lodí. Všichni míří na Asgard. Na Asgardu se Thor vydává bojovat s Helou, ale Hela ho poráží a vypíchne mu jedno oko, které následně zahodí. Thor zjišťuje, že blesky, díky kterým byl tak silný, nevyvolávalo kladivo, nýbrž on sám (kladivo pouze usměrňovalo jeho moc). S nově nabitou mocí dosti poraní Helu, avšak nestačí to. Když to vidí Bruce, promění se nakonec v Hulka a spolu s Valkýrou jdou Thorovi na pomoc. Stejně jsou ale poraženi i přes pomoc Heimdalla a Thorovi dochází, že Asgard nepředstavuje jeden z devíti světů, nýbrž Asgard znamená jeho lid. Dá proto Lokimu za úkol přinést Surturovu helmu, kterou Thor ukryl v asgardské pokladnici a zapálí jí, čímž oživí Surtura. \n\nVšechen lid mezitím evakuuje do válečné lodi, do které nakonec spolu s Hulkem, Valkýrou, Heimdallem a Lokim Thor prchá, zatímco Surtur bojuje s Helou, aby konečně zničil Asgard a dovršil tak Ragnarok. Nakonec se jen dívají, jak je celý Asgard definitivně zničen a Hela zabita. Thor se nemůže rozhodnout kam jít, a tak se všichni společně dohodnou, že se vydají na planetu Zemi. V potitulkové scéně je vidět, jak před jejich lodí \n\n\nChris Hemsworth se jako Thor objevil i v některých dalších filmech série Marvel Cinematic Universe. Je plánován další samostatný film.\n\n"}
{"id": "1290555", "url": "https://cs.wikipedia.org/wiki?curid=1290555", "title": "Carlo Pavesi", "text": "Carlo Pavesi\n\nCarlo Pavesi (* 10. června 1923 Voghera – 24. března 1995 Milán, Itálie) byl italský sportovní šermíř, který se specializoval na šerm kordem. Itálii reprezentoval v padesátých letech. Na olympijských hrách startoval v roce 1952, 1956 a 1960 v soutěži jednotlivců a družstev v šermu kordem. V roce 1956 vybojoval zlatou olympijskou medaili v soutěži jednotlivců. V roce 1951 a 1954 se v soutěži jednotlivců na mistrovství světa umístnil na druhém místě. S italských družstvem kordistů dominoval v padesátých letech mezinárodním soutěžím družstev. V roce 1952, 1956 a 1960 vybojoval s družstvem zlatou olympijskou medaili a získal celkově šest titulů mistra světa.\n"}
{"id": "1290556", "url": "https://cs.wikipedia.org/wiki?curid=1290556", "title": "Giuseppe Delfino", "text": "Giuseppe Delfino\n\nGiuseppe Delfino (* 22. listopadu 1921 Turín – 10. srpna 1999 Palazzo Canavese, Itálie) byl italský sportovní šermíř, který se specializoval na šerm kordem. Itálii reprezentoval v padesátých a šedesátých letech. Na olympijských hrách startoval v roce 1952, 1956, 1960 a 1964 v soutěži jednotlivců a družstev. V roce 1960 vybojoval zlatou olympijskou medaili v soutěži jednotlivců, kterou navázal na stříbrnou olympijskou medaili z roku 1956. V roce 1959 obsadil třetí místo v soutěži jednotlivců na mistrovství světa. S italských družstvem kordistů dominoval v padesátých letech mezinárodním soutěžím družstev. V roce 1952, 1956 a 1960 vybojoval s družstvem zlatou olympijskou medaili a v roce 1964 přidal stříbrnou olympijskou medaili. S družstvem získal celkově šest titulů mistra světa.\n"}
{"id": "1290557", "url": "https://cs.wikipedia.org/wiki?curid=1290557", "title": "Soul (album)", "text": "Soul (album)\n\nSoul je studiové album české popové zpěvačky Marty Kubišové. Album vyšlo v říjnu roku 2016 v hudebním vydatelství Supraphon. Jedná se o coververze anglických písní.\n\n"}
{"id": "1290558", "url": "https://cs.wikipedia.org/wiki?curid=1290558", "title": "Charlotte Fitzalan-Howardová, vévodkyně z Norfolku", "text": "Charlotte Fitzalan-Howardová, vévodkyně z Norfolku\n\nCharlotte Fitzalan-Howardová, vévodkyně z Norfolku (\"rozená\" Lowes-Gowerová; křest 9. července 1788 – 7. července 1870) se narodila jako dcera George Leveson-Gowera, 1. vévody ze Sutherlandu a jeho manželky Elizabeth, suo jure hraběnky ze Sutherlandu.\n\n27. prosince 1814 se provdala Henryho Charlese Howarda, syna a dědice Bernarda Howarda, který byl dědicem svého bezdětného bratrance Charlese Howarda, 11. vévody z Norfolku. Potom co se stal v roce 1815 Bernard 12. vévodou, stala se Charlotte hraběnkou z Arundelu a Surrey a po tchánově smrti v roce 1842 vévodkyní z Norfolku. Charlotte měla s Henrym pět dětí:\n\n\nHenry Charles Howard a jeho otec byli katolíci, přestože jeho matka Lady Elizabeth Belasyseová byla anglikánka. Není jasné, zda byl Howard formálně a nominálně pozvednut na anglikána, nebo jestli byl katolík, když se ženil se členkou prominentní whigovské (a tedy antikatolické) rodiny. v roce 1829, po katolické emancipaci, byl zvolen hrabě ze Surrey členem parlamentu.\n\nJedním z nejdokonalejších vévodkyniných děl byla 166dílná sbírka písní a klavírních skladeb, které v letech 1811 až 1823 přeložila do pěti jazyků. Sbírka zahrnovala díla od skladatelů jako Rousseau, Gay, Mozart, Arnold, Arne a Händel. Sbírku v současné době vlastní Yaleova univerzita.\n"}
{"id": "1290559", "url": "https://cs.wikipedia.org/wiki?curid=1290559", "title": "Dario Mangiarotti", "text": "Dario Mangiarotti\n\nDario Mangiarotti (* 18. prosince 1915 Milán – 9. dubna 2010 Lavagna, Itálie) byl italský sportovní šermíř, který se specializoval na šerm kordem. Pocházel ze šermířské rodiny. Otec Giuseppe Mangiarotti se účastnil olympijských her 1908, s bratry Edoardem Mangiarottim a Mario Mangiarottim reprezentoval Itálii v třicátých, čtyřicátých a padesátých letech a neteř Carola Mangiarottiová reprezentovala Itálii v sedmdesátých letech v šermu fleretem. Na olympijských hrách startoval v roce 1948 a 1952 v soutěži jednotlivců a družstev. V roce 1952 vybojoval v soutěži jednotlivců stříbrnou olympijskou medaili. Na mistrovství světa v soutěži jednotlivců získal titul mistra světa v roce 1949. S italským družstvem kordistů získal v roce 1948 stříbrnou a v roce 1952 zlatou olympijskou medaili. S družstvem získal celkově čtyři titul mistra světa v letech 1937, 1949, 1950 a 1953.\n"}
{"id": "1290563", "url": "https://cs.wikipedia.org/wiki?curid=1290563", "title": "Joseph Babinski", "text": "Joseph Babinski\n\nJoseph Jules François Félix Babinski, Józef Julian Franciszek Feliks Babiński (17. listopadu 1857 Paříž – 29. října 1932 tamtéž) byl francouzský lékař a neurolog polského původu.\nJeho otec Aleksander Babiński byl inženýr a důstojník, který emigroval z Polska po potlačení revoluce v roce 1848, bratr Henri Babinski byl důlní technik a také odborník na gastronomii známý pod pseudonymem Ali-Bab. Joseph vystudoval medicínu na Pařížské univerzitě a nastoupil do Hôpital de la Salpêtrière jako asistent Jeana-Martina Charcota. Od roku 1895 působil v Hôpital de la Pitié, byl průkopníkem neurochirurgie. Zabýval se výzkumem anosognózie, roku 1896 popsal Babinského reflex, diagnostiku poškození nervového systému podle ohýbání prstů na nohou. Spolu s Julesem Fromentem vydal knihu o nervových poruchách způsobených první světovou válkou, také psal pod jménem Olaf divadelní hry pro Grand Guignol. Od roku 1914 byl členem Francouzské akademie věd, Vilniuská univerzita mu v roce 1925 udělila čestnou profesuru. Je pochován na polském hřbitově v Montmorency. Jmenuje se podle něj Antonův-Babinského syndrom a Babinského-Fröhlichův syndrom, v 18. pařížském obvodu nese od roku 1965 jeho jméno ulice Rue du Docteur-Babinski.\n\n"}
{"id": "1290566", "url": "https://cs.wikipedia.org/wiki?curid=1290566", "title": "Franco Bertinetti", "text": "Franco Bertinetti\n\nFranco Bertinetti (* 14. července 1923 Vercelli, Itálie – 6. března 1995 Marseille, Francie) byl italský sportovní šermíř, který se specializoval na šerm kordem. Pocházel ze šermířské rodiny. Otec Marcello Bertinetti st. se účastnil olympijských her 1908 a syn Marcello Bertinetti ml. startoval na olympijských hrách 1976. Itálii reprezentoval v padesátých letech. Na olympijských hrách startoval v roce 1952 a 1956 v soutěži družstev. Se silným italským družstvem kordistů vybojoval dvě zlaté olympijské medaile. V roce 1955 obsadil druhé místo v soutěži jednotlivců na mistrovství světa a třetí skončil v roce 1954 a 1957. S družstvem se stal pětkrát mistrem světa.\n"}
{"id": "1290567", "url": "https://cs.wikipedia.org/wiki?curid=1290567", "title": "Giorgio Anglesio", "text": "Giorgio Anglesio\n\nGiorgio Anglesio (* 13. dubna 1922 Turín – 24. července 2007 Rocca Canavese, Itálie) byl italský sportovní šermíř, který se specializoval na šerm kordem. Itálii reprezentoval v padesátých letech. Na olympijských hrách startoval v roce 1956 v soutěži družstev a se silným italským družstvem kordistů vybojoval zlatou olympijskou medaili. V roce 1955 získal titul mistra světa v soutěži jednotlivců. S italským družstvem získal celkem pětkrát titul mistra světa.\n"}
{"id": "1290568", "url": "https://cs.wikipedia.org/wiki?curid=1290568", "title": "Mount Bear", "text": "Mount Bear\n\nMount Bear je jedna z nejvyšších hor Spojených států amerických a Severní Ameriky. Nachází se na Aljašce, v pohoří svatého Eliáše, v blízkosti hranice s Kanadou.\nHora je pokrytá ledovci. Mount Bear je hůře viditelný a méně známý vrchol, ze severozápadu je obklopený Mount Bonou, z jihovýchodu Mount Lucanií, Mount Steelem a Mount Loganem. Vrchol leží na území Národního parku Wrangell-St. Elias.\n"}
{"id": "1290569", "url": "https://cs.wikipedia.org/wiki?curid=1290569", "title": "Anna d'Arpajon", "text": "Anna d'Arpajon\n\nAnna d'Arpajon (\"Anne Claude Louise d'Arpajon;\" 4. března 1729 – 27. června 1794) byla francouzskou aristokratkou a \"dame d'honneur\" francouzské královny Marie Leszczyńské a Marie Antoinetty. Marie Antoinetta jí pro její naléhání, aby se dvorní etiketa neměnila ani neignorovala, říkala \"Madame Etiquette\".\n\nJejí otec, Louis de Sévérac, markýz z Arpajon-sur-Cère (1667–1736), v roce 1720 koupil markrabství Saint-Germain-lès-Châtres a Filip II. Orleánský (regent za Ludvíka XV.) mu udělil povolení k přejmenování na Saint-Germain-lès-Arpajon a jeho usídlení v Arpajonu. Její matka, Anne Charlotte Le Bas de Montargis, byla dvorní dámou vévodkyně de Berry, regentovy dcery. Anna se 27. listopadu 1741 provdala za Filipa de Noailles, kapitána lovců. Noialles byla jednou z předních francouzských rodin.\n\nV roce 1763 se Anna stala \"dame d'honneur\" královny Marie Leszczyńské a v roce 1770 získala toto postavení u nové dauphinky Marie Antoinetty po jejím příjezdu do Francie. S Marií Antoinettou se setkala na hranicích, kde byla součástí francouzského doprovodu a byla zodpovědná za její dvůr a chování ve Versailles. Marii Antoinettě se velmi nelíbila, protože jí bránila dělat věci, které se jí líbily s ohledem na dvorní etiketu, čímž si získala přezdívku \"Madame Etiquette\". V roce 1774, když se Marie Antoinetta stala francouzskou královnou, hraběnku z Noialles propustila a tím ji přiměla, aby se stala součástí opozice vůči královně a královým tetám.\n\nHraběnka Anna a její manžel Filip byli gilotinováni během Velké francouzské revoluce 27. června 1794. Mnoho jejích příbuzných potkal stejný osud. 22. července 1794 byly gilotinovány vdova, snacha a vnučka Filipova bratra Ludvíka de Noailles. Ludvíkova další vnučka, Adrienne de La Fayette, manželka markýze de La Fayette, byla zachráněna intervencí amerického ministra ve Francii, Jamese Monroea. Gilotinovaní šlechtici byli pohřbeni na hřbitově Picpus, který je také posledním odpočinkem markýze a markýzy de La Fayette.\n\n\nAnnu d'Arpajon ztvárnila ve filmu \"Marie Antoinette\" z roku 2006 australská herečka Judy Davis a ve filmu \"Marie Antoinette\" z roku 1938 americká herečka Cora Witherspoon.\n"}
{"id": "1290570", "url": "https://cs.wikipedia.org/wiki?curid=1290570", "title": "Lettrismus", "text": "Lettrismus\n\nLettrismus je umělecký směr, který vznikl ve Francii v roce 1942 jako nový básnický směr bořící, podobně jako dadaismus, dosud zažitá pravidla. Ve 2. polovině 20. století se uplatnil zejména v literatuře a malířství. Jako základní výrazový prvek používá písmo. Pro lettristy se písmo stalo prostředkem výtvarného sdělení. Lettrismem byla ovlivněna umělecká hnutí, jako např. fluxus či konceptualismus.\nJedním z průkopníků lettrismu byl Isidore Isou (vlastním jménem Jean-Isidore Goldstein), rumunský básník žijící v Paříži, který se snažil novými formami obnovit vztah mezi poezií a malbou. Hnutí oficiálně založil v roce 1945. Hnutí mělo blízko k dadaismu a surrealismu, sám Isou zpočátku tvrdil, že chce vyvolat „druhou vlnu dadaismu“. V roce 1945 však odsoudil dadaismus i surrealismus a žádal revoluci v umění. Vznikla Lettristická internacionála, jejímž cílem bylo dokonce „zničit umění“. Do jejího čela se postavil Guy Debord. Když v roce 1953 Isou své radikální názory zmírnil, způsobilo to v hnutí rozkol. Radikálové se odtrhli a založili ultra-lettrismus (a Druhou lettristickou internacionálu) a situacionismus (a Situacionistickou internacionálu, kterou Isou označil za „neonacistickou organizaci“).\nPísmo pro lettristy funguje jako přechod k zviditelněnému slovu, pak k větě a nakonec k počátku vizualizovaného objevu nové písmové malby. Otevírají dosud neznámou absolutní svobodu vizuálního sdělování ve výtvarném umění, čímž vystihli podstatu a šíři lettristické malířské a sochařské tvorby. Záběr lettristických aktivit a výzkumů zasahoval jak do výtvarnictví, tak do literatury, filmu, fotografie. Inspirovali také různé dramaturgické akce, jež měly zrušit bariéru mezi hledištěm a jevištěm.\n\nLettristická díla můžeme chápat jako most mezi dadaistickou a experimentální poezií; z dadaismu lettristé převzali postupnou vizualizaci a fonetizaci jazyka, ale překročili její hranice ve smyslu významovosti. Lettristé zdůrazňovali, že slova ve své tištěné formě ztrácí původní navyklé významy a báseň se tak stane rébusem, který se bude nanovo luštit. Samohlásky v textu ztratí své sémantické hodnoty a uchovají si jen fyzický význam. Poezie tak bude osvobozena od jakýchkoli sémantických významů, které lettristé vnímali jako přílišné omezení pro slova, slabiky, písmena, pro jazyk sám. Bez sémantiky se umělci mohli soustředit jen na formální a estetickou kvalitu textu.\n\nLettristé dále tvrdili, že umělec se nesmí dát svázat možnostmi jediného jazyka a má využívat všechny dostupné formy komunikace. Takový přístup k jazyku měl vést ke vzniku nového typu písma anebo superpísma, které by v sobě zahrnovalo všechny prostředky ideologického, vizuálního, slovníkového či fonetického významu a došlo by ke splynutí vizuálních podob komunikace (malba, fotografie…) s textovou formou. Umění a jazyk chtěli lettristé pochopit v primární podobě, čímž docházelo k automatizaci jazyka, ke zjednodušování na nejzákladnější znaky, které se postupně transformovaly do znaků vizuálních. \n\nOd roku 1946 působila v Paříži skupina lettristických umělců, mezi nimi zejm. Isidore Isou, Maurice Lamaitre, François Dufrêne, Roberto Altmann, Roland Sabatier aj. Dle jejich koncepce se jim písmo, písmeno nabízelo jako nový objekt výtvarného umění, jako nezávislá formální jednotka. \n\nLettrismus dále rozvíjel Henri Michaux či Antoni Tàpies. \n\nČeskými představiteli jsou např. Jiří Kolář, Karel Janoušek, Eduard Ovčáček, Karel Trinkewitz, Jiří Valoch, Josef Hiršal, Ladislav Novák či Miloš Urbásek. Ve stylu lettrismu tvořil v letech 1962–1964 (po svém období kaňkaží) také Vladislav Mirvald. \n\n"}
{"id": "1290578", "url": "https://cs.wikipedia.org/wiki?curid=1290578", "title": "Spin (propaganda)", "text": "Spin (propaganda)\n\nSpin je v oblasti styku s veřejností a politiky forma eskapistické propagandy, dosažená prostřednictvím poskytování zkreslené interpretace nějaké události či kampaně, přesvědčující veřejné mínění ve prospěch či proti nějaké organizaci nebo veřejně známé osobě. Spin doctor je osoba nebo organizace využívající tuhle metodu. Zatímco tradiční styk s veřejností využívá změny presentace faktů, spin často využívá falešnou, klamnou a vysoce manipulativní taktiku. Spinové jsou využívání při událostech nebo situacích, které nejsou považovány za příznivé, nebo které jsou považovány za potenciálně škodlivé pro popularitu osoby, značky nebo výrobku. Téma, kterému je věnována nežádoucí pozornost, je zastíněno jiným tématem, které se za účelem zastínit objeví. \n\nV České republice využil tuto techniku Miloš Zeman.\n\nO práci spin doctora, který zastiňuje sexuální skandál amerického prezidenta, pojednává americký film Vrtěti psem.\n"}
{"id": "1290581", "url": "https://cs.wikipedia.org/wiki?curid=1290581", "title": "Zvonička ve Farářství", "text": "Zvonička ve Farářství\n\nZvonička ve Farářství je jedinou zvoničkou na katastru královéhradecké čtvrti Pražského Předměstí ve Farářství. Nachází se v Bezručově ulici u areálu garáží při pardubické trati.\n\nSloupová zvonička, která je tvořená uměle složenou dřevěnou rozsochou a krytá kuželovitou šindelovou stříškou. Zvon s reliéfy Ježíše Krista a Panny Marie je původní, neboť odolal rekvizicím obou světových válek. Nalezneme na něm tyto nápisy: \"„ULILI BRATŘÍ GÖSSNEROVÉ VE VÍDNI 1890.“\" a \"„VĚNUJE OBEC PRAŽSKĚ PŘEDMĚSTÍ.“\"\n\nZvonička byla postavena v roce 1890. Letáček „Procházka po hradeckých zvonicích a zvoničkách“, vydaný městem Hradcem Králové pro Dny evropského dědictví (European Heritage Days, EHD) 10. září 2016, uvádí špatný letopočet vzniku – 1863, neboť v té době zde ještě žádná zvonička nestála. Tohoto roku zde byl vztyčen pouze nedaleký kamenný kříž s nápisem „Ke cti a chvále Boží postaveno od Tomáše Součka L.P. 1863.“, z něhož dodnes zůstal jen pískovcový sokl. Pamětní kniha městyse Kuklen 1776–1918 o vybudování zvoničky praví toto:\n\n\"„2. května. Občané Malý a Zámečník z Farářství postavili ve Farářství z peněz sebraných od občanů Farářstenských a Šostenských dřevěnou zvonici, kterou odevzdávají do rukou obce, aby i na budoucí časy nad ní bděla, aby dle křesťanského způsobu zvonice té bylo užíváno a zvoníka ustanovila.“\"\n\nZvonička ve Farářství na sebe upozornila i tím, že její dlouhotrvající zřízení bylo jednou z příčin odtržení Pražského Předměstí od Kuklen:\n\n\"„P. T. spoluobčanům Pražského Předměstí, Farářství a Šosten!\n\nAby se předešlo všelikým nepravým pověstem o příčině vystoupení našeho z obecního zastupitelstva v Kuklenách, jsme nuceni tímto veřejně motivy svého odstoupení svým spoluobčanům ku posouzení podati.\n\nJak vůbec známo, sestává ob. zastupitelstvo v Kuklenách, ku kterýmž asi před 25 lety osady Pražské Předměstí, Farářství a Šosteny přiděleny byly, ze 24 členů, z nichž při volbách před 2 lety vykonaných voleno\n20 občanů z Kuklen,\n3 občané z Pražského Předměstí\na 1 občan z Farářství.\n\nAč, co katastrální výměry a i daní se týče, Pražské Předměstí s Farářstvím a Šosteny jsou větší Kuklen, viděti lze z toho již křiklavý nepoměr v zastoupení obecním a možno již z toho učiniti si obraz, co taková menšina proti tak křiklavé většině poříditi může, zvláště pováží-li se, že ze středu občanstva Farářství a Šosten zvolen zástupce, nemající zcela žádné důvěry svých spoluobčanův a hlasující vždy a ve všem s většinou.\n\nPo mnoho let opakovala se se strany zástupců Pražského Předměstí, Farářství a Šosten žádosť za opatření zvonků ku zvonění klekání atd., však odkládalo se se záležitostí tou stále, až konečně as před 1 1/4 rokem na určitý návrh člena obec. výboru Kafky za pomoci mocné přímluvy veledůst. P. T. pana faráře Kuklenského odhlasováno, by nákladem 80 zlatých dva zvonky pro Pražské Předměstí a Farářství pořízeny byly.\n\nNavrhovatel, byv vyzván, aby záležitosť tu obstaral a pak účet k výplatě předložil, tázal se majitelů zvonáren na cenu a obdržev nákresy zvonků i ceny, shledal, že za povolený obnos 80 zl. v nynější době, kdy zázraky se nedějí, oba zvonky se poříditi nemohou, an 1 kus (40 cm v průměru) za 89 zl. 20 kr. bez dovozného byl nabízen.\n\nSešedše se napotom s občany z Farářství a Šosten, shledali jsme, že tímto spůsobem oběma nikdy by se zvonu dostati nemohlo a umluveno tudyž, že povolených nám 40 zl. ve prospěch jejich se zřekneme, tak aby alespoň jim slušného zvonku se dostalo; nad to byli jsme ještě volni zbývající obnos za zvonek, dovoz, jakož i další výlohy za dubový jeřáb atd. Doplatiti.\n\nNásledkem tohoto ujednání odebrali se členové obec. výboru Vil. Klapka a J. Kafka ke starostovi panu V. Černému do Kuklen, žádajíce slušně o vydání povolených 80 zl.; - však dostalo se jim pěkného odbytí: \"že v pokladně obecní není peněz, obnos jmenovaný že povolen na dva zvonky, tak drahý zvonek že pro Farářství se dáti nemůže a konečně záležitosť ta že předloží se nejbližší schůzi výboru.\"\n\nTak se i stalo, a učiniv pan J. Just návrh, by pořídily se zvonky levnější, z lité oceli, byl dožádán, by na cenu laskavě se poptal.\n\nTak stalo se ku konci roku 1887 a ač ceny již v únoru t. r. došly, dostala se záležitosť tato ve schůzi výboru dne 13. června t. r. konečně na přetřes.\nKe schůzi té došla zároveň od 12 občanů a majitelů realit na Pražském Předměstí žádost o postavení zvonku na Pražském Předměstí, by při rozličných příležitostech, jako umíráčkem, o pohřbu i v pádu ohně na poplach se zvonilo.\n\nPo přečtení této žádosti podporována byla táž s velkým sebezapřením a nikdy nevídanou ochotou od několika pp. výborů a na naši námitku, že za 40 zlatých nemožno to vše zaříditi, odpověděno, že na výši potřebného obnosu nesmí se hleděti, když takoví poplatníci o to žádají.\n\nTu vyjevili jsme své podivení nad nenadálou tou ochotou s druhé strany, poukázavše na to, že k našemu přání za zvonek, kterýž zajisté jménem občanstva našeho a pro ně jsme učinili, s takovou liknavostí a odkládáním výbor se choval, považujíce nynější jednání za urážku nás tří a učiněn p. V. Klapkou návrh, by žádosť za zvonek byla vrácena s tím dodatkem, že zvonek dávno již povolený co nejdříve bude postaven, čím záležitosť tato k úplné spokojenosti všech snad ukončena bude a možnému rozhořčení mezi obecenstvem se předejde.\n\nVšak co všude jinde bylo by přijato, potkalo se zde s odporem, neboť takoví poplatníci prý respektováni býti musí.\n\nNám zajisté ani ve snu nenapadlo, aby poplatníci a zejména poplatníci zdejší nebyli respektováni; však myslili jsme též, že i my co velcí poplatníci taktéž respektováni býti máme; přesvědčivše se o opaku toho, vzdali jsme se z ohledu na právní cit a česť svou hodnosti své ve slav. obec. zastupitelstvu.\n\nHle, toť poslední z oněch mnoha hořkých pilulek, kterých nám bylo při zasedání ve výboru po dvě léta spolknouti; návrhy naše podporovány nikdy nebyly, naše tři hlasy proti 21 hlasům většiny byly takřka pro smích; i doufáme, že každý nepředpojatý, přímý a soudný občan přisvědčí nám, že učinili jsme jen to, co česť naše nám kázala!\n\nNa Praž. Předměstí, dne 20. června 1888.\n\nVilém Klapka. Josef Kafka. Frant. Souček.“\"\n\nPo létech zanedbávání a přehlížení stavu zvoničky došlo v roce 2000 k její celkové obnově. Netrvalo to však dlouho a muselo dojít k další opravě. Při Dnech evropského dědictví 10. září 2016 se přišlo na to, že betonový kotvící sloupek je ve velmi špatném stavu, takže došlo k demontáži zvoničky a jejímu odvozu. Po nalezení lepšího způsobu ukotvení se vrátila v listopadu téhož roku zpět na své místo.\n"}
{"id": "1290582", "url": "https://cs.wikipedia.org/wiki?curid=1290582", "title": "Abadie", "text": "Abadie\n\nAbadie může být:\n\n"}
{"id": "1290583", "url": "https://cs.wikipedia.org/wiki?curid=1290583", "title": "Abaújvár (rozcestník)", "text": "Abaújvár (rozcestník)\n\nAbaújvár může být:\n\n"}
{"id": "1290584", "url": "https://cs.wikipedia.org/wiki?curid=1290584", "title": "Abastumani (rozcestník)", "text": "Abastumani (rozcestník)\n\nAbastumani může být:\n\n"}
{"id": "1290588", "url": "https://cs.wikipedia.org/wiki?curid=1290588", "title": "Fiorenzo Marini", "text": "Fiorenzo Marini\n\nFiorenzo Marini (* 14. března 1914 Vídeň Rakousko-Uhersko – 25. ledna 1991 Chieri, Itálie) byl italský sportovní šermíř, který se specializoval na šerm kordem. Itálii reprezentoval ve čtyřicátých a padesátých letech. Na olympijských hrách startoval v roce 1948 a 1960 jako člen italského drusžtva kordistů, se kterým vybojoval stříbrnou a zlatou olympijskou medaili. V roce 1953 obsadil třetí místo na mistrovství světa v soutěži jednotlivců. S italským týmem kordistů se stal mistrem světa v roce 1950.\n"}
{"id": "1290589", "url": "https://cs.wikipedia.org/wiki?curid=1290589", "title": "Lázaro Reinoso", "text": "Lázaro Reinoso\n\nLázaro Reinoso (* 9. prosince 1969) je bývalý kubánský zápasník, volnostylař. V roce 1992 na olympijských hrách v Barceloně vybojoval v kategorii do 62 kg stříbrnou medaili. V roce 1991 byl devátý a v roce 1993 vybojoval stříbro na mistrovství světa. V roce 1991 vybojoval bronz na Pan-Amerických hrách. V roce 1990 a 1991 zvítězil na Pan-Americkém mistrovství. V roce 1990 zvítězil na Hrách Střední Ameriky a Karibiku.\n\n"}
{"id": "1290590", "url": "https://cs.wikipedia.org/wiki?curid=1290590", "title": "Národní park Fitzgerald River", "text": "Národní park Fitzgerald River\n\nFitzgerald River je národní park v Západní Austrálii (Austrálie), 419 km jihovýchodně od Perthu, v hrabstvích Ravensthorpe a Jerramungup.\n\nPark zahrnuje Barren Mountains a Eyre Range a řeku Fitzgerald s její biosférou. Existuje zde 62 unikátních druhů rostlin na rozloze 329,882 hektarů parku a dalších 48, které se málokde jinde vyskytují.\n\nV roce 2008, kdy park zaznamenal téměř 40 000 návštěvníků, bylo poskytnuto 20 milionů dolarů finančních prostředků z plánu hospodářských podpory federální vlády, přičemž státní vláda přispěla dalšími 20 miliony dolary. Tato investice má být použita k přestavbě a zpevnění 80 km silnic v parku, vybudování pěší stezky z Bremer Bay do Hopetounu a modernizaci stávajících rekreačních zařízení.\nPoint Ann je jedním ze dvou míst (druhé je Head of the Bight) podél pobřeží Austrálie, kde během zimní migrace rodí své mladé velryba jižní (\"Eubalaena australis\").\n\nV národním parku je venkovský statek Quaalup Homestead Wilderness Retreat (nyní provozován jako hotel), který byl postaven v roce 1858 rodinou Wellsteadů. V roce 1890 převzala pastorační pronájem s usedlostí rodina Hassellů.\n\nPark je přístupný ze západu od Bremer Bay nebo z východu od Hopetoun. Centrální část parku je přístupná pouze vozidlem s pohonem všech čtyř kol nebo pěšky.\n\nMnoho z vrcholů v parku je nepřístupných pro horolezce, aby se zabránilo šíření odumřelých částí nebo zárodků plísně \"Phytophthora cinnamomi\".\n\nTento park je základem mezinárodně uznávané biosférické rezervace, která je zahrnuta do programu Člověk a biosféra UNESCO. Místo obsahuje více než 1800 druhů rostlin, z nichž 250 je vzácných a o 62 je známo, že se nacházejí pouze v rámci parku. Některé zajímavé druhy zahrnují hakeu (\"Hakea victoria\"), pimeleu (\"Pimelea physodes\"), banksie (\"Banksia coccinea\") a (\"Banksia speciosa\"), blahovičník (\"Eucalyptus preissiana\"), vertikordii (\"Verticordia\") a mnoho druhů blahovičníků a myrt (štětkovec (\"Callistemon\").\n\nV parku existují tři populace blahovičníků (\"Eucalyptus coronata\"), které čítají celkem 140 stromů. Ohrožený druh, boronka (\"Boronia clavata\"), má pět populací v celkovém počtu 100 jedinců a všechny se nacházejí v této oblasti. Dále se zde vyskytují také další dva ohrožené druhy, \"Ricinocarpos trichophorus\" a \"Grevillea infundibularis\", ačkoli v případě prvního, ne jen zde.\n\nPark je také domovem 22 druhů savců, 200 druhů ptáků, 41 druhů plazů a 12 druhů žab. Je uznáván jako oblast \"Important Bird Area\", tj. důležitého pro ptáky; mezi ty vzácnější patří např. střízlikovac západní (\"Dasyornis longirostris\"), papoušek zemní západní (\"Pezoporus wallicus flaviventris\") a kosovec černohrdlý (\"Psophodes nigrogularis\"). V sedmi známých a v roce 1998 zaznamenaných pozorováních byl potvrzen také výskyt ohroženého tabona holubího (\"Leipoa ocellata\"). Někteří ze zde žijících savců jsou velmi vzácní, jako je vakomyš pihovaná (\"Parantechinus apicalis\") a myška pláňová (\"Pseudomys shortridgei\"), o obou se předpokládalo, že již jsou delší dobu vyhynulá. Klokan dama (\"Macropus eugenii\") a klokánek králikovitý (\"Bettongia penicillata\") jsou ohroženými druhy, které obývají bušový podrost a vřesoviště v parku. Další druhy, které zde žijí jsou bandikut krátkonosý (\"Isoodon obesulus\"), kunovec západní (\"Dasyurus geoffroii\") a vakorejsek rudoocasý (\"Phascogale calura\")\n\nMigrující ptáci nalézají útočiště v mokřadech a pobřežních oblastech parku a druhy, které dočasně obývají oblast jsou orel bělobřichý (\"Haliaeetus leucogaster\"), rorýs východoasijský (\"Apus pacificus\") a rybák velkozobý (\"Hydroprogne caspia\").\n"}
{"id": "1290591", "url": "https://cs.wikipedia.org/wiki?curid=1290591", "title": "Luigi Cantone", "text": "Luigi Cantone\n\nLuigi \"Gino\" Cantone (* 21. červenec 1917 Robbio – 6. listopadu 1997 Novara, Itálie) byl italský sportovní šermíř, který se specializoval na šerm kordem. Itálii reprezentoval ve čtyřicátých letech. Na olympijských hrách startoval v roce 1948. V soutěži jednotlivců získal zlatou olympijskou medaili a s italským družstvem kordistů přidal stříbrnou olympijskou medaili. V roce 1949 získal s družstvem titul mistra světa.\n"}
{"id": "1290595", "url": "https://cs.wikipedia.org/wiki?curid=1290595", "title": "Nefritový císař", "text": "Nefritový císař\n\nNefritový císař či Jü-chuang, čínsky 玉皇, je božstvo v čínském lidovém náboženství a také v určité větvi taoismu, buddhismu a v korejské mytologii. Tato mytologická postava je nejvyšším vládcem nebes, má k dispozici spoustu nebeských úředníků. Rozhoduje nejen o věcech na nebesích, ale i na zemi a uděluje také mandát pozemským panovníkům. Je nejčastěji zobrazován v dlouhém plášti zdobeném draky a s pokrývkou hlavy, ze které visí třináct šňůrek s perlami. Religionistika zasazuje vznik jeho kultu do 11. století. Jeho manželkou je Královna Matka západu Si-wang-mu, která je někdy ztotožňována s Wang Mu Niangniang. Císař má i svého nebeského psa. Postava Nefritového císaře se objevuje i v literatuře, například v populárním čínském románu \"Putování na západ\" (\"Opičí král\") ze 16. století.\n\n"}
{"id": "1290596", "url": "https://cs.wikipedia.org/wiki?curid=1290596", "title": "Gianluigi Saccaro", "text": "Gianluigi Saccaro\n\nGianluigi Saccaro (* 29. prosince 1938 Milán, Itálie) je bývalý italský sportovní šermíř, který se specializoval na šerm kordem. Itálii reprezentoval v padesátých, šedesátých a sedmdesátých letech. Na olympijských hrách startoval v roce 1960, 1964, 1968 a 1972 v soutěži jednotlivců a družstev. V soutěži jednotlivců získal na olympijských hrách 1968 bronzovou olympijskou medaili. S italským družstvem kordistů vybojoval na olympijských hrách 1960 zlatou olympijskou medaili a v roce 1964 stříbrnou olympijskou medaili. S družstvem získal v letech 1957 a 1958 titul mistra světa.\n"}
{"id": "1290601", "url": "https://cs.wikipedia.org/wiki?curid=1290601", "title": "Nicola Granieri", "text": "Nicola Granieri\n\nNicola Granieri (* 3. července 1921 – 28. prosince 2006 Turín, Itálie) byl italský sportovní šermíř, který kombinoval šerm fleretem a kordem. Itálii reprezentoval v šedesátých a sedmdesátých letech. Na olympijských hrách startoval v roce 1964, 1968 a 1972 v soutěži jednotlivců a družstev v šermu fleretem a v roce 1972 a 1976 v soutěži jednotlivců a družstev v šermu kordem. Na olympijských hrách výrazného umístění nedosáhl. V roce 1971 obsadil druhé místo v soutěži jednotlivců na mistrovství světa v šermu kordem. S italským družstvem kordistů vybojoval v roce 1975 na mistrovství světa třetí místo. \n"}
{"id": "1290602", "url": "https://cs.wikipedia.org/wiki?curid=1290602", "title": "John Pezza", "text": "John Pezza\n\nJohn Pezza (* 6. října 1952 Milán, Itálie) je bývalý italský sportovní šermíř, který se specializoval na šerm kordem. Itálii reprezentoval v sedmdesátých letech. Na olympijských hrách startoval v roce 1976 v soutěži jednotlivců a družstev. V soutěži jednotlivců obsadil dělené sedmé místo. V roce 1973 obsadil třetí místo v soutěži jednotlivců na mistrovství světa.\n"}
{"id": "1290605", "url": "https://cs.wikipedia.org/wiki?curid=1290605", "title": "Kuchyně Monaka", "text": "Kuchyně Monaka\n\nKuchyně Monaka je ovlivněná francouzskou a italskou kuchyní, a řadí se mezi středomořské kuchyně. Kuchyně Monaka hojně používá ryby. \n\nNárodním jídlem je Stocafi, pokrm z tresky a rajčat. Dalším jídlem je barbajuan, smažená taštička plněná špenátem a sýrem, případně i dalšími ingrediencemi. Dalším jídlem jsou koláčky z kukuřičné mouky, které se nazývají socca.\n"}
{"id": "1290606", "url": "https://cs.wikipedia.org/wiki?curid=1290606", "title": "Národní mariášové karty Mikoláše Alše", "text": "Národní mariášové karty Mikoláše Alše\n\nNárodní mariášové karty Mikoláše Alše jsou mariášové karty, které namaloval Mikoláš Aleš a vydala Ústřední matice školská u Jana Rittera roku 1893. Karty si získaly oblibu a tak je Ritter vydal opět v roce 1899. Třetího vydání se dočkaly na konci druhé světové války, kdy je podle původní předlohy, ale barevným ofsetovým tiskem, vydala firma Ferdinand Piatnik a synové. V roce 1988, u příležitosti výstavy karet, vydalo karty Muzeum hlavního města Prahy. Zatím posledního vydání se karty dočkaly v roce 2017, kdy byly přílohou časopisu \"Živá historie\" 1–2/2017.\n\nKaždá ze čtyř barev je laděna do jednoho z národních témat. Zelené karty přináší výjevy z historie staroslovanské, červené z období Přemyslovců, žaludy z období husitského a kule z doby bělohorské.\n"}
{"id": "1290607", "url": "https://cs.wikipedia.org/wiki?curid=1290607", "title": "Stocafi", "text": "Stocafi\n\nStocafi je tradiční jídlo Monaka, jedná se o pokrm z tresky, rajské omáčky a je ochucen česnekem a bylinkami. Dalšími ingrediencemi, co se dají použít jsou černé olivy, cibule, víno, koňak a brambory.\n"}
{"id": "1290610", "url": "https://cs.wikipedia.org/wiki?curid=1290610", "title": "Rachel Hartman", "text": "Rachel Hartman\n\nRachel Hartman (* 9. července 1972 Lexington, Kentucky) je americká spisovatelka literatury pro mládež.\n\nRachel Hartman se narodila 9. července 1972 v Lexingtonu ve státě Kentucky. Její otec byl učitel výtvarné výchovy. Dětství prožila v Chicagu, Filadelfii, St. Louis, Anglii a Japonsku. Získala bakalářský titul v americké literatuře na Washingtonově univerzitě.\n\nPo ukončení studií pracovala v knihkupectví dětské literatury v Pensylvánii. Vzala si fyzika Scotta Hartmana, s nímž má dceru a syna – Kelsey a Leightona.\n\nNyní (2018) žije se svým manželem a synem Vancouveru.\n\n\n\n"}
{"id": "1290615", "url": "https://cs.wikipedia.org/wiki?curid=1290615", "title": "Nina Bártů", "text": "Nina Bártů\n\nNina Bártů, rozená Anna Bártů, provdaná Kašková (3. dubna 1904, Protivín – 14. listopadu 1992, Praha) byla česká herečka.\n\nStudovala na pražské konzervatoři (Pozn.1) a hrála se spolužáky v pražské Legii malých, pod hlavičkou \"Scény adeptů\" (Miloslav Jareš, František Salzer, Václav Trégl, J. Schettina, Jarmila Horáková, Bohuš Záhorský, Ladislav Boháč, E. Hráská, Jiří Vasmut, Otto Rádl aj.).\n\nDne 15. května 1923 vystoupila v Měšťanské besedě v Praze v první autorské hře Jiřího Frejky \"Kitharion\", uváděné \"Volným sdružením studentů dramatické konzervatoře pražské, hrajícího s laskavým svolením rektorátu\". Ve hře vystoupili také žáci konzervatoře Václav Trégl, František Salzer, bratří Rádlové, Ella Posnerová a další.. Tato Frejkova skupina, kde byli dále Miloslav Jareš, Miroslava Holzbachová, Světla Svozilová, Lola Skrbková, Iša Krejčí, František Vnouček, Vlasta Petrovičová, Stanislav Neumann, Josef Gruss, A. Heythum aj. se podle svědectví Otto Rádla v časopise \"Přítomnost\" z roku 1935 přejmenovala v roce 1925 na Osvobozené divadlo.\n\nV roce 1929 nastoupila do divadla Vojty Mertena spolu s dalšími herci (Ferenc Futurista, Jára Kohout, Václav Trégl, František Filipovský, Josef Gruss aj.). Mertenovo divadlo hrálo na Václavském divadle v Rokoku, od října 1929 po dohodě s Josefem Hášou v sále Osvobozeného divadla.\n\nOd roku 1929 již hrála v pražském Osvobozeném divadle. a vystupovala zde až do roku 1933. Následně byla členkou souboru Jihočeského národního divadla.\n\nV letech 1935–1947 byla členkou souboru Městského divadla v Plzni.\n\nV období 1947–1949 byla v angažmá ve Státním divadle v Brně.\n\nV letech 1951–1954 byla členkou souboru Městských divadel pražských., rovněž v letech 1956–1961.\n\nJako herečka prošla krátce rovněž dalšími českými divadly – Východočeské divadlo v Pardubicích, Krajské oblastní divadlo Varnsdorf.\n\nV letech 1961–1971 hrála v Horáckém divadle v Jihlavě.\n\nVystoupila v menších rolích v 7 poválečných filmech. Příležitostně také spolupracovala s rozhlasem, dabingem a televizí.\n\nJejí starší sestra Marie (1902–1960), provd. Loukotová byla operní a operetní pěvkyně.\n\n\n\n\n\nVáclav Holzknecht\n\n\n\n1. V seznamu absolventů konzervatoře v letech 1911 až 1935 (zahrnující rovněž dramatické oddělení), jak je uveden v publikaci \"Sborník na paměť 125 let Konservatoře hudby v Praze\" však její jméno nefiguruje. a není uvedena ani v seznamu absolventů herectví na Státní konservatoři hudby v Praze, jak je zahrnuta v publikaci \"15 let DAMU a DISKU\".\n\n\n"}
{"id": "1290619", "url": "https://cs.wikipedia.org/wiki?curid=1290619", "title": "Okrašlovací spolek v Pražském Předměstí", "text": "Okrašlovací spolek v Pražském Předměstí\n\nOkrašlovací spolek v Pražském Předměstí v Hradci Králové byl kulturně-osvětový spolek, jehož hlavní náplní byla péče o veřejnou zeleň, propagace i obnova místních památek a pořádání kulturních akcí. Vznikl v roce 1913 především díky iniciativě tehdejšího pražskopředměstského starosty F. V. Fialy.\n\nOkrašlovací spolek byl na Pražském Předměstí založen roku 1913 a jeho prvním předsedou byl zvolen starosta obce F. V. Fiala. Jeho první starostí bylo přeměnit četná pustá místa v parčíky.\n\nNejrozsáhlejším místem tohoto druhu bylo prostranství od mostu (u Benešových) ke Koutům, kde rozkládaly své obrovité koruny 3 prastaré topoly lindy. Křovinami a květinami osázené místo bylo později nazváno Fialovy sady (dnešní Sukovy sady). Zde se též nacházelo Bezedné jezírko, jež patřilo městu Hradci Králové a v roce 1911 došlo k jeho zavezení.\n\nDruhým velkým prostranstvím bylo nově vzniklé Havlíčkovo náměstí, jež jako reprezentační bylo zvlášť pečlivě upraveno, ať již šlo o okrasné stromy či četné záhony různých tvarů a výsadeb. Podobným způsobem byly okrášleny i Kouty. Z rozblácených a prašných cest se postupem času staly pravidelné ulice, jež byly mj. dlážděné, opatřené obrubníky a osázené stromy, zejm. akáty. Do parků navíc spolek umístil pro pohodlí občanstva řadu laviček, přičemž nejvíce práce bylo vytvořeno v letech 1913–1914 a díky tomu, že v čele spolku stanul starosta obce, vždy docházelo k plodné spolupráci s obecním zastupitelstvem.\n\nRoku 1914 zemřel starosta Fiala, což byla pro spolek tvrdá rána, ale opravdu černým dnem se pro něj stal 4. červenec 1929, kdy celé Hradecko zasáhla velká vichřice a zanechala za sebou takové množství škod, k nimž dosud nedošlo. 28. března 1930 bylo na schůzi městské rady vyhověno žádosti spolku o spoluúčast městské rady při úpravě Fialových sadů.\n\nZa pozdějších starostů ubývá spolupráce s obcí a Pražské Předměstí se mnoha projektům věnuje samo, přičemž tuto situaci měly na svědomí nejspíše osobní a politické antipatie. Ty však vzrůstají i v samotném spolku, neboť 16. prosince 1923 vznikl odtržením části členské základny Okrašlovací spolek ve Farářství, které se tehdy též snažilo odtrhnout od domovské obce Pražského Předměstí a utvořit samostatnou obec.\n\nPřesto spolek přežil všechny svízele a navíc vstoupil 7. dubna 1937 do Svazu okrašlovacího v Praze a jeho členem byl až do následujícího roku, kdy byl naposled zaplacen poslední členský příspěvek. Někdy poté nejspíše spolek zanikl. Přesné období jeho rozpuštění není dnes již známo, ale ještě v roce 1940 je v zápisech městské rady zmíněno to, že poplatky za parkové úpravy mají být vybírány přímo Okrašlovacím spolkem v Pražském Předměstí. V tomto období také obec opětovně svolávala se spolkem společné porady, na nichž byla projednávána řada závažných problémů.\n"}
{"id": "1290625", "url": "https://cs.wikipedia.org/wiki?curid=1290625", "title": "Okrašlovací spolek ve Farářství", "text": "Okrašlovací spolek ve Farářství\n\nOkrašlovací spolek ve Farářství byl kulturně-osvětový spolek, jehož hlavní náplní byla péče o veřejnou zeleň, propagace i obnova místních památek a pořádání kulturních akcí. Založen byl v roce 1923.\n\nTento spolek byl založen 16. prosince 1923 občany ve Farářství, kteří si mysleli, že pražskopředměstský okrašlovací spolek je zanedbává a oni sami se dokážou o své okolí lépe postarat. Ustavující valná hromada se sešla v hostinci pana Panenky. Následujícího roku bylo spolku věnováno 100 Kč z výnosu rolnicko-občanského plesu konaného v hostinci u Panenků. Samozřejmostí byl i příspěvek od obce. 24. prosince 1924 vstoupil spolek do Svazu okrašlovacího v Praze a vydržel v něm až do roku 1938.\n\n26. března 1933 se konala valná hromada v hostinci pana Jelena. Zahájil ji předseda Karel Mikeš, který po podání zpráv nastínil činnost spolku a ukázal na jeho dosavadní úspěchy. Do výboru spolku byli vždy jmenováni též zástupci obce, obvykle někdo z radních. Samozřejmostí byly též zprávy o činnosti, jež byly poskytovány obci a jí brány na vědomí, pokud nedošlo k nějakému pochybení.\n\nV srpnu 1938 bylo obcí vyhověno ve věci sázení veřejného místa u obecního domu v Bezručově ulici. Spolek zanikl v roce 1950, kdy ještě naposled vysazoval okrasné dřeviny a ovocné stromy, které ošetřoval a ovoce přenechával za úplatu členům spolku, případně ostatním místním obyvatelům. Z 1. prosince téhož roku pochází přípis referátu pro vnitřní věci a bezpečnost Místního národního výboru v Hradci Králové, podle něhož dostal spolek na výběr, aby se včlenil do Jednotného svazu českých zemědělců, připojil k práci pod MNV, případně vstoupil do nějaké masové organizace, protože v nových politických podmínkách pro něj nebylo místo.\n"}
{"id": "1290628", "url": "https://cs.wikipedia.org/wiki?curid=1290628", "title": "Jiří Lužný", "text": "Jiří Lužný\n\nJiří Lužný (* 29. března 1960) je český fotbalový trenér a bývalý hráč. Pracoval i jako sekretář Olomouckého KFS (krajský fotbalový svaz).\n\nJe držitelem licence UEFA „A“ (druhá nejvyšší licence po UEFA Profi). Na podzim 1993 byli společně s Františkem Komňackým asistenty Jindřicha Dejmala u týmu prvoligového nováčka z Drnovic. V sezoně 2016/17 vede A-mužstvo FK Hlubočky v I. A třídě Olomouckého kraje (6. nejvyšší soutěž), zároveň se věnuje mládeži v klubu 1. HFK Olomouc.\n\n\n\n"}
{"id": "1290631", "url": "https://cs.wikipedia.org/wiki?curid=1290631", "title": "Draper", "text": "Draper\n\nDraper je anglické příjmení, které znamená „Soukeník“. Má více nositelů:\n\n"}
{"id": "1290632", "url": "https://cs.wikipedia.org/wiki?curid=1290632", "title": "Národní park Hot Springs", "text": "Národní park Hot Springs\n\nNárodní park Hot Springs () je rozlohou nejmenší národní park ve Spojených státech amerických. Nachází se ve středo-jižní části Spojených států, ve státě Arkansas. Národní park Hot Springs je zároveň první chráněné území ve Spojených státech, vyhlášené Kongresem v dubnu roku 1832.\nStatus národního parku získalo Hot Springs v roce 1921. V oblasti se nachází termální prameny, které již využívali původní obyvatelé Ameriky k rekreaci, a byly jim připisovány léčivé účinky. V místech pramenů vzniklo město Hot Springs, v současné době jedno z nejznámějších lázeňských měst ve Spojených státech. Národní park zahrnuje přímo i část města a okolní krajinu.\n\nMěsto Hot Springs se nachází ve střední části Arkansasu, v nadmořské výšce 180 metrů. Město je obklopeno kopcovitou krajinou, nejvyšší vrcholy v okolí města mají nadmořskou výšku 323 a 335 m. Horké prameny stékají ze západních svahů okolní pahorkatiny Hot Spring Mountain, která je součástí Ouachita Mountains.\n"}
{"id": "1290633", "url": "https://cs.wikipedia.org/wiki?curid=1290633", "title": "VfB Leipzig", "text": "VfB Leipzig\n\n\"Tento článek pojednává o saském sportovním klubu existujícím v letech 1893 – 1946. O jeho nepřímých nástupcích pojednávají články SC Rotation Leipzig a 1. FC Lokomotive Leipzig (1966).\"\n\nVfB Leipzig (celým názvem: Verein für Bewegungsspiele Leipzig e. V.) byl německý sportovní klub, který sídlil v saském městě Leipzig. Organizace sídlila v lipské městské části Probstheida. Založen byl 11. listopadu 1893 pod názvem Sportbrüder Leipzig. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Své domácí zápasy odehrával na Probstheidaer Stadionu (dřívější název pro Bruno-Plache-Stadion).\n\nVfB má na svém kontě tři německé fotbalové tituly a jedno vítězství v německé fotbalovém poháru. Mimo mužský fotbalový oddíl měl sportovní klub i jiné oddíly, mj. oddíl lehké atletiky, plavání a tenisu.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1290634", "url": "https://cs.wikipedia.org/wiki?curid=1290634", "title": "Globus Music", "text": "Globus Music\n\nGlobus Music má vícero významů:\n"}
{"id": "1290635", "url": "https://cs.wikipedia.org/wiki?curid=1290635", "title": "Moravsko-panonská diecéze", "text": "Moravsko-panonská diecéze\n\nMoravsko-panonská diecéze byla správní jednotkou křesťanské církve v rámci Velkomoravské říše, založenou v roce 863. Zahrnovala území Velkomoravské říše a Panonie. Její existence je připomínána i po celou dobu temného století.\n\nZřízení Moravsko-panonské diecéze bylo součástí misie svatých bratří Cyrila a Metoděje. Roku 869 byla papežskou bulou \"Gloria in excelsis Deo\" schválena slovanská liturgie a téhož roku byl svatý Metoděj vysvěcen na biskupa pro Moravsko-panonskou diecézi. V diecézi vedle sebe existovala latinská a slovanská liturgická tradice, což bylo zdrojem řady problémů. Velkou roli zde sehrál Metodějův sufragán, nitranský biskup Wiching, který proti Metodějovi systematicky intrikoval. V roce 885 Metoděj zemřel a jeho nástupcem se stal jeho spolupracovník a žák Gorazd.\n\nArcibiskup Gorazd byl však záhy nucen se svými spolupracovníky odejít do exilu, kde kolem roku 900 zemřel. V roce 900 je zmiňován moravský biskup Jan. Po zániku Velké Moravy pravděpodobně diecéze fungovala dále. V roce 976 je zmiňován moravský biskup jako účastník sněmu v Mohuči. Po roce 1030 je moravská diecéze spravována Šebířem, biskupem pražským a moravským. Její postavení se více upevnilo až v roce 1063, kdy se k moci dostali místní biskupové.\n\nZdroj\n\n"}
{"id": "1290636", "url": "https://cs.wikipedia.org/wiki?curid=1290636", "title": "Maicon", "text": "Maicon\n\nMaicon nebo Maicón je brazilská domácká podoba jména Michal. Jako hráčskou přezdívku ji používají následující fotbalisté:\n\n"}
{"id": "1290639", "url": "https://cs.wikipedia.org/wiki?curid=1290639", "title": "Chlapec v modrém", "text": "Chlapec v modrém\n\nChlapec v modrém je obraz malíře Thomase Gainsborougha. Vznikl roku 1779. Jde o portrét Jonathana Buttalla, syna bohatého obchodníka, v životní velikosti (180 cm x 120 cm). V současnosti visí v Huntington Library v San Marinu v Kalifornii. Obraz jí daroval podnikatel Henry Edwards Huntington, který ho koupil v roce 1921 za 728 800 dolarů, což byla tehdy rekordní částka zaplacená za jakýkoli obraz. V roce 1919 inspiroval obraz německého režiséra Friedricha Wilhelma Murnaua, aby vytvořil svůj debutový film \"Knabe in Blau\". Obraz je oceňován především pro práci s barvami, třpytivý modrý satén na obraze je vymalován spektrem jemně kalibrovaných odstínů - indigo, lapis, kobalt, břidlice, tyrkysové dřevo, dřevěné uhlí až smetana.\n"}
{"id": "1290640", "url": "https://cs.wikipedia.org/wiki?curid=1290640", "title": "Édouard Artigas", "text": "Édouard Artigas\n\nÉdouard Artigas (* 26. února 1906 Paříž – 25. února 1991 Antibes, Francie) byl francouzský sportovní šermíř, který se specializoval na šerm kordem. Francii reprezentoval ve třicátých, čtyřicátých a padesátých letech. Na olympijských hrách startoval v roce 1948 jako člen francouzského družstva kordistů, se kterým vybojoval zlatou olympijskou medaili. V roce 1947 získal v soutěži jednotlivců a družstev titul mistra světa.\n"}
