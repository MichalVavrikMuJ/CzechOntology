{"id": "1308807", "url": "https://cs.wikipedia.org/wiki?curid=1308807", "title": "Fiat 1300 a 1500", "text": "Fiat 1300 a 1500\n\nFiat 1300 a Fiat 1500 jsou automobily, které vyráběla italská automobilka Fiat od roku 1961 do roku 1967. Nahradily modely Fiat 1400 a Fiat 1200 včetně provedení kupé, kabriolet a roadster. Modely 1300 a 1500 jsou v podstatě identické, kromě použitého motoru, jak je naznačeno již ve jméně modelu. Fiat 1300 používá motor o objemu 1295 cm³ s výkonem 60 koní (45 kW) při 5000 ot./min. Fiat 1500 má objem 1481 cm³ a výkon 73 koní (54 kW) při 5400 ot./min. Oba motory mají prakticky stejnou konstrukci, jsou to řadové čtyřválce s rozvodem OHV.\n\nZákladními provedeními jsou čtyřdvéřový sedan a pětidvéřové kombi. Vyráběly se též jako dvoudvéřový kabriolet a dvoudvéřové kupé, které však s ostatními modely sdílely jen málo komponent, kromě motoru o objemu 1481 cm³ (dvoudvéřové verze se prodávaly pouze se silnějším motorem). Karoserie modelů kupé a kabriolet (design Pininfarina) byla převzata téměř beze změn z předchozího modelu Fiat 1200.\n\nObě základní verze (\"Fiat 1300\" a \"1500\" sedan nebo kombi) měly původně zcela shodné rozměry s rozvorem 2425 mm, ale od roku 1964 byl rozvor Fiatu 1500 zvýšen o 80 mm na 2505 mm a celková délka narostla o 100 mm na 4130 mm. Tato delší verze dostala označení Fiat 1500 C, měla také vyšší výkon motoru (75 koní) a různé další méně patrné rozdíly, např. výkonnější brdy nebo větší zadní světla.\n\nModely 1300 a 1500 a jejich odvozeniny se licenčně vyráběly také v řadě dalších zemích (podrobněji Verze jiných výrobců níže): v tehdejší Jugoslávii v automobilce Zastava, v Německu ve společnosti \"Neckar Automobil AG\", v Jihoafrické republice, ve Španělsku v automobilce SEAT a také v Polsku (zde šlo o kombinaci dvou modelů).\n\nVýroba modelu 1300 byla ukončena v roce 1966, kdy byl nahrazen modelem Fiat 124, model 1500 byl nahrazen v roce 1967 modelem Fiat 125. Celkem bylo vyrobeno 1 900 000 kusů obou modelů dohromady.\n\nTyto modely jsou v podstatě Fiat 1800, ale jsou osazeny motorem z Fiatu 1500, proto jsou v nomenklatuře Fiatu označovány jako Fiat 1500. \"Taxi verze\" se začala vyrábět v roce 1962 a výkon motoru (s ohledem na charakter provozu vozů taxi) byl snížen ze 73 koní na 60 koní (45 kW).\n\nNaproti tomu model \"Fiat 1500 L\" (z italského Lunga znamenající dlouhý) měl zpočátku motor o stejném výkonu jako jiné verze s motorem 1500 (54 kW), ale v roce 1964 byl motor upraven a jeho výkonu se zvýšil na 75 koní (56 kW). Stejný motor se potom používal také v modelu \"Fiat 1500 C\".\n\nJugoslávská automobilka Zastava ve městě Kragujevac (nyní Srbsko), která s Fiatem úzce spolupracovala, licenčně vyráběla oba modely pod značkami \"Zastava 1300\" a \"Zastava 1500\". Zastava pokračovala ve výrobě modelu 1300 i poté, když Fiat již zastavil jeho výrobu. Během sedmdesátých let 20. století Zastava provedla na modelu různé úpravy a přidala lepší vybavení, tyto modely byly označeny \"DeLuxe\" a \"1300E\". Výroba byla ukončena až v prosinci 1979.\n\nOd roku 1961 bylo celkem vyrobeno 201 160 kusů. Vůz měl přezdívku \"Tristać\" (Trista znamená v srbském jazyce 300). S kotoučovými brzdami na všech kolech, pohonem zadních kol, poměrně silným motorem a maximální rychlostí 155 km/h byl Tristać v Jugoslávii považován za oblíbené luxusnější auto. Od roku 1969 se Zastava 1300 montovala také v automobilce \"Leonidas Lara\" (později se jmenovala \"Compañía Colombiana Automotriz\" v Kolumbii, ve městě Bogotá.\nVzhledem k označení se mnoho lidí domnívá, že jde o licenční ekvivalent modelu Fiat 125. Ve skutečnosti je tento model, vyráběný polskou automobilkou Fabryka Samochodów Osobowych, vytvořený kombinací karosérie Fiatu 125, interiéru a mechanických částí (motory, převodovky, zavěšení a další podvozkové komponenty) \"Fiatu 1300/1500.\"\n\nVýroba v Polsku začala v roce 1967 (tedy v době, kdy v Itálii výroba Fiatu 1500 již končila), zpočátku se vyráběla jen verze s motorem 1300, silnější verze 1500 až od roku 1969, kombi se vyrábělo od roku 1971. V roce 1973 se uskutečnil první významnější facelift (pro tyto modely je charakteristická černá plastová mřížka chladiče a „zapuštěné“ kliky dveří) a také se začal vyrábět i pick-up. Později proběhly ještě další úpravy a model se vyráběl až do poloviny roku 1991. Celkem bylo vyrobeno 1 445 699 kusů, z toho přes 60 % bylo určeno na vývoz, mimo jiné i do tehdejšího Československa.\n\nPro jihoamerický trh \"Fiat Concord\" vyráběl v Buenos Aires od roku 1963 verzi \"Fiatu 1500\" pojmenovanou «Argentino». Tento model byl dostupný jako sedan, kombi a také v provedení pick-up se třemi sedadly v jedné řadě. Celkem se vyrobilo 123 059 kusů uvedených tří verzí.\n\nVerze kupé, které bylo v Evropě vzácné, bylo v Argentině dost oblíbené a tak se ho vyrobilo 5228 kusů mezi roky 1966 a 1970. Toto čtyřsedadlové kupé se poněkud lišilo od verze vyráběné v Itálii a stalo se základem pro pozdější \"Fiat 1600 Sport\", z kterého se později vyvinul model \"Fiat 125 Sport\", který se vyráběl pouze v Argentině a z kterého již Fiat Concord nemusel platit (vysoké) licenční poplatky.\n\n\"Siata\", italský výrobce tuningového příslušenství a speciálních vozidel, vytvořil model \"1500 TS\", který se od běžného modelu lišil stylistickými detaily, především však motorem, který byl upraven a naladěn na výkon 94 koní (70 kW).\n\nNavíc existovalo i \"1500 TS Coupé\", jehož unikátní design navrhl Giovanni Michelotti. Tyto specifické verze sedanu a kupé byly vyráběné také v Německu, ve městě Heilbronn, ve společnosti \"Neckar Automobil AG\", dceřiné společnosti Fiat (dříve \"NSU-Fiat\"). Naopak německý závod vůbec nevyráběl „standardní” Fiat 1300 a Fiat 1500.\nPřes své označení se nejedná o model Fiat 1500, ale Fiat 1500 L tedy vlastně Fiat 1800 s motorem Fiatu 1500. Vyráběl se v Barceloně, mezi roky 1960 a 1972 bylo vyrobeno celkem 183 652 kusů.\n\n"}
{"id": "1308808", "url": "https://cs.wikipedia.org/wiki?curid=1308808", "title": "Rygl", "text": "Rygl\n\nPříjmení Rygl nosí více významných osobností:\n\n"}
{"id": "1308811", "url": "https://cs.wikipedia.org/wiki?curid=1308811", "title": "Lluís Albalate i Guillamon", "text": "Lluís Albalate i Guillamon\n\nLluís Albalate i Guillamon (15. října 1916 Vilanova i la Geltrú – 28. srpna 2008) byl katalánský básník a spisovatel. \n\nVystudoval filozofii a teologii. Působil jako středoškolský profesor a zabýval se enologií. Spolupracoval s Semana Vitivinícola, Diari de Vilanova a L'hora del Garraf. Jeho díla byla přeložena do italštiny a španělštiny.\n\n"}
{"id": "1308812", "url": "https://cs.wikipedia.org/wiki?curid=1308812", "title": "Sadílek", "text": "Sadílek\n\nPříjmení Sadílek nosí více významných osobností:\n\n"}
{"id": "1308813", "url": "https://cs.wikipedia.org/wiki?curid=1308813", "title": "Salač", "text": "Salač\n\nPříjmení Salač nosí více významných osobností:\n\n"}
{"id": "1308814", "url": "https://cs.wikipedia.org/wiki?curid=1308814", "title": "Romanshorn", "text": "Romanshorn\n\nRomanshorn je město ve Švýcarsku v kantonu Thurgau. Leží na břehu Bodamského jezera. Na konci roku 2015 zde žilo 10 753 obyvatel.\n\nJméno město je poprvé zmíněno v dokumentu z roku 779 jako Rumanishorn.\n\nObec má rozlohu 8,75 km², z čehož se přes 40% využívá k zemědělství a přes 24% tvoří lesy.\n"}
{"id": "1308815", "url": "https://cs.wikipedia.org/wiki?curid=1308815", "title": "Kangaatsiaq", "text": "Kangaatsiaq\n\nKangaatsiaq (zastarale \"Kangâtsiaq\") je město nacházející se na severu kraje Qeqertalik v západním Grónsku. Město obdrželo status města v roce 1986, ale jako osada existovala již mnohem déle. V roce 2016 tu žilo 550 obyvatel. V okolí osady se nacházejí osady Attu, Niaqornaarsuk, Ikerasaarsuk a Iginniarfik.\n\nRybolov a lov tuleňů jsou hlavními zdroji příjmů pro obyvatele. V Kangaatsiaqu se nachází továrna na přípravu sušených ryb a krevetek severních.\n\nV Kangaatsiaqu je supermarket, mateřská školka s 26 dětmi a základní škola s deseti třídami a 150 žáky. Hostel s názvem \"The Lodge\" s šesti pokoji je pouze k dispozici pro turisty.\n\nAir Greenland slouží obci jako součást vládní zakázky, s vrtulníky, které létají pouze v zimě a na jaře z heliportu Kangaatsiaq na letiště Aasiaat a do několika vesnic v Aasiaatském souostroví. Heliporty v souostroví jsou jedinečné v tom, že jsou v provozu pouze během zimy a na jaře.\n\nV létě a na podzim, když jsou vody v zálivu Disko sjízdné, komunikace mezi osadami je pouze po moři. Diskoline zajišťuje trajektové spojení Kangaatsiaqu s Ikerasaarsukem, Attu, Iginniarfikem, Niaqornaarsukem, a Aasiaatem.\n\nNa zemi žijí převážně sobi polární, lišky polární a zajíci polární. Mezi mořské savce patří tuleň kroužkovaný, tuleň obecný, čepcol hřebenatý, tuleň vousatý, tuleň grónský, keporkak, plejtvák malý, plejtvák myšok, narval a běluha severní. Když přijde mořský led, je možné vidět mrože lední a medvědy lední.\n\nMezi ptáky patří havrani, bělokur horský, různé druhy racků, kajka královská, alky, sokoli, orli, sova sněžná, sněhule severní a rybák dlouhoocasý.\n\nPočet obyvatel Kangaatsiaqu byl v průběhu posledních dvou desetiletí stabilní, od roku 2007 ale stále klesá.\n\n"}
{"id": "1308820", "url": "https://cs.wikipedia.org/wiki?curid=1308820", "title": "Schick", "text": "Schick\n\nPříjmení Schick nosí více významných osobností:\n\n\n"}
{"id": "1308825", "url": "https://cs.wikipedia.org/wiki?curid=1308825", "title": "Skořepa", "text": "Skořepa\n\nPříjmení Skořepa nosí více významných osobností:\n\n"}
{"id": "1308827", "url": "https://cs.wikipedia.org/wiki?curid=1308827", "title": "Havel &amp; Partners", "text": "Havel &amp; Partners\n\nHAVEL & PARTNERS je jedna z největších advokátních kanceláří působících v České republice a na Slovensku. Hlavní sídlo má v Praze a pobočky v Bratislavě, Brně, Ostravě, Plzni a Olomouci.\n\nSpolečnost byla založena v roce 2001 jako HAVEL & HOLÁSEK v.o.s., když zakládajícími společníky byli Jaroslav Havel a Jan Holásek. V roce 2006 společnost změnila formu na společnost s ručením omezeným a v roce 2011 se přejmenovala na Havel, Holásek & Partners. V roce 2015 společnost opustil Jan Holásek. Z tohoto důvodu společnost od 1. ledna 2018 zkrátila svoji obchodní firmu na HAVEL & PARTNERS s.r.o., advokátní kancelář. \n\nSpolečnost měla v roce 2019 celkem 16 společníků:\n\nV soutěži Právnická firma roku získala advokátní kancelář HAVEL & PARTNERS v roce 2018 1/ hlavní cenu pro domácí kancelář a 2/ zvítězila v odborných kategoriích Právo obchodních společností a Duševní vlastnictví a 3/ ve všech dalších odborných kategoriích (právo hospodářské soutěže, developerské a nemovitostní projekty, fúze a akvizice, restrukturalizace a insolvence, řešení sporů a arbitráže, bankovnictví a finance, kapitálové trhy, telekomunikace a média, právo informačních technologií, veřejné zakázky, pracovní právo, sportovní právo, energetika a energetické projekty, daňové právo) se umístila v roce 2018 mezi nejvíce doporučované advokátní kanceláře v ČR (tzv. top-tier).\n\nV roce 2019 získala kancelář HAVEL & PARTNERS v soutěži Právnická firma roku 1/ cenu za nejlepší klientské služby a 2/ zvítězila v odborných kategoriích Fúze a akvizice (M&A) a Veřejné zakázky a 3/ ve všech ostatních odborných kategoriích se znovu umístila mezi velmi doporučované kanceláře v ČR (tzv. top-tier). Kancelář nesoutěží v odborné kategorii Trestní právo, když v této oblasti poskytuje služby její spřízněná advokátní kancelář SEIFERT A PARTNEŘI.\n\nKancelář poskytuje právní služby ve všech oblastech práva. Kancelář je interně rozčleněna podle právních specializací na tzv. business units. \n\nV některých specifických právních oblastech pak poskytuje služby ve spolupráci s třetími subjekty (zejm. v oblasti trestního práva s advokátní kanceláří SEIFERT A PARTNEŘI, v oblasti daňového práva se společností HAVEL & PARTNERS Tax s.r.o. a v oblasti vymáhání retailových pohledávek se společností Cash Collectors). \n"}
{"id": "1308828", "url": "https://cs.wikipedia.org/wiki?curid=1308828", "title": "Sládeček", "text": "Sládeček\n\nPříjmení Sládeček nosí více významných osobností:\n\n\n"}
{"id": "1308830", "url": "https://cs.wikipedia.org/wiki?curid=1308830", "title": "Sladký", "text": "Sladký\n\nPříjmení Sladký nosí více významných osobností:\n\n"}
{"id": "1308832", "url": "https://cs.wikipedia.org/wiki?curid=1308832", "title": "Historický park Bärnau-Tachov", "text": "Historický park Bärnau-Tachov\n\nHistorický park Bärnau-Tachov (německy \"Geschichtspark Bärnau-Tachov\") je největší středověký archeopark v Německu nedaleko západočeského Tachova, směrem na hraniční přechod Pavlův Studenec - Bärnau. Zřizovatelem Parku je obecně prospěšný spolek Via Carolina e.V. \n\nArcheopark prezentuje život lidí v době raného a vrcholného středověku. V archeoparku je raně středověká slovanská vesnice, hrádek typu motte z 11. století a osada z období vrcholného středověku. V areálu se nachází restaurace \"Brot und Zeit\". V areálu se nachází také klasická muzejní expozice v hlavní budově střediska. Park byl založen v roce 2010 a neustále se rozrůstá.\n\n"}
{"id": "1308833", "url": "https://cs.wikipedia.org/wiki?curid=1308833", "title": "Soldán", "text": "Soldán\n\nPříjmení Soldán nosí více významných osobností:\n\n"}
{"id": "1308834", "url": "https://cs.wikipedia.org/wiki?curid=1308834", "title": "Vibrio", "text": "Vibrio\n\nRod Vibrio patří do čeledi Vibrionaceae, kam patří rody \"Vibrio\" a \"Photobacterium\". Jsou to fakultativně anaerobní gramnegativní zakřivené tyčinky patřící mezi nesporulující bakterie. Od čeledi \"Enterobacteriaceae\" se liší polárním umístěním bičíků a positivní oxidázovou reakcí.\nInkubační doba tohoto rodu je 12-72 hodin a očkuje se proti ní perorální nebo intramuskulární vakcínou.\n\nVšechny druhy jsou pohyblivé a k pohybu používají bičík (\"flagellum\"). Díky svému rychlému pohybu dostal tento rod jméno \"Vibrio\". Mají fermentativní a respiratorní metabolismus. Některé druhy, například \"Vibrio fischeri\", jsou díky enzymu luciferáze schopné bioluminiscence, způsobují tzv. světélkování moře. Žijí převážně v tropických a subtropických oblastech, buď volně ve slané vodě, ale můžeme je najít i ve sladkých vodách, nebo v soužití s mořskými živočichy, kde figurují jako symbionti, ale i jako paraziti. Nejčastěji se nacházejí v přístavech. \"Vibria\" jsou také často lidskými patogeny. Mezi ně patří například \"V. cholerae, V. parahaemolyticus\" a \"V. vulnificus\". K nákaze dochází většinou po pozření nedovařených mořských plodů, zejména ústřic, nebo po požití kontaminované vody, což může vyústit v gastroenteritidy nebo celkové sepse. Přenos je možný také z člověka na člověka fekálně-orální cestou. Volně žijící patogenní vibria se mohou dostat do otevřených ran a vyvolat tak zánětlivou reakci.\n"}
{"id": "1308835", "url": "https://cs.wikipedia.org/wiki?curid=1308835", "title": "Sopko", "text": "Sopko\n\nPříjmení Sopko nosí více významných osobností:\n\n"}
{"id": "1308839", "url": "https://cs.wikipedia.org/wiki?curid=1308839", "title": "Soukal", "text": "Soukal\n\nPříjmení Soukal nosí více významných osobností:\n\n"}
{"id": "1308840", "url": "https://cs.wikipedia.org/wiki?curid=1308840", "title": "Kanton Sarcelles", "text": "Kanton Sarcelles\n\nKanton Sarcelles (fr. \"Canton de Sarcelles\") je francouzský kanton v departementu Val-d'Oise v regionu Île-de-France. Tvoří ho pouze město Sarcelles. Zřízen byl v roce 2015.\n"}
{"id": "1308843", "url": "https://cs.wikipedia.org/wiki?curid=1308843", "title": "Sousedík", "text": "Sousedík\n\nPříjmení Sousedík nosí více významných osobností:\n\n"}
{"id": "1308848", "url": "https://cs.wikipedia.org/wiki?curid=1308848", "title": "Tlustý", "text": "Tlustý\n\nČeské příjmení Tlustý má více nositelů:\n\n\nČetné je též přízvisko Tlustý\n"}
{"id": "1308854", "url": "https://cs.wikipedia.org/wiki?curid=1308854", "title": "Andrej Martvoň", "text": "Andrej Martvoň\n\nAndrej Martvoň (14. říjen 1891 Hruštín - 11. duben 1955 Pezinok) byl slovenský lékárník a politik Hlinkovy slovenské lidové strany. V roce 1939 se stal poslancem Sněmu Slovenské republiky jako náhradník na neuplatňovaný mandát Jozefa Tisa, který se stal prezidentem. Následně působil i jako funkcionář Svazu lékárníků Slovenska, předseda správní rady společnosti Facet a člen správní rady společnosti Medica.\n\n"}
{"id": "1308859", "url": "https://cs.wikipedia.org/wiki?curid=1308859", "title": "Stratil", "text": "Stratil\n\nPříjmení Stratil nosí více významných osobností:\n\n"}
{"id": "1308864", "url": "https://cs.wikipedia.org/wiki?curid=1308864", "title": "Sukup", "text": "Sukup\n\nPříjmení Sukup nosí více významných osobností:\n\n\n"}
{"id": "1308865", "url": "https://cs.wikipedia.org/wiki?curid=1308865", "title": "Šamánek", "text": "Šamánek\n\nPříjmení Šamánek nosí více významných osobností:\n\n"}
{"id": "1308866", "url": "https://cs.wikipedia.org/wiki?curid=1308866", "title": "LGBTQ migrace", "text": "LGBTQ migrace\n\nLGBTQ migrace je pohyb lesbických, gay, bisexuálních, transgender a queer (LGBTQ) osob s cílem uniknout diskriminaci a špatnému zacházení kvůli jejich sexualitě. \n\nŘekové, Římané, a většina středomořských kultur starověku oslavovala homosexualitu. Do 7. století nebyli v Evropě žádné světské zákony proti homosexualitě.\n\nZačátkem v 16. a 17. století v Evropě homosexualita odpovídala biblickému hříchu sodomie, který se trestal smrtí. Později během Holokaustu byli homosexuálové zatýkáni a vražděni po boku židů.\n\nRusko zakázalo mužskou homosexualitu trestanou až 5 lety práce ve vězení v roce 1933. Tento zákon byl zrušen až v roce 1993.\n\nVíce než polovina z 80 zemí, které i nadále zakazují homosexualitu byly kdysi britské kolonie. To je se domníval, že během 19. století, koloniální pravidlo, mnoho Britských anti-gay politiky, které byly přijaty ještě udržet vliv v těchto bývalých kolonií.\n\nNa začátku 20. století byla homosexualita považována za duševní nemoc a mohla být důvodem k zamítnutí imigrace do Spojených států a Kanady. Kanada povolila homosexuální imigraci v roce 1991.\n\nVe Spojených státech Immigration and Nationality Act of 1965 byl první zákon, který explicitně zabraňoval \"sexuálním deviantům\" vstup do země a také uděloval povinnost Imigration and Naturalizaci Service (INS) deportovat tyto jedince.\n\nTzv. levandulová panika vedla k dalšímu pronásledování homosexuálů. Po válce byla zahájena \"Pervert Elimination Campaign\" ve Washingtonu D. C. V D.C. pak bylo zatčeno mnoho gayů, kteří často posléze přišli o práci.\n\nArmáda Spojených států oficiálně zakazovala homosexuálům sloužit až do roku 2011. Zákon známý jako \"Don’t ask, don’t tell\" povoloval LGB osobám sloužit jen pokud drželi jejich sexualitu v tajnosti. Obamova administrativa povolila LGB osobám otevřeně sloužit v armádě.\n\nV Mexiku bylo mezi roky 2002 a 2007 zavražděno zhruba 1000 homosexuálů (většinou gayové). To z Mexika činí zemi s druhou nejvyšší mírou homofobního násilí na světě (první je Brazílie). Only 16 women were established to have been murdered because of homosexuality between 1995 and 2004.\n\nBisexuální chování bylo považováno za normální chování ve starověké Číně.\n\nČína začala vnímat homosexualitu jako duševní nemoc v pozdních letech vlády dynastie Čching  a homosexualita pak byla zakázána v roce 1740.\n\nZa vlády Talibanu byli muži obvinění ze sodomie někdy zabil tím, že na ně byla shozena kamenná zeď. \n\nPo pádu Talibanu se homosexualita začala trestat pokutami a tresty odnětí svobody.\n\nV Íránu dobrovolné milice Basídž funguje částečně jako \"morální policie.\" Mimo jiné je Basídž známá pro pronásledování LGBT osob.\n\nDiskriminace leseb a gayů je výslovně zakázána. Izraelská vláda také poskytuje finanční prostředky LGBT organizacím a premiér veřejně odsoudil zločiny z nenávisti k LGBT. \n\nSeverokorejská vláda tvrdí, že gay kultura je způsobena neřestmi kapitalistické společnosti. Homosexualita může být potrestána až 2 roky vězení.\n\nV Saúdské Arábii může být za homosexualitu udělen až trest veřejné popravy. Mezi další tresty patří nucená změna pohlaví, pokuta, věznění a bičování.\n\nMnoho afrických zemí (např. Mauritánie, Súdán a severní Nigérie) trestá homosexualitu smrtí a lesby a gayové jsou někdy i ukamenováni. Institucionální sexuální pronásledování je také na denním pořádku v Kamerunu, Burundi, Rwandě, Ugandě a Gambii. Zimbabwe zakázala homosexualitu v roce 1995.\n\nNa počátku 20. století mohla homosexualita být legálním důvod pro deportaci z Austrálie. Oficiálně byla povolena imigrace homosexuálů v 80. letech 20. století.\n\nMezi země známé pro podstatnou LGBTQ emigraci patří Írán, Irák, Jamajka, Pákistánu, Saúdské Arábie, Mexiko a Brazílie.\n\nLBGTQ přistěhovalci často migrují do Kanady, Británie a Spojených států. V roce 1994 uznal imigrační zákon Spojených států sexuální pronásledování jako důvod pro azyl. Americký prezident Barack Obama nařídil federálním agenturám poskytovat azyl pronásledovaným LBGTQ osobám. \n\nV porovnání s jeho blízkovýchodními sousedy má Řecko více tolerantní přístup k LGBT osobám a také přijímá LGBT žadatele o azyl. Izrael přijal úmluvu Úmluvu a protokol o právním postavení Uprchlíků v roce 1951, což teoreticky dává ochranu nebo azyl každému s \"opodstatněným strachem z pronásledování\" a zakazuje vyhoštění uprchlíků do původní země, kde byly jejich životy byly v ohrožení. Tato politika nebyla výslovně následovaná Izraele, ale palestinští LGBT imigranti byli přijati do izraelské LGBT komunity, kde předchozí právní LGBT manželství jsou oficiálně uznávané (i přesto, že gay manželství v Izraeli není legální ). To způsobilo znatelnou blízkovýchodní LGBT migraci do Izraele.\n\nTel Aviv byl nazván \"gay metropole Blízkého východu\" časopisem Out v roce 2010.\n\nMnoho Irů emigruje do Anglie a především Londýna, kde se obvykle snaží najít zaměstnání. Nově začíná migrovat i mnoho LGBTQ osob doufající, že naleznou více tolerantní společnost. Velká mezinárodní města jsou často více různorodá a mají již početnou LGBT komunitu.\n"}
{"id": "1308869", "url": "https://cs.wikipedia.org/wiki?curid=1308869", "title": "Šanda", "text": "Šanda\n\nPříjmení Šanda nosí více významných osobností:\n\n"}
{"id": "1308870", "url": "https://cs.wikipedia.org/wiki?curid=1308870", "title": "Barking FC", "text": "Barking FC\n\nBarking FC (celým názvem: Barking Football Club) je anglický fotbalový klub, který sídlí v severovýchodním Londýně. Založen byl v roce 1880 pod názvem Barking Rovers FC. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Mayesbrook Park s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1308871", "url": "https://cs.wikipedia.org/wiki?curid=1308871", "title": "Maruševec", "text": "Maruševec\n\nMaruševec je opčina ve Varaždinské župě v Chorvatsku. Opčinu tvoří 16 sídel. V roce 2011 žilo v celé opčině 6 381 obyvatel, v samotné vesnici Maruševec 460 obyvatel.\n\n\n"}
{"id": "1308874", "url": "https://cs.wikipedia.org/wiki?curid=1308874", "title": "Maximilian Daublebsky von Sterneck", "text": "Maximilian Daublebsky von Sterneck\n\nMaximilián Daublebský (také Daudlebský, Doudlebský) ze Sternecku (14. února 1829, Klagenfurt – 5. prosince 1897, Vídeň) pocházel z rodu Daudlebských ze Sternecku a byl velitelem Rakousko-uherského námořnictva.\n\nRou 1847 vstoupil po absolvování Marine Kollegs v Benátkách do námořnictva v hodnosti kadeta. Roku 1848 se účastnil blokády Benátek a roku 1859 se stal korvetním kapitánem. V roce 1864 byl povýšen na fregatního kapitána a velel lodi SMS \"Schwarzenberg\" v bitvě u Helgolandu. V bitvě u Visu se svou lodí SMS \"Erzherzog Ferdinand Max\", která byla vlajkovou lodí admirála Wilhelma von Tegetthoff, potopil italskou vlajkovou loď \"Re d'Italia\". Za tento čin mu byl udělen Vojenský řád Marie Terezie.\n\nV roce 1869 byl jmenován velitelem v přístavu Pola (dnes Pula). V roce 1872 byl povýšen na kontradmirála, roku 1883 obdržel hodnost viceadmirála a zároveň se stal velitelem Rakousko-uherského námořnictva. Roku 1888 byl povýšen do hodnosti admirála a tímto krokem byl jeho vojenský postup ukončen.\n\nZemřel roku 1897 ve Vídni. Jeho ostatky byl pohřbeny v Pule a srdce bylo pohřbeno v hrobce na zámku Krastowitze.\n\n"}
{"id": "1308877", "url": "https://cs.wikipedia.org/wiki?curid=1308877", "title": "Šerý", "text": "Šerý\n\nPříjmení Šerý nosí více významných osobností:\n\n"}
{"id": "1308878", "url": "https://cs.wikipedia.org/wiki?curid=1308878", "title": "Šerých", "text": "Šerých\n\nPříjmení Šerých nosí více významných osobností:\n\n"}
{"id": "1308879", "url": "https://cs.wikipedia.org/wiki?curid=1308879", "title": "Šilinger", "text": "Šilinger\n\nPříjmení Šilinger nosí více významných osobností:\n\n"}
{"id": "1308880", "url": "https://cs.wikipedia.org/wiki?curid=1308880", "title": "Šimonek", "text": "Šimonek\n\nPříjmení Šimonek nosí více významných osobností:\n\n"}
{"id": "1308881", "url": "https://cs.wikipedia.org/wiki?curid=1308881", "title": "Hertford Town FC", "text": "Hertford Town FC\n\nHertford Town FC (celým názvem: Hertford Town Football Club) je anglický fotbalový klub, který sídlí ve městě Hertford v nemetropolitním hrabství Hertfordshire. Založen byl v roce 1901 pod názvem Port Vale Rovers FC. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Hertingfordbury Park s kapacitou 6 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1308883", "url": "https://cs.wikipedia.org/wiki?curid=1308883", "title": "Silnice II/528", "text": "Silnice II/528\n\nSilnice II/528 je silnice II. třídy, která vede z Ústí nad Labem do Petrovic. Je dlouhá 13 km. Prochází jedním krajem a jedním okresem.\n\n\n"}
{"id": "1308884", "url": "https://cs.wikipedia.org/wiki?curid=1308884", "title": "Aja Onoe", "text": "Aja Onoe\n\nAja Onoe (v kaně: 尾上彩, * 20. září 1995, Kawaguči, Prefektura Saitama) je japonská reprezentantka ve sportovním lezení, mistryně Asie a juniorská mistryně světa v lezení na obtížnost, vicemistryně Asie v boulderingu.\n\nV letech 2011-2017 byla semifinalistkou většiny závodů světového poháru v lezení na obtížnost i v boulderingu kterých se účastnila, 2x a 4x se dostala také do finále, ale nezískala zde žádnou medaili (nejlépe 4. v boulderingu).\n\n\n"}
{"id": "1308885", "url": "https://cs.wikipedia.org/wiki?curid=1308885", "title": "Šišma (rozcestník)", "text": "Šišma (rozcestník)\n\nŠišma může být:\n\n\n"}
{"id": "1308887", "url": "https://cs.wikipedia.org/wiki?curid=1308887", "title": "Silnice II/568", "text": "Silnice II/568\n\nSilnice II/568 je silnice II. třídy, která vede z Droužkovic do Vernéřova. Je dlouhá 24 km. Prochází jedním krajem a jedním okresem.\n\n\n"}
{"id": "1308894", "url": "https://cs.wikipedia.org/wiki?curid=1308894", "title": "Šmarda", "text": "Šmarda\n\nPříjmení Šmarda nosí více významných osobností:\n\n"}
{"id": "1308900", "url": "https://cs.wikipedia.org/wiki?curid=1308900", "title": "Šnajdr", "text": "Šnajdr\n\nPříjmení Šnajdr (počeštěný zápis příjmení Schneider s významem \"krejčí\") nosí více osobností:\n\n"}
{"id": "1308901", "url": "https://cs.wikipedia.org/wiki?curid=1308901", "title": "Silnice II/570", "text": "Silnice II/570\n\nSilnice II/570 je silnice II. třídy, která vede z Olomouce do Slatinic. Je dlouhá 16,5 km. Prochází jedním krajem a jedním okresem.\n\n\n"}
{"id": "1308905", "url": "https://cs.wikipedia.org/wiki?curid=1308905", "title": "Kawaguči (Saitama)", "text": "Kawaguči (Saitama)\n\nKawaguči (; \"Kawaguchi-ši\") je druhé největší město v prefektuře Saitama v regionu Kantó na ostrově Honšú v Japonsku. Je zde také Univerzita Saitama Gakuen.\n\n\n"}
{"id": "1308907", "url": "https://cs.wikipedia.org/wiki?curid=1308907", "title": "Kawagoe", "text": "Kawagoe\n\nKawagoe může znamenat\n\n"}
{"id": "1308910", "url": "https://cs.wikipedia.org/wiki?curid=1308910", "title": "Kawagoe (Saitama)", "text": "Kawagoe (Saitama)\n\nKawagoe (川越町) je město v prefektuře Saitama v regionu Kantó na ostrově Honšú v Japonsku.\n\nJe zde hrad Kawagoe a městské muzeum.\n\n"}
{"id": "1308913", "url": "https://cs.wikipedia.org/wiki?curid=1308913", "title": "Mildenhall Town FC", "text": "Mildenhall Town FC\n\nMildenhall Town FC (celým názvem: Mildenhall Town Football Club) je anglický fotbalový klub, který sídlí ve městě Mildenhall v nemetropolitním hrabství Suffolk. Založen byl v roce 1898. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Recreation Way s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1308914", "url": "https://cs.wikipedia.org/wiki?curid=1308914", "title": "Sam Raimi", "text": "Sam Raimi\n\nSamuel M „Sam“ Raimi (* 23. října 1959 Royal Oak, Michigan) je americký režisér, scenárista a příležitostný herec. Mezi jeho nejznámějšími filmy patří \"Lesní duch\", \"Smrtelné zlo 2\", \"Armáda temnot\" a trilogie o Spider-Manovi (\"Spider-Man\", \"Spider-Man 2\" \"Spider-Man 3\"). Mezi jeho další filmy patří \"Hra snů\", \"Rychlejší než smrt\", \"Jednoduchý plán\", \"Téměř dokonalý zločin\" a \"Stáhni mě do pekla\". Dále natočil epizody k seriálům \"Ash vs. Evil Dead\" a \"Mizera\". Jeho častým spolupracovníkem je herec Bruce Campbell.\n\n"}
{"id": "1308915", "url": "https://cs.wikipedia.org/wiki?curid=1308915", "title": "Šamil Omarov", "text": "Šamil Omarov\n\nŠamil Magomedovič Omarov () (* 28. září 1936 Dagestán, Sovětský svaz) je ruský farmakolog, doktor medicíny, člen Národní akademie věd Dagestánu a emeritní profesor na Dagestánské lékařskě univerzitě. Předseda společnosti farmakologové v Dagestánu.\n\nV roce 1969 obhájil dizertační práci na Lékařském institutu v Novgorodě a získal titul kandidát věd. V roce 1980 obhájil dizertační práci na Ruské univerzitě družby národů v Moskvě a získal titul doktor medicíny. V roce 1980 byl jmenován profesorem.\nOd roku 1988 je vedoucím katedry farmakologie na Dagestánské lékařské univerzitě.\n"}
{"id": "1308919", "url": "https://cs.wikipedia.org/wiki?curid=1308919", "title": "Umizoomi", "text": "Umizoomi\n\nUmizoomi (v anglickém originále Team Umizoomi) je dětský americké-kanadské počítačově animovaný televizní seriál, premiérově vysílaný na stanicích Nickelodeon a Nick Jr. v letech 2010–2014. Pořad klade důraz na matematické pojmy pro předškolní děti. Titulní tým se skládá z mini superhrdinů, Milli a Geoa, robota jménem Bot a dítěte sledujícího pořad. Milli, Geo a Bot označují své diváky jako své „Umifriend“ a povzbuzují je k tomu, aby rozvíjeli své matematické schopnosti. Seriál se zpravidla odehrává v Umi City a jeho okolí, pestrobarevném rozmanitém městě, kde jsou ulice dlážděny vzory inspirovanými origami.\n"}
{"id": "1308924", "url": "https://cs.wikipedia.org/wiki?curid=1308924", "title": "Daniel Fröschl", "text": "Daniel Fröschl\n\nDaniel Fröschl (1572/73 Augsburg – 1613 Praha), psaný též jako Froeschl, patřil do skupiny malířů německého původu působících na dvoře Rudolfa II. Habsburského (1552–1612) v Praze. Pracoval zde jako kreslíř, malíř drobných obrázků a kopista. Na přání Rudolfa II. převáděl díla Albrechta Dürera, Lucase Cranacha staršího a italských mistrů vrcholné renesance do podoby miniatur. Císař ho v roce 1607 jmenoval archivářem svých sbírek.\n\nDaniel Fröschl se narodil v rodině augsburského advokáta. Dostalo se mu nejen velmi dobrého vzdělání, ale i možnosti být malířem. Podílem se na sbírce akvarelů přírodnin, které shromáždil Ulisse Aldrovandi (1522–1605), boloňský lékárník a botanik. V letech 1597 až 1604 působil ve Florencii, kde pro velkovévodu Ferdinanda I. Medicejského zhotovaval zmenšené kopie obrazů velkých mistrů jako byli Michelangelo Buonarroti (1475–1564) nebo Correggio (1489–1534).\n\nVe Florencii měl Fröschl svou dílnu v blízkosti ateliéru Jacopa Ligozziho (1547–1627), ilustrátora, miniaturisty a později i antikváře florentských velkovévodů. U něho se Fröschl zdokonalit v kresbě miniatur. Ve Florencii se Fröschl seznámil s Hansem von Aachen (1552/56–1615), na jehož doporučení ho Rudolf II. pozval do Prahy (1601). Ještě téhož roku mu císař přiznal pozici miniaturisty a v roce 1603 ho jmenoval dvorním malířem-miniaturistou. Přesto až do roku 1604 pracoval v medicejských službách. Poté se Fröschl usadil v Praze, kde působil nejen jako miniaturista a kopista, ale především jako znalec německého malířství. Kopíroval a umělecky přetvářel řadu obrazů a grafických listů Albrechta Dürera. Po smrt Hanse Hoffmanna (1592) se Fröschl stal hlavním představitelem tzv. dürerovské renesance na dvoře Rudolfa II. Roku 1607 se stal správcem císařových sbírek. Inventarizaci sbírkových předmětů v císařově Kunstkammer dokončil v roce 1611. Vzniklo tak 415 stran rukopisu napsaného na pergamenu a doplněného kresbičkami vybraných artefaktů. Jediný exemplář tohoto inventáře je uložen v Zemské knihovně ve Vaduzu. Po smrti Rudolfa II. (1612) byl Fröschl činěn zodpovědným za ztráty některých sbírkových artefaktů, avšak již následujícího roku malíř umírá, aniž se mohl ospravedlnit.\n\nFröschl se věnoval malování obrazů a miniatur, v nichž používal cizí kompozice jako předlohy pro svá díla. Zásadní význam pro něho měla Praha, kde se setkal s dvorními malíři pracujícími ve službách Rudolfa II. Již z Florencie se znal s Hansem von Aachen, který ho uvedl k císaři, a později, již jako císařský antikvář, se seznámil i s díly mistrů renesančního malířství v císařských sbírkách.\nPříkladem, jak převedl kresbu Bartholomea Sprangera \"Adam a Eva v ráji – Prvotní hřích\" (Národní muzeum ve Varšavě) do miniatury, dokládá jeho kvaš a tempera (pergamen napnutý na dřevěné desce) nazvaný \"Adam a Eva v ráji\" (Soukromá sbírka, ČR). Sprangerovu kresbu Fröschl upravil do oválu a částečně i zjednodušil. Přírodniny kolem středového výjevu namaloval buď on sám nebo s podílem Jacoba Hoefnagela (1573/75–1630/33). Naopak v případě Fröschlova akvarelu \"Panna Maria s dítětem\" (po 1604, Uměleckohistorické muzeum, Vídeň) mu byla předlohou Dürerovu kresba \"Kojící Madona\" (1512, Albertina, Vídeň). Fröschl však kresbu posunul dál díky barevnosti zhotoveného akvarelu.\n\nOd doby, kdy se Fröschl stal správcem císařských sbírek zbývalo mu na vlastní malířskou tvorbu jen málo času. Při vlastní inventarizaci artefaktů v Kunstkammer některé položky doprovázel informativními kresbičkami. Fröschlův pečlivý popis předmětů od naturálií (přírodniny), přes artificiália (lidské výtvory) až po scientifica (vědecké artefakty) ukázal na mnohostrannost císařových zájmů.\n\nDaniel Fröschl navázal na práce rudolfínského malíře Hanse Hoffmanna (1530-1591/2) a na přání Rudolfa II. pokračoval ve zhotovování kopií malířských děl Albrechta Dürera (1471–1528). Císařův mimořádný obdiv k Dürerově tvorbě dovedl historiky umění až k vytvoření pojmu \"dürerovská renesance na dvoře Rudolfa II.\". Asi nejvýznamnější Fröschlovou prací je však soupis sbírkových předmětů uložených v císařově Kustkammer vyhotovený v letech 1607–1611. Inventář dokládá, že císař Rudolf II. vytvořil jednu z největších evropských sbírek obrazů, plastik, přírodnin, vědeckých přístrojů a kuriozit té doby, které se nacházely v císařově kunstkomoře.\n\n\n"}
{"id": "1308938", "url": "https://cs.wikipedia.org/wiki?curid=1308938", "title": "Ashford United FC", "text": "Ashford United FC\n\nAshford United FC (celým názvem: Ashford United Football Club) je anglický fotbalový klub, který sídlí ve městě Ashford v nemetropolitním hrabství Kent. Založen byl v roce 1891. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu The Homelands s kapacitou 3 200 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1308952", "url": "https://cs.wikipedia.org/wiki?curid=1308952", "title": "Spahnův ranč", "text": "Spahnův ranč\n\nSpahnův ranč byl filmový ranč v Los Angeles County v Kalifornii, který byl používán pro natáčení westernových filmů. Horský terén, balvany a staré westernové městečko dělali ze Spahnova ranče všestranné místo pro natáčení mnoha snímků. Nachází se v Simi Hills a Santa Susana Mountains nad Chatsworth v Los Angeles. Nyní je ranč součástí Santa Susana Pass State Historic Park. Ranč byl 26. září 1970 zničen lesním požárem.\n"}
{"id": "1308955", "url": "https://cs.wikipedia.org/wiki?curid=1308955", "title": "Josip Debeljak", "text": "Josip Debeljak\n\nJosip Debeljak (27. listopadu 1902, Orešje, Rakousko-Uhersko – 15. října 1931, Záhřeb, Království Jugoslávie) byl jeden ze sedmi sekretářů organizace SKOJ (Svaz komunistické mládeže Jugoslávie). Povoláním byl pekař. \n\nDebeljak se narodil v chorvatském Záhoří. V roce 1921 v Záhřebu vstoupil do organizace SKOJ, o dva roky později se stal členem komunistické strany. Byl členem vedení Odborů pekařských pracovníků a místní organizace KSJ pro Záhřeb. Na 4. kongresu SKJ v Drážďanech v roce 1928 byl vybrán za člena Ústředního výboru Komunistické strany Jugoslávie a sekretáře Ústředního výboru SKOJ. \n\nDebeljak měl být zatčen v říjnu 1931 během nelegálního setkání komunistů v hospodě \"Priroda\" v Záhřebu. Během přestřelky s policií zbil a zabil policejního agenta Dotliće, před bezpečnostními složkami ale unikl. Nedlouho poté jej jugoslávská policie našla v jednom záhřebském bytě a přímo na místě zastřelila spolu s Josipem Adamićem, dalším jugoslávským komunistou. Po druhé světové válce jeho ostatky vládnoucí komunisté přenesli na hřbitov Mirogoj. \n"}
{"id": "1308958", "url": "https://cs.wikipedia.org/wiki?curid=1308958", "title": "Shoreham FC", "text": "Shoreham FC\n\nShoreham FC (celým názvem: Shoreham Football Club) je anglický fotbalový klub, který sídlí ve městě Shoreham-by-Sea v nemetropolitním hrabství West Sussex. Založen byl v roce 1892. Od sezóny 2018/19 působí v Southern Combination Premier Division (9. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Middle Road s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1308961", "url": "https://cs.wikipedia.org/wiki?curid=1308961", "title": "Šonka", "text": "Šonka\n\nPříjmení Šonka (Sonka) nosí více významných osobností:\n\n"}
{"id": "1308963", "url": "https://cs.wikipedia.org/wiki?curid=1308963", "title": "Raabova vila", "text": "Raabova vila\n\nRaabova vila je kulturní památka v Písku. Nachází se na severovýchodě města, na adrese Sedláčkova 434/1, u táborské ulice. Vznikla v roce 1901 podle návrhu architekta Dušana Jurkoviče. \n\nVilu si nechal zbudovat tehdejší průmyslník Adolf Raab v místech své budoucí továrny (dnes tato oblast slouží jako průmyslový areál) a rychle se rozvíjející části města Písku v blízkosti nádraží \"Písek město\". Sloužit měla nejen k bydlení jeho rodiny, ale také i pro administrativní pracovníky z továrny. Tvoří ji celkem tři byty a jeden podkrovní pokoj.\n\nDušana Jurkoviče si vybral nejspíše podle zkušeností svého kolegy, průmyslníka Antonína Kunze, kterému Jurkovič navrhl továrnu v Hranicích na Moravě. Raabova vila byla první samostatnou stavbou, kterou Jurkovič navrhl; na Písek unikátní objekt vznikl s inspirací slovenské a švýcarské lidové architektury. Několikapatrová vila má unikátní členěnou střechu, kterou podpírají dřevěné vyřezávané trámy. Dominantním prvkem stavby je malba svatého Václava s nápisem \"Sv. Václave, pros za nás!\" Vila měla ve své době přelomu 19. a 20. století revolučně strohou fasádu, kterou Jurkovič požadoval.\n\nVila je památkově chráněna od roku 1958. Veřejnosti není přístupná.\n"}
{"id": "1308964", "url": "https://cs.wikipedia.org/wiki?curid=1308964", "title": "Jordi Torras i Comamala", "text": "Jordi Torras i Comamala\n\nJordi Torras i Comamala (11. června 1922 Barcelona – 12. ledna 1999 Barcelona) byl katalánský herec, filmový kritik a historik.\n\nAbsolvoval farmacii, ale působil jako herec v Agrupació Dramàtica de Barcelona. Hrál v několika společnostech včetně Svobodného divadla, Salt Talleret a Národního divadla v Katalánsku.\n\nByl filmovým kritikem Národního rozhlasu Španělska v Katalánsku, v programu, který řídil Joaquín Soler Serrano. Stal se filmovým hercem a publikoval články v La Vanguardia o filmu. V roce 1989 mu byla udělena zvláštní vládní cena za kinematografii, a v roce 1995 získal kříž svatého Jiří.\n\n"}
{"id": "1308965", "url": "https://cs.wikipedia.org/wiki?curid=1308965", "title": "Über den Tellerrand", "text": "Über den Tellerrand\n\nÜber den Tellerrand je německá nezisková organizace, jejímž cílem je pomáhat v integraci přistěhovalců. Její sídlo je v Berlíně a byla založena v dubnu 2014. Proto pracuje jak s uprchlíky, tak i s domácím obyvateli. Organizace je aktivní v 25 městech.\n\nMyšlenka se začala rozvíjet,  když se v roce 2013 v Berlíně uskutečnily velké protesty uprchlíků na Oranienplatz v Berlíně. Zakladatelé Über den Tellerrand slyšeli o protestech v médiích, ale neznali nikoho, kdo tehdy na náměstí protestoval. Cílem tedy bylo především uprchlíky poznat. Zakladatelé se rozhodli, že budou s uprchlíky vařit. Z toho posléze vznikla kuchařka. Tato kuchařka obsahuje nejen originální recepty uprchlíků, ale i jejich osobní příběhy.  Kniha byla dokončena a posléze uvedena na trh během osmi týdnů. První kniha obsahuje 21 receptů uprchlíků. Kniha obdržela v prosinci 2013 cenu Funpreneur. Zpočátku bylo vydáno pouze 400 výtisků. Nicméně objednávek bylo tolik, že se čtyři zakladatelé rozhodli projekt zprofesionalizovat.\n\nZe společného vaření vzešla myšlenka, že by uprchlíci mohli poskytovat kurzy vaření. Pro zakladatele bylo důležité sblížit uprchlíky a místní obyvatele.\n\nPozději se vydala ještě druhá kuchařka. Ta obsahuje 36 receptů od 27 uprchlíků. Kuchaři pocházejí ze zemí jako Afghánistán, Sýrie, Guinea, Niger, Makedonie nebo Čečensko.\n\nPůvodní myšlenkou sdružení bylo, že se uprchlíci a místní při společném vaření lépe seznámí s kulturou toho druhého. Místní lidé také mohou pochopit situaci uprchlíka.\n\nSdružení provozuje různé programy na podporu integrace. Mezi ně patří \"Champion program\", \"Satelitní program\", \"Kuchyně na útěku\", \"Job buddy program\" a \"Budování mostů\". Sdružení podporuje sociální vztahy uprchlíků koučováním dobrovolníků a poskytováním infrastruktury a zdrojů. Mezi hlavní aktivity patří společné vaření, sportování, zpěv nebo zahradničení, ale také tandemové jazykové kurzy. Satelitní program zahrnuje podporu satelitních měst mimo Berlín. Celkem je jich v Nizozemí, Švýcarsku, Rakousku a Německu 25. \"Kuchyně na útěku\" je mobilní kuchyně, která v roce 2016 procestovala Itálii, Francii, Německo, Nizozemsko a Švédsko. Místní obyvatelé vařili s uprchlíky ve společné mobilní kuchyni. Cílem bylo mezinárodně rozšířit tuto myšlenku. Projekt byl financován v rámci \"Advocate Europe Programm\". V \"Job buddy programu\" pomáhá zkušený zaměstnanec uprchlíkům s orientací na trhu práce zasíláním žádostí o práci, tvorbou dokumentů a přípravy na pracovní pohovory. Sdružení kromě toho podporuje tematické přednášky a workshopy. V \"Budování mostů\" sdružení podporuje týmy složené z místních, uprchlíků žijících v Německu delší dobu a nově příchozích uprchlíků ze stejné země. Kombinace místních a integrovaných uprchlíků umožňuje snadněji překonat jazykové bariéry. Kromě toho integrovaní uprchlíci lépe pochopí obtíže, kterým čelí nově příchozí.\n\n\n\n"}
{"id": "1308966", "url": "https://cs.wikipedia.org/wiki?curid=1308966", "title": "Lethu", "text": "Lethu\n\nLethu také Leti ( - 5. století) byl v první polovině 5. století králem germánského kmene Langobardů. Vládu převzal po svém předchůdci králi Lamicho. Je považován za zakladatele lethingských Langobardů. \n\nLangobardi v období stěhování národů migrovali podél řeky Labe od Baltu na jih, na území, které nazvali \"Scatenauge\". Na další cestě po Labi dospěli na území \"Patespruna\" či \"Paderborn\" a pak na území dnešních Čech. Langobardy zmínil již římský historik Cornelius Tacitus ve svém etnografickém díle Germania, kde je popisuje jako kvalifikované válečníky.\n\nKrál Lamicho porazil Huny v bitvě nedaleko bývalé římské provincie Noricum a v této oblasti dnešního Rakouska se jeho kmen usadil. Hlavním zdrojem historie Langobardů je kniha Historia Langobardum (History of the Langobards) Paula Diacona z konce 8. století. V knize je velmi málo informací o králi Lethu. Vládl pravděpodobně čtyřicet let, od roku 420 do roku 460 jako třetí král Langobardů bez větších sporů s ostatními kmeny. Po jeho smrti se královské moci ujal jeho syn Hildeoch, což představovalo pravděpodobnou dědičnost k langobardské koruně.\n\n"}
{"id": "1308967", "url": "https://cs.wikipedia.org/wiki?curid=1308967", "title": "Boloňská omáčka", "text": "Boloňská omáčka\n\nBoloňská omáčka čili boloňské ragú je rajčatová omáčka k těstovinám s mletým masem. Původně italská omáčka z Bologni, kde se používá především pro přípravu lasagní, se stala oblíbenou v celém světě, kde se její použití rozšířilo i na další těstoviny, klasicky špagety.\n\nPůvodní italská omáčka patří k pokrmům s delší, nikoliv však složitou přípravou z kvalitních ingrediencí. Současná česká a světová kuchyně zahrnuje recepty od nejjednodušších o několika ingrediencích a s rychlou a snadnou přípravou až po recepty gurmánské, podobné původní receptuře, s mnoha vybranými ingrediencemi a s propracovanou několikahodinovou přípravou. Přitom volba úrovně receptu bezprostředně ovlivňuje i úroveň výsledného pokrmu.\n\n"}
{"id": "1308970", "url": "https://cs.wikipedia.org/wiki?curid=1308970", "title": "Po stopách duchů", "text": "Po stopách duchů\n\nPo stopách duchů (v anglickém originále Ghost Adventures) je televizní pořad, jehož tvůrcem je trojice Zak Bagans, Aaron Goodwin a Nick Groff, který účinkoval pouze do 10. Série. Přidali se i audio technici Billy Tolley a Jay Wasley. Tato skupina se vydává na nejzáhadnější místa na světě, která oplývají paranormální energií. První epizoda byla odvysílána 15. října 2008 na americké televizním kanále Travel channel. Pořad patří ve své kategorii mezi ty nejlépe hodnocené. Pořad má zatím odvysíláno již 17 sérií.\n\nV roce 2004 byl založen tým Ghost Adventures, který založili Zak Bagans, Aaron Goodwin a Nick Groff (který již odešel). Jejich cílem je navštěvovat paranormálně nejaktivnější místa na světě a snaží komunikovat s duchy a nadpřirozenými entitami. Prvním místem byl Bobby Mackey's Music World v Kentucky, kde se poprvé setkali s démonickými entitami. Tým ovšem nevyšetřuje pouze v USA, ale také podnikl výpravy např. do Mexika, Itálie nebo Kanady.\nDo konce roku 2017 již natočili 15. sérií a zřejmě budou pokračovat i nadále. Pořad stále nabývá na popularitě hlavně v USA a ve Velké Británii.\n\n</onlyinclude>\n"}
{"id": "1308999", "url": "https://cs.wikipedia.org/wiki?curid=1308999", "title": "Kalendžinové", "text": "Kalendžinové\n\nKalendžinové (\"Kalenjin\") je označení skupiny nilotských etnik obývajících oblast Východoafrického riftu na západě Keni a částečně také v přilehlých oblastech Ugandy a Tanzanie. Podle keňského sčítání lidu z roku 2009 je jich 4 967 328 a jsou třetí nejpočetnější národností v zemi. Ke Kalendžinům patří kmeny Kipsigis, Nandi, Tugen, Keiyo, Terik, Injems, Marakwet, Sabaot a Pokot. Souhrnný název pro ně vznikl až v polovině 20. století: „kalendžok“ znamená v jejich jazyce „říkám vám“ a byla to úvodní fráze rozhlasového vysílání určeného keňským domorodcům. \n\nSami Kalendžinové odvozují svůj původ od faraonových vojáků, kteří v 1. tisíciletí př. n. l. opustili Egypt a usadili se v kraji pod horou Mount Elgon. Podle archeologických nálezů byli předky Kalendžinů příslušníci elmenteitanské kultury. Vyznávají monoteistické náboženství s nejvyšším bohem Asisem, společnost je rozdělena podle dosaženého věku na skupiny zvané \"ipinda\". Jejich hlavní obživou je pastevectví a pěstování čajovníku. Kalendžinské vesnice jsou tvořeny kruhovými chýšemi krytými slámou.\n\nPro Kalendžiny je typická vysoká a štíhlá postava, především abnormálně dlouhé končetiny, dědičná adaptace na řídký vzduch náhorní plošiny, fyzická odolnost daná polokočovným způsobem života a strava s vysokým obsahem škrobu, jako je ugali. Díky tomu pochází z tohoto etnika mnoho špičkových vytrvalostních běžců, jako Kipchoge Keino, Mike Boit, Henry Rono, Moses Tanui, Wilson Kipketer, Pamela Jelimová, Dennis Kimetto, Paul Tergat, Tegla Loroupeová nebo Wilson Kipsang. Kalendžinského původu je také Daniel arap Moi, keňský prezident v letech 1978–2002. Proti jeho vládě, systematicky zvýhodňující Kalendžiny, vytvořili Kikujové odbojové hnutí Mungiki, které vyvolalo v letech 2007–2008 na západě Keni rozsáhlé násilnosti. Zájmy kalendžinských etnik hájí strana Keňská africká demokratická unie (KADU). \n"}
{"id": "1309033", "url": "https://cs.wikipedia.org/wiki?curid=1309033", "title": "Rainhold", "text": "Rainhold\n\nRainhold je první řadové album kapely Ferat, na albu jsou 3 skladby z dema Rychlá rota 1991. Skladba Dokonalej vrah je na demu pod názvem Stín těl.\n\n"}
{"id": "1309035", "url": "https://cs.wikipedia.org/wiki?curid=1309035", "title": "Humbug (píseň, Owl City)", "text": "Humbug (píseň, Owl City)\n\nHumbug je vánočně zaměřený singl od americké synthpopové skupiny Owl City. Píseň byla napsaná skladatelem, producentem a zpěvákem Adamem Youngem. Na iTunes píseň vyšla 28. listopadu 2016.\n\nPo dlouhé roční odmlce se Adam Young vrátil opět k Owl City.\n\n\"\"Ahoj všichni, chci vám všem z hloubi srdce poděkovat za podporu během posledního roku. Děkuji vám, že jste mi umožnili na chvíli zastavit Owl City, abych se mohl zaměřit na nesmírně důležitý projekt, který jsem chtěl přivést k životu již od svých 16 let. Adam Young Scores byl můj sen a tento rok se díky vaší podpoře stal skutečností.\"\"\n\n25.11.2016 se na Adamových profilech na sociálních sítích objevuje toto jeho vyjádření velkého díky všem hootowls za podporu, které se mu dostalo, a na oplátku Adam oznámil, že na oficiálních stránkách Owl City je volně ke stažení zbrusu nová vánoční skladba nazvaná Humbug.\n\nDále je připojeno video, které je možné najít na YouTube.\n\nPíseň Adam popisuje jako ironizující parodii toho, jak jej nakupování vánočních dárku každoročně stresuje. Jak si Adam během nakupování představuje svou rodinu a přátele při rozbalování dárků a jak na nich vidí, že je to špatná barva, špatná velikost, že to po Vánocích vrátí. Je to také (a hlavně) připomínka toho, že největší dárek, který můžete dát těm, na kterých vám nejvíce záleží, je vaše láska.\n"}
{"id": "1309037", "url": "https://cs.wikipedia.org/wiki?curid=1309037", "title": "Power (album)", "text": "Power (album)\n\nPower je jediné studiové album bývalé pražské skinheadské rasistické Oi! kapely Braník. Vydáno bylo roku 1991. Skupina se rozpadla o rok později.\n\n"}
{"id": "1309038", "url": "https://cs.wikipedia.org/wiki?curid=1309038", "title": "Hala Polárka", "text": "Hala Polárka\n\nHala Polárka je víceúčelová sportovní hala v moravskoslezském městě Frýdku-Místku. Je součástí multifunkčního komplexu postaveného v roce 2014, který nahradil halu VSH Frýdek-Místek, jeho součástí je OC Frýda. V zimě hala s ledovou plochou slouží hokejistům, krasobruslařům a jako místo veřejného bruslení. Přes léto poskytuje prostor pro různé míčové sporty. Konají se zde také koncerty a další kulturní akce. Kromě hlavní haly je zde také další víceúčelový sál a střelnice. Zdejší dvě protilehlé tribuny včetně skyboxů mají kapacitu 2060 sedadel. Jedná se o domácí arénu HC Frýdek-Místek. Halu provozuje firma Sportplex.\n\nHala má celkem 3 VIP skyboxy s celkovou kapacitou 21 lidí. Východní tribuna má místa pro 1446 sedících diváků, ta západní pro 593 (celkem tedy pro 2060). \n\nHlavní plocha má rozměry 58,75 x 28,5 metrů. V zimě je využívána pro lední hokej, krasobruslení a veřejné bruslení. Může být ale i zakryta. Na léto se ledová plocha rozpouští a hala může sloužit velkému množství sportů, především míčových sportů. Mezi ně patří házená, volejbal, košíková, florbal, tenis, koná se zde také veřejné inline bruslení.\n\nKromě hlavní haly je v tomto areálu také víceúčelový sportovní sál pro badminton (dva kurty), stolní tenis nebo aerobic. V suterénu se nachází samostatně přistupná střelnice, která byla v době postavení nejlépe vybavenou v Česku. Má sedm drah.\n\nPředchůdcem haly Polárky byla Víceúčelová sportovní hala (VSH) Frýdek-Místek, byla postavena v letech 1971 až 1985 v brutalistickém slohu. Měla kapacitu přes 6000 lidí. V létě roku 2009 a znovu na jaře 2013 se rozhodlo na zasedání zastupitelů města, že se chátrající VSH Frýdek-Místek zbourá a místo ní se vybuduje nová hala pro 2 000 diváků, která nebude stát úplně na stejném místě, ale nedaleko severovýchodním směrem. Na místě původní haly se rozhodlo o vybudování obchodního centra. Architekti odmítali zbourání staré haly, z důvodu že její stav nebyl tak špatný, jak byl městem prezentován a hala tvořila unikátní dominantu města, nicméně v roce 2013 byla hala zbourána.\n\nSe stavbou haly Polárky se začalo v roce 2013, kdy již probíhala demolice předchozí haly. Stavba byla dokočena v prosinci 2014. Stála téměř 283 milionů korun, což bylo méně, než se původně očekávalo. Dne 21. prosince 2014 se zde odehrál první zápas hokejistů HC Frýdek-Místek, veřejnosti byla hala otevřena den před tím.\n\n\n"}
{"id": "1309042", "url": "https://cs.wikipedia.org/wiki?curid=1309042", "title": "Parapsychology", "text": "Parapsychology\n\nParapsychology je druhé řadové album kapely Ferat.\n\n"}
{"id": "1309044", "url": "https://cs.wikipedia.org/wiki?curid=1309044", "title": "Svízel severní", "text": "Svízel severní\n\nSvízel severní (\"Galium boreale\") je rostlina vlhčích stanovišť kvetoucí v létě drobnými, bílými květy sestavenými do nápadné větvené laty. V současnosti je rostlinou bez ekonomického významu, v minulosti se využívalo jejího kořene pro výrobu červeného barviva a sušené natě se přidávaly do vycpávek matrací, protože obsahují kumarin, látku s typickou vůni čerstvého sena.\n\nDruh je hojně rozšířen v subarktickém a mírném podnebném pásmu severní polokoule, v Evropě, Asii i Severní Americe, odtud pochází druhové jméno \"severní\". Roste téměř po celé Evropě, na severu včetně Islandu a Skandinávie a na jihu až po Středozemní moře. Východním směrem pak přes evropské a asijské Rusko až na Dálný východ a do Koreje a Japonska. S jižní Evropy jeho areál vede přes Turecko na Kavkaz, do Afghánistánu a dále do Střední Asie a severních oblastí Číny a Mongolska, zasahuje i do himálajských oblastí Indie a Pákistánu. V Severní Americe vyrůstá téměř po celém nearktickém území Kanady, v Grónsku a mimo jihovýchodu skoro po celých Spojených státech.\n\nV České republice se vyskytuje roztroušeně až hojně od planárního po subalpínský stupeň. Hojný je hlavně v nížinách a nevysokých pahorkatinách, nejvíce okolo Labe, Moravy a Dyje. Vzácnější je na jihozápadě Čech a na Českomoravské vrchovině. Výškové maximum nachází v ledovcových karech v Hrubém Jeseníku (1430 m) a Krkonoších (1300 m).\n\nSvízel severní je hemikryptofyt rostoucí nejčastěji na slatinných loukách, ve vlhkých příkopech, skalních štěrbinách, případně i jako součást vysokohorských trávníků. Požaduje vlhčí půdu dostatečně zásobenou živinami a minerálními látkami, která je slabě zásaditá až mírně kyselá, její vlhkost může v průběhu roku kolísat. Rostlina rozkvétá v červnu a červenci, její ploidie je 2n = 44.\n\nVytrvalá bylina rostoucí ze silně rozvětveného, poměrně tenkého kořene s dřevnatějícími oddenky. V trsu vyrůstají bohatě větvené plodné lodyhy i sterilní prýty. Lodyhy jsou přímé, tuhé, čtyřhranné, vysoké 30 až 60 cm, většinou lysé a u báze později někdy dřevnaté. Jsou hustě porostlé přisedlými, protistojnými, mírně kožovitými listy, které se shodně vypadajícími palisty vytvářejí čtyřčetné přesleny; delší protilehlý pár jsou listy, o málo kratší pár jsou palisty. Listy jsou úzce kopinaté, 10 až 40 mm dlouhé a 2 až 8 mm široké, výrazně trojžilné, na konci špičaté nebo uťaté a po okraji podvinuté.\n\nBílé, až 5 mm velké, krátce stopkaté květy rostou ve vrcholících, které spolu vytvářejí bohatě větvenou latu až 15 cm dlouhou. Oboupohlavné květy mají pouze čtyři korunní lístky, kalich není vyvinutý. Koruna je kolovitá, obvykle mívá v průměru 3,5 až 5 mm a má čtyři bílé, až k bázi členěné, ploché lístky. V květu jsou čtyři tyčinky s prašníky a ze dvou plodolistů vzniklý semeník nesoucí dvě, do poloviny srostlé čnělky s kulovitými bliznami.\n\nPlod je asi 2,5 mm velká dvounažka s drobnými háčky, nebo bývá zcela holá. Ve zralosti se rozpadá na dvě ledvinovitá merikarpia (semena).\n\nRostlina se může v přírodě šířit semeny, jež se drobnými chlupy s háčky přichycují za srst zvířat. Plodná semena nevznikají po sprášení pylem téže rostliny nebo téhož klonu. Může se také intenzivně rozrůstat z doširoka rozprostřených oddenků a mnohá stanoviště jsou klonem jedné rostliny.\n\nSvízel severní je variabilním druhem a je evidováno několik jeho poddruhů. V české přírodě se vyskytují dva:\nPoddruh svízel severní volyňský je oproti nominátnímu poddruhu mnohem vzácnější. V ČR roste na místech spíše sušších, v téměř suchomilných trávnících na pahorkatině okolo Hustopečí a v teplém podhůří Bílých Karpat. Jeho listy jsou užší, více podvinuté a mají zřetelně vyniklou pouze střední žilku.\n\nPodle \"Červeného seznamu cévnatých rostlin České republiky\" je hodnocen poddruh svízel severní pravý jako rostlina vyžadující pozornost (C4a) a svízel severní volyňský jako rostlina kriticky ohrožená (C1r).\n\n"}
{"id": "1309046", "url": "https://cs.wikipedia.org/wiki?curid=1309046", "title": "Monte Vettore", "text": "Monte Vettore\n\nMonte Vettore je nejvyšší hora pohoří Monti Sibillini ve Středních Apeninách, ve střední Itálii.\nHora leží na hranici regionů Umbrie a Marche, vrchol (2 476 m) leží v Marche, v provincii Ascoli Piceno.\nNachází se na území Národního parku Monti Sibillini.\nMonti Sibillini je čtvrtý nejvyšší horský masiv Apenin. Celkem dvanáct vrcholů překračuje 2 000 m.\n"}
{"id": "1309051", "url": "https://cs.wikipedia.org/wiki?curid=1309051", "title": "Not All Heroes Wear Capes", "text": "Not All Heroes Wear Capes\n\nNot All Heroes Wear Capes je singl od americké synthpopové skupiny Owl City. Píseň byla napsaná skladatelem, producentem a zpěvákem Adamem Youngem. Na iTunes píseň vyšla 16. června 2017, a to ke příležitosti dne otců.\n\nPo půlroční odmlce Adam Young 12. června 2017 fanouškům oznamuje, že 16. června se stane něco úžasného. Již na druhý den dále prozrazuje, že v tento den vyjde skladba s názvem Not All Heroes Wear Capes, která má být oslavou jeho i našich otců. Rovněž odkazuje na oficiální web Owl City, kde se nabízí možnost vytvořit speciální kartu s individuálním přáním tatínkovi ke dni otců, který se slaví 16. června.\n\n13. června na Instagramu zahajuje odpočet a píše, že nová píseň je \"\"o stromu, autu a muži, kterého má každý z nás.\"\" Dále pokračuje příspěvkem: \"\"Čím jsem starší, tím více se při psaní hudby inspiruji vlastními vztahy Jeden z těch nejdůležitějších v mém životě je ten, který mám se svým taťkou. Představuji si, že pro kohokoliv druhého je to jen normální chlap, ale pro mě je to hrdina. Píseň je můj způsob, jak říct: hej, tati, mám tě rád.\"\"\n\n15. června sdílí krátkou ochutnávku z videoklipu, který vyjde zároveň s písní a který by natočen přímo v obchodě Adamova otce. A tak 16. června se fanoušci dočkají a mohou si poslechnou celou akustickou skladbu Not All Heroes Wear Capes a zhlédnout videoklip, kde Adam zpívá a hraje na rozličné hudební nástroje, a to vše v obchodě nebo možná spíše dílně, kde Adamův taťka opravuje auta. Zároveň se zde objevuje rovněž Adamův otec.\n\nDalší den po vydání si Adam pochvaluje, s jakým nadšením hootowls píseň přijali. Také se svěřuje s tím, že pro něj bylo opravdu neskutečným zážitkem natáčet video v prostředí, která je pro jeho otce tak výjimečné. Když Adam vyrůstal, pomáhal otci v jeho obchodě a má tisíce vzpomínek, které se vztahují k této místnosti. Říká: \"\"Každý potřebuje takové své místečko, kde se může cítit sám sebou. Mé je studio. Taťkovo je jeho obchod.\"\"\n\nOvšem Adam ani nečekal na dozvuky ohlasů z nové písně a už 19. června se fanoušci dozvídají, že se dočkají také Adamova coveru písně Waving Through a Window.\n"}
{"id": "1309054", "url": "https://cs.wikipedia.org/wiki?curid=1309054", "title": "Dara Torresová", "text": "Dara Torresová\n\nDara Grace Torresová, provdaná Hoffmanová (* 15. dubna 1967 Beverly Hills) je bývalá americká plavkyně. Startovala na pěti olympijských hrách v letech 1984, 1988, 1992, 2000 a 2008, kdy se ve věku 41 let stala nejstarší plavkyní olympijské historie. Získala dvanáct olympijských medailí, z toho čtyři zlaté, všechny ve štafetách; nejlepším individuálním umístěním bylo druhé místo na 50 m volný způsob na olympiádě 2008. S americkou kraulařskou štafetou vyhrála Panamerické hry 1983 a byla druhá na mistrovství světa v plavání 1986. Byla také světovou rekordmankou na trati 50 m volný způsob časem 25,61 s.\n\nJe kubánského a židovského původu, má pět sourozenců. Je absolventkou University of Florida v oboru telekomunikací. V roce 1994 jako první sportovkyně pózovala pro \"Sports Illustrated Swimsuit Issue\".\n\nV roce 2005 byla zvolena do International Jewish Sports Hall of Fame. V roce 2012 jí nominace na olympiádu unikla o devět setin sekundy, poté ukončila kariéru. Působí jako televizní komentátorka.\n\n"}
{"id": "1309061", "url": "https://cs.wikipedia.org/wiki?curid=1309061", "title": "Aika Tadžima", "text": "Aika Tadžima\n\nAika Tadžima (v kaně: 田嶋 あいか; * 13. září 1998, Cu, Prefektura Mie, Japonsko) je japonská reprezentantka ve sportovním lezení, juniorská mistryně světa v lezení na obtížnost.\n\n\n"}
{"id": "1309063", "url": "https://cs.wikipedia.org/wiki?curid=1309063", "title": "Mavrovské jezero", "text": "Mavrovské jezero\n\nMavrovské jezero (makedonsky Мавровско Езеро, albánsky Liqeni i Mavrovës) je umělé jezero, které se nachází v centrální části pohoří Mavrovo v severozápadní části Severní Makedonie. Rozkládá se v nadmořské výšce 1 200 m mezi lesními porosty vysokých hor. Na jih od něj se nachází pohoří Vlainica a na sever poté pohoří Šar planina.\n\nAž do roku 1947 bylo místo dnešního jezera kotlinou, kterou protékala Mavrovská řeka. V té době byla trasa řeky zahrazena sypanou hrází. Během plnění jezera bylo zatopeno několik vesnic a kostel sv. Mikuláše, jehož pozůstatky se (částečně zatopené) dochovaly do dnešních dní.\n\nJezero nakonec zaplavilo plochu 1 370 ha. V současné době jezero akumuluje okolo 357 milionů m³ vody. Dlouhé je 10 km a široké od 5 do 3 km. Největší hloubka jezera je 50 m v blízkosti sypané hráze. Ta má výšku 54 m, dlouhá je 210 m a široká 5 m. Na hráz bylo nezbytné použít 705 000 m³ zeminy. Do jezera se vlévá ještě několik menších řek (Leunska Reka, Petilepska Reka a Reka Kakačka).\n\nV současné době je Mavrovské jezero plněno vodou řeky Radika. Každou zimu pravidelně zamrzá. V zimě slouží turistům k bruslení a v létě ke koupání. V jezeře žijí pstruzi a různé další druhy ryb a v okolí žijí další zvířata.\n\nV blízkosti jezera se nachází několik vesnic, resp. letovisek: Mavrovi Anovi, Leunovo, Nikoforovo a Mavrovo.\n"}
{"id": "1309066", "url": "https://cs.wikipedia.org/wiki?curid=1309066", "title": "Jonathan Klinsmann", "text": "Jonathan Klinsmann\n\nJonathan Klinsmann (* 8. dubna 1997, Mnichov, Německo) je americko-německý fotbalový brankář a mládežnický reprezentant USA, od července 2017 hráč klubu Hertha BSC.\nJe synem bývalého německého fotbalového reprezentanta a později trenéra Jürgena Klinsmanna. Má občanství Německa a USA.\n\n\nJonathan Klinsmann nastupoval za americké reprezentace U18 a U20.<br>\nNa šampionátu CONCACAF hráčů do 20 let získal se spoluhráči premiérový titul pro USA v této kategorii, ve finále v kostarickém San José vychytal výhru 5:3 proti Hondurasu.\n\nZúčastnil se Mistrovství světa hráčů do 20 let 2017 v Jižní Koreji, kam se tým USA kvalifikoval po vítězství na šampionátu CONCACAF.\n\n"}
{"id": "1309067", "url": "https://cs.wikipedia.org/wiki?curid=1309067", "title": "Mark Abrahams", "text": "Mark Abrahams\n\nMark Abrahams (30. září 1978, Leeds, Yorkshire, Anglie) je anglický kytarista, člen anglické skupiny Wishbone Ash. Ve skupině v květnu 2017 nahradil finského kytaristu Muddyho Manninena.\n\nPo skončení studií na Konzervatoři v Leedsu v roce 1997, pracoval v obchodě s hudebními nástroji, je majitelem obchodu Vision Guitars v Castleford, Yorkshire.\nV Yorkshire hrál s místní skupinou Coyote a koncertoval na turné s Ronem Thalem (ex-Guns N' Roses) a bývalými členy skupiny Saxon Grahamem Oliverem, Steve Dawsonem. \n"}
{"id": "1309069", "url": "https://cs.wikipedia.org/wiki?curid=1309069", "title": "Mavrovi Anovi", "text": "Mavrovi Anovi\n\nMavrovi Anovi (makedonsky Маврови Анови, albánsky Hanet e Mavrovës) jsou vesnice v severozápadní části Severní Makedonii, na břehu Mavrovského jezera. Administrativně spadají pod opštinu Mavrovo-Rostuše. V roce 2002 měly 167 obyvatel. Značná část obyvatelstva žije z turistiky, především díky okolnímu národnímu parku. Nachází se zde několik hotelů. \n\nSeverozápadně od Mavrových Anovů se nachází vesnice Vrben a jižně pak vesnice Mavrovo. Většina domů v Mavrových Anovech se rozkládá na svahu pohoří, které sestupuje postupně k jezeru. Obcí prochází jediná silnice, a to spojující města Gostivar a Debar. \n"}
{"id": "1309074", "url": "https://cs.wikipedia.org/wiki?curid=1309074", "title": "Muni (rozcestník)", "text": "Muni (rozcestník)\n\nMuni je zkratka Masarykovy univerzity a název jejího informačního bulletinu. Další možné významy jsou:\n\n"}
{"id": "1309076", "url": "https://cs.wikipedia.org/wiki?curid=1309076", "title": "Cristian Brenna", "text": "Cristian Brenna\n\nCristian Brenna (* 22. července 1970, Bollate, Metropolitní město Milán) je bývalý italský reprezentant ve sportovním lezení, stříbrný medailista z Rock Masteru i světového poháru a mistr Itálie v lezení na obtížnost. Vicemistr Evropy v lezení na obtížnost i v lezení na rychlost.\n\n\n\n"}
{"id": "1309079", "url": "https://cs.wikipedia.org/wiki?curid=1309079", "title": "LGBT historie v Rusku", "text": "LGBT historie v Rusku\n\nDějiny leseb, gayů, bisexuálů a translidí (LGBT) v Rusku a jeho předchůdcích, tj. Sovětském svazu a Ruském impériu, byly výrazně ovlivněny politickými vývoji a úrovněmi liberalismu nebo tolerance vládců. Ty vycházely z historicky prohibitivního rázu ruského pravoslavného náboženství ve vztahu k lidské sexualitě. \n\nHomosexualita byly v Rusku dokumentována po staletí. Nejstarším dochovaný záznam její existence sahá do rané poloviny 17. století. Grigorij Karpovič Kotošichin zaznamenal za vlády cara Alexeje I. Michajloviče represivní přístup jak k mužské i ženské homosexualitě, která byla trestána upalováním. Vládní snahy o prevenci homosexuálních praktik započaly v 18. století, kdy v r. 1716 car Petr Veliký zakázal homosexuální vztahy ve vojenských strukturách během modernizace Ruska. V r. 1832 byly přijaty další zákony kriminalizující určité sexuální akty mezi muži; LGBT subkultura však v té době začala zažívat určitý rozmach a mnoho prominentních Rusů se otevřeně hlásilo k homosexualitě nebo bisexualitě. \n\nV r. 1917 vypukla Říjnová revoluce, jejímž následkem bylo zhroucení Ruského impéria a vznik Ruské SFSR, tedy světově prvního socialistického státu. Po vítězství bolševiků v občanské válce byl v prosinci 1922 založen Sovětský svaz zahrnující jak Ruskou SFSR, Běloruskou SSR, Ukrajinskou SSR a Zakavkazskou SFSR. Nová komunistická vláda odvolala veškeré staré zákony týkající se sexuality, čímž dekriminalizovala homosexuální aktivitu v rámci celého Ruska, byť v některých bývalých částech Ruského impéria zůstala i nadále trestná. Pod vedením Vladimíra Iljiče Lenina bylo několika otevřeně homosexuálním lidem umožněná aktivní činnost v politice. V r. 1933 rekriminalizovala vláda Josefa Stalina homosexualitu s trestem pěti let těžkých prací. Po Stalinově smrti bylo zaznamenáno několik liberalizačních postojů ve vztahu k sexuální morálce v SSSR, ale homosexualita zůstala i nadále mimo zákon. I tak se začala homosexuální kultura stávat více a více otevřenou, zejména během politiky glasnosť praktikovanou prezidentem Gorbačovem na konci 80. let.\n\nPo pádu SSSR a vzniku Ruské federace v r. 1991 začala Rada Evropy tlačit na členské země, aby dekriminalizovaly homosexualitu. Prezident Boris Jelcin tak učinil v r. 1993. I přesto však existuje jistá represe ve vztahu k aktivitám spjatým s homosexualitou. \n\nPřed nástupem carské vlády byly homosexualita a crossdressing trestány náboženskými autoritami a milicemi. Homosexualita byla používána také jako záminka při pokusech o svržení cara Ivana Hrozného. Po zavraždění cara Lžidimitrije I. se jeho tělo vláčelo po městě spolu s jeho údajným mužským milencem.\n\nV r. 1716 přijal car Petr Veliký zákaz mužské homosexuality ve vojenských řadách. Zákaz sodomie byl součástí rozsáhlého reformního hnutí, jehož cílem byla modernizace Ruska. Snahy o rozšíření podobného zákazu na občanskou společnost byly odmítány až do r. 1835. V r. 1832 přijal car Mikuláš I. článek 995 zakazující \"muželožstvo\". Ačkoli se mělo jednat o zákaz všech forem soukromých homosexuálních aktů, soudy omezovaly jeho interpelaci pouze na mužský anální sex, díky čemuž zůstaly jiné formy homosexuálního chování i nadále legální. Zákon se nezmiňoval přímo o ženské homosexualitě nebo crossdressingu, ač bylo obojí považované za stejně amorální a stíhatelné podle jiných zákonům (podobným těm, podle kterých církev mohla trestat dívky, které se byly 'tomboys's), na základě nichž se trestaly lesby v 17. století a před.. Osoby odsouzené na základě článku 995 byly zbaveny veškerých práv a vyhnány na čtyři až pět let na Sibiř. Není známo přesně, kolik Rusů bylo podle tohoto zákona uvězněno, přestože se v tomto období vyskytlo mnoho otevřeně homosexuálních a bisexuálních Rusů a homoerotika se stala taktéž velmi populární mezi některými náboženskými disidenty na dálném ruském severu. Relativně vysoký počet otevřeně gay a bisexuálních umělců a intelektuálů pokračoval až do konce 19. století.\n\nZnámým bisexuálem té doby byl Konstantin Leonťjev a nejproslulejším párem ruské literatury pozdního 19. století byly lesby Anna Jevreinova (právnička) a Maria Feodorova (spisovatelka). Dalším známým lesbickým párem byly autorky Polysena Soloviová a Natalja Manasejna. Mezi další proslulé umělce patří básník Alexej Apuchtin, Petr Čajkovskij, konzervativní autor a publicista princ Vladimír Meščerskij, Sergej Ďagilev, který měl aféru se svým bratrancem Dmitrijem Filosofovem a po rozchodu s Vaslavem Nijinskim. Novela Mikhaila Kuzmina \"Křídla\" (1906) se stala prvním příběhem \"coming outu\" se šťastným koncem a jeho soukromá žurnalistika se přímo zaměřovala na gay subkulturu, včetně mužů napříč všemi společenskými třídami.\n\nPřestože byla cítit jistá míra tolerance vůči gay a bisexuálním umělcům a intelektuálům, zejména těm, kteří byli zadobře s carskou rodinou, převažoval ve společnosti obecně názor silně podporovaný Východní pravoslavnou církví, že homosexualita je hříchem korupce, dekadence a amorálnosti. Novela ruského autora Alexandra Amfitjeatrova Lid devadesátek (1910) reflektovala jeho předsudky se dvěma charakteristikami homosexuálů: maskulinní lesbické prokurátorky a dekadentního gay básníka.\n\nLev Nikolajevič Tolstoj ve svém románu \"Vzkříšení\" představuje ruského umělce obviněného ze sexu se svými studenty, ale potrestaného velmi nízkým trestem, a gay aktivistu jako ukázku rozšířené korupce a absence morálky carského Ruska.\n\nTato vyobrazení homosexuálních mužů a žen v literatuře ukazují, že selektivní tolerance vlády k homosexualitě se nekryla s míněním prostého ruského lidu, a že se distancovala od jakékoli přímé podpory LGBT práv. Přestože jiné národy, zejména Německo, měly již aktivní hnutí za gay práva, tak v Rusku byla homosexualita, vyjma literatury, nejvíce vidět společně s prostitucí.\n\nRuská urbanizace hrála významnou roli v rozvoji gay nevěstinců v Sankt Petěrburgu a Moskvě a jiných veřejných míst, kde se provozovala mužská prostituce. Přestože existovala i lesbická prostituce, bylo všeobecné povědomí o homosexuálních a bisexuálních ženách jen málo rozšířené. Sergej Alexandrovič (mladší bratr Alexandra III. a strýc Mikuláše II.) byl v letech 1891–1905 moskevským guvernérem, který se tam také proslavil svými homosexuálními vztahy.\n\nAnarchista Alexandr Berkman zmírnil své předsudky vůči homosexualitě prostřednictvím vztahu s Emmou Goldmanovou a časem stráveným ve vězení, kde zjistil, že i v dělnické třídě existují homosexuálové, a tudíž se nejedná o projev hříchu vyšší a střední třídy nebo dekadence buržoazie.\n\nJeden ze zakladatelů Kadetů Vladimír Dmitrijevič Nabokov, napsal dokument o právním postavení homosexuality v Rusku, publikovaný jedním z prvních gay aktivistů Dr. Magnem Hirschfieldem v Berlíně. V něm pak vyzývá ke zrušení anti-gay zákonů, což jej učinilo prvním ruským politikem veřejně podporujícím gay práva.\n\n\n"}
{"id": "1309084", "url": "https://cs.wikipedia.org/wiki?curid=1309084", "title": "Niaqornaarsuk", "text": "Niaqornaarsuk\n\nNiaqornaarsuk (zastarale \"Niaqornârsuk\") je vesnice v kraji Qeqertalik v západním Grónsku. Nachází se u fjordu Arfersiorfik. V roce 2017 tu žilo 293 obyvatel, což z Niaqornaarsuku činí dvaadvacátou největší osadu Grónska.\n\nAir Greenland slouží obci jako součást vládní zakázky, s vrtulníky, které létají pouze v zimě z heliportu Niaqornaarsuk na letiště Aasiaat a heliport Kangaatsiaq. Heliporty v Aasiaatském souostroví jsou jedinečné v tom, že jsou v provozu pouze během zimy a na jaře.\n\nV létě a na podzim, když jsou vody v zálivu Disko sjízdné, komunikace mezi osadami je pouze po moři. Diskoline zajišťuje trajektové spojení Niaqornaarsuku s Kangaatsiaqem, Attu, Iginniarfikem, Ikerasaarsukem, a Aasiaatem.\n\nPočet obyvatel Niaqornaarsuku byl stabilní v posledních dvou desetiletích, od roku 2010 klesá.\n"}
{"id": "1309097", "url": "https://cs.wikipedia.org/wiki?curid=1309097", "title": "Vicenç Riera i Llorca", "text": "Vicenç Riera i Llorca\n\nVicenç Riera i Llorca (1903, Barcelona - 1991, Pineda de Mar) byl katalánský novinář a spisovatel.\n\nPo skončení občanské války žil v exilu; v Dominikánské republice a pak v Mexiku. V posledně jmenovaném státě byl zveřejněn v roce 1946 jeho nejslavnější román \"Tots tres surten per l'Ozama\". Tato kniha je kronikou dobrodružství exilových Katalánců v Americe. Vláda Katalánska mu udělila kříž svatého Jiří v roce 1985.\n\nPřed občanskou válkou pracoval jako karikaturista publikací \"L'Esquella de la Torratxa\" a \"La Rambla\". V Mexiku přispíval do časopisu \"Don Timorato\". Jako novinář pracoval s novinami: \"Justícia Social\", \"L'Opinió\", \"La Rambla\", \"La Campana de Gràcia\" (před válkou) a \"Full català\" (Mexiko), \"La Nostra Revista\" (Mexiko), \"Pont Blau\" (Mexiko), \"Ressorgiment\" (Buenos Aires), \"Catalunya\" (Buenos Aires), \"Germanor\" (Santiago de Chile), \"Quaderns de l'exili\" (Mexiko), \"El Poble Català\" (Mexiko), \"Lletres\" (Mexiko), \"Veu Catalana\" (Mexiko), \"El Pont\" (Barcelona).\n\n\n"}
{"id": "1309104", "url": "https://cs.wikipedia.org/wiki?curid=1309104", "title": "Maria Lluïsa Amorós Corbella", "text": "Maria Lluïsa Amorós Corbella\n\nMaria Lluïsa Amorós Corbella (* 1. srpna 1954, Reus) je katalánská spisovatelka a profesorka. Je dcerou spisovatele Xaviera Amoróse Soly.\n\nStudovala španělskou a katalánskou filologii na univerzitě v Barceloně, a je profesorem katalánského jazyka a literatury, které vyučovala na středních školách. Je členem Svazu spisovatelů v katalánštině a podílela se na setkání spisovatelů Katalánska, Galície a Baskicka (Mallorka 2002).\n\nV oblasti literatury se za zaměřuje na román a literaturu pro mládež. Od svého debutu v roce 1986 vydala asi tucet titulů v katalánštině.\n\n"}
{"id": "1309105", "url": "https://cs.wikipedia.org/wiki?curid=1309105", "title": "Multimedia Messaging Service Encapsulation Protocol", "text": "Multimedia Messaging Service Encapsulation Protocol\n\nMultimedia Messaging Service Encapsulation Protocol (MMSE) je protokol používaný pro kódování MMS, který vytvořilo WAP Forum a v současnosti je udržovaný Open Mobile Alliance.\n\nVznik služby MMS podnítila organizace 3GPP. Počáteční návrh protokolů pochází od sdružení WAP Forum, ze kterého vznikla Open Mobile Alliance, která vývoj protokolů pro WAP a MMS převzala.\n\nExistují 4 verze implementace služby MMS:\n\n\nMMSE se používá na rozhraní MM1. HTTP hlavičky a MMS zprávy jsou binárně kódované pomocí WSP, který obvykle slouží také pro dopravu zpráv. Notifikace se přenášejí mechnismem WAP Push.\n\n\n"}
{"id": "1309112", "url": "https://cs.wikipedia.org/wiki?curid=1309112", "title": "Hvízdalka bolívijská", "text": "Hvízdalka bolívijská\n\nHvízdalka bolívijská, známá také jako hvízdalka hranatá (\"Leptodactylus bolivianus\", syn. \"Cystignathus ocellatus\", \"Leptodactylus [Pachypus] bolivianus\", \"Leptodactylus insularum\", \"Leptodactylus ocellatus\", \"Leptodactylus romani\" a \"Rana ocellata\") je hvízdalkovitá žába náležící do rodu \"Leptodactylus\". Popsal ji George Albert Boulenger v roce 1898.\nObývá Střední a Jižní Ameriku, ve Střední Americe osídlila například Kostariku, Panamu či Nikaraguu, v Jižní Americe potom žije v západní Brazílii, na jihu Venezuely, v jihovýchodní části státu Kolumbie, v Surinamu, Bolívii a dalších zemích. Lze ji najít až do nadmořské výšky 1 400 m n. m. Žije hlavně v oblastech, ve kterých jsou stálé vodní nádrže, může obývat například lesy (včetně sekundárních), bažiny i rýžová políčka.\nSamičky tohoto druhu dosahují velikosti zhruba 85,3 mm, samci až 104,6 mm, jedná se žábu středního až velkého těla. Samci mají zvětšené přední končetiny, což pravděpodobně usnadňuje páření. Hvízdalka bolívijská má světlehnědé zbarvení se skvrnami na končetinách, spodek těla je potom světlý. Tato žába je aktivní v noci a ozývá se jedním až dvěma zakvákáními o postupně se zvyšující frekvenci, která trvají půl sekundy. Rozmnožování nebylo řádně prostudováno. Probíhá v období dešťů, vajíčka samice ukládá to pěnového obalu nad vodní hladinu. Vylíhnutí pulci se poté vyvíjejí v mělkých vodních nádržích. Podle studie z roku 1988 se všichni pulci pohybují dohromady v jednom směru. Samice může mláďata přesouvat na jiná místa pomocí signálů posílaných ve vodě. Je možné, že se tak snaží přesunout svá mláďata do oblastí d hlubší vodou anebo je tak chrání před útoky predátorů.\n\nNa druhu parazituje zástupce čeledi Euglenamorphaceae \"Hegneria leptodactyli\".\n\nMezinárodní svaz ochrany přírody hodnotí druh hvízdalka bolívijská jako málo dotčený, protože má velkou a stabilní populaci obývající rozsáhlý areál výskytu včetně chráněných areálů. Nevadí jí ani znečištěné vody a velké hrozby nejsou známy − pouze tamější obyvatelé mohou žáby lovit.\n"}
{"id": "1309115", "url": "https://cs.wikipedia.org/wiki?curid=1309115", "title": "Yates", "text": "Yates\n\nYates je anglické příjmení, které má následující nositele:\n\n\n"}
{"id": "1309116", "url": "https://cs.wikipedia.org/wiki?curid=1309116", "title": "Pohnpei", "text": "Pohnpei\n\nOstrov Pohnpei (známý též jako Ponape) je největší ostrov Senyavinských ostrovů, které jsou samy součástí větší skupiny Karolínských ostrovů. Leží asi 2000 km severovýchodně od Nové Guineje. Patří do státu Pohnpei, jednoho ze čtyř států tvořících Federativní státy Mikronésie. Mezi hlavní populační centra na Pohnpei patří Palikir, hlavní město Federativních států Mikronésie, a Kolonia, hlavní město státu Pohnpei. Ostrov Pohnpei je největší (334 km²), nejlidnatější (34 000 obyvatel) a nejrozvinutější ostrov ve Federativních státech Mikronésie. Nachází se zde rovněž nejvyšší vrchol státu, 782 m vysoký Nanlaud.\n\nPohnpei se vyznačuje bohatou biodiverzitou. Jedná se o jedno z nejdeštivějších míst na Zemi: v některých horských oblastech jsou každoročně zaznamenávány dešťové srážky o úhrnu přesahujícim 7 600 milimetrů. Je domovem stromu \"Terminalia carolinensis\", který roste pouze na Pohnpei a Kosrae.\n\nU jihovýchodního pobřeží ostrova leží mořská archeologická lokalita Nan Madol, kde od 12. do počátku 17. století sídlili králové ostrova z dynastie Saudeleur. Po vyvrácení saudeleurského království byl ostrov rozdělen mezi pět náčelníků, jejichž potomci si dosud udržují v místní společnosti značný vliv. Rozdělení na pět historických náčelnictví kopíruje i současné administrativní rozdělení ostrova. Na západě a jihu ostrova leží kraj Kitti, na jihovýchodě a východě se nachází největší oblast Madolenihmw, severovýchodní část tvoří nejmenší kraj U, vnitrozemí a severní pobřeží zahrnuje kraj Netti a na severozápadě se rozkládá kraj Sokehs, na jehož území leží hlavní město Palikir.\n"}
{"id": "1309130", "url": "https://cs.wikipedia.org/wiki?curid=1309130", "title": "Silnice II/640", "text": "Silnice II/640\n\nSilnice II/640 je silnice II. třídy v Brně. Je dlouhá 3 km. Prochází jedním krajem a jedním okresem.\n\n\n"}
{"id": "1309132", "url": "https://cs.wikipedia.org/wiki?curid=1309132", "title": "Mario Camus", "text": "Mario Camus\n\nMario Camus García (* 20. dubna 1935 Santander, Španělsko) je španělský filmový režisér, scenárista, spisovatel a herec.\n\nMario Camus García se narodil 20. dubna roku 1935 v přístavním městě Santander v provincii Kantábrie. V roce 1941 zničil velkou část města požár a Camusova rodina se přestěhovala do městečka Vernejo. Mario se však do Santanderu vrátil a studoval na Bratrské koleji de la Salle. Jako talentovaný hráč košíkové přestoupil do Madridu na Kolej Josého Antonia, která byla zaměřena na výchovu sportovců. V letech 1953–1957 studoval na Právnické fakultě Univerzity v Madridu, kterou po čtyřech letech opustil a vstoupil na Vysokou filmovou školu (\"Institut de Investigaciones y Experencias Cinematográficas\"). Absolvoval v roce 1963 studentským filmem \"El borracho\" (1962). Později se stal na této škole profesorem.\n\nPrvním Camusovou významnou prací byla spolupráce s režisérem Carlosem Saurou na jeho prvním celovečerním filmu \"Páskové\" (Los Golfos, 1960), pro který napsal, společně s Danielem Sueirou, scénář. Film v tradicích italského neorealismu zásadně ovlivnil generaci nového španělského filmu. Mario Camus v dalších letech spolupracoval se Saurou mnohokrát a to jak na scénářích pro filmy, které režíroval Saura, tak i na svých vlastních. V době práce na filmu se seznámil s Conchou Bergareche, která se stala jeho celoživotní partnerkou.\n\nCamus, jako scenárista, spolupracoval dále s mnoha režiséry. Např. s režisérkou Pilar Miró na filmech \"Werther\" (1986), \"Beltenebros\" (1991) a \"Pták štěstí\" (El pájaro de la felicidad, 1993); s režisérem J. A. Bardemem pracoval na šestidílném televizním filmu \"Lorca, smrt básníka\" (Lorca, muerte de un poeta, 1987), s Juanem Hermosou a dalšími. Celkem je autorem více než čtyřiceti scénářů. Literární nadání uplatnil i dvěma knihami povídek: \"Un fuego oculto\" (2003) a \"Apuntes del natural\" (2007). \n\nSvá největší díla vytvořil jako filmový režisér. Natočil několik hudebních filmů s populárním španělským zpěvákem Raphaelem. Největšího úspěchu však dosáhl svými adaptacemi velkých děl španělské literatury.\n\nJeho práci se dostalo najvyššího ocenění roku 1983, kdy získal Zlatého medvěda na festivalu v Berlíně za svůj film \"La Colmena\" (Úl, 1982). V roce 1985 obdržel Národní filmovou cenu a roku 2010 byl vyznamenán cenou Čestný Goya, kterou mu udělila španělská Akademie umění a kinematografie za nejlepší původní scénář.\n\nŽije s manželkou ve svém rodném kraji, v městečku Ruiloba, na severu Španělska.\n\n\n\n"}
{"id": "1309133", "url": "https://cs.wikipedia.org/wiki?curid=1309133", "title": "Silnice II/642", "text": "Silnice II/642\n\nSilnice II/642 je silnice II. třídy v Brně. Je dlouhá 2,5 km. Vede jedním krajem a jedním okresem.\n\n\n"}
{"id": "1309137", "url": "https://cs.wikipedia.org/wiki?curid=1309137", "title": "Iniciativa Trojmoří", "text": "Iniciativa Trojmoří\n\nIniciativa Trojmoří () je neformální organizace dvanácti zemí střední a východní Evropy. Jejím cílem je spolupráce zemí v různých oblastech a propojení regionu v severo-jižním směru.\n\nTrojmoří tvoří 12 členských států ležících mezi Baltským, Jaderským a Černým mořem: \nČesko, Slovensko, Polsko, Maďarsko, Rakousko, Slovinsko, Chorvatsko, Litva, Lotyšsko, Estonsko, Bulharsko a Rumunsko.\nVšechny kromě Rakouska jsou postkomunistické země.\nV zemích Trojmoří žije obyvatel a zabírají plochu .\n\nPrvní summit iniciativy se konal v Dubrovníku v srpnu 2016. Byla zde přijata deklarace o spolupráci v ekonomických záležitostech, zejména na poli energetické, dopravní a komunikační infrastruktury. Mezi hosty byli zástupce Číny Liu Haixing, který hovořil o zapojení iniciativy do Nové hedvábné stezky a zástupce USA James L. Jones, který zdůraznil roli iniciativy v rozvoji Evropy a bezpečnosti.\n\nDruhého summitu ve Varšavě v červenci 2017 se zúčastnil jako host americký prezident Donald Trump.\nÚčastníci se shodli na vytvoření Podnikatelského fóra Trojmoří.\n\nTřetí summit se konal v září 2018 v Bukurešti. Učastníci schválili seznam prioritních propojovacích projektů ve třech klíčových oblastech – doprava, energetika a digitální technologie. Summitu se zúčastnili jako hosté předseda evropské komise Jean-Claude Juncker, německý ministr zahraničí Heiko Maas a americký ministr energetiky Rick Perry. \nPoprvé bylo uspořádáno podnikatelské fórum, na kterém byla vytvořena síť obchodních komor a podepsán dopis podporující záměr vytvoření investičního fondu Trojmoří. Českou republiku reprezentoval, stejně jako minulý summit, předseda sněmovny, který zde zastupoval prezidenta republiky. \n\nV únoru 2020 americký ministr zahraničí Mike Pompeo oznámil, že USA poskytnou investičnímu fondu Trojmoří miliardu dolarů.\n\nIniciativa je spojena s dvěma hlavními infrastrukturními projekty v regionu:\n\n\n"}
{"id": "1309138", "url": "https://cs.wikipedia.org/wiki?curid=1309138", "title": "Silnice II/616", "text": "Silnice II/616\n\nSilnice II/616 je silnice II. třídy, která vede z Velvar do Podhořan. Je dlouhá 7 km. Prochází jedním krajem a dvěma okresy.\n\n\n\n"}
{"id": "1309139", "url": "https://cs.wikipedia.org/wiki?curid=1309139", "title": "Magí Sunyer i Molné", "text": "Magí Sunyer i Molné\n\nMagí Sunyer i Molné (* 14. ledna 1958 Reus) je katalánský básník, spisovatel a univerzitní profesor. Doktorát z katalánské filologie získal na Barcelonské univerzitě. Studoval díla spisovatelů devatenáctého a dvacátého století a mytologii a symbolismus národní literatury. Člen vědeckých společností Societat Verdaguer a Societat Narcís Oller.\n\n\n"}
{"id": "1309142", "url": "https://cs.wikipedia.org/wiki?curid=1309142", "title": "Muzeum koní v Chantilly", "text": "Muzeum koní v Chantilly\n\nŽivé muzeum koní () je muzeum v Chantilly věnované koním, jejich chovu, kultuře a umění. Je umístěno ve Velkých stájích (\"Grandes Écuries\") zámku v Chantilly, asi 40 km severně od Paříže.\n\nVelké stáje byly postaveny v roce 1719 na příkaz Louise Henriho de Bourbon-Condé, který věřil, že se znovu narodí jako kůň. Požádal architekta Jeana Auberta, aby vybudoval stáje hodné k pobytu koně jeho postavení. Výsledná 186 m dlouhá budova je mistrovským dílem architektury 18. století. Stáje mohou pojmout 240 koní a až pět set loveckých psů.\n\nV roce 1830 zdědil zámek v Chantilly čtvrtý syn krále Ludvíka Filipa Henri d'Orléans. V roce 1886 ale odkázal zámek, stáje, závodiště a téměř 8 km2 lesů Institut de France, s tím, že mají být zachována ve své podobě.\n\nMuzeum založil Yves Bienaimé, který v roce 1959 začal svou jezdeckou kariéru ve zdejší jezdecké škole. O dvě desetiletí později ho zasáhl pohled na chátrající budovu. Po čtyřech letech jednání s Institutem otevřeli Yves Bienaimé s manželkou Annabel pro veřejnost muzeum koně. \n\nMuzeum má 31 místností s exponáty, zahrnujícími více než 1200 obrazů, kreseb, soch a keramiky a týkajícími se různých koňských témat, jako jsou jezdectví, koněspřežná doprava, umění, historie, zdraví koní a jezdecká výstroj. Muzeum se označuje jako \"živé\", protože je v něm ustájeno 31 koní různých plemen. Součástí záměru muzea je podporovat vzdělávání veřejnosti pomocí interakce se zvířaty. Každý den se provádí tři až pět drezurních ukázek a alespoň jednou měsíčně se konají velké jezdecké přehlídky. Muzeum navštíví každoročně okolo 200 tisíc lidí. Muzeum je v soukromých rukách a není financované z veřejných prostředků ani z dotací Institutu de France.\n\nZámek a muzeum se objevily v bondovce \"Vyhlídka na vraždu\" jako sídlo zločince Maxe Zorina, kterého ztvárnil Christopher Walken.\n"}
{"id": "1309154", "url": "https://cs.wikipedia.org/wiki?curid=1309154", "title": "Stefano Carnati", "text": "Stefano Carnati\n\nStefano Carnati (* 22. července 1998 Erba, Lombardie) je italský reprezentant ve sportovním lezení, juniorský mistr světa i Evropy v lezení na obtížnost a vítěz Evropského poháru juniorů v lezení na obtížnost i v boulderingu.\n\n\n\n"}
{"id": "1309155", "url": "https://cs.wikipedia.org/wiki?curid=1309155", "title": "En la ciudad sin límites", "text": "En la ciudad sin límites\n\nEn la ciudad sin límites (tj. \"Ve městě bez hranic\") je španělsko-argentinský hraný film z roku 2002, který režíroval Antonio Hernández podle vlastního scénáře. Film popisuje příběh dávného rodinného tajemství. Snímek měl světovou premiéru na filmovém festivalu Berlinale.\n\nMax je smrtelně nemocný a umírá na mozkový nádor v pařížské nemocnici, kam za ním přijíždí jeho manželka Marie a děti se svými rodinami. Max má neustále strach, chce utéct z nemocnice, ale nikdo z rodiny neví proč, protože Max nikomu nedůvěřuje. Pouze svého nejmladšího syna Victora, který se s rodinou nestýká, a přiletěl z Argentiny, poprosí o pomoc. Victor propašuje otce z nemocnice, aby spolu pátrali po muži, kterého Max znal v mládí, ale který je už dávno mrtvý. Postupně vyplouvá na povrch dávné rodinné tajemství, které se netýká jen Maxe samotného. Victor se vydává až do Madridu, aby zjistil, co se odehrálo před 40 lety v období Francovy diktatury, a jak to ovlivnilo život jeho rodičů.\n\n"}
{"id": "1309156", "url": "https://cs.wikipedia.org/wiki?curid=1309156", "title": "Serach", "text": "Serach\n\nSerach ( ) je jméno ženské postavy z Bible, o níž je zmínka v knize Genesis, Numeri a 1. Paralipomenon. Jméno se vykládá jako „Zdar“.\n\nVšechny tři biblické zmínky o ženě tohoto jména jsou součástí rodopisných záznamů. Na první pohled to vypadá tak, že se má jednat o dceru Ašera. Židovští vykladači si však všímají, že hned ve dvou ze tří biblických jmenných seznamů je uvedeno, že se jedná o sestru Ašerových synů, a poukazují též na Targum Onkelos, v němž je text z Numeri překládán takto: \"„A dcera Ašerovy ženy se jmenovala Serach.“\" Vyvozují z toho, že Serach byla ve skutečnosti Ašerovou nevlastní dcerou, kterou přiženil, když si vzal za ženu její matku coby vdovu. A protože Serach byla v době matčina druhého sňatku ještě malá a Ašer ji vychovával od útlého věku, lidé považovali Serach za Ašerovu dceru.\n\nKromě toho se židovští vykladači pozastavují nad tím, proč zrovna jméno Serach figuruje ve výše zmíněných seznamech, když uvádění ženských jmen není pravidlem. Jedno z vysvětlení spočívá v tom, že se Serach dožila mimořádně vysokého věku. Seznam v Genesis totiž dokládá, že byla mezi těmi, kdo s patriarchou izraelského národa Jákobem sestoupila do Egypta, a v seznamu z Numeri je pro změnu údajně zmíněna proto, že nakonec po mnoha letech vstoupila i do Země zaslíbené. Podle tradice tuto dlouhověkost obdržela díky požehnání, které ji udělil patriarcha Jákob. Když totiž Jákobovi synové chtěli oznámit svému otci nalezení zakrvácených šatů svého bratra Josefa, poprosili Serach, aby poté Jákobovi zazpívala píseň o tom, že Josef nezemřel. Když Josef píseň uslyšel, požehnal Serach a vyslovil přání, aby žila věčně, pokud se ukáže, že je její píseň pravdivá.\n\n \n"}
{"id": "1309159", "url": "https://cs.wikipedia.org/wiki?curid=1309159", "title": "Monti della Meta", "text": "Monti della Meta\n\nMonti della Meta je menší pohoří ve střední Itálii, na hranicích regionů Abruzzo, Lazio a Molise. Je součástí západní části Abruzských Apenin. Nejvyšší horou pohoří je \"Monte Petroso\" (2 249 m). Monte della Meta je pojmenována podle jednoho z dalších vrcholů pohoří \"Monte Mety\" (2 241 m). Pohoří leží v jihovýchodní části Národního parku Abruzzo, Lazio, Molise.\n"}
{"id": "1309161", "url": "https://cs.wikipedia.org/wiki?curid=1309161", "title": "Waving Through a Window", "text": "Waving Through a Window\n\n\"Waving Through a Window\" je píseň z amerického muzikálu \"\"Dear Evan Hansen\"\". Jedná se o cover nazpívaný Adamem Youngem známým svým projektem Owl City, kterého oslovili producenti Alex Lacamoire, Benj Pasek a Justin Paul.\n\n\"Dear Evan Hansen\" je muzikál napsaný Benjem Pasekem a Justinem Paulem, duem vystupujícím jako Pasek & Paul, kteří skládají písně pro divadelní hry i film. Příběh vychází z předlohy, divadelní hry, Stevena Levensona. Režii převzal Michael Greif a v hlavní roli se představil Ben Platt jako Evan Hansen.\n\nMuzikál měl premiéru ve washingtonské Arena Stage 30. července 2015, Off-Broadwayský debut během března až května 2016 a na Broadwayi 14. listopadu 2016. Na 71. ročníku Tony Awards pořádaného 11.6.2017 byla hra nominována na 9 ocenění a nakonec obdržela 6 z nich zahrnující Nejlepší muzikál, Nejlepší hudba, Nejlepší předloha k muzikálu a Nejlepší herec v muzikálu (Ben Platt, který hrál Evana).\n\nDear Evan Hansen je inspirovaný traumatickou nehodou v Pasekově životě, a to smrtí středoškolského studenta. Ústřední postava Evan Hansen trpící sociální fobií studuje na střední škole a najednou se ocitá uprostřed rozruchu způsobeného smrtí jeho spolužáka.\n\"Dear Evan Hansen (Original Broadway Cast Recording)\" je album vydané 3.2.2017 ke stejnojmennému muzikálu. Druhá píseň z alba Waving Through a Window byla předem dána těm, kteří si album předobjednali. Také pátá píseň Requiem byla dostupná po 24 hodin týden před vydáním alba a 27.1.2017 byla dána jako druhý bonus předplatitelům.\n\nAlbum debutovalo 25. února 2017 na 8 příčce hudebního žebříčku Billboard 200, což je neuvěřitelný úspěch, neboť broadwayské album se takhle vysoko umístilo naposled v roce 1961 (album Camelot).\n\n19. června 2017 Adam Young na svém profilu na Instagramu sdílí fotku s úryvkem textu, názvem písně Waving Through a Window a muzikálu Dear Evan Hansen a poté až 23.6. podává podrobný příběh, ve kterém se srovnává s Evanem. Adam píše o tom, jak se už jako malý kluk cítil jako outsider, uvnitř plný plný nápadů a nadšení, ale zvenku tichý, bez sebevědomí a respektu. Nyní je tomu ale jinak. Na střední byl jako Evan, uzavřený do sebe. \"\"Podobně jako se Evan oddal psaní dopisů, tak i já jsem začal tvořit hudbu, abych se popral s problémy, které mi život předhazoval.\"\" Adam pokračuje tím, že hudba (a také Bůh) mu pomohla překonat hráz sociální fobie, kterou si kolem sebe vybudoval, a z ustrašeného klučiny se z něj stal někdo, kdo si sice stále může připadat jako outsider, ale kdo je sám sebou a kdo ví, co chce v životě dělat. \"\"Chci psát hudbu, tak jako auto píše vlastní autobiografii. Chci psát o svých osobních zážitcích a životních příbězích, protože jsou důležité. Jsou skutečné a pravdivé a hodné úcty.\"\"\n\nPrávě toto Adamovo vyznání dodalo jeho verzi Waving Through a Window ty správné emoce, neboť v jeho podání je píseň o poznání lehčí a optimističtější.\n\nPro Billboard Adam cover komentoval: \"\"O hře jsem neslyšel až do doby, než mi zavolali tvůrci Alex Lacamoire, Benj Pasek a Justin Paul. Omluvil jsem se za to, že s tímto projektem nejsem obeznámený a prostě vyložil karty na stůl. Oni mi řekli, že jsou velkými fanoušky mé tvorby a že chtějí zkusit převést Waving Through a Window do popového žánru. Že se na sebe podívali a pomysleli si: Vezměme toho kluka z Owl City.\"\" Po telefonátu si šel Adam píseň poslechnout, byl nadšený slovy a vším tím, co četl o Evanovi a rozhodl se, že na nabídku přikývne, ačkoliv sám muzikál neviděl (a to ani v době kdy cover tvořil, neboť se do New Yorku, kde se muzikál hrál, nemohl dostat). Tvůrci Adamovi prozradili, že jeden z původních návrhů bylo, že v Evanově pokoji by rádio hrálo nějakou Owl City skladbu. Po Adamovi chtěli, aby se při psaní vžil do role chlapce, který sedí v pokoji a poslouchá něco, co zní jako Adamova hudba. Toto Adamovi poskytlo hodně inspirace, jak ke tvorbě coveru přistoupit. Původně nebylo jasné, zda se bude jednat o duet, kde se budou prolínat Adamův hlas s hlasem Bena Platta, ale nakonec bylo rozhodnuto, že má Adam nazpívat celou píseň. Adam udělal hrubou verzi, poslal ji a poté upravil, doplnil a přezpíval, co se tvůrcům nezdálo. Jejich představa byla, aby se Adam pokusil o takovou tu nevinnost, která se objevuje v Owl City písni Fireflies. Adam také obdivuje hlas Bena Platta, kterého považuje za profesionálnějšího zpěváka, neboť sám Adam nikdy lekce zpěvu nenavštěvoval. Říká, že bylo obtížné nastudovat Benovu verzi, nejvíce mu dala zabrat část, kde zpívá \"\"When you’re falling in a forest and there's nobody around...\"\", a to hlavně kvůli časování a tempu. \"\"Není to můj styl, ale líbilo se mi, jak to nazpíval, takže jsem se musel snažit to vychytat. Byla to opravdová výzva.\"\"\n"}
{"id": "1309163", "url": "https://cs.wikipedia.org/wiki?curid=1309163", "title": "Aleksandra Mirosław", "text": "Aleksandra Mirosław\n\nAleksandra Mirosław (rozená Rudzińska; * 2. února 1994 Lublin) je polská reprezentantka ve sportovním lezení, mistryně světa, vicemistryně Evropy, mistryně Polska a juniorská mistryně Polska v lezení na rychlost.\n\nOd roku 2019 závodí jako Aleksandra Mirosław.\n\n\n\n\n"}
{"id": "1309178", "url": "https://cs.wikipedia.org/wiki?curid=1309178", "title": "Podobuče", "text": "Podobuče\n\nPodobuče patří do opčiny Orebić v Chorvatsku v Dubrovnicko-neretvanské župě. V roce 2011 zde žilo 34 obyvatel v 11 domech.\n\nPodobuče je rybářská a vinařská vesnice u zátoky při jižním pobřeží poloostrova Pelješac, založená před více než 500 lety. Je situována asi 10 km jihovýchodně od Orebiće. Oblast je známá pěstováním vinné révy a výrobou prémiových vín, další ekonomickou aktivitou je cestovní ruch a rybolov. Místní oblázková pláž má pozvolné svažování do moře.\n\n"}
{"id": "1309206", "url": "https://cs.wikipedia.org/wiki?curid=1309206", "title": "Monti Marsicani", "text": "Monti Marsicani\n\nMonti Marsicani je menší pohoří na jihu Abruzza, ve střední části Itálie. Je součástí západní části Abruzských Apenin. Nejvyšší horou pohoří je \"Monte Greco\" (2 285 m). Více známou horou je však \"Monte Marsicano\"\n(2 242 m), který leží v centrální části Národního parku Abruzzo, Lazio, Molise, nad obcemi Pescasseroli a Opi. Pohoří je tvořeno vápencem z období druhohor.\n"}
{"id": "1309217", "url": "https://cs.wikipedia.org/wiki?curid=1309217", "title": "Roger Alier i Aixalà", "text": "Roger Alier i Aixalà\n\nRoger Alier i Aixalà (* 28. července 1941, Los Teques) je katalánský historik a hudební kritik.\nJako dítě psychiatra Joaquima Aliera i Gómeze se narodil v roce 1941 ve městě Los Teques ve Venezuele, kde jeho rodina byla v exilu. Později se přestěhoval s rodiči do Spojených států, Austrálie, na Nové Guineu, na ostrov Jáva a v roce 1951 do Barcelony, kde nastoupil na vysokou školu. Začal studovat medicínu a skrytě filozofii a literaturu. Studie byly hrazeny výukou angličtiny ve škole. \n\nPozději studoval novodobou historii (1970). Získal zvláštní cenu za disertační práci \"Počátky opery v Barceloně\" (1979), která byla následně publikována v Ústavu katalánských studií. Studoval také aspekty modernistické hudby, jako jsou \"La Societat Coral Catalunya Nova\" (1972), a publikoval spolu s Montserrat Albet \"Bibliografia crítica de la \"festa\" o \"Misteri d'Elig\"\".\n\nV období 1971 - 1977 byl vedoucím hudebního úseku Gran Enciclopèdia Catalana, kde spolupracoval s Maxem Cahnerem. Byl kritikem časopisu Serra d'Or a od roku 1987 operním kritikem La Vanguardia a později El País. Od roku 1979 je profesorem dějin hudby na univerzitě v Barceloně. Řídil (1980 - 1988) hudební část nakladatelství Daimon, kde publikoval životopisy Bacha, A. Scarlattiho, atd. a sbírku překladů operních libret Mozarta, Cimarosy, Rossiniho, Belliniho, Donizettiho, Verdiho, Pucciniho a další. V roce 1991 byl zakladatelem časopisu \"Òpera Actual\", který řídil až do roku 2000 a kde pokračuje jako prezident. \n\nJe členem Reial Acadèmia de Bones Lletres de Barcelona v Barceloně, člen poradního sboru konzervatoře Liceu, čestný prezident Svazu přátel opery Katalánska a profesor na škole opery Sabadell.\n\n"}
{"id": "1309219", "url": "https://cs.wikipedia.org/wiki?curid=1309219", "title": "Jayne Mansfieldová", "text": "Jayne Mansfieldová\n\nJayne Mansfieldová, vlastním jménem Vera Jayne Palmer (19. dubna 1933 – 29. června 1967), byla americká herečka.\n\nNarodila se v Pensylvánii. Když ji byly tři roky, zemřel jí otec. Její matka se pak znovu provdala a celá rodina se z Pensylvánie přestěhovala do Dallasu. V roce 1950 se provdala za Paula Mansfielda a začala používat jeho příjmení. Vystudovala Texaskou univerzitu v Austinu. V roce 1955 se stala jednou z prvních Playmate v časopisu Playboy. Mezi její známé filmy patří \"The Girl Can't Help It\" (1956), \"Will Success Spoil Rock Hunter?\" (1957) nebo \"Promises! Promises!\" (1963). \n\nDne 29. června 1967 se vracela spolu se svými dětmi Miklósem, Zoltánem, Mariskou Hargitay a přítelem Samem Brodym z večerního vystoupení. Její auto narazilo do vleku vlečeného traktorem. Sama při této nehodě zahynula, stejně jako její přítel, její děti nehodu přežily.\n\n"}
{"id": "1309222", "url": "https://cs.wikipedia.org/wiki?curid=1309222", "title": "Vectran", "text": "Vectran\n\nVectran je obchodní značka textilních vláken z aromatických polymerů na bázi kapalných krystalů (LCP).\n\nNázev se také používá jako souhrnné označení pro LCP vlákna. \n\nVectran vyrábí od roku 1991 japonská firma \"Kuraray\". Je pokládán za výrobek druhé generace ve vývoji vláken LCP, pro kterou jsou výchozí surovinou termotropické polymery. (K první generaci se počítají aramidy jako např. Kevlar a Twaron vyráběné z lyotropických polymerů). \n\nVýrobní kapacita vectranu se na začátku 2. dekády 21. století udávala s 1000 tunami ročně, prodejní cena obnášela 30-38 €/kg. \n\nAromatický (ko)polymer se tvoří samokondenzací z HBA (p-Hydroxy Benzoic Acid) a HNA (6-hydroxy naphtoic acid). Polymer se zvlákňuje tavením za působení smykového tlaku. Vlákno (s vysokou orientací molekulového řetězce) se potom zahřívá v inertním ovzduší, při čemž se odstraňují nežádoucí příměsi a značně zvyšuje pevnost materiálu.\nKonečný výrobek je nejčastěji multifilament (s elementárními vlákny 6-8 dtex) ve variantách: \n\nvysoce pevný (HT) a s vysokým modulem pružnosti (HU)\n\nDodává se však také stříž na přízi 33 a 50 tex a sekaný (\"chopped\") na 1, 3 a 6 mm na zpevnění kompozitů\n\nVectran má téměř nulovou navlhavost, vysokou odolnost proti oděru, proti deformaci (teplem a tlakem), proti nárazům a proti sekání. \nVe 2. dekádě 21. století uváděla firma \"Kuraray\" použití Vectranu následovně:\n\n30 % elektronika, 25 % lana a provazy, 15 % rybářské a jiné sítě, 25 % ostatní sektory.\n\nZvláštní případy použití byly např. airbagy pro raketu k Marsu, obaly nádrží na tekutý plyn, kotevní lana k naftovým těžním věžím.\n"}
{"id": "1309224", "url": "https://cs.wikipedia.org/wiki?curid=1309224", "title": "Silnice II/376", "text": "Silnice II/376\n\nSilnice II/376 je silnice II. třídy, která vede z Kunštátu do Bořitova. Je dlouhá 11 km. Prochází jedním krajem a jedním okresem.\n\n\n"}
{"id": "1309225", "url": "https://cs.wikipedia.org/wiki?curid=1309225", "title": "Michèle Morgan", "text": "Michèle Morgan\n\nMichèle Morgan, rodným jménem Simone Renée Roussel (přechýleně \"Morganová\", \"Rousselová\"; 29. února 1920 – 20. prosince 2016) byla francouzská herečka, která byla považována za jednu z nejlepších francouzských hereček dvacátého století. V roce 1946 na prvním ročníku Filmového festivalu v Cannes získala cenu za film \"La Symphonie pastorale\" za nejlepší herečku a v roce 1992 dostala Čestného Césara.\n\nMorgan se narodila v Neuilly-sur-Seine, Hauts-de-Seine ve Francii. Vyrůstala v Dieppe, Seine-Maritime ve Francii.\n\nV patnácti letech opustila domov a přestěhovala se do Paříže, aby se stala herečkou. V Paříži hodila na hodiny herectví k René Simonovi a mezitím hrála v několika filmech, aby si hodiny mohla zaplatit. Tehdy si změnila jméno na \"Michèle Morgan\" a řekla že nemá fyzické vlastnosti Simone a Morgan zní více přátelsky.\n\nMorgan si poprvé všiml režisér Marc Allégret, který jí nabídl hlavní roli ve filmu \"Gribouille (1937)\". Potom vyšel \"Le Quai des brumes (1938)\" podle režiséra Marcela Carné a \"Remorques (1940)\", kde byl režisérem Jean Grémillon.\n\nPo německé invazi ve Francii roku 1940 Morgan odešla do Spojených států, kde v roce 1941 uzavřela smlouvu s RKO Pictures. Její kariéra byla spíše neuspokojivá, kromě \"Joan of Paris (1942)\" a \"Higher and Higher (1943)\".\n\nByla silně zvažována na hlavní ženskou roli ve filmu \"Casablanca (1942)\", ale RKO ji nemohli uvolnit peníze, které Warner Bros mohl. A tak Morgan pracovala pro Warner Bros nicméně v \"Passage to Marseille (1944)\" s Humphrey Bogartem.\n\nPo válce, se Morgan vrátila do Francie a pokračovala se svou kariérou u filmu \"La Symphonie Pastorale (1946)\" s režisérem Jean Delannoy, za který dostala cenu za nejlepší herečku na Filmovém festivalu v Cannes. V šedesátých letech hrála ještě naplno, ale v sedmdesátých letech hrála pouze příležitostně.\n\nZa svůj přínos k filmovému průmyslu má Morgan hvězdu na Hollywoodském chodníku slávy na 1645 Vine Street. V roce 1969 jí francouzská vláda udělila Légion d'Honneur. Za svou dlouhou službu francouzskému filmovému průmyslu získala v roce 1992 cenu Čestného Césara. V roce 1996 obdržela na Filmovém festivalu v Benátkách Zlatého lva za celoživotní úspěch.\n\nV roce 1942 si vzala za manžela Williama Marshalla. V roce 1944 se jim narodil syn Mike, který v roce 2006 zemřel ve svých 60 letech. Morgan a Marshall se rozvedli v roce 1948. V roce 1950 vzala francouzského herce Henriho Vidala, se kterým zůstala až do jeho smrti v roce 1959. Poté od roku 1960 žila s režisérem a hercem Gérardem Ourym, který zemřel v roce 2006.\n\nMorgan zemřela 20. prosince 2016 ve věku 96 let v Meudonu ve Francii, zemřela přirozenou smrtí. Její pohřeb byl 23. prosince v kostele Église Saint-Pierre v Neuilly-sur-Seine, byla pohřbena na hřitově Montparnasse.\n"}
{"id": "1309227", "url": "https://cs.wikipedia.org/wiki?curid=1309227", "title": "Silnice II/392", "text": "Silnice II/392\n\nSilnice II/392 je silnice II. třídy, která vede z Velkého Meziříčí do Tulešic. Je dlouhá 45 km. Prochází dvěma kraji a třemi okresy.\n\n\n\n\n"}
{"id": "1309230", "url": "https://cs.wikipedia.org/wiki?curid=1309230", "title": "Nigerijské letectvo", "text": "Nigerijské letectvo\n\nNigerijské letectvo (), je letectvo Nigérie a jedna ze složek jejích ozbrojených sil.\n\nNigerijské letectvo vzniklo 18. dubna 1964 na základně zákona o letectvu (\"Air Force Act\") nigerijského parlamentu. Jím byla nově vzniklá ozbrojená síla pověřena obranou vzdušného prostoru a výcvikem pozemního i letového personálu.\nDůraz kladený na jeho vznik a rozvoj vedl v následujících letech v Nigérii k populární přezdívce této ozbrojené složky \"pýcha národa\" (\"The pride of the nation\").\n\nTabulka obsahuje přehled letecké techniky Nigerijského letectva podle Flightglobal.com.\n\n\n"}
{"id": "1309231", "url": "https://cs.wikipedia.org/wiki?curid=1309231", "title": "Salvadorské letectvo", "text": "Salvadorské letectvo\n\nSalvadorské letectvo (, zkratkou FAS) je letectvo Salvadoru a jedna z integrálních součást jeho ozbrojených sil.\n\nBylo založeno 20. března 1923 dekretem prezidenta Alfonsa Moliny pod označením \"\"Flotilla Aérea Salvadoreña\"\" (Salvadorská vzdušná flotila) a je zapojeno do organizace \"Sistema de Cooperación entre las Fuerzas Aéreas Americanas\" (SICOFAA, ~Systém spolupráce mezi letectvy Amerik).\nTabulka obsahuje přehled letecké techniky Salvadorského letectva podle Flightglobal.com.\n\n"}
{"id": "1309247", "url": "https://cs.wikipedia.org/wiki?curid=1309247", "title": "Cessna 404 Titan", "text": "Cessna 404 Titan\n\nCessna 404 Titan je americký dvoumotorový vrtulový lehký dopravní letoun společnosti Cessna Aircraft. V době svého vzniku v 70. letech 20. století byl jejím největším letounem poháněným pístovými motory. Mimo civilních uživatelů byl užíván i Námořnictvem Spojených států amerických s označením C-28 Titan a Švédským letectvem pod označením Tp 87.\nCessna 404 vznikla vývojem typu Cessna 402 se zvětšenou svislou ocasní plochou a dalšími úpravami. Její prototyp poprvé vzlétl 26. února 1975, poháněn dvěma přeplňovanými motory Continental GTSIO-520 o výkonu 280 kW (375 hp). Na trhu byly původně nabízeny dvě varianty, Titan Ambassador pro dopravu deseti cestujících a užitková varianta Titan Courier, schopná přepravy pasažérů i nákladů. Do roku 1982 se objevilo celkem sedm mírně odlišných variant, včetně čistě nákladní Titan Freighter. Ta se vyznačovala zvětšenými nákladovými dveřmi, zesílenou podlahou, a stropem i stěnami trupu z nárazuvzdorných polykarbonátů, které měly minimalizovat jeho poškození v případě uvolnění nákladu za letu.\n\nÚdaje podle publikace \"American Military Transport Aircraft Since 1925\"\n\n\n"}
{"id": "1309253", "url": "https://cs.wikipedia.org/wiki?curid=1309253", "title": "Lokka", "text": "Lokka\n\nLokka, celým názvem \"Lokan tekojärvi\", je přehradní nádrž na řece Luiro, nacházející se nedaleko stejnojmenné vesnice v severním Finsku. Její rozloha se pohybuje podle stavu vody mezi 216 a 417 km², je největším umělým jezerem ve Finsku i v celé Evropské unii a patří mezi dvacet největších vodních ploch v zemi. Byla vybudována v letech 1966–1967, jejím hlavním úkolem je vyrovnávat sezonní výkyvy stavu vody v řece Kemijoki, na níž stojí řada vodních elektráren. Kromě toho je využívána k lovu ryb, jako je síh, pstruh nebo okoun, žije zde rovněž orel mořský, orlovec říční, hoholka lední, potáplice severní a další ptáci. Jezero je spojeno průplavem se sousední nádrží Porttipahta.\n\n"}
{"id": "1309270", "url": "https://cs.wikipedia.org/wiki?curid=1309270", "title": "Perfuzní scintigrafie myokardu", "text": "Perfuzní scintigrafie myokardu\n\nMetoda Perfuzní scintigrafie myokardu sleduje akumulaci radiofarmaka ve tkáni, která je tím vyšší, čím lépe je sledovaná oblast prokrvená. Zaměřujeme se především na svalovinu levé komory. Je nejčastějším kardiologickým vyšetřením v oblasti nukleární medicíny. \n\nVyšetření lze provést v klidu i při zátěži, jak fyzické, tak farmakologické (vazodilatancia, sympatomimetika). Ke sledování a vyhodnocení výsledku se používá častěji SPECT, planární scintigrafie je také možná, i když má menší prostorovou přesnost. \n\nKe sledování rozsahu průtoku krve myokardem jsou nejčastěji indikováni pacienti s podezřením na akutní koronární syndrom a chronickou ischemickou chorobu srdeční. Perfuzní scintigrafie myokardu se významně podílí na sestavení prognózy a další sledování stavu myokardu při a po léčbě. \n\nVyužívají se radiofarmaka s velkou afinitou ke strukturám myokardu. 99mTc-MIBI (methoxyisobutylisonitril) se váže se na mitochondrie, kterých je v myokardu velmi mnoho. \n201thalium − kationt, velmi podobný draslíku, lze sledovat jednak jeho první průchod, jednak (po 24 hodinách) celkovou distribuci draslíku (resp. funkční Na/K-ATPázy) v myokardu. Ischemické oblast vykazují pomalejší vychytávání (pomalý wash-in) a déle si udržují nastřádané radiofarmakum (pomalý wash-out). \n\nPo podání radiofarmaka sledujeme jeho akumulaci v srdci. K tomu lze použít tzv. hradlovanou (gated) scintigrafii, která spolupracuje s EKG, záznam probíhá stejně jako u hradlované ventrikulografie (viz Radionuklidová vyšetření srdce). Stejně lze provádět i EKG gated SPECT, která má lepší výpovědní hodnotu. Z EKG gated SPECT můžeme získat jednotlivé řezy srdcem ve třech rovinách a 3D rekonstrukci. Tento výstup je výborný pro sledování uložení léze v prostoru. Polární mapy skládají 3D obraz do dvourozměrného „půdorysu“ myokardem, jako bychom se dívali na srdce od apexu. Tomuto výstupu se někdy říká bull's eye. Nekróza se pak projeví výpadkem v určité části kruhu. Toto zobrazení se většinou doplňuje náznakem průběhu koronárních tepen a tím se zjišťuje, v povodí které tepny došlo k ischemii. \nVe spolupráci s výpočetní technikou lze vypočítat aktivitu radiofarmaka v krvi a tím přibližně určit objem protékající krve jednotlivými částmi. Lze také objektivně porovnávat výsledky v klidu a při zátěži. \n"}
{"id": "1309271", "url": "https://cs.wikipedia.org/wiki?curid=1309271", "title": "Iginniarfik", "text": "Iginniarfik\n\nIginniarfik (zastarale \"Igíniarfik\") je vesnice v kraji Qeqertalik v západním Grónsku. V roce 2017 tu žilo 79 obyvatel.\n\nAir Greenland dodává obci jako součást vládní zakázky vrtulníky, které létají pouze v zimě, z heliportu Iginniarfik do heliportu Ikerasaarsuk a heliportu Kangaatsiaq. Heliporty patřící osadám v Aasiaatském souostroví jsou jedinečné v tom, že jsou v provozu pouze během zimy a na jaře.\n\nV létě a na podzim, když jsou vody v zálivu Disko sjízdné, komunikace mezi osadami je pouze po moři. Diskoline trajektově spojuje Iginniarfik s Kangaatsiaqem, Attu, Ikerasaarsukem, Niaqornaarsukem a Aasiaatem.\n\nPočet obyvatel Iginniarfiku byl stabilní v posledních dvou desetiletích. Od roku 2010 počet obyvatel stoupal až do roku 2012, v roce 2013 začal klesat, od roku 2015 je ale počet obyvatel opět stabilní.\n"}
{"id": "1309281", "url": "https://cs.wikipedia.org/wiki?curid=1309281", "title": "Thon", "text": "Thon\n\nPříjmení Thon nosí více významných osobností:\n\n"}
{"id": "1309292", "url": "https://cs.wikipedia.org/wiki?curid=1309292", "title": "Pohřebačský jarmark", "text": "Pohřebačský jarmark\n\nPohřebačský jarmak je česká kulturně-řemeslná slavnost konající se v Pohřebačce, části Opatovic nad Labem v Pardubickém kraji. Jarmark je pořádán od roku 2011, vždy 28. září v den svátku sv. Václava.\n\nAkce propojuje ukázky tradičních řemesel a jejich výrobky prodávané ve stáncích s kulturním programem českých umělců, mezi něž patří Josef Vágner, Marcel Zmožek, Naďa Urbánková, Ondřej Ruml, Marcela Holanová či Zuzana Bubílková s Jiřím Helekalem, popřípadě též Petra Janů. Dále mezi účinkující patřili Dalibor Janda se svojí dcerou Jiřinou Annou nebo Yvetta Simonová. Vystoupili tu také Leona Machálková, Bohuš Matuš nebo Nathaniel Filip a různá divadelní či taneční uskupení.\n\n"}
{"id": "1309308", "url": "https://cs.wikipedia.org/wiki?curid=1309308", "title": "Karel Šváb", "text": "Karel Šváb\n\nKarel Šváb (13. května 1904 Praha – 3. prosince 1952 Praha) byl československý komunistický funkcionář a představitel Státní bezpečnosti. Po komunistickém převratu se podílel na represích proti odpůrcům režimu a zejména na čistkách v KSČ. Jeho kariéra vyvrcholila v roce 1950, kdy se stal náměstkem ministra národní bezpečnosti. V rámci vnitrostranických čistek byl zatčen, jako jeden z obžalovaných v procesu se Slánským odsouzen k trestu smrti a popraven.\n\nJeho starší sestrou byla komunistická politička Marie Švermová, manželka komunisty Jana Švermy.\n\nPocházel z dělnické rodiny. Otec Martin Šváb byl zedník, matka se živila jako šička prádla. Starší sestra Marie se později stala komunistickou političkou. Otec se angažoval v sociální demokracii, za kterou ve volbách roku 1907 kandidoval do Říšské rady.\n\nPozději odešel otec pracovat do Německa, následoval ho i zbytek rodiny. V Německu bydleli zpočátku v Chemnitzu, poté v Sterkrade (dnes část Oberhausenu). Zde Karel Šváb absolvoval sedm tříd obecné školy, pak pracoval v muniční továrně a v dole. Vyučil se strojním zámečníkem. Na konci první světové války, v roce 1918, se v Porýní zúčastnil dělnických nepokojů.\n\nDo Prahy se vrátil v roce 1919. Vstoupil do sociální demokracie, ve straně patřil k příznivcům levicové frakce (tzv. marxistické levice). Po odtržení levice a vzniku KSČ roku 1921 se stal jejím členem. V letech 1922 až 1931 pracoval v administraci Rudého práva. Poté zastával vysoké funkce v komunistické sportovní organizaci. Na rok byl vyslán do Moskvy ke studiu na Státním tělovýchovném ústavu. Od roku 1935 až do německé okupace působil v organizacích, které pomáhaly německým uprchlíkům před nacistickým režimem.\n\nZáhy po okupaci, 25. března 1939, byl zatčen gestapem. Byl vězněn na Pankráci, v Drážďanech, Berlíně a od 19. prosince 1939 v Sachsenhausenu. V koncentračním táboře se stal členem vězeňské samosprávy, zpočátku jako tzv. stolový velitel, pod kterého spadalo zhruba třicet vězňů. V samosprávě zastávali významné pozice členové KPD, Šváb zajišťoval jejich spojení s českými komunisty. Na počátku roku 1944 povýšil do funkce \"Vorarbeitera\" v kovodílně, zde vedl asi 150 vězňů. Po pochodu smrti ze Sachsenhausenu byl 2. května 1945 osvobozen Rudou armádou.\n\nPo osvobození ho někteří spoluvězni obvinili z nevhodného chování během působení ve vězeňské samosprávě. Tato obvinění nebyla podrobněji vyšetřována, ani neovlivnila jeho další kariéru v KSČ po válce.\n\nOd června 1945 Šváb pracoval v sekretariátu KSČ. V roce 1946 se stal se vedoucím evidenčního odboru, vzniklého na návrh Rudolfa Slánského. Odbor fungoval jako zpravodajská služba v nekomunistických stranách Národní fronty a řídil činnost tajných členů KSČ v jejich řadách. Zvláštní pozornost věnoval získávání kompromitujících materiálů z období nacistické okupace. Později získal Šváb i funkci vedoucího bezpečnostního oddělení sekretariátu ÚV KSČ. Význam jeho pozice ve straně se postupně zvyšoval. Shromažďoval informace nejen o příslušnících armády, SNB a dalších státních orgánů, ale i o funkcionářích KSČ. Pomáhal také vytvářet nelegální propojení KSČ a bezpečnostních složek.\n\n25. února 1948 v podvečer jako funkcionář ÚV KSČ navrhoval „pokropit samopaly“ průvod několika tisíc studentů, který se vydal k Pražskému hradu vyjádřit podporu demokracii a prezidentu Edvardu Benešovi. Josef Pavel však s takovým postupem nesouhlasil, a tak studenty v Nerudově ulici rozháněli příslušníci SNB bez použití zbraní, pouze jeden student byl zraněn na noze výstřelem pro výstrahu.\n\nPo komunistickém převratu v únoru 1948 jeho moc dále rostla. Stal se členem bezpečnostní pětky a organizačního sekretariátu ÚV KSČ. Během roku 1949 se podílel na vyšetřování, jehož cílem bylo odhalení nepřátel uvnitř strany. To v Československu i dalších zemích sovětského bloku začalo po zatčení maďarského ministra László Rajka. Na počátku září 1949 ho Klement Gottwald vyslal do Budapešti na jednání o Rajkovi s nejvyšším maďarským představitelem Rákosim. Koncem září byl Šváb jmenován do čela zvláštní skupiny Státní bezpečnosti, která měla provádět vyšetřování v rámci KSČ. Nebyla podřízena ministerstvu vnitra, ale přímo Gottwaldovi a Slánskému. Během svého působení v StB byl Šváb odpovědný za používání nezákonných postupů, např. provokací nebo mučení, a osobně se zúčastnil výslechů s použitím násilí.\n\nVrcholu kariéry dosáhl Karel Šváb 5. září 1950, kdy byl jmenován náměstkem ministra národní bezpečnosti. Již na podzim 1950 ale Komise stranické kontroly obvinila představitele StB, včetně Švába, že kryjí spiklence v případu Otto Šlinga. Švábovi přitížilo také to, že ve Šlingově případu již probíhalo vyšetřování jeho sestry Marie Švermové. V prosinci nastoupil na dovolenou, 16. února 1951 byl zatčen a 4. července vyloučen z KSČ.\n\nV připravovaném vykonstruovaném procesu měli být Šling a Švermová odsouzeni jako hlavní postavy „protistranického spiknutí“ s cílem převzetí moci v KSČ a odstranění Gottwalda a Slánského. Na jaře 1951 byl scénář procesu změněn a za vůdce spiknutí byl označen Slánský.\n\nV procesu se Slánským byl Šváb obviněn z velezrady, 27. listopadu 1952 odsouzen k trestu smrti a 3. prosince 1952 oběšen na Pankráci. Jeho poslední slova před popravou zněla: „Ať žije Sovětský svaz, ať žije Komunistická strana Československa“.\n\nPo přezkoumání případu rehabilitačními komisemi byla prokázána nesmyslnost obvinění a 24. května 1963 byl rozsudek Nejvyšším soudem zrušen. Občansky byl Šváb rehabilitován 12. července 1963, vyloučení z KSČ zůstalo v platnosti kvůli jeho podílu na nezákonných praktikách StB.\n\n\n"}
{"id": "1309309", "url": "https://cs.wikipedia.org/wiki?curid=1309309", "title": "Zak Bagans", "text": "Zak Bagans\n\nZak Bagans (* 5. dubna 1977 Washington D.C., USA) je americký paranormální vyšetřovatel. Spolu s Aaronem Goodwinem a audio-techniky Billy Tolleym a Jayem Wasleyem na pořadu Po stopách duchů.\n\nNarodil se 5. dubna roku 1977 ve Washingtonu D.C. Roku 1995 absolvoval střední školu a poté krátkou dobu navštěvoval filmový institut v Michiganu. Po absolvování institutu se přestěhoval do Las Vegas, kde měl práci jako žokej. Stále ovšem usiloval o natáčení dokumentárních filmů. Dle jeho slov se změnil názor na nadpřirozeno poté, co se sám osobně setkal s duchem sebevražedné ženy ve městě Trentonu, které leží v v Michiganu.\n\nV roce 2004 založil s Aaronem Goodwinem a Nickem Groffem tým Po stopách duchů, jehož cílem je vyšetřovat nejstrašidelnější místa na světě, kde je paranormální aktivita a komunikovat s duchy a nadpřirozenými entitami. Bagans si ze svých výprav vozí památné předměty a tak v roce 2017 otevřel své vlastní muzeum v Las Vegas, kde vystavuje své památkové předměty sesbírané z vyšetřovaných míst.\n\n"}
{"id": "1309315", "url": "https://cs.wikipedia.org/wiki?curid=1309315", "title": "Under One Roof", "text": "Under One Roof\n\nUnder One Roof (tj. \"Pod jednou střechou\") je americký hraný film z roku 2002, který režíroval Todd Wilson. Komedie popisuje osudy mladého Američana čínského původu, který se musí rozhodnout mezi svou láskou a rodinnými tradicemi.\n\nDaniel Chang žije se svou matkou a babičkou v San Franciscu. Po smrti otce se očekává, že Daniel jako jediný syn převezme rodinný podnik a postará se o matku. Daniel je však gay, což tají a vyhýbá se odpovědnosti založit rodinu a splodit potomka. Z úcty k hodnotám své matky se snaží žít odděleným dvojím životem. Danielova kamarádka Michelle mu poskytuje v tomto směru alibi, když předstírá, že je jeho přítelkyně. Paní Chang pronajímá jeden pokoj v přízemí domu. Jako nový podnájemník se ukáže být Robert, mladý atraktivní běloch z Indiany. Daniel se do něj okamžitě zamiluje. Kvůli rozbitému odpadu musí Robert přespávat v Danielově pokoji. Postupem času se z nich stanou milenci. Když se v domě objeví stavební inspektor a matka nemá povolení k pronájmu pokoje, požádá Roberta, aby se odstěhoval. Ten se přesune ke kamarádovi do Pasadeny. Daniel se rozhodne matce říct o svém vztahu k Robertovi. Ta nejprve reaguje negativně, přesto si promluví s Robertovou matkou.\n"}
{"id": "1309324", "url": "https://cs.wikipedia.org/wiki?curid=1309324", "title": "Kvantová teleportace", "text": "Kvantová teleportace\n\nKvantová teleportace je termín z kvantové fyziky označující přenos stavu mezi částicemi na velkou vzdálenost. Nejedná se o přenos částice jako takové, jak by se z názvu mohlo zdát, ale skutečně jen o přenos kvantového stavu. Částice, mezi kterými dochází k přenosu, musí být kvantově provázané. Tento stav se také označuje jako Entanglovaný stav.\n\nPočátkem července 2017 oznámili čínští vědci, že touto cestou přenesli stavy fotonů mezi pozemními stanicemi Delingha a Lijiang a satelitem Micius obíhající ve vzdálenosti 500 kilometrů od Země.\n"}
{"id": "1309325", "url": "https://cs.wikipedia.org/wiki?curid=1309325", "title": "Raw to the Bone", "text": "Raw to the Bone\n\nRaw to the Bone je třináctým studiovým albem britské rockové skupiny Wishbone Ash. Je jediným albem skupiny na kterém účinkoval Mervyn Spence jako baskytarista a zpěvák. Je také posledním albem kytaristy a zpěváka Laurie Wisefielda, který po vydání tohoto alba ukončil svou dvanáctiletou kariéru u Wishbone Ash.\n\nVšechny skladby napsali Wishbone Ash, pokud není uvedeno jinak.\n\n\n\n\nhttp://wishboneash.com/\n"}
{"id": "1309326", "url": "https://cs.wikipedia.org/wiki?curid=1309326", "title": "Touch ID", "text": "Touch ID\n\nTouch ID je funkce pro rozpoznávání otisků prstů, kterou navrhla a vyvíjí společnost Apple Inc., a je standardem na iPhonu, už od iPhone 5S, stejně jako na iPadu, od iPad 2 Air a MacBook Pro. V roce 2015 Apple představil rychlejší druhou generaci Touch ID pro iPhone 6S, a později pro MacBook Pro v roce 2016.\n\nTouch ID umožňuje uživatelům odemknout Apple zařízení, nakupovat v různých Apple obchodech s digitálním obsahem (iTunes Store, App Store a iBooks Store), ověřovat online Apple Pay (Apple platby) nebo provádět ověření v jiných aplikacích. Při oznámení funkce Apple uvedl, že informace o otisku prstu jsou uloženy lokálně v bezpečném úložišti na čipu Apple A7 a novějších čipech. Informace o otisku prstu nejsou tedy uloženy v cloudu, takže je velmi obtížné externě přistoupit k informaci o otisku prstů pro kohokoliv cizího.\n\nPrvní mobilní telefon s čtečkou otisků prstů byl Toshiba G500 a G900 v roce 2007. V roce 2012, Apple získal firmu AuthenTec, která vyvíjela software pro čtení a identifikaci otisků prstů, za $356 milionů. Tato akvizice vedla komentátory k očekávání nové funkce na čtení otisků. Po různých únicích informací a spekulacích na začátku září, byl nakonec odhalen telefon iPhone 5S - 10. září 2013 - první telefon s touto technologií od dob Atrixu. Marketingový viceprezident Apple Phil Schiller oznámil novinku na \"Apple's iPhone media event\" a strávil několik minut (větší část konference) debatou o nové funkci.\n\nPoté, co ji Apple představil v roce 2013, tak i ostatní výrobci smartphone přidali čtečku otisku prstů do svých high-end telefonů a to během roku 2014 a 2015, počínaje Samsungem v Galaxy S5. Od Androidu 6.0 (Android Marshmallow, vydáno v říjnu 2015), je podpora pro čtečku otisku prstů integrována přímo v operačním systému, podobně jako Touch ID v iOS.\n\nAnalytik Wells Fargo, Maynard Um, 4. září 2013 předpověděl, že senzor na čtení otisku prstů v iPhone 5S pomůže mobilním tržbám a pomůže jejich zavedení v korporátním prostředí. \"Vzhledem k tomu, jak konzumenti stále více spoléhají na mobily při provádění transakcí a při ukládání osobních dat, tak se brzo může stát nutností mít spolehlivé řešení pro autentizaci na straně zařízení,\" pronesl Um.\n\nPři odhalení iPhone 6 a 6 Plus, 9. září 2014, bylo oznámeno rozšíření použití Touch ID - kromě odemykání zařízení a nakupování v App Store, taky pro autentizaci Apple Pay. iPhone 6S má v sobě druhou generaci senzoru Touch ID, který je dvakrát tak rychlý jako první generace, která byla v telefonech 5S, 6, a SE. K červnu 2017, jsou iPhone 6S, 6S Plus, 7 a 7 Plus, 2016 MacBook Pro a iPad Pro 10.5 a 12.9 (druhé generace) jedinými přístroji Apple, které používají druhou generaci senzoru. Nová generace (druhá generace) Touch ID se odemykala prakticky okamžitě, dokonce tak rychle, že se ani nedalo stihnout přečíst si notifikace na zamykací obrazovce. To bylo opraveno v aktualizací iOS 10, kdy uživatel musel nejprve zmáčknout tlačítko domů, aby se objevila domovská obrazovka a nebo si mohl v nastavení iOS zvolit možnost, že přidržením prstu na senzoru se odemkne zařízení a pak se přejde rovnou na domovskou stránku, jak tomu bylo u předchozích verzí iOS. Pokud uživatel pouze přiložil prst na senzor a neměl upravené nastavení viz výše, tak se iPhone pouze odemkl a žádná notifikace se neobjevila na zamykací obrazovce.\n\nUSAA zveřejnila čísla kde uvádí, že ke konci roku 2015 více než jeden milion jejích členů využívalo technologii Apple Touch ID k bezpečnému přihlášení do mobilní aplikace USAA na Apple iPhonech a iPadech.\n\nTouch ID je zabudován do tlačítka domů a obsahuje laserem-řezaný safírový krystal, který není lehké poškrábat (poškrábání by znemožnilo funkci Touch ID). Dále obsahuje kroužek z nerezové oceli, pomocí kterého může detekovat prst uživatele, aniž by muselo dojít ke stisku. Bez kontaktu prstu s tímto kroužkem Touch ID nefunguje. Na domovském tlačítku proto už není zaoblená-čtvercová ikonka a ani tlačítko už nemá konkávní tvar.\n\nSnímač používá kapacitní dotyk k rozpoznání otisku prstu uživatele. Snímač má tloušťku 170 µm, a rozlišení 500 pixelů na palec. Prst uživatele může být orientován v libovolném směru a stále bude přečten. Apple uvádí, že snímač může číst i sub-epidermální vrstvy kůže, že bude snadné ho nastavit a že se bude zlepšovat s každým použitím. Snímač pouští trochu slabého proudu do prstu, aby si vytvořil dermální \"mapu otisku\" uživatele. Až 5 map otisků prstů pak může být uloženo v lokálním bezpečném úložišti.\n\nTouch ID lze obejít pomocí hesla, takže Touch ID vlastně představuje další způsob, jak přistupovat k zařízení, což ve výsledku znamená snížení síťově bezpečnosti. Apple však konstatuje, že pro průměrného uživatele se bezpečnost zvyšuje, protože uživatelé, kteří dříve neměli vůbec žádné heslo, teď budou používat Touch ID.\n\nÚdaje o otiscích prstů mají být uloženy na bezpečném úložišti uvnitř procesorů Apple A7, A8, A8X, A9, A9X nebo A10 Fusion (pro iOS zařízení) a nebudou na Apple serverech, ani na iCloudu. Citujme z patentu \"Efektivní srovnání textur\", který popisuje Apple Touch ID technologii takto: Aby se předešlo potenciálním nedostatkům v zabezpečení, tak vynález Applu v sobě zahrnuje převod/zhuštění úplné mapy otisku prstu do jakéhosi kontrolního součtu, hash funkce, nebo histogramu. Například, pro každou zašifrovanou šablonu mapy s papilárními liniemi se dá spočítat nějaký vzor s nižším rozlišením, který souvisí s danou mapou. Ukázkovým vzorem může být např. histogram nejběžnějších úhlů (např. 2D-pole běžných úhlů). K němu by se pak napočítaly součty průměrných hodnot nad příslušným vektorem konkrétní mapy. Nebo by se napočítaly součty samotných hodnot nad příslušným vektorem konkrétní mapy. Taky by se mohly přiřadit nejmenší nebo největší hodnoty k příslušnému vektoru mapy nebo by se mohl spočítat rozdíl mezi největší a nejmenší hodnotou v rámci příslušného vektoru mapy. Samozřejmě existuje i mnoho dalších příkladů, jak to provést a taky jiné \"zjednodušující\" vzory, které obsahují dostatek informací pro rozpoznání správných map otisků, ale které přitom vynechají dostatek důležitých informací pro to, aby z nezajištěných zjednodušených vzorů nešlo vůbec, nebo velmi komplikovaně, zpětně zkonstruovat odpovídající textury.Jestliže byl telefon restartován nebo nebyl odemčen během posledních 48 hodin, tak šlo zařízení odemknout pouze kódem a otisk prstu nešlo použít ani pro další specifické případy využití (platba apod.), kdy byl taky vyžadován nejprve kód.\n\nV září 2013 oznámil německý Chaos Computer Club, že se mu povedlo obejít zabezpečení Apple Touch ID. Mluvčí skupiny k tomu uvedl: \"Doufáme, že tímto konečně rozpustíme iluzi, kterou si lidé vytvořili o biometrii otisku prstů. Je opravdu nešťastné používat jako bezpečnostní token něco, co nemůžete změnit a co po sobě všude zanecháváte každý den.\" Podobných výsledků bylo dosaženo i s využitím PVA Lepidla na sejmutí otisku prstu.Další lidé, kteří se pokusili použit metodu Chaos Computer Clubu, ale dospěli k závěru, že to není snadný proces s ohledem na vynaložený čas a úsilí, neboť uživatel musí použít fotokopii kompletního otisku prstu ve vysokém rozlišení, speciální chemikálie a drahé vybavení, a pak i samotný proces podvrhnutí zabere nějaký čas.\n\nV roce 2013 přednesl Kevin Roose svůj názor v \"New York Magazine\" kde tvrdil, že \"většina zákazníků nemá zájem o rozpoznání otisků a místo toho dávají přednost zadání hesla. Jako už tradičně používají biometrické rozpoznávání hlavně podnikatelé, kteří ale věří, že Touch ID by mohlo konečně pomoci s rozšířením rozpoznávání otisků i mezi masy\". Roose dále prohlásil, že pokud Apple umožní přístup k Touch ID (což později skutečně nastalo), tak to umožní mobilním vývojářům dále experimentovat a šířit použití této funkčnosti, i když u lidí, kteří se obávají sledování různými agenturami (jako např. US Národní Bezpečnostní Agentura), asi budou i nadále převažovat obavy (ze sledování) a nebudou Touch ID používat.\n\nRoose dále poznamenal, že snímače complementary metal oxide semiconductor (CMOS), tedy i ty, které jsou v Touch ID, se obvykle opotřebovávají a stávají se po určité době nepoužitelné, takže i když v Apple našli způsob, jak vyrábět lepší senzory, tak pokud senzory přestanou pracovat, mohou uživatelé začít přecházet zpět na heslo a rozpoznávání otisků prstů se opět přestane používat. Roose také poznamenal, že technologie otisků prstů má stále ještě své mouchy, jako např. potenciál k hacknutí nebo k tomu, že zařízení nerozpozná otisky prstů (například při zranění prstu).\n\nAdrian Kingsley-Hughes napsal pro ZDNet, že Touch ID by mohly být užitečné v BYOD (bring your own device) situacích (zaměstnanci využívají svá chytrá zařízení ve firemním prostředí). Prohlásil, že biometrické ochrany mohou přidat další vrstvu zabezpečení tím, že zabrání schopnosti lidí podívat se druhým přes rameno a přečíst jejich přístupový kód/heslo. Dodal taky, že Touch ID by mohlo zabránit dětem v utrácení tisíců dolarů za nechtěné nákupy, když používají iphone dospělých. Poznamenal, že Touch ID je odpověď Applu na velké množství zločinů na iPhonech a že nové funkce by mohly odradit rádoby iPhone zloděje. \n\nKromě toho ještě poznamenal, že tato funkce je jednou z mála, která odlišuje iPhone 5S od 5C. Roose také uvedl, že funkce je určena k potírání krádeží. Nicméně, Brent Kennedy, analytik zranitelnosti v United States Computer Emergency Readiness Team, vyjádřil obavy, že Touch ID může být hacknuto a navrhl, že by na něj lidé ještě neměli spoléhat. \"Forbes\" taky upozornil na historii podvrhů otisku prstů a varoval, že běžné otisky prstů, zanechané na ukradeném iPhone, mohou být použity k získání neoprávněného přístupu. Nicméně v článku také uvádí, že biometrická technologie se už značně zlepšila od doby, kdy byly provedeny testy s podvrhnutím otisků prstů.\n\nGalaxkey byla první společností, která nasadila e-maily šifrované pomocí Touch ID a tím realizovala dvou-faktorovou autentizaci na zařízení se systémem iOS. Společnost uvedla, že otisky prstů sloužily k získání oprávnění pro přístup k e-mailu a souborům na zařízeních s Touch ID.\n\nKingsley-Hughes navrhl Touch ID jako formu dvoufaktorové autentizace, při které se kombinuje něco, co člověk zná (heslo), s \"něčím, co jste\" (otisk prstu). \"Forbes\" řekl, že, pokud bude tato dvou-faktorová autentizace k dispozici, povede to k celkovému zlepšení bezpečnosti.\n\nPublicista \"Forbes\" Andy Greenberg uvedl, že skutečnost, že data o otisku byla uložena v místním zařízení a ne v centrální databázi, byla výhrou pro bezpečnost.\n"}
{"id": "1309328", "url": "https://cs.wikipedia.org/wiki?curid=1309328", "title": "Prague Pride 2017", "text": "Prague Pride 2017\n\nPrague Pride 2017 byl sedmý ročník pražského LGBT festivalu Prague Pride zaměřeného na gay, lesbickou, bisexuální a transgender tematiku, jenž se konal v týdnu od pondělí 7. srpna do neděle 13. srpna 2017. Tradičně nejvýraznějším bodem programu je sobotní karnevalový průvod Prahou po trase z Václavského náměstí ulicemi Revoluční, Řásnovka, Klášterská přes Dvořákovou nábřeží, náměstí Curieových a dále po Čechově mostu a schodištěm na Letnou. Tam se odehrálo hudební odpoledne s JarmarQem neziskových organizací. Hlavními festivalovými místy byla festivalová vesnička Pride Village na Střeleckém ostrově, debatní Pride House v prostoru Langhans - Centrum Člověka v tísni a Pride Theater ve Venuši ve Švehlovce. V dalším programu festivalu byly i konference, diskuse, výstavy, filmové projekce, bohoslužby, procházky s průvodcem či taneční večírky. Záštitu nad festivalem převzali ministr pro lidská práva Jan Chvojka a primátorka hlavního města Prahy Adriana Krnáčová. Ze zahraničních významných partnerů oficiální stránky festivalu uvádějí The Dorian Fund, Tides a Open Society Foundation George Sorose.\n\nKampaň doprovázející festival vyobrazuje kreslené postavy, které hovoří o tom, že situace leseb a gayů v Česku je bezproblémová a žádný festival není potřebný. To má ilustrovat pohled části politiků či veřejnosti na samotný festival i rozdíl mezi tolerancí a respektem. Festival Prague Pride je v kampani označen s nadsázkou jako „Zbytečný festival“. Autorem konceptu byl Vít Bártek a tvůrcem postaviček Václav Matoušek, kampaň vytvořila pražská agentura Made by Vaculik, jež už o dva roky dříve připravila pro festival kampaň se sloganem „36,5° – Všichni jsme stejně teplí“ a ilustracemi z termokamery.\n\n"}
{"id": "1309329", "url": "https://cs.wikipedia.org/wiki?curid=1309329", "title": "Hayle Ibrahimov", "text": "Hayle Ibrahimov\n\nHayle İbrahimov (\"původním jménem Haile Desta Hagos\") (* 18. ledna 1990) je ázerbájdžánský atlet etiopského původu, specializující se na střední a dlouhé tratě běhy, halový mistr Evropy v běhu na 3000 metrů z roku 2013.\nV 19 letech se stal juniorským mistrem světa v běhu na 5 i 10 kilometrů. Mezi dospělými uspěl poprvé na evropském šampionátu v Barceloně v roce 2010, kde doběhl třetí v závodě na 5000 metrů. Na halovém mistrovství Evropy o rok později s umístil druhý v finále běhu na 3000 metrů. V olympijské sezoně 2012 na světovém halovém šampionátu nepostoupil do finále běhu na 3000 metrů, v olympijském závodě na 5000 metrů doběhl devátý. V roce 2013 se stal halovým mistrem Evropy v běhu na 3000 metrů. Na evropském šampionátu pod širým nebem v následující sezoně doběhl druhý ve finále na 5000 metrů.\n"}
{"id": "1309332", "url": "https://cs.wikipedia.org/wiki?curid=1309332", "title": "Klaudia Buczek", "text": "Klaudia Buczek\n\nKlaudia Buczek (* 30. května 1991 Tarnów, Polsko) je polská reprezentantka ve sportovním lezení, vicemistryně světa, akademická vicemistryně světa i Evropy, mistryně Polska, juniorská mistryně světa a Polska v lezení na rychlost.\n\n\n"}
{"id": "1309341", "url": "https://cs.wikipedia.org/wiki?curid=1309341", "title": "Pietro Boetto", "text": "Pietro Boetto\n\nPietro kardinál Boetto SI (19. května 1871 - 31. ledna 1946) byl italský jezuitský duchovní a teolog, generální prokurátor jezuitského řádu (1921-1928) a arcibiskup janovský (od 1938). V roce 2017 mu komise při památníku Jad Vašem posmrtně udělila titul spravedlivý mezi národy.\n\n"}
{"id": "1309353", "url": "https://cs.wikipedia.org/wiki?curid=1309353", "title": "Bison (obrněné vozidlo)", "text": "Bison (obrněné vozidlo)\n\nBison bylo obrněné vozidlo či spíše mobilní kulometné hnízdo určené pro obranu letišť britské RAF během krizového období let 1940–41, kdy Spojenému království hrozila invaze nacistického Německa. Šlo o improvizovaný bojový prostředek, vyznačoval se použitím levného betonu namísto nedostatkového kovového pancíře. Podle ochranné známky betonářského výrobce \"Concrete Limited\" dostal jméno Bison. K bojovému nasazení vozidel nakonec nedošlo.\n\nBěhem Bitvy o Británii bylo pro Brity klíčové udržení bojeschopnosti svých letišť. Po zkušenostech z německé invaze do Norska, kde Němci proti letištím úspěšně použili výsadkáře, potřebovali Britové na obranu letišť obrněná vozidla či tanky. O většinu této techniky však britská armáda přišla během Bitvy o Francii a při následné evakuaci Dunkerque. Jako nouzové řešení byla zvolena výroba betonem obrněných vozidel, která měla sloužit jako pohyblivá kulometná hnízda.\n\nJednalo se o atypická vozidla postavená na různých podvozcích starých nákladních automobilů. Nástavbu tvořila kabina řidiče a bojový prostor, obojí chráněné betonovým „pancířem“ o tloušťce cca 150 mm. Celkem bylo vyrobeno 200–300 kusů ve třech typech. Posádku tvořili čtyři či více mužů.\n\n"}
{"id": "1309354", "url": "https://cs.wikipedia.org/wiki?curid=1309354", "title": "Hotel Jalta", "text": "Hotel Jalta\n\nHotel Jalta (oficiálně Jalta Boutique Hotel) je budova v horní části Václavského náměstí v Praze. Byla vystavěna roku 1958 ve stylu tzv. socialistického realismu a je kulturní památkou České republiky. Hotel je nazýván \"Jalta Boutique Hotel\". Vlastníkem je společnost Flow East, která ho nabízí jako pětihvězdičkový, s 94 pokoji. Původním vlastníkem za socialismu byla cestovní kancelář Čedok.\n\nV baru hotelu se na konci 60. let točil populární film \"Světáci\". \n\nStavební parcelu po vybombardované budově čp. 45 získal po únoru 1948 do svého majetku Jednotný svaz českých zemědělců, který ji vložil jako svůj podíl do akciové společnosti „Brázda”, vydavatelství a nakladatelství Jednotného svazu českých zemědělců (na čp. 47) a počítal zde s výstavbou nové administrativní budovy JSČZ, Zemědělských novin a nakladatelství Brázda. Se stavbou nebylo až do zrušení JSČZ v roce 1952 započato a svaz využíval prostor stavební proluky pro různé výstavy. \n\nOd 1. ledna 1953 zaniklo také nakladatelství Brázda, které se stalo majetkem ministerstva zemědělství a následně bylo přejmenováno na „Státní zemědělské nakladatelství, národní podnik”. Stavební parcela čp. 45 se tak dostala s majetkem nakladatelství Brázda a JSČZ do vlastnictví ministerstva zemědělství. V roce 1955 byl z majetku Státního zemědělského nakladatelství vyčleněn další bývalý podílník „Brázda”, tiskové, vydavatelské a nakladatelské podniky českých zemědělců s. r. o. (Zemědělské noviny), od r. 1958 novinářské závody MÍR, národní podnik. \n\nNa stavební parcele bylo v roce 1956 započato se stavbou Hotelu Jalta. Stavba byla dokončena roku 1958, hotel slavnostně otevřel 1. června toho roku. Architektem stavby byl Antonín Tenzer. Stavba měla osobní podporu prezidenta republiky Antonína Zápotockého, takže architekt nemusel využít žádných typizovaných prvků a všechny detaily, včetně interiérových, byly tvořeny na míru. Zápotocký, jako vyučený kameník, se osobně podílel i na výběru kamenů pro obložení – vybral mramor a travertin. Sochařskou výzdobu na lodžiích v prvním patře vytvořil Jan Jiřikovský. Skleněné dekorace interiéru tvořil Stanislav Libenský. Stavba patřila k nejdražším ve své době, stála 40 milionů korun.\n\nPo kuponové privatizaci získala hotel banka Nomura Bank a cestovní kancelář Miki Travel. Od roku 2003 je hotel ve vlastnictví společnosti Flow East, která koupila i další objekty z majetku bývalého ministerstva zemědělství ČČSR, například vedlejší Dům U Turků. V letech 2007 a 2013 zde došlo k rekonstrukci.\n\nRaritou je protiatomový kryt ve druhém suterénu, který mohl pojmout 150 osob. Kryt má tři metry silné betonové zdi plněné olovem, které mělo zabránit průniku radioaktivního záření. V krytu byla i tajná nemocnice, podzemní nádrž na vodu a odposlouchávací zařízení tajné služby do všech pokojů hotelu. O existenci krytu se veřejnost dozvěděla až v roce 1990. Od roku 2013 je v něm Muzeum studené války. \n"}
{"id": "1309358", "url": "https://cs.wikipedia.org/wiki?curid=1309358", "title": "Štípek", "text": "Štípek\n\nPříjmení Štípek nosí více významných osobností:\n\n"}
{"id": "1309360", "url": "https://cs.wikipedia.org/wiki?curid=1309360", "title": "Štochl", "text": "Štochl\n\nPříjmení Štochl, přechýleně Štochlová, nosí více významných osobností:\n\n"}
{"id": "1309361", "url": "https://cs.wikipedia.org/wiki?curid=1309361", "title": "Štrobl", "text": "Štrobl\n\nPříjmení Štrobl nosí více významných osobností:\n\n\n"}
{"id": "1309362", "url": "https://cs.wikipedia.org/wiki?curid=1309362", "title": "Štrunc", "text": "Štrunc\n\nPříjmení Štrunc nosí více významných osobností:\n\n"}
{"id": "1309363", "url": "https://cs.wikipedia.org/wiki?curid=1309363", "title": "Švejdík", "text": "Švejdík\n\nPříjmení Švejdík nosí více významných osobností:\n\n"}
{"id": "1309365", "url": "https://cs.wikipedia.org/wiki?curid=1309365", "title": "Tauchen", "text": "Tauchen\n\nPříjmení Tauchen nosí více významných osobností:\n\n"}
{"id": "1309372", "url": "https://cs.wikipedia.org/wiki?curid=1309372", "title": "Tejml", "text": "Tejml\n\nPříjmení Tejml nosí více významných osobností:\n\n"}
{"id": "1309377", "url": "https://cs.wikipedia.org/wiki?curid=1309377", "title": "Asociace regionálních značek", "text": "Asociace regionálních značek\n\nAsociace regionálních značek, z. s., (ARZ) je spolek sdružující regiony České republiky (včetně několika přeshraničních regionů), které používají regionální značky certifikovaných výrobků, služeb a zážitků podle jednotných principů. Každý region má vlastní značku, ty jsou ale navrženy v jednotném grafickém stylu. ARZ zastřešuje na národní úrovni činnost regionálních koordinátorů, kteří zajišťují správu dané značky a komunikují s místními výrobci a provozovateli služeb. Značku výrobkům uděluje nezávislá certifikační komise (v každém regionu samostatná) po splnění jednotných pravidel. Udělení značky zaručuje vedle jejich kvality a šetrnosti k přírodě především jejich původ a vazbu na určité výjimečné území.\n\nKaždý region má jasně vymezené území, na kterém může být udělována daná regionální značka. Původní kritérium, aby šlo o území národních parků či chráněných krajinných oblastí, bylo postupným vývojem opuštěno, dosud však v systému převažují venkovské oblasti se zachovalou přírodou a turistickým potenciálem, ale i strukturálními problémy (ačkoli na území regionálních značek spadá i několik velkých měst, např. Olomouc a Ústí nad Labem). Český systém regionálních značek posloužil jako významná inspirace pro zavádění regionálního značení produktů v Bulharsku, kde však byla zvolena cesta kladení většího důrazu na ekologický rozměr a zaměření na chráněná území. \n\nVzhledem k tomu, že celý systém vzniká zdola, nepokrývá celé území ČR, ale jen ty oblasti, v nichž byla z místní iniciativy značka zavedena; systém se rozrůstá postupně s ohledem na místní potřeby a možnosti. S tím souvisí také různý způsob vzniku a fungování jednotlivých značek; některé jsou přímo podporovány kraji (například kraj Vysočina, kde funguje na stejném území značka \"Vysočina regionální produkt\", nebo Ústecký kraj, jehož území je pokryto čtveřicí regionálních značek \"Českosaské Švýcarsko regionální produkt\", \"České středohoří regionální produkt\", \"Krušnohoří regionální produkt\" a \"Poodří regionální produkt\") jiné vznikly z lokální iniciativy Místních akčních skupin, svazků obcí nebo jiných spolků či obecně prospěšných společností. Senátor Petr Šilar, který regionální značení dlouhodobě podporuje, uvedl, že „v přemíře značek je důležité, že u regionálních značek jde o označení původu odspoda, je to v podstatě ,cechovní‘ značka, která není udělena zvnějšku, ale vychází ze samotného regionu“. \n\nPodle serveru BusinessInfo certifikace podporuje orientaci spotřebitelů v nepřehledném segmentu trhu řemeslných i potravinářských produktů s puncem ruční práce, otiskem tradičních řemeslných postupů či biokvality, použití regionálních značek je chápáno jako potvrzení kvality výrobku a jeho vazby k regionu. Regionální značky pomáhají posilovat místní patriotismus a podle národní koordinátorky spolku je přidanou hodnotou ARZ horizontální spolupráce mezi držiteli značky. Regionální značky mohou mít pozitivní vliv na rozvoj turistického ruchu, zejména v těch regionech, kde jsou certifikovány nejen výrobky, ale také zážitky a služby.\n\nVe všech regionech, které jsou součástí ARZ , funguje certifikace výrobků, a to ve třech základních kategoriích: potraviny a zemědělské produkty, řemeslné výrobky a umělecká díla, přírodní produkty. Vedle toho některé regiony zavedly také certifikaci služeb v cestovním ruchu, případně zážitků. Každý produkt předložený k certifikaci posuzuje nezávislá certifikační komise působící v daném regionu. Jednotlivé komise jsou složeny ze zástupců krajů, profesních komor a svazů, správ národních parků a chráněných krajinných oblastí, místních akčních skupin, dalších sdružení a institucí, regionálních výrobců a odborné veřejnosti. \n\nKomise uděluje danému produktu hodnocení v několika certifikačních kritériích, která se týkají jak výrobce (sídlo v regionu, kvalifikace, bezdlužnost, plnění zákonných předpisů pro danou výrobu, ekologická šetrnost výrobního provozu), tak výrobku (místní původ, zaručení kvality, šetrnost k přírodě, tradice spojená s regionem, místní suroviny, ruční práce, motiv spojený s regionem, nadstandardní vlastnosti výrobku). Podobná kritéria platí pro certifikované služby (umístění v regionu, zaručení kvality, šetrnost k přírodě, jedinečnost služby) a zážitky (regionální příslušnost, šetrnost k životnímu prostředí, kvalita zážitků). \n\nSystém regionálních značek vznikl roku 2004, kdy Regionální environmentální centrum ČR (REC ČR, od roku 2008 působící pod názvem Apus) v rámci projektu „\"Natura 2000 – Lidé přírodě, příroda lidem\"“ zavedlo první tři značky pro výrobky z Krkonoš, Šumavy a Beskyd. Pro značení místních výrobků byly tehdy vybrány tři národní parky oblasti soustavy Natura 2000, známé pro své přírodní bohatství a zároveň množství místních tradičních výrobků.\n\nProtože se pravidla certifikace a principy značení osvědčily, bylo možné je aplikovat i v dalších regionech. Roku 2006 bylo pro systém značek zavedeno označení \"Domácí výrobky\" a jako čtvrtá značka přidal Moravský kras, kde zavedení značení iniciovala MAS Moravský kras. V roce 2007 se přidaly regiony Orlické hory, Moravské Kravařsko a Górolsko Swoboda (první přeshraniční region, zasahující na území Polska a Slovenska). Ve stejném roce se také na Šumavě poprvé vedle značení výrobků zavedlo značení služeb v cestovním ruchu.\n\nNa počátku roku 2008 vznikla Asociace regionálních značek, o.s., neboť bylo nutné zastřešit úspěšně se rozvíjející aktivity spojené se značením. Regiony zapojené do systému značení Domácí výrobky vstoupily do ARZ a získaly tak právo spolurozhodovat a podílet se na zodpovědnosti za celý systém. V roce 2008 pak byly v rámci ARZ zavedeny značky v dalších dvou regionech, Polabí a Podkrkonoší, o rok později byla značka zavedena v regionu Haná, v roce 2010 se členy ARZ staly regiony Českosaské Švýcarsko (přeshraniční region s přesahem do Německa), Jeseníky a Prácheňsko. V roce 2011 se připojilo Broumovsko, Kraj blanických rytířů, Železné hory a Moravská brána, v roce 2012 Zápraží, Znojemsko a Toulava, v roce 2013 Krušnohoří a Opavské Slezsko.\n\nV dubnu 2013 se regionální značky prezentovaly v Senátu PČR na semináři \"Regionální značení domácích produktů\", který ve spolupráci s ARZ uspořádala Stálá komise Senátu pro rozvoj venkova.\n\nV roce 2014 Asociace regionálních značek zavedla logo, které se vizuálně blíží vzhledu grafických symbolů jednotlivých regionálních a originálních produktů a vizuálně evokuje pečeť kvality. Ve stejném roce byla zavedena značka Kraj Pernštejnů, v roce 2015 České středohoří a Poohří a v roce 2016 Kutnohorsko.\n\n\n"}
{"id": "1309378", "url": "https://cs.wikipedia.org/wiki?curid=1309378", "title": "Římskokatolická farnost Ryžoviště", "text": "Římskokatolická farnost Ryžoviště\n\nŘímskokatolická farnost Ryžoviště je územní společenství římských katolíků s kostelem sv. Jana Křtitele v děkanátu Bruntál ostravsko-opavské diecéze.\nDo farnosti náleží území těchto obcí:\n\n"}
{"id": "1309385", "url": "https://cs.wikipedia.org/wiki?curid=1309385", "title": "Miroslav Bajgar", "text": "Miroslav Bajgar\n\nMiroslav Bajgar (* 3. února 1958, Bílovec, Československo) je bývalý československý házenkář.\n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 6 utkáních a dal 13 gólů. Hrál za KH Kopřivnice.\n\n"}
{"id": "1309392", "url": "https://cs.wikipedia.org/wiki?curid=1309392", "title": "Twardzik", "text": "Twardzik\n\nPříjmení Twardzik nosí více významných osobností:\n\n"}
{"id": "1309393", "url": "https://cs.wikipedia.org/wiki?curid=1309393", "title": "Vacenovský", "text": "Vacenovský\n\nPříjmení Vacenovský nosí více významných osobností:\n\n"}
{"id": "1309394", "url": "https://cs.wikipedia.org/wiki?curid=1309394", "title": "Václavíček", "text": "Václavíček\n\nPříjmení Václavíček nosí více významných osobností:\n\n"}
{"id": "1309395", "url": "https://cs.wikipedia.org/wiki?curid=1309395", "title": "Vaclík", "text": "Vaclík\n\nPříjmení Vaclík nosí více významných osobností:\n\n"}
{"id": "1309396", "url": "https://cs.wikipedia.org/wiki?curid=1309396", "title": "Vacula", "text": "Vacula\n\nPříjmení Vacula nosí více významných osobností:\n\n"}
{"id": "1309400", "url": "https://cs.wikipedia.org/wiki?curid=1309400", "title": "Valta", "text": "Valta\n\nPříjmení Valta nosí více významných osobností:\n\n"}
{"id": "1309402", "url": "https://cs.wikipedia.org/wiki?curid=1309402", "title": "Vápeník", "text": "Vápeník\n\nVápeník může označovat:\n\n"}
{"id": "1309403", "url": "https://cs.wikipedia.org/wiki?curid=1309403", "title": "Vodní nádrž Labská", "text": "Vodní nádrž Labská\n\nVodní nádrž Labská či labská přehrada (dříve \"přehrada Krausovy boudy\") je vodní dílo vybudované na Labi na jižním okraji Špindlerova Mlýna a u jeho části Labská. Byla vybudována mezi lety 1910 až 1916, především jako ochrana proti povodním. Je nejhořejším stupněm soustavy vodních děl na Labi, který zachytává převážnou část sněhových vod ve střední části Krkonoš. Od roku 1994 pracuje v hrázi malá vodní elektrárna.\nHráz je vysoká 41,5 m, dlouhá 153,5 m a široká 55 m. Délka vodní nádrže je 1,2 km, její plocha je 40 ha. Přes vodní plochu vede silniční most silnice II/295 postavený v 80. letech, měří 120 metrů, jeho nejvyšší pilíř má výšku 30 m.\n\n"}
{"id": "1309405", "url": "https://cs.wikipedia.org/wiki?curid=1309405", "title": "Vašák", "text": "Vašák\n\nPříjmení Vašák nosí více významných osobností:\n\n"}
{"id": "1309406", "url": "https://cs.wikipedia.org/wiki?curid=1309406", "title": "Palác Jalta", "text": "Palác Jalta\n\nPalác Jalta (dříve Palác Moderna) je víceúčelový dům v Brně. Nachází se v historickém středu města, kde tvoří severní uliční frontu Dominikánského náměstí a zároveň blok mezi ulicemi Panenskou a Veselou (čp. 656: Dominikánské nám. 2/Panenská 2; čp. 197: Dominikánské nám. 3/Veselá 1). Tato funkcionalistická budova byla postavena v letech 1928–1929 podle návrhu Jaroslava Polívky. Součástí domu, který je chráněn jako kulturní památka České republiky, je rovněž obchodní pasáž.\n\nPalác Jalta je dvojdílný pětipatrový funkcionalistický víceúčelový dům, postavený v letech 1928–1929 podle návrhu Jaroslava Polívky. V jeho dvou suterénech se původně nacházelo kino Bio Moderna, jehož provoz byl zahájen 27. září 1929, a restaurace. V přízemí byla obchodní pasáž, v prvních dvou patrech kanceláře a obchodní prostory, ve třech nejvyšších patrech (páté je odstupněné s terasou) obytné prostory. Od konce roku 1929 byla budova v majetku sdružení YWCA, které původně chtělo ve vyšších podlažích provozovat ubytovnu pro ženy a dívky. Od roku 1934 vlastnil budovu stát.\n\nPo roce 1989 přešla pasáž do soukromého vlastnictví a často střídala provozovatele, v roce 2006 ji v kontroverzním obchodě získalo město Brno výměnou za jiné nemovitosti a tehdy vládnoucí ODS plánovala do budovy přestěhovat úředníky magistrátu. Později však vyšlo najevo, že oprava zchátralého domu bude stát několikanásobek kupní ceny a tak ji až do roku 2016 město nechalo prázdnou a uzavřenou, čímž nadále chátrala.\n\nV roce 2016 odkoupila budovu od města za 101 milionů korun brněnská společnost Premiere properties. Po rozsáhlé rekonstrukci byl objekt otevřen v červnu 2019. Nový vlastník domu, brněnský podnikatel Richard Saliba, do rekonstrukce investoval přes 120 milionů korun. Veškeré úpravy majitel konzultoval s památkáři. Od začátku roku 2019 byly všechny prostory pronajaté. Sídlí zde rakouský honorární konzul, právnické kanceláře, architekti i americká střední škola. Nájemníci měli možnost do určité míry ovlivnit obývané prostory.\n"}
{"id": "1309408", "url": "https://cs.wikipedia.org/wiki?curid=1309408", "title": "Vejnar", "text": "Vejnar\n\nPříjmení Vejnar nosí více významných osobností:\n\n"}
{"id": "1309409", "url": "https://cs.wikipedia.org/wiki?curid=1309409", "title": "Mistrovství České republiky v soutěžním lezení", "text": "Mistrovství České republiky v soutěžním lezení\n\nMistrovství České republiky v soutěžním lezení (MČR) jsou česká národní mistrovství ve sportovním lezení. Pro jednotlivé disciplíny, jako jsou lezení na obtížnost, lezení na rychlost a bouldering jsou zpravidla pořádána samostatně, každý rok. Závody jsou součástí Českého poháru v soutěžním lezení.\n\nZ hlediska (horo)lezecké terminologie se v Čechách o lezeckých závodech ve sportovním lezení hovoří o soutěžním lezení (soutěže ve sportovním lezení), ve světě pak \"sport climbing competition\", nicméně i pojmenování jednotlivých ročníků se vyvíjela a komolila, někdy lze u starších ročníků najít i \"MČR ve sportovním lezení\".\n\nKromě závodů pro dospělé pořádá Český horolezecký svaz (ČHS) také MČR mládeže, MČR veteránů a spolupracuje při pořádání akademických MČR. Standardy mají návaznost na pravidla Mezinárodní federace sportovního lezení (IFSC). Dále pořádá ČHS také MČR v ledolezení nebo drytoolingu a MČR ve skialpinismu.\n\n\nPočátky MČR sahají do období pořádání prvních novodobých mezinárodních závodů kolem roku 1989 a období rozdělení Československa. Prvním mistrem Československa v lezení na obtížnost byl v roce 1989 český horolezec Jan Kreisinger. Prvním vítězem mistrovství České republiky v roce 1993 pak Salavat Rachmetov z Kazachstánu, který poté i se svým bratrem v Čechách zůstal a v oboru má také zaměstnání (±2015), na Ruzyni se ho účastnilo mnoho lezců, českou jedničkou zde byl Marek Havlík (v celkovém pořadí až sedmý, vyhlašovali se také Češi). Mezi vítěze mistrovství Československa patřil v 90. letech například také polský lezec Andrzej Marcisz.\n\nPrvní MČR v lezení na rychlost se konala v Novém Boru, Polici nad Metují a v Kladně, v roce 1999 a 2000 byl mistrem Daniel Kadlec.\n\nPoslední disciplínou je bouldering, 1. MČR se konalo až v roce 2002 v Praze ve starém \"BoulderBaru\" v Jámě, zvítězili zde první čeští reprezentanti v boulderingu Tomáš Doubravský a Lenka Trnková\n\n\n\n\n"}
{"id": "1309410", "url": "https://cs.wikipedia.org/wiki?curid=1309410", "title": "Veleba", "text": "Veleba\n\nPříjmení Veleba nosí více významných osobností:\n\n"}
{"id": "1309412", "url": "https://cs.wikipedia.org/wiki?curid=1309412", "title": "Vierumäki", "text": "Vierumäki\n\nVierumäki je vesnice v provincii Päijät-Häme ve Finsku. Administrativně spadá pod obec a město Heinola. Má přibližně 1000 obyvatel.\n\nSousední vesnice jsou Vuolenkoski v obci Iitti, Myllyoja v obci Heinola, Mäkelä v obci Nastola a Urajärvi v obci Asikkala.\n\nVesnice je známá svou krytou ledovou halou, kde se pořádají mezinárodní sportovní akce v ledním hokeji a curlingu.\n"}
{"id": "1309416", "url": "https://cs.wikipedia.org/wiki?curid=1309416", "title": "Veselský", "text": "Veselský\n\nPříjmení Veselský nosí více významných osobností:\n\n"}
{"id": "1309438", "url": "https://cs.wikipedia.org/wiki?curid=1309438", "title": "Azizulhasni Awang", "text": "Azizulhasni Awang\n\nMohd Azizulhasni bin Awang (* 5. ledna 1988 Dungun) je malajsijský reprezentant v dráhové cyklistice. Studuje Viktorijskou univerzitu v Austrálii, závodí za tým Bike Technologies Australia. Byl vlajkonošem malajsijské výpravy na OH 2008, kde skončil osmý ve sprintu a desátý v keirinu, na LOH 2012 byl osmý ve spintu a šestý v keirinu a na LOH 2016 vybojoval historicky první cyklistickou medaili pro svou zemi, když skončil v keirinu na třetím místě. Je také úřadujícím mistrem světa z Hongkongu 2017 v keirinu, na MS získal i dvě stříbrné medaile (2009 ve sprintu a 2010 v keirinu) a dvě bronzové medaile (2015 a 2016 v keirinu). Vyhrál Asijské hry 2010 a na hrách Commonwealthu byl druhý v roce 2010 ve sprintu družstev a v roce 2014 v keirinu. Je vítězem her jihovýchodní Asie 2007 v týmovém sprintu a osminásobným mistrem Asie, vyhrál pět závodů Světového poháru.\n\n"}
{"id": "1309442", "url": "https://cs.wikipedia.org/wiki?curid=1309442", "title": "Státní fond rozvoje bydlení", "text": "Státní fond rozvoje bydlení\n\nStátní fond rozvoje bydlení, zkráceně SFRB, je státní fond v působnosti Ministerstva pro místní rozvoj ČR, který má podporovat bydlení v České republice, především v souladu s Koncepcí bytové politiky do roku 2020, kterou schválila vláda České republiky. Byl zřízen \"zákonem č. 211/2000 Sb ze dne 21. června 2000, o Státním fondu rozvoje bydlení a o změně zákona č. 171/1991 Sb., o působnosti orgánů České republiky ve věcech převodů majetku státu na jiné osoby a o Fondu národního majetku České republiky, ve znění pozdějších předpisů\". Fond řídí sedmičlenný výbor, v jehož čele vždy stojí ministr pro místní rozvoj. Ředitelkou je od poloviny prosince 2018 Ing. Hana Pejpalová, která vystřídala JUDr. Ing. Evu Helclovou. Organizace sídlí v Praze (Vinohradská 1896/46) a má i pracoviště v Olomouci (Dolní náměstí 192/9).\n\nFond v minulosti poskytoval nízkoúročené úvěry mladým lidem, pomoc při napravování škod po povodních, podporoval rekonstrukce panelových domů v rámci programu Panel a podporuje výstavbu sociálních bytů. Díky činnosti fondu bylo opraveno přes 80 tisíc bytů v panelových domech a poskytnuto 2 700 úvěrů za 800 miliónů korun.\n\nOd 15. srpna 2018 fond poskytuje pomoc rodinám do 36 let v podobě státní půjčky do výše maximálně 2 miliónů Kč. Na počátku fond úrokovou sazbu nastavil na 1,12 % s fixační dobou na 5 let a s dobou splatnosti 20 let při koupi bytu nebo rodinného domu (či při jeho výstavbě) nebo 10 let při modernizaci bydlení.\n\nPůjčka je pro lidi do 36 let (stačí jeden z páru), kteří jsou manželé nebo registrovaní partneři. Pokud není pár sezdán, podmínkou je, aby se staral alespoň o jedno dítě do 15 let. Zájemce o státní půjčku si musí půjčit minimálně 30 tisíc Kč, ale max. 300 tisíc Kč, jestli jde o modernizaci bydlení, maximálně 1,2 miliónu Kč, pokud půjčku využije ke koupi bytu do 75 m², nebo 2 milióny Kč, když chce půjčku použít na koupi či stavbu rodinného domu do 140 m².\n\nNutnou podmínkou pro nákup bytu je skutečnost, že ani jeden z žadatelů nesmí vlastní nemovitost nebo být členem bytového družstva. V případě půjčky na nákup bytu nebo rodinného domu je také nutné nemovitost z 20 % financovat z vlastních úspor.\n\nStátní půjčku může dlužník předčasně splatit bez penalizace a vedení státní půjčky je zdarma. Po uzavření půjčky dlužníkům za každé dítě, které se jim narodí nebo které si osvojí, stát odečte 30 tisíc Kč z půjčené částky. V případě komplikované situace, jako je ztráta zaměstnání, dlouhodobá nemoc nebo i narození dítěte mohou zažádat o přerušení splácení až na 2 roky.\n\n"}
{"id": "1309450", "url": "https://cs.wikipedia.org/wiki?curid=1309450", "title": "Lobkovický graduál", "text": "Lobkovický graduál\n\nLobkovický graduál je středověká rukopisná kniha, která je v současnosti ve vlastnictví Národní knihovny České republiky. Napsána a iluminována byla okolo roku 1500. Původ vzácného rukopisu je záhadou, někteří badatelé se domnívají, že byl v majetku katedrály sv. Víta na Pražském hradě, buď jako majetek chrámu, nebo literátského bratrstva při tamní kapli sv. Václava. Název Lobkovický graduál souvisí s tím, že v 19. století byl uložen v knihovně rodu Lobkoviců v jejich pražském malostranském paláci. Jak se do ní dostal však není známo. Kniha váží přes 70 kilogramů. Kování na vazbě pochází z roku 1546. Z knihy bylo v minulosti vyříznuto několik ilustrací.\n"}
{"id": "1309452", "url": "https://cs.wikipedia.org/wiki?curid=1309452", "title": "Vojíř", "text": "Vojíř\n\nPříjmení Vojíř nosí více významných osobností:\n\n"}
{"id": "1309455", "url": "https://cs.wikipedia.org/wiki?curid=1309455", "title": "Vonášek", "text": "Vonášek\n\nPříjmení Vonášek, přechýleně Vonášková, nosí více významných osobností:\n\n"}
{"id": "1309460", "url": "https://cs.wikipedia.org/wiki?curid=1309460", "title": "Vrťo", "text": "Vrťo\n\nPříjmení Vrťo nosí více významných osobností:\n\n"}
{"id": "1309463", "url": "https://cs.wikipedia.org/wiki?curid=1309463", "title": "Vrzal", "text": "Vrzal\n\nPříjmení Vrzal nosí více významných osobností:\n\n"}
{"id": "1309464", "url": "https://cs.wikipedia.org/wiki?curid=1309464", "title": "Codex pictoricus Mexicanus", "text": "Codex pictoricus Mexicanus\n\nCodex pictoricus Mexicanus je rukopis, který je v současnosti ve vlastnictví Národní knihovny České republiky. Obsahuje 47 temperových barevných kreseb. Jejich autorem je jezuitský misionář Ignác Tirsch, shrnul do nich své zkušenosti z misie v Americe. Kresby ovšem vytvořil až po návratu do Čech, tedy po roce 1769. Tirsch ke kresbám rovněž připojil poznámky v němčině a španělštině. Kresby jsou cenným svědectvím o životě domorodých obyvatel Mexika a Kalifornie v polovině 18. století.\n"}
{"id": "1309465", "url": "https://cs.wikipedia.org/wiki?curid=1309465", "title": "Vycpálek", "text": "Vycpálek\n\nPříjmení Vycpálek nosí více významných osobností:\n\n"}
{"id": "1309466", "url": "https://cs.wikipedia.org/wiki?curid=1309466", "title": "Seznam medailistů na mistrovství České republiky v lezení na obtížnost", "text": "Seznam medailistů na mistrovství České republiky v lezení na obtížnost\n\nSeznam medailistů na mistrovství České republiky v lezení na obtížnost je chronologický přehled medailistů na Mistrovství České republiky v soutěžním lezení, které v této disciplíně sportovního lezení pořádá Český horolezecký svaz.\n\n\n\n\n\n"}
{"id": "1309467", "url": "https://cs.wikipedia.org/wiki?curid=1309467", "title": "Silnice II/369", "text": "Silnice II/369\n\nSilnice II/369 je silnice II. třídy, která vede z Lipové-lázně do Zábřehu. Je dlouhá 49,5 km. Prochází jedním krajem a dvěma okresy.\n\n\n\n"}
{"id": "1309468", "url": "https://cs.wikipedia.org/wiki?curid=1309468", "title": "Theodora Kantakouzena", "text": "Theodora Kantakouzena\n\nTheodora Kantakouzena (1340 – po 1390) byla manželkou císaře Alexia III. Trapezuntského.\n\nTheodora je považována za dceru \"sebastokratora\" Nikephora Kantakouzena. Podle dějin jejich příbuzného Jana VI. Kantakuzena, byl Nikephoros v roce 1341 v občanské válce proti Janovi VI. na příkaz Alexia Apokauka, jednoho z hlavních rádců Anny Savojské, zatčen. Nikephoros byl později propuštěn a v 50. letech, kdy se stal sebastokratorem, vládl v Adrianopoli. Donald Nicol tvrdí, že Nikephoros byl bratrancem císaře Jana VI. Identita Theodořiny matky je neznámá.\n\nKdyž byl sesazený trapezuntský císař Michal poslán do Konstantinopole, doprovázel ho \"tatas\" Michael Sampson, který měl za úkol nalézt vhodnou manželku pro nového vládce Alexia III. Donald Nicol předpokládá, že byzantský císař Jan VI. řídil hledání, \"protože nalezená žena byla dcerou jeho bratrance.\" Do trapezuntského císařství dorazila 3. září 1351 a za Alexia III. se provdala 28. září. Svatba se konala v nově přestavěném kostele Hagios Eugenios. Ženich měl za týden oslavit třinácté narozeniny.\n\nAlexios zemřel 20. března 1390 a Theodora odešla do kláštera v Konstantinopoli.\n\nMěli spolu sedm dětíː\n"}
{"id": "1309473", "url": "https://cs.wikipedia.org/wiki?curid=1309473", "title": "T-Mobile Czech Republic", "text": "T-Mobile Czech Republic\n\nT-Mobile Czech Republic, a.s. je česká telekomunikační společnost provozující stejnojmennou mobilní síť. Tu začala roku 1996 pod jménem Paegas provozovat ještě jako RadioMobil a.s., s akcionáři České Radiokomunikace a Deutsche Telekom prostřednictvím konsorcia CMobil B. V.). Síť začala fungovat na již digitálním standardu GSM (na rozdíl od společnosti Eurotel, která od roku 1991 provozovala síť na starším analogovém systému NMT).\n\nNázev sítě Paegas byl používán až do roku 2002, kdy konsorcium CMobil B.V. (majoritu v tomto konsorciu drží Deutsche Telekom) koupilo od Českých radiokomunikaci část akcií RadioMobil a.s. a navýšilo svůj podíl ve společnosti na celkových 60,77 %, České radiokomunikace se staly minoritním akcionářem. Název sítě se z Paegas na T-Mobile změnil prakticky okamžitě, společnost se přejmenovala na nynější \"T-Mobile Czech Republic a. s.\" až o rok později. Poslední vlastnická změna nastala v roce 2014, kdy Deutsche Telekom odkoupil i menšinový podíl a stal se 100 % vlastníkem TMCZ.\n\nV roce 2005 T-Mobile získal na českém trhu prvenství v počtu aktivních zákazníků (počet aktivních SIM karet). Své prvenství drží neustále (H1/2014 - 5,9 milionu SIM karet).\n\nV letech 2008 a 2009 vyplatila společnost těmto svým akcionářům na dividendách 18 mld. Kč. Společnost vyplácí zisk ve formě dividend do Deutsche Telekomu.\n\nV roce 2009 společnost převzala 100 tisíc zákazníků Českých radiokomunikací využívajících hlasové a pevné datové služby, čímž se stala druhým největším poskytovatelem ADSL v České republice. Od roku 2010 do roku 2014 také přeprodávala satelitní vysílání společnosti Skylink.\n\nV roce 2013 TMCZ koupil 100 % podíl ve své sesterské společnosti T-Systems CZ a posílil tak svou pozici v B2B segmentu a ICT službách. Na sklonku roku 2013 Deutsche Telekom ohlásil koupi skupiny GTS. Tato akvizice schválená regulačními orgány v první polovině roku 2014 dále posílila TMCZ, který fúzuje s českou pobočkou GTS.\n\nV dubnu 2017 způsobil rozruch, když pro Ministerstvo financí dojednal velmi výhodné ceny 54 Kč měsíčně za neomezené volání a 109 Kč měsíčně za data s 10 GB FUP.<ref name=\"podnikatel.cz/clanky/fb-skupina-i-petice-a-hlavne-nenavistne-komentare-zavaril-to-babis-t-mobile\"></ref> Pro běžného zákazníka byla v té době cena neomezeného tarifu včetně SMS a pouze 4 GB dat na 799 Kč měsíčně.\n\n"}
{"id": "1309476", "url": "https://cs.wikipedia.org/wiki?curid=1309476", "title": "Vila Marianne Gellertové-Petschkové", "text": "Vila Marianne Gellertové-Petschkové\n\nVila Marianne Gellertové-Petschkové je stavba v Praze 6-Bubenči. Nachází se na adrese V sadech 2/44.\n\nTato vila byla postavena pro Marianne Gellertovou, roz. Petschkovou, dceru Julia Petschka. Jde o jednu ze staveb, které v Bubenči nechali vystavět členové bankéřské a průmyslnické rodiny Petschků (viz Vila Otto Petschka, Vila Friedricha Petschka). Stavba byla dokončena roku 1930, v eklektickém stylu. Rodina Petschkova emigrovala roku 1938. Po skončení 2. světové války zde až do roku 1989 sídlilo velvyslanectví Čínské lidové republiky. V roce 2005 Vláda České republiky objekt převedla do vlastnictví Památníku národního písemnictví. Až do roku 2012 o budovu probíhal soudní spor s hlavním městem Prahou, která si na ni rovněž činila nárok, ale soud dal za pravdu státu a Památník národního písemnictví dne 23. června 2017 započal rekonstrukci vily. Po jejím skončení má být v budově hlavní sídlo Památníku, který postupně opouští tradiční sídlo ve Strahovském klášteře.\n"}
{"id": "1309478", "url": "https://cs.wikipedia.org/wiki?curid=1309478", "title": "Gulkhan-Eudokie z Gruzie", "text": "Gulkhan-Eudokie z Gruzie\n\nGulkhan-Eudokie z Gruzie (zemřela 2. května 1395) byla první manželkou císaře Manuela III. Trapezuntského. Její původní jméno bylo Gulkhan Khatun, Eudokie bylo její křesťanské jméno.\n\nGulkhan se narodila jako dcera Davida IX. Gruzínský a jeho manželky Sindukhtar Jaqeli. Byla také sestrou Bagrata V.\n\nJejím dědečkem z otcovy strany byl Jiří V. Zářivý. Identita jeho manželky je neznámá. \"Gruzínské kroniky\" mluví o jeho sňatku s dcerou \"velkého řeckého císaře, lorda Michaela Komnena\". Nicméně, vládnoucí dynastií Byzantské říše 14. století byla dynastie Palaiologů, ne Komnenů. Sňatek dcery Michaela IX. Palaiologa a jeho manželky Rity Arménské s gruzínským vládcem není v byzantských zdrojích uveden. Ani nebyly žádné nemanželské dcera Michaela IX. Komneni však vládli v Trapezuntském císařství. Michael Komnenos byl císařem v letech 1344 až 1349. Jeho manželkou byla Acropolitissa. Jejich jediným dítětem, které bylo zaznamenáno, byl syn Jan III. Trapezuntský. Zda měl Jan III. sourozence není známo.\n\nJejím dědečkem z matčiny strany byl Qvarqvare II. Jaqeli, kníže ze Samcche-Džavachetie. Jaqeli držel gruzínský feudální úřad Eristavi, titul, který by mohl být \"guvernérem regionu\" nebo \"velitelem armády\", zhruba ekvivalent k byzantskému stratégovi, běžně se dá přeložit jako \"vévoda\".\n\nGulkhan byla poprvé zasnoubena nebo provdána za Andronika Trapezuntského, nemanželského syna císaře Alexia III. 14. března 1376 Andronikos vypadl z okna císařského paláce a na následná zranění zemřel. Podle Michaela Panareta se pohřbu účastnila jen jeho matka a císařovna, a zasnoubení bylo převedeno na Manuela Trapezuntského, kterého Panaretos popisuje jako \"mladšího, vhodnějšího a manželského\" syna císaře. Podrobnosti, jako jsou tyto, vedly historiky k podezření na incident. \"Europäische Stammtafeln: Stammtafeln zur Geschichte der Europäischen Staaten\" (1978) od Detleva Schwennickeho uvádí, že byl Andronikos zabit vyhozením z věže.\n\nOpakované zasnoubení bylo vyjednáno, zatímco Gulkhan pobývala v Ibérii. Opustila otcovo království a s císařskou stranou se setkala v Macragialu 15. srpna 1377, společně se vrátili do Trapezuntu 30. srpna. 5. září Gulkhan přijala královské jméno Eudokie a dalšího dne, 6. září 1377 byla trapezuntským Metropolitou Theodosiem oddána s Manuelem; svatební slavnosti trvaly týden.\n\nJejich jediným známým synem byl Alexios IV. Trapezuntský.\n\n20. března 1390 císař Alexios III. zemřel. Manuel se stal císařem Manuelem III. a Gulkhan jeho císařovnou. Gulkhan zemřela 2. května 1395. Manuel se poté znovu oženil s Annou Philanthropenou.\n"}
{"id": "1309490", "url": "https://cs.wikipedia.org/wiki?curid=1309490", "title": "Anna Trapezuntská", "text": "Anna Trapezuntská\n\nAnna Trapezuntská (6. dubna 1357 – po 30. listopadu 1406) byla jako druhá manželka Bagrata V. gruzínskou královnou. Byla také matkou jeho nejmladšího syna Konstantina, který se stal v roce 1407 následníkem svého nevlastního bratra Jiřího VII. Gruzínského.\n\nAnna se narodila jako členka mocného byzantského rodu Komnenovců, který založil v roce 1057 Izák I. Komnenos.\n\nAnna se narodila v Trapezuntském císařství 6. dubna 1357, den před Velkým pátkem, jako nejstarší potomek císaře Alexia III. Trapezuntského a jeho manželky Theodory Kantakouzeny. Měla dva mladší bratry, Basila a Manuela, a tři mladší sestry, Eudokii, Marii a jednu neznámého jména; všechny tři byly později provdány za Muslimské Oghuzovské vládce. Anna měla také nejméně jednoho nemanželského nevlastního bratra Andronika, otcova syna s neznámou metresou.\n\nV dubnu 1362 přijela do Konstantinopole delegace, zahrnující \"megas logothetes\" Jiřího, Scholara, Sebasta a historika Michaela Panareta, aby vyjednali její zasnoubení s Andronikem Palailogem, budoucím císařem Andronikem IV. Z neznámého důvodu bylo zasnoubení zrušeno a pro Annu byl vybrán jiný manžel.\n\nV červnu 1367, v deseti letech, se stala druhou manželkou krále Bagrata V. Gruzínského, který znám také jako \"Bagrat Veliký\". Jeho první manželkou byla Helena, která předchozího roku zemřela na dýmějový mor, zanechavši po sobě dva syny. Annu do Gruzie doprovodil její otec a jeho impozantní matka Irena Trapezuntská.\n\nV neznámý den, někdy po roce 1369, Anna porodila syna Konstantina, který se stal v roce 1407 po smrti svého nevlastního bratra Jiřího VII. gruzínským králem. Podle Cyrila Toumanoffa, měla Anna s Bagratem ještě další dvě dětiː Olympia a Davida.\n\nV listopadu 1386 bylo město Tbilisi obléháno mongolským válečníkem Tamerlánem a ona byla spolu s manželem a synem zajata. Aby byl propuštěn, souhlasil Bagrat s tím, že se stal muslimem a Tamerlán je s 20 000 mongolskými jednotkami poslal zpět do Gruzie. Nicméně, princ Jiří, Bagratův syn z prvního manželství, byl schopen úplně zničit mongolskou armádu a propustil krále a královnu ze zajetí. Nakonec nekonvertovali k islámu, ačkoli další bitvy bojovali s Tamerlánem, dokud Gruzii nedovolil zůstat křesťanskou.\n\nAnnin manžel zemřel v roce 1393; ona sama po roce 1406.\n"}
{"id": "1309497", "url": "https://cs.wikipedia.org/wiki?curid=1309497", "title": "Silnice II/448", "text": "Silnice II/448\n\nSilnice II/448 je silnice II. třídy, která vede z Konice do Olomouce. Je dlouhá 31 km. Prochází jedním krajem a dvěma okresy.\n\n\n\n"}
{"id": "1309498", "url": "https://cs.wikipedia.org/wiki?curid=1309498", "title": "Lokomotiva M62", "text": "Lokomotiva M62\n\nM62 je sovětská dieselová lokomotiva s elektrickým přenosem výkonu určená k přepravě těžkých nákladních vlaků. Výroba probíhala v letech 1964–1994 v lokomotivce v Luhansku (dnes Luhanskteplovoz) na Ukrajině a vyvážena byla do mnoha zemí východního bloku. Mimo jednotlivých lokomotiv M62 vznikaly dvojdílné verze 2M62 a trojdílné 3M62.\n\nPodle výrobních směrnic RVHP byla výroba těžkých dieselových lokomotiv v zemích východního bloku přidělena výhradně Rumunsku a Sovětskému svazu. První prototypy byly připraveny v roce 1964 a první zemí, která lokomotivy obdržela, bylo Maďarsko.\n\nV roce 1966 byly první lokomotivy dodány i do Československa, kde dostaly přezdívku \"Sergej\".\n\nNásledující tabulka ukazuje počty M62 dodáváné průmyslovým železnicím a státům. Inovace nejsou brány v úvahu. Některé z M62 byly později prodány soukromým dopravcům.\n"}
{"id": "1309499", "url": "https://cs.wikipedia.org/wiki?curid=1309499", "title": "Sysel Parryův", "text": "Sysel Parryův\n\nSysel Parryův (\"Spermophilus parryii\") je druh hlodavce, obývajícího část Sibiře ležící východně od řeky Leny, Aljašku a severní část Kanady. Byl pojmenován podle anglického polárního badatele sira Williama Parryho.\n\nDosahuje délky 35-50 cm, z toho více než třetina připadá na ocas. Váha značně kolísá podle ročního období, průměr bývá 800 gramů u samců a 700 gramů u samic. Američtí sysli bývají větší než sibiřští. Srst je na hlavě a hrudi rezavě hnědá, hřbet je stříbrošedý s bílými skvrnami.\n\nObývá písčitou tundru, vyhýbá se oblastem permafrostu, kde by nemohl hrabat nory. Žije v koloniích, které čítají až padesát jedinců, komunikuje hlasitým hvízdáním. Živí se převážně rostlinnou stravou (tráva, listy, kořeny, semena, houby), kterou si zpestřuje hmyzem i mršinami, byly také popsány případy kanibalismu. Na sedm měsíců upadá do pravého zimního spánku, kdy jeho tělesná teplota klesne až na –3 °C. Zhruba jednou za dva až tři týdny se začne ve spánku samovolně třást, čímž se zahřeje na normální teplotu, díky tomu se zachovává funkce mozku.\n\nBřezost trvá 25 dní, v květnu vrhne samice pět až deset mláďat. Veškerou péči o potomky zastanou samice.\n\nSysel Parryův se stává často kořistí dravců, jako je medvěd grizzly, liška polární, vlk eurasijský, rosomák sibiřský, sovice sněžní, chaluha malá, orel skalní nebo jestřáb lesní. Domorodci sysly také loví kvůli kožešině, z níž se šijí parky.\n\nDruh se dělí na deset poddruhů:\n\n"}
{"id": "1309501", "url": "https://cs.wikipedia.org/wiki?curid=1309501", "title": "Silnice II/457", "text": "Silnice II/457\n\nSilnice II/457 je silnice II. třídy, která vede od hraničního přechodu Travná / Lutynia ke hraničnímu přechodu Osoblaha / Pomorzowiczki. Je dlouhá 78 km. Prochází dvěma kraji a dvěma okresy.\n\n\n\n"}
{"id": "1309504", "url": "https://cs.wikipedia.org/wiki?curid=1309504", "title": "Eudokia Ingerina", "text": "Eudokia Ingerina\n\nEudokia Ingerina (840 – 882) byla jako manželka byzantského císaře Basileia I. byzantskou císařovnou, milenkou jeho předchůdce Michaela III. a matkou Leona VI. Moudrého, císaře Alexandra a Štěpána I. Konstantinopolského.\n\nEudokia se narodila jako dcera Ingera, varjažského strážce v císařských službách. Její matka byla z rodu Martiniake a vzdálená příbuzná císařské rodiny jako blízká neteř Michaela II. Amorijského a vzdálená neteř císaře Herakleia a jeho druhé manželky a neteře Martiny. Podle pozdější verze Christiana Settipaniho mohla být dcerou Ingera Martinakia, logotheta, syna Anastasia Martinakia, byzantského šlechtice a úředníka.\n\nProtože její rodina byla obrazoborecká, císařovna matka Theodora II. ji důrazně odmítala. Kolem roku 855 se Eudokia stala milenkou Theodořina syna Michaela III., který tak přivodil hněv své matky a mocného ministra Theoktista. Michael nedokázal riskovat závažný skandál tím, že by opustil svou manželku, a tak Eudokii provdal za svého přítele Basila, ale pokračoval s ní ve vztahu. Basil byl kompenzován mileneckým vztahem s císařovou sestrou Theklou.\n\nEudokia v září 866 porodila syna Leona a v listopadu 867 dalšího syna Štěpána. Oficiálně byli Basilovými dětmi, ale toto otcovství bylo zpochybněno, a to zřejmě samotným Basilem. Zvláštní podněcování Basila ke spoluvládě v květnu 867 podporuje možnost, že Leon byl vlastně nelegitimním synem Michaela III. Otcovství mladších Eudokiiných dětí není předmětem sporu, protože Michael III. byl v září 867 zavražděn.\n\nV roce 882 vybrala Eudokia za manželku pro svého syna Leona Theofano a krátce poté zemřela.\n\n"}
{"id": "1309513", "url": "https://cs.wikipedia.org/wiki?curid=1309513", "title": "Kutre Dulechaová", "text": "Kutre Dulechaová\n\nKutre Dulechaová (* 22. srpna 1978) je etiopská běžkyně, specializující se především na běh na 1500 metrů.\n\nNa mistrovství světa v atletice v roce 1999 získala bronzovou medaili v běhu na 1500 metrů. O rok později na olympiádě v Sydney skončila v této disciplíně čtvrtá. Největším úspěchem se pro ni stal titul halové mistryně světa v běhu na 1500 metrů v roce 2004.\n"}
{"id": "1309514", "url": "https://cs.wikipedia.org/wiki?curid=1309514", "title": "CIA (rozcestník)", "text": "CIA (rozcestník)\n\nCIA může znamenat:\n\n"}
{"id": "1309523", "url": "https://cs.wikipedia.org/wiki?curid=1309523", "title": "Wimmer", "text": "Wimmer\n\nPříjmení Wimmer nosí více významných osobností:\n\n"}
{"id": "1309524", "url": "https://cs.wikipedia.org/wiki?curid=1309524", "title": "Debbie Scottová", "text": "Debbie Scottová\n\nDebbie Scottová (vlastním jménem Deborah Dawn Bowker; * 16. prosince 1958) je bývalá kanadská atletka, běžkyně, která se specializovala na střední tratě.\n\nPři svém startu na olympiádě v Los Angeles v roce 1984 doběhla ve finále na 1500 metrů desátá. Při premiéře světového halového šampionátu o rok později zvítězila v běhu na 3000 metrů. V dalších letech už medaili na mezinárodních soutěžích nezískala.\n\n"}
{"id": "1309525", "url": "https://cs.wikipedia.org/wiki?curid=1309525", "title": "Zakopal", "text": "Zakopal\n\nPříjmení Zakopal nosí více významných osobností:\n\n"}
{"id": "1309526", "url": "https://cs.wikipedia.org/wiki?curid=1309526", "title": "Zamazal", "text": "Zamazal\n\nPříjmení Zamazal nosí více významných osobností:\n\n"}
{"id": "1309527", "url": "https://cs.wikipedia.org/wiki?curid=1309527", "title": "Zbončák", "text": "Zbončák\n\nPříjmení Zbončák nosí více významných osobností:\n\n"}
{"id": "1309528", "url": "https://cs.wikipedia.org/wiki?curid=1309528", "title": "Zezula", "text": "Zezula\n\nPříjmení Zezula nosí více významných osobností:\n\n"}
{"id": "1309529", "url": "https://cs.wikipedia.org/wiki?curid=1309529", "title": "Qaqortoq", "text": "Qaqortoq\n\nQaqortoq (zastarale nebo někdy počeštěně \"Kakortok\"), dříve Julianehåb nebo Julianehaab, je město v kraji Kujalleq v Grónsku. Je to hlavní a největší město kraje Kujalleq a páté největší město v Grónsku. V roce 2018 tu žilo 3093 obyvatel.\n\nOblast byla poprvé osídlena v 3. tisíciletí př. n. l. Oblast byla nejprve osídlena Saqqackou kulturou, kolem roku 780 př. n. l. byli tito lidé vyhnáni Dorsetskou kulturou. V 10. století byla tato oblast navštívena Nory, kteří nedaleko města založili dnes již zaniklou osadu Qaqortukulooq (). Do oblasti dorazili ve 12. století Thulští lidé, kteří vyhnali Nory i předchozí obyvatele z oblasti. V oblasti ještě nějakou dobu zůstali, ale poté ji opustili a šli dále na východ.\n\nTrvalá osada byla založena v roce 1774 norským obchodníkem Andersem Olsenem. Byla založena jako Julianehaab, osada byla pojmenována po dánské a norské královně Julianě Marii Brunšvické. Osada byla někdy chybně pojmenována jako Julianeshaab, a jméno bylo někdy poangličtěno na Juliana's Hope. Po změny pravopisu dánštiny v roce 1948 bylo město přejmenováno na Julianehåb, název Qaqortoq znamená v grónštině \"bílý\" a byl uznán v roce 1979 po vyhlášení autonomie Grónska.\n\nV Qaqortoqu se nachází základní, střední a vysoká škola, nemocnice, cestovní kancelář, hostel pro turisty, fotbalový stadion, muzeum, kostel, pět obchodů s potravinami, pošta, dvě restaurace, dva obchody s domácími potřebami, banka, přístav a obchod s oblečením. Nachází se tu také jediné koželužství v Grónsku s názvem \"Great Greenland Furhouse\". Qaqortoq má internetové, mobilní, televizní a rozhlasové pokrytí. Nedaleko města se také nachází vodní elektrárna.\n\nQaqortoq se nachází u stejnojmenného fjordu, ústícího do Labradorského moře. Nedaleko města se nacházejí také sídla Eqalugaarsuit (12 km), Ammassivik (37 km), Narsaq (21 km) a Alluitsup Paa (38 km).\n\nQaqortoq má subpolární klima, s mírnými, deštivými léty a chladnými, suchými zimami:\n"}
{"id": "1309530", "url": "https://cs.wikipedia.org/wiki?curid=1309530", "title": "Žďárský", "text": "Žďárský\n\nPříjmení Žďárský nosí více významných osobností:\n\n"}
{"id": "1309531", "url": "https://cs.wikipedia.org/wiki?curid=1309531", "title": "Ælfthryth z Wessexu", "text": "Ælfthryth z Wessexu\n\nÆlfthryth z Wessexu (877 – 7. června 929) také známá Elftrudis (Elftrude, Elfrida), byla anglickou princeznou a flanderskou hraběnkou.\n\nÆlfthryth se narodila jako nejmladší potomek Alfréda Velikého anglosaskéhokrále a jeho manželky Ealhswith. Měla čtyři starší sourozence, včetně Eduarda I. Staršího a Æthelflæd.\n\nÆlfthryth se provdala za Balduina II. Flanderského. Měli spolu několik dětíː\n\n\nÆlfthryth byla předkem Matyldy Flanderské, manželky anglického krále Viléma Dobyvatele.\n"}
{"id": "1309533", "url": "https://cs.wikipedia.org/wiki?curid=1309533", "title": "Železník (rozcestník)", "text": "Železník (rozcestník)\n\nŽelezník může být:\n\n\n\n"}
{"id": "1309535", "url": "https://cs.wikipedia.org/wiki?curid=1309535", "title": "Živný", "text": "Živný\n\nPříjmení Živný nosí více významných osobností:\n\n"}
{"id": "1309536", "url": "https://cs.wikipedia.org/wiki?curid=1309536", "title": "Žůrek", "text": "Žůrek\n\nPříjmení Žůrek nosí více významných osobností:\n\n\n"}
{"id": "1309538", "url": "https://cs.wikipedia.org/wiki?curid=1309538", "title": "Karl Hans Strobl", "text": "Karl Hans Strobl\n\nKarl Hans Strobl (18. ledna 1877, Jihlava – 10. března 1946, Perchtoldsdorf, Rakousko) byl rakouský spisovatel, narozený a po větší část života žijící v dnešním Česku. Psal především hororovou a fantasy literaturu. Zastával protičeské postoje a později i ideologii nacismu, proto bylo jeho dílo do češtiny překládáno jen výjimečně.\n\nNarodil se v rodině jihlavského Němce, obchodníka se střižním zbožím Ignaze Štrobla (1848-1931) a matky Adelheid, rozené Malikové (1854-??) V Jihlavě vychodil základní školu a odmaturoval na gymnáziu.\n\nPo středoškolských studiích odešel do Prahy, kde studoval práva na německé Karlo-Ferdinandově univerzitě. Brzy se stal členem buršáckého spolku \"Corps Austria\", jehož členové se dostávali do konfliktů s českým prostředím. Praze a době svých studií věnoval několik románů.\n\nStudia úspěšně ukončil roku 1900.\n\nRoku 1901 nastoupil jako finanční komisař při moravském zemském finančním komisařství v Brně, kde setrval do roku 1913. Ani jako státní úředník se nevzdal protičeských výpadů. V Brně též v období 1901–1913 přispíval do brněnského listu Tagesbote jako divadelní kritik.\n\nZa I. světové války byl válečným zpravodajem ústřední tiskové služby (Kriegsberichterstatter) na Balkáně a na italské frontě.\n\nV roce 1918 opustil Karl Hans Strobl Československo a usídlil se v rakouském Perchtoldsdorfu, kde si postavil dům, který po svém rodišti nazval Igelhaus (Iglau=německy Jihlava). I zde se neprodleně protičesky angažoval - v roce 1919 např. uveřejnil otevřený dopis presidentu Masarykovi, ve kterém si stěžoval na pronásledování Němců v rodné Jihlavě a všech „německých“ městech v Československu.\nOtázka, zda může pobírat svou penzi v zahraničí (Rakousku) byla v roce 1921 předmětem poslanecké interpelace na ministra financí.\n\nStroblova kniha \"Kamerad Viktoria\" sice nebyla zkonfiskována, ale československým ministerstvem vnitra byla v roce 1933 zakázána její doprava poštou. Na československé železnici pak byl vydán zákaz jejího rozšiřování pro zesměšňování ČSR a vyvolávání nenávisti k českému národu. Sám Strobl byl v dubnu 1933 z Československa vyhoštěn. Důvodem se stal jeho projev na pohřbu v Ústí nad Labem, ve kterém hrubě napadl český národ. Podle Lidových novin z ledna 1937 byl později vypovězen i z Rakouska a stal se občanem Třetí říše.\n\nJiž v roce 1933 vstoupil do NSDAP.\nDo roku 1938 se živil jako spisovatel, ale po obsazení Rakouska a jeho připojení k Hitlerovu Německu, se dal plně do služeb nacismu. V prosinci 1938 se stal zemským vedoucím říšské komory spisovatelů ve Vídni (Leiter der Reichsschrifttumskammer Wien). Z jeho třídílných pamětí vydaných za války vyplývá, že ideologii nacismu uvěřil opravdu hluboce. Svou literární kariéru pak plně obětoval podpoře a propagandě nacismu.\n\nByl ženat, s manželkou Gabrielle, rozenou Wittmannovou, měl syna Kurta.\n\nPo konci světové války byl jeho dům vyrabován a později zkonfiskován. On sám dožil v chudobinci, je pochován v Pertoldsdorfu.\n\nČeský tisk referoval o Karlu Hansi Stroblovi v zásadě pohrdavě, jeho literární díla považoval za podřadná, kritizoval protičeská vystoupení. Plzeňské listy dokonce použily výraz „...ničemný Karl Hans Strobl...“ a o jeho článku „...jehož prolhanost, ničemnost a nízkost překonaly veškeré mety v tomto oboru dosud dosažené“.\n\nOd roku 1939, tj. od vzniku Protektorátu, český tisk změnil svůj tón na v zásadě pozitivní. V poválečných letech se v českém tisku prozatím nepodařilo dohledat zmínky o Stroblově díle ani o jeho úmrtí.\n\nZ díla Karla Hanse Strobla si svoji hodnotu dodnes uchovaly hororové povídky a romány ovlivněné romantismem a díly E. T. A. Hofmanna a E. A. Poea. Přesto, že v němčině vydal desítky knih, do češtiny jich bylo přeloženo minimálně, s ohledem na jeho nacionalistické proněmecké postoje.\n\nV sovětské poválečné okupační zóně byla zakázána tato Stroblova díla: \"Ein gute Wehr und Waffen\" (Leipzig 1915), \"Zwischen Weichsel und Karpathen\" (Weimar 1915), \"Dorf im Kaukasus\" (Leipzig 1936), \"Feuer im Nachbarhaus\" (Wien, Leipzig 1938), \"Die Heimkehr\" (Berlin 1941) a \"Die Weltgeschichte und das Igelhaus\". V NDR byla ještě zakázána kniha \"Tschechen\" (Leipzig 1920).\n\n\nV roce 2017 uvedl četbu na pokračování ze Stroblových \"Půlnočních povídek\" Český rozhlas, stanice Vltava.\n\n1932 a Karlovy Vary-Drahovice, Leipzig, Adam Kraft, 1933 a 1943)\n\n1943)\n\nKarl Hans Strobl byl autorem námětů následujících filmů:\n\nV roce 1937 Lidové noviny vyslovily pohoršení nad tím, že se dva články Karla Hanse Strobla ocitly v československých čítankách pro německé děti.\n\n\n"}
{"id": "1309540", "url": "https://cs.wikipedia.org/wiki?curid=1309540", "title": "Adéla z Vermandois", "text": "Adéla z Vermandois\n\nAdéla z Vermandois (asi 910 – 960) byla Karlovskou i Robertovskou franskou šlechtičnou a flanderskou hraběnkou.\n\nAdéla se narodila v roce 910 jako dcera Herberta II. z Vermandois a jeho manželky Adély, dcery Roberta I. Francouzského. V roce 960 zemřela ve městě Bruggy.\n\nV roce 934 se Adéla provdala za Arnulfa I. Flanderského. Měli spolu několik dětíː\n\n"}
{"id": "1309541", "url": "https://cs.wikipedia.org/wiki?curid=1309541", "title": "Arsuk", "text": "Arsuk\n\nArsuk je vesnice v kraji Sermersooq v jihozápadním Grónsku. V roce 2016 tu žilo 96 obyvatel. Název osady znamená v grónštině \"milované místo\".\n\nArsuk je nejjižnější osada v kraji Sermersooq. Nachází se na pobřeží Labradorského moře poblíž ústí stejnojmenného fjordu. Poblíže osady se nachází 1418 m vysoká hora Kuunnaat.\n\nArsuk je přístav společnosti Arctic Umiaq Line, přičemž se konají plavby do Paamiutu a Qaqortoqu. Arsuk nemá vlastní heliport ani letiště, takže veškerá doprava je pouze po moři.\n\nPočet obyvatel většiny měst a osad v jižním Grónsku klesá v posledních dvou desetiletích, s mnoha osadami rychle zanikajícími. Arsuk ztrácí obyvatelstvo téměř každý rok v posledních dvou desetiletích. Ztratil více než polovinu svých obyvatel vzhledem k úrovni z roku 1990, a o více než 10% vzhledem k roku 2000. Prudký pokles obyvatel v roce 1990 způsobil uzavření dolu a ztrátu zaměstnání mnoha. Slabý růst v roce 2009 a stabilizace počtu obyvatel zabránil Arsuku sdílet osud s Qassimiutem, který ztratil více než dvě třetiny obyvatel a je velmi pravděpodobné, že bude opuštěn − a s Kangerluarsoruseqem ve stejné oblasti, který již byl však opuštěn v roce 2009. Jediná stabilní osada v oblasti je Kangilinnguit, která však také ztrácí obyvatele.\n"}
{"id": "1309542", "url": "https://cs.wikipedia.org/wiki?curid=1309542", "title": "Bubáková", "text": "Bubáková\n\nBubáková \"(Vohrada, Bubálková)\" je zaniklá usedlost v Praze 10-Vinohradech v místech křižovatky ulic Ruská a Estonská na rozhraní Vinohrad a Vršovic.\n\nPůvodní název staré vinice byl Vohrada. Vinohrad býval pravděpodobně obehnán zdí nebo plotem. \nNa zadlužené a nevýnosné vinici se střídali majitelé, až ji roku 1747 koupili manželé Bubákovi, kteří ji měli v držení 50 let. Po nich ji měla v majetku rodina Horkých a od roku 1844 rodina Hrstkových.\n\nV polovině 18. století tvořila vinice polovinu celkové plochy pozemku, v 19. století zde již vinohrad neexistoval. Usedlost se skládala ze dvou poplužních dvorů čp. 53 a 54. Při obytném dvoupatrovém domě čp. 53 bývala zahrada pro pěstování stromků na prodej, čp. 54 nesl masný krám.\n\nRoku 1848 koupili usedlost manželé Jägrovi. K ní pak přikoupili pozemky u silnice i s kapličkou (v trhové smlouvě je uvedena podmínka, že „budou udržovat věčně kapličku i s křížem“.) Při přestavbě usedlosti na neorenesanční vilu a zbourání ohradní zdi byl křížek z kapličky přenesen na dům čp. 309.\n\nVila byla zbořena roku 1899 a pozemky rozparcelovány na výstavbu činžovních domů.\n"}
{"id": "1309543", "url": "https://cs.wikipedia.org/wiki?curid=1309543", "title": "Otgiva Lucemburská", "text": "Otgiva Lucemburská\n\nOtgiva Lucemburská či také Ogiva (995–21. února 1030) byla flanderská hraběnka z dynastie Lucemburků.\n\nOtgiva se narodila jako dcera hraběte Fridricha Lucemburského a Irmtrudy z Wetterau. Byla provdána za Balduina IV. Flanderského, který se snažil posílit své spojení s královským rodem tím, že se oženil s touto neteří německé královny Kunhuty. Otgiva v roce 1012 porodila jediného syna, který dostal jméno Balduin. Zemřela v roce 1030 a byla pohřbena v tradičním pohřebišti flenderských hrabat v klášteře svatého Petra v Gentu.\n"}
{"id": "1309544", "url": "https://cs.wikipedia.org/wiki?curid=1309544", "title": "Jean d'Outremeuse", "text": "Jean d'Outremeuse\n\nJean d'Outremeuse, skutečným jménem Jean des Preis (2. ledna 1338, Lutych - 25. listopadu 1400, tamtéž) byl středověký lutyšský francouzsky píšící notář, soudní úředník, historik, básník a prozaik. Byl šlechtického původu, měl obrovský zájem o historii své země a o poezii. Ke své přezdívce pravděpodobně přišel díky tomu, že žil v lutyšské čtvrti Outremeuse.\n\n"}
{"id": "1309545", "url": "https://cs.wikipedia.org/wiki?curid=1309545", "title": "Eleonora Normandská", "text": "Eleonora Normandská\n\nEleonora Normandská (1010–1071) byla flanderská hraběnka z Normanské dynastie.\n\nEleonora se narodila jako jedna z dcer Richarda II. Normandského a jeho manželky Judity, dcery bretaňského vévody Conana I. V dubnu 1031 byla provdána za čerstvě ovdovělého postaršího flanderského hraběte Balduina IV. Porodila mu dvě dcery a roku 1035 ovdověla. Zemřela zřejmě roku 1071.\n"}
{"id": "1309546", "url": "https://cs.wikipedia.org/wiki?curid=1309546", "title": "Marie-Pierre Durosová", "text": "Marie-Pierre Durosová\n\nMarie-Pierre Durosová (* 7. června 1967) je bývalá francouzská atletka, běžkyně, která se specializovala na střední tratě.\n\nV osmnácti letech vybojovala stříbrnou medaili v běhu na 1500 metrů na mistrovství Evropy juniorů. Čtyřikrát se stala mistryní Francie v běhu na 3000 metrů. V roce 1991 zvítězila v této disciplíně na halovém mistrovství světa v Seville.\n\n"}
{"id": "1309547", "url": "https://cs.wikipedia.org/wiki?curid=1309547", "title": "Nick Groff", "text": "Nick Groff\n\nNick Groff (* 19. dubna 1980 San José) je americký paranormální vyšetřovatel, producent, dokumentarista a zpěvák. Spolu s Aaronem Goodwinem, Zakem Bagansem a audio-techniky Billy Tolleym a Jayem Wasleyem se podílejí na seriálu \"Po stopách duchů\". \n"}
{"id": "1309548", "url": "https://cs.wikipedia.org/wiki?curid=1309548", "title": "Štírovník tenkolistý", "text": "Štírovník tenkolistý\n\nŠtírovník tenkolistý (\"Lotus tenuis\") je nevysoká, vytrvalá, v české krajině ne příliš rozšířená bylina se schopnosti růst na vlhkých, zasolených půdách. Mnohá stanoviště bývají odvodňována za účelem získání \"kvalitnější půdy\" a stávají se nevhodná pro jeho setrvání. To je hlavním důvodem úbytku kvetoucích rostlin a následným zařazením štírovníku tenkolistého v \"Červeném seznamu cévnatých rostlin České republiky, třetí vydání\" mezi ohrožené druhy (C3).\n\nJe euroasijskou rostlinou vyskytující se téměř v celé Evropě vyjma Skandinávie, Běloruska a Pobaltí. Východním směrem je štírovník tenkolistý dále rozšířen přes evropské Rusko a Sibiř až do Střední Asie i Mongolska a přes Malou Asií do oblasti Kavkazu, na Blízký východ i sever indického subkontinentu. Je původní rostlinou i na západních územích severní Afriky. Naopak zavlečený druh je v Severní a Jižní Americe.\n\nV přírodě ČR se vyskytuje pouze v některých oblastech, v Čechách obvykle u dolních toků Vltavy a Orlice a v podkrkonošské pánvi, na Moravě okolo řeky Dyje a roztroušeně od hranice s Rakouskem až po Olomouc. V nížinném termofytiku je hojnějším druhem než v pahorkatinách mezofytika.\n\nJe rostlinou slabě halofilní (mezohalofilní), která sice obvykle roste na zasolených stanovištích, ale dokáže růst i mimo ně, pokud jsou dostatečně vlhká. Na místech se zvýšenou slaností roste hlavně proto, že tam neroste mnoho vysokých, konkurenčně silnějších rostlin bránící přístupu světla.\n\nVyskytuje se na slaných mokřadech (slaniskách), na pravidelně zaplavovaných loukách a pastvinách v údolních nivách řek nebo v okolích minerálních pramenů. Nachází tam nejčastěji půdu zásaditou, těžkou, jílovitou, s vysokou hladinou podzemní vody a chudou na živiny, dusík si dokáže získat za pomoci symbiotických kořenových bakterií.\n\nVytrvalá rostlina s poléhavými až vystoupavými, od báze větvenými lodyhami dlouhými 10 až 50 cm, která vyrůstá z dlouhého, kůlovitého kořene. Lodyhy jsou plné, hranaté, podélně rýhované a porostlé lichozpeřenými listy se dvěma páry lístků. Lístky jsou zelené nebo šedozelené, 3 až 11 mm dlouhé a 1 až 2 mm široké, kopinaté až čárkovité, v horním páru krátce řapíčkaté a špičaté.\n\nKvětenství jsou hlávky s asi 5 mm dlouhou stopkou vyrůstající z úžlabí listů. Na lodyze může být i šest. květenství tvořených až čtyřmi krátce stopkatými, oboupohlavnými, nevonnými květy žluté barvy. Květy mají zelený, zvonkovitý, 3 až 8 mm dlouhý kalich se shodnými, trojúhelníkovitými cípy kratšími než je kališní trubka. Koruna, o různém odstínu žluté barvy, bývá dlouhá 10 až 16 mm a pavézu a křídla mívá někdy načervenalé.V květu je deset dvoubratrých tyčinek (9 + 1), devět je srostlých nitkami do různé výšky a jedna horní je volná. Lysý semeník nese čnělku zužující se směrem k blizně. Květy opyluje létající hmyz a to cizím pylem i samosprašně.\n\nZ opylených květů vzniknou plody, válcovité, pískovitě hnědé lusky, velké 10 až 20 × 2 až 3 mm, na průřezu okrouhlé a otvírající se ve dvou švech. Lusk obsahuje 8 až 18 kulovitých nebo nepravidelných drobných semen asi 1 mm velkých, která jsou nahnědlá, hladká a slabě lesklá.\n\nŠtírovník tenkolistý svou přítomnosti zvyšuje nutriční hodnotu zelené píce i sena. V České republice přirozeně vyrůstá poměrně vzácně a vědomě se ke krmivářským účelům nepěstuje. Jako zavlečený druh se dobře uplatňuje na jihoamerických pampách, které bývají zaplavované a jejich částečně slaná půda je málo výživná pro mnohé kulturní traviny.\n\nMladé semenáčky a zralá semena obsahují pro lidi toxické kyanogenní glykosidy (lotaustralin) a neproteinové kyseliny (kanavanin). Zelená píce je však pro zvířata nezávadná.\n\n"}
{"id": "1309551", "url": "https://cs.wikipedia.org/wiki?curid=1309551", "title": "Hellen Onsando Obiriová", "text": "Hellen Onsando Obiriová\n\nHellen Onsando Obiriová (* 13. prosince 1989) je keňská atletka, běžkyně, která se specializuje na střední a dlouhé tratě.\n\nV roce 2012 se stala halovou mistryní světa v běhu na 3000 metrů. V následující sezóně získala bronzovou medaili na poloviční trati na mistrovství světa v Moskvě. Na světovém halovém šampionátu v Sopotech v roce 2014 vybojovala stříbrnou medaili v běhu na 3000 metrů. Dalším úspěchem byla stříbrná medaile v běhu na 5000 metrů z olympiády v Rio de Janeiro v roce 2016. V roce 2017 se stala mistryní světa v běhu na 5000 metrů.\n\n"}
{"id": "1309607", "url": "https://cs.wikipedia.org/wiki?curid=1309607", "title": "Kohnstein", "text": "Kohnstein\n\nKohnstein je 334 metrů vysoký kopec v jižní části pohoří Harz v Durynsku ve Spolkové republice Německo blízko města Nordhausen. V kopci byl vytvořen těžbou vápence a sádrovce systém tunelů, který byl během druhé světové války využit jako podzemní tovární komplex Mittelwerk, kde pracovali vězni koncentračního tábora Mittelbau-Dora převážně na výrobě raket V-2 a letounových střel V-1.\n\nOd roku 1917 využíval podnik Badische Anilin- & Soda-Fabrik (BASF – později I.G. Farbenindustrie AG) Kohnstein k těžbě anhydritu. V roce 1935 na návrh společnosti IG Farben zkoumal státní podnik Wirtschaftliche Forschungsgesellschaft (WIFO) důl, jelikož vybudovaný systém tunelů měl sloužit německé říši v době národního socialismu jako podzemní tajné skladiště pohonných hmot. Wifo převzal doly a v červenci 1936 zahájil práci na skladech. Vládní asociace průmyslových výzkumů investovala značné úsilí do přizpůsobení a rozšíření tunelů pro uložení ropy, benzínu a chemikálií. Práce pokračovaly až do léta roku 1943, kdy byla vytvořena vysoce tajná centrální ropná rezerva. Po bombardování armádního výzkumného střediska Peenemünde v srpnu 1943, bylo rozhodnuto přesunout výrobu raket V-2 a letounových střel V-1 z Peenemünde do podzemích prostor v Kohnsteinu. Stávající systém tunelů byl přeměněn v podzemní továrnu Mittelwerke, ve které pracovali vězni koncentračního tábora Mittelbau-Dora na výrobě raket. Po skončení druhé světové války a osvobození tábora Mittelbau-Dora byl Kohnstein nejprve obsazen americkou armádou a dne 1. července 1945 předán do sovětské vojenské správy, která zničila vchody do tunelu v létě 1947. Po sjednocení Německa v roce 1990 byly tunely často vyhledávány hledači pokladů, kteří získali přístup prostřednictvím soukromého dolu na severu Kohnsteinu. Velké části systému byly zaplaveny podzemní vodou, zatímco jiné části se zhroutily. Během let 1988 – 1995 byl vykopán nový tunel do bývalé štoly A. Pro návštěvníky byl otevřen úsek 710 m dlouhého tunelu. Willi Kramer, německý archeolog a vědec, který se ponořil do tunelového systému v letech 1992 a 1998 odhadl, že bylo odcizeno 70 tun materiálu.\n\nV roce 1991 byla zpřístupněna část podzemních tunelů jako součást památníku koncentračního tábora Mittelbau-Dora.\n"}
{"id": "1309620", "url": "https://cs.wikipedia.org/wiki?curid=1309620", "title": "Karel Kučera (historik)", "text": "Karel Kučera (historik)\n\nKarel Kučera (10. července 1932 Praha – 5. února 1990 Praha) byl český historik a archivář.\n\nVystudoval filozofickou fakultu Univerzity Karlovy, v letech 1958–1970 působil v Archivu Univerzity Karlovy, poté až do roku 1989 pracoval jako dokumentarista právnické fakulty Univerzity Karlovy.\n\nVěnoval se především dějinám pražské univerzity, patřil do autorského kolektivu tvůrců Stručných dějin Univerzity Karlovy. Patřil k předním badatelům dějin české politiky v 19. a 20. století, zaměřil se zejména na osobnosti F. L. Riegra, T. G. Masaryka či Kamila Krofty. V době normalizace organizoval činnost Historického klubu a zasloužil se tak o kontinuitu demokratických tradic české historiografie. V roce 1988 se podílel na obnovení činnosti Masarykovy společnosti a na začátku roku 1990 byl jmenován ředitelem obnoveného ústavu T. G. Masaryka.\n\nV roce 1992 mu byl udělen Řád T. G. Masaryka IV. třídy in memoriam.\n"}
{"id": "1309622", "url": "https://cs.wikipedia.org/wiki?curid=1309622", "title": "Debarské jezero", "text": "Debarské jezero\n\nDebarské jezero (makedonsky Дебарско Езеро, albánsky Liqeni i Dibrës) je umělé jezero na západě Severní Makedonie, v blízkosti města Debar, u hranice s Albánií. Vzniklo zahrazením soutoku řek Radika a Crn Drim v blízkosti města Debar a albánské hranice. Jezero má plochu o rozloze 13,2 km, hloubku až 90 m a jeho hladina leží v nadmořské výšce 580 m. Je severojižního tvaru, jeho délka činí cca 15 km a šířka 3 km.\n\nJezero končí severně od města Debar, kde se nachází přehradní hráz elektrárny HE Štilje. Jezero bylo napuštěno v roce 1969 po dokončení přehrady o výšce 102 m.\n\nObjem jezera činí 223 milionů m, což z něj činí jezero s největším objemem vody v Makedonii. Je možné jej napustit až na objem 520 milionů , nicméně používá se nižší objem. Průměrná teplota vody v jezeře činí 14,4 °C, minimální 3 °C a maximální 23,9 °C Průzračnost vody se pohybuje od 4,4 m v centrální části až po 2,5 m u břehu.\n\nNedaleko od východního břehu jezera se nachází Debarský ostrov, 1 km severozápadně od vesnice Pralenik. Dobře je přístupné od jižního okraje města Debar. Po jeho západním břehu vede silnice spojující město Debar s Ochridským jezerem.\n"}
{"id": "1309626", "url": "https://cs.wikipedia.org/wiki?curid=1309626", "title": "Žirafíkovití", "text": "Žirafíkovití\n\nŽirafíkovití (Ampulicidae) je čeleď žahadlových blanokřídlích, kteří se řadí mezi včely do skupiny kutilek. Čeleď zahrnuje asi 200 druhů v šesti rodech. Minimálně dva druhy žirafíků žijí i v České republice.\nŽirafíkovití jsou středně velké až velké druhy včel kutilek (cca 5 až 25 mm). Mají dlouhé štíhlé nohy, které jsou přizpůsobené rychlému pohybu. Hlava je relativně velká, předohruď krčkovitě prodloužená (proto český název žirafíci); středozádí s výraznými švy. Zadeček má vřetenovitý tvar, u samců je na konci zaoblený, u samic zaostřený. Stopka chybí nebo je krátká.\n\nZástupci čeledi jsou převážně lesními druhy. Aktivně pobíhají po lesním pokryvu, jako jsou spadané listy, kůra stromů a pařezy. Létat sice umějí, ale tento pohyb využívají poměrně málo. Pokud se cítí ohroženi, snaží se uniknout do úkrytu, což mohou být různé dutiny a skrýše v detritu. K hnízdění využívají malé dutiny a komůrky. Dospělci se živí nektarem nebo krvomízou. Pro své larvy loví šváby. Ty částečně ochromí („zombifikují“) přesně aplikovaným žihadlem do nervového centra, a pak je za tykadlo odvedou do hnízda, kde na ně nakladou vajíčko. Hnízdní dutinu následně zatarasí a zamaskují. Z vajíčka se po několika dnech vylíhne larva, která postupně vyžírá ochromeného, ale pohybu neschopného švába. Následně se v něm zakuklí a po několika týdnech se z hnízda vyhrabe a vylétne dospělý žirafík.\n\n\n\n"}
{"id": "1309627", "url": "https://cs.wikipedia.org/wiki?curid=1309627", "title": "Středoevropská obranná spolupráce", "text": "Středoevropská obranná spolupráce\n\nStředoevropská obranná spolupráce (, CEDC) je skupina, jejímiž členy jsou středoevropské země: Česko, Slovensko, Maďarsko, Rakousko, Slovinsko a Chorvatsko. Polsko má status pozorovatele.\n\nJejím cílem je rozšíření spolupráce v oblasti obrany, včetně sdílení obranných prostředků mezi členskými státy, společného výcviku a pořádání společných cvičení. \nVšechny členské státy jsou členy Evropské unie a všechny kromě Rakouska jsou součástí NATO.\n\nVytváření skupiny začalo koncem roku 2010, první zasedání ministrů obrany se konalo v červnu 2012 v rakouském městě Frauenkirchen.\n\nNa jaře 2016 (31.3. – 1.4.) se uskutečnila ve Vídni konference ministrů obrany CEDC, Polska, Srbska, Republiky Makedonie a Černé Hory, kde hlavním tématem byla evropská migrační krize. Zástupci Německa a Řecka byli také pozváni, ale nezúčastnili se.\nZemě společně převzaly iniciativu v pokračování uzavírání Balkánské trasy a zabezpečení vnějších hranic.\n\n19. června 2017 se členské země v Praze zavázali k užší spolupráci při vypořádání se s ilegální migrací, včetně použití armády. Jedním z cílů skupiny je, aby migranti, kteří chtějí získat azyl v některé zemi EU, museli o něj požádat mimo unii.\nZemě se dále dohodli na vytvoření akčního plánu, který bude rozdělovat úlohy jednotlivých armád, policií a dalších organizací členských zemí v případě potřeby společného zásahu.\n\nV září 2017 skupina uspořádala společné cvičení Cooperative Security 2017 (COOPSEC17) v Rakouském Allentsteigu, zaměřené na ochranu hranic proti ilegální migraci.\n\n"}
{"id": "1309649", "url": "https://cs.wikipedia.org/wiki?curid=1309649", "title": "Anna Kvapilová", "text": "Anna Kvapilová\n\nAnna Kvapilová (19. března 1905 Vysoký Chlumec – 27. července 1992 Oslo) byla česká knihovnice a sociální pracovnice.\n\nPracovala jako knihovnice hudebního oddělení Městské knihovny v Praze. Za německé okupace se zapojila do protinacistického odboje. V letech 1941 až 1945 byla vězněna v koncentračním táboře Ravensbrück. Po únoru 1948 emigrovala do Norska. Zde se angažovala v práci pro československé exulanty. byla zakladatelkou Norsko-československého sdružení pro uprchlíky. Podílela se na vzniku útulku v městě Drammen pro starší české exulanty. Iniciovala vznik letní školy s výukou českého jazyka pro děti exulantů, spolupracovala na norsko-českém slovníku. byla členkou řady exilových organizací a spolků.\n\nV roce 1991 jí byl udělen Řád T. G. Masaryka IV. třídy.\n\nMalá velká žena (A Little Big Woman)\n"}
{"id": "1309660", "url": "https://cs.wikipedia.org/wiki?curid=1309660", "title": "Hradec (Hradec-Nová Ves)", "text": "Hradec (Hradec-Nová Ves)\n\nHradec (německy \"Gröditz\", polsky \"Grodziec\") je vesnice, dnes součást obce Hradec-Nová Ves v okrese Jeseník. Hradec, ležící v katastrálním území Hradec u Jeseníka, tvoří jednu ze dvou základních sídelních jednotek této obce.\n\nV Hradci se ve středověku zřejmě nacházel svobodný a částečně opevněný statek, od něhož ves převzala své jméno. Jeho zbytky se nachází u domu čp. 7. Od druhé poloviny 14. století se v držení vesnice vystřídalo postupně devět různých majitelů, k nimž patřili biskupský rada Rathaube, Trauttmansdorffové či Pücklerové. Od začátku 17. století se v Hradci nacházela pila, ve druhé polovině 18. století zde byla zřízena vápencová pec a varna piva. Po zrušení patrimoniální správy v roce 1848 byla roku 1850 k Hradci administrativně připojena blízká Nová Ves. V roce 1888 byla postavena železniční trať z Hanušovic do Hlucholaz, vedená mezi Hradcem a Novou Vsí. V roce 1976 byla celá obec Hradec připojena k Mikulovicím, opětovně se osamostatnila v roce 1990, tentokrát pod názvem Hradec-Nová Ves.\n"}
{"id": "1309668", "url": "https://cs.wikipedia.org/wiki?curid=1309668", "title": "Bál (usedlost)", "text": "Bál (usedlost)\n\nBál \"(Ball, Kravín)\" je zaniklá usedlost v Praze 2-Vinohradech, která se rozkládala v místech ulic Budečská, Korunní, Sázavská a Slezská a také na části sadů Svatopluka Čecha.\nČtyři zahrady, Matička, Šmelcerka, Vejvodka a Vodřinka, spolu s usedlostí Nigrinkou (čp. 47) patřily roku 1745 pod názvem Kravín Antonínu, Anně a Josefě z Remscheidu. Jménem Ball je usedlost uvedena na Huberově plánu Prahy z roku 1769. Dalším majitelem byl hrabě Lažanský z Bukové a ke konci 18. století vše držel baron Jakub Wimmer, majitel dalších pozemků a usedlostí v okolí.\n\nRoku 1817 dal baron Wimmer letohrádek přestavět na hostinec s tanečním sálem a kolem budovy vysadil ovocné a okrasné stromy. Hostinec známý jako Kryštol nebo Saint Cloud se stal místem společenských zábav. Bývala zde střelnice s kolotočem a také hospodářská budova, ve které bylo prodáváno čerstvě nadojené mléko. Po smrti barona v 60. letech 19. století pustý hostinec v dražbě koupili Jan a Matylda Kreislovi.\n\nRoku 1868 zřídil divadelní ředitel Josef Emil Kramuele v zahradě hostince divadelní prkennou arénu a hrával v ní česká představení. Roku 1878 arénu koupil divadelní ředitel Jan Pištěk, o pět let později ji pro zchátralost dal zbořit a postavil na jejím místě novou, nekrytou, známou jako „Letní divadlo na Královských Vinohradech“. Roku 1893 ji dal také zbořit a její kostru použil při stavbě arény nové, nazývané „Pištěkova aréna ve Slezské ulici“. O šest let později stavba získala zastřešení. Po smrti Pištěka arénu vedla jeho žena, pak různé společnosti až byla roku 1932 zbořena pro zchátralost.\n\nRoku 1893 při parcelaci pozemků poplužního dvora byly Bál a Nigrinka zbořeny z důvodu výstavby činžovních domů.\n\n\n"}
{"id": "1309678", "url": "https://cs.wikipedia.org/wiki?curid=1309678", "title": "Kaple svatého Vincenta (Tordera)", "text": "Kaple svatého Vincenta (Tordera)\n\nKaple svatého Vincenta je církevní stavba na území obce Tordera v katalánské provincii Barcelona. Je to románská kaple z 11. až 12. století zahrnutá do soupisu architektonického dědictví Katalánska (IPA-9241). Nachází se na cestě z Tordery do Fogars de la Selva.\n\nKaple byla napůl zničená z doby občanské války, ale má opět svůj původní vzhled a dne 3. října\n1999 proběhlo slavnostní požehnání nového objektu. Je to jednolodní stavba s kruhovou apsidou. Zvonice nad apsidou byla přidána později. Objekt je v soukromém vlastnictví usedlosti Mas Julià.\n"}
{"id": "1309679", "url": "https://cs.wikipedia.org/wiki?curid=1309679", "title": "Božena Kuklová-Štúrová", "text": "Božena Kuklová-Štúrová\n\nBožena Kuklová-Štúrová (14. prosince 1893 Žamberk – 14. dubna 1977 Bratislava) byla česká lékařka.\n\nVystudovala lékařskou fakultu Univerzity Karlovy, od roku 1919 působila v Bratislavě, kde se stala spoluzakladatelkou zdejší univerzity. Po habilitaci se stala první univerzitní profesorkou v Československu. Věnovala se zejména problematice tuberkulózy, několik let byla přednostkou kliniky tuberkulózy v Bratislavě. Během druhé světové války nesměla na bratislavské univerzitě přednášet. V roce 1969 byla vyznamenána medailí J. Á. Komenského (v Bratislavě) a medailí J. E. Purkyně (v Praze). Jejím manželem byl slovenský filozof Svätopluk Štúr.\n\nV roce 1992 jí byl udělen Řád T. G. Masaryka III. třídy in memoriam. \n\n"}
{"id": "1309682", "url": "https://cs.wikipedia.org/wiki?curid=1309682", "title": "Albín Theodor Prokop", "text": "Albín Theodor Prokop\n\nAlbín Theodor Prokop (13. ledna 1835, Hustopeče − 10. května 1916, Těšín, Rakousko-Uhersko), byl architektem. V Těšíně působil od roku 1871; byl ředitelem Knížecí komory Těšínské. Jeho výjimečné projektantské schopnosti mu přinesly titul \"stavebního rady\", \"rytířský řád Františka Josefa\" a \"papežský řád sv. Jiří\".\nV letech 1874-1894 působil jako konzervátor Druhé vídeňské Centrální komory pro památkovou péči.\nV Těšínském Slezsku projektoval mnoho staveb. Mezi významnější patří:\nV letech 1897 až 1901 se Albín Prokop podílel na obnově zámku ve Frýdku (přesněji řečeno - na jeho přestavbě ve stylu severské neorenesance). O tři roky později byl v Těšíně otevřen Jubilejní most Františka Josefa (u příležitosti 55. výročí panování císaře) vyprojektovaný Albínem Prokopem. Most už dnes nestojí, v roce 1939 byl zničen polskou armádou ustupující před nacisty.\n\nProkop je též autorem nezrealizovaného projektu \"kašny Františka Josefa I.\", která měla stát na hlavním Těšínském náměstí, ale z její realizace sešlo.\n"}
{"id": "1309683", "url": "https://cs.wikipedia.org/wiki?curid=1309683", "title": "IXV", "text": "IXV\n\nIntermediate eXperimental Vehicle neboli IXV (česky mírně pokročilý experimentální prostředek) je bezpilotní suborbitální vztlakové těleso evropské kosmické agentury primárně sloužící k testování nových technologií a technik manévrování při návratu do atmosféry.\n\nVztlakové těleso IXV je 5 m dlouhé, 1,5 m vysoké, 2,2 m široké a s váhou dosahující 2 t. Těleso nemá křídla, vztlak zajišťuje tvar tělesa. Do vesmíru bylo vyneseno raketou Vega 11. února 2015 z kosmodromu Kourou ve Francouzské Guyaně v 8 hodin a 40 minut místního času. IXV se oddělilo od nosné rakety ve výšce 340 km a poté pokračovalo v letu až do výšky 412 km. Při letu dosáhlo těleso rychlosti 7,5 km/s. Do atmosféry IXV vstoupilo ve výšce 120 km. IXV je v zadní části vybaveno klapkami, které umožňují manévrování při letech nadzvukovými rychlostmi. Přistání bylo zajištěno pomocí padáků v Tichém oceánu. Délka letu dosáhla 1 hodiny a 40 minut.\n"}
{"id": "1309686", "url": "https://cs.wikipedia.org/wiki?curid=1309686", "title": "Oldřich Tista z Hedčan", "text": "Oldřich Tista z Hedčan\n\nOldřich Tista z Hedčan také Oldřich Tista z Libštejna (14. století - 1379) byl český šlechtic, purkrabí na královském hradu Bezděz a jeden z projektantů staveb pro Karla IV.\n\nO jeho životě se nedochovalo mnoho informací. Narodil se nejspíš v první polovině 14. století v Hedčanech na Plzeňsku, kterou později i vlastnil. Vesnici založili polští váleční zajatci z kmene Hedčanů, které do Čech přivedl v roce 1039 kníže Břetislav I. po svém válečném vpádu do Polska. Zřejmě i Oldřich byl původem polské národnosti, čemuž nasvedčuje to, jakým způsobem stavěl hrady, po takzvaném \"polském způsobu\" s dvěma věžemi. \n\nV letech 1354 až 1374 během vlády Karla IV. působil ve funkci purkrabího na Bezděz. Titulem \"magister fabriciae\" byl pověřen králem zejména stavbou dvou významných děl v severních Čechách. Dozoroval stavbu hraničního hradu Karlsfried v Žitavských horách, střežícího přeshraniční kupeckou stezku mezi Čechami a Lužicí, ležícího 10 km severním směrem od hradu Lemberka a 9 km jižně od Žitavy, který dokončil v roce 1357. Do dnešních dnů se dochovala pouze jeho zřícenina. Dále založil Velký rybník pod hradem Bezděz, který dokončil v roce 1366.\n\nPřed rokem 1361 si vystavěl na skalnatém ostrohu nad Berounkou hrad Libštějn, podle kterého se i začal psát. Měl syna téhož jména, jenž hrad Libštejn prodal před koncem 14. století Albrechtovi z Kolowrat. Zemřel roku 1379.\n\nDo roku 1945 nesla jeho jméno motorová loď Hynek na Máchově jezeře.\n"}
{"id": "1309687", "url": "https://cs.wikipedia.org/wiki?curid=1309687", "title": "Tarjei Sandvik Moe", "text": "Tarjei Sandvik Moe\n\nTarjei Sandvik Moe (* 24. května 1999 Oslo) je norský herec, který se proslavil svou rolí v seriálu \"Skam\" vysílaném norskou televizí NRK3. V seriálu ztvárnil postavu sedmnáctiletého studenta Isaka Valtersena.\n\nMoe hrál v letech 2015–2017 v seriálu \"Skam\" odehrávajícím se na gymnáziu Hartviga Nissena, které sám jako student navštěvuje. V roce 2017 byl Tarjei Sandvik Moe za tuto svou roli nominován na norskou televizní cenu \"Gullruten\" v kategorii nejlepší herec, cenu však nezískal.\nV roce 2017 byl zvažován jako jedna z hlavních postav seriálu \"Østkant/Vestkant\", ale po natočení pilotního filmu byla jeho postava stažena.\n\n"}
{"id": "1309688", "url": "https://cs.wikipedia.org/wiki?curid=1309688", "title": "Večeřa", "text": "Večeřa\n\nPříjmení Večeřa nosí více významných osobností:\n\n"}
{"id": "1309691", "url": "https://cs.wikipedia.org/wiki?curid=1309691", "title": "Křivánek", "text": "Křivánek\n\nPříjmení Křivánek nosí více významných osobností:\n\n\n"}
{"id": "1309692", "url": "https://cs.wikipedia.org/wiki?curid=1309692", "title": "Pavol Mauréry", "text": "Pavol Mauréry\n\nPavel Maurer (21. květen 1935, Solivar, Československo – 15. prosinec 2017, Bratislava) byl slovenský operní zpěvák. Dnes již bývalý člen Slovenského národního divadla (1978-1999). Maurer byl předním představitelem barytonový odboru s převahou divadelních postav z italského repertoáru. Coby sólista působil nejprve v Státním divadle Košice (1971-1978), později v německém Theater Erfurt (1977-1978) v již zaniklé NDR. Jeho zásadnímu angažmá v opeře však předcházelo i několikaleté účinkování v různých profesionálních sborech či jiných hudebních tělesech.\n\nInterpretačnímu přednesu v klasickém žánru dominoval na Slovensku v 80., respektive 90. letech minulého století, kdy opakovaně hostoval i v zahraničí, nejčastěji v Česku a Maďarsku. Pro mezinárodní trh nahrál v Opusu také dlouhohrající desku. Na CD jeho diskografii mapují audiozáznamy divadelních představení a kompilační nahrávky z katalogu německého produkčního domu Naxos. Autorská práva k jeho zvukovým nosičům spravuje OZIS.\n\nZa svůj celoživotní přínos ve prospěch tradiční opery obdržel mimo jiné Cenu Literárního fondu. Manžel členky někdejšího operetního souboru Nové scény – slovenské sopranistky Dariny Markovičové, žije v Bratislavě a mají spolu dceru, herečku Zuzanu.\n\nVysokou školu múzických umění v Bratislavě vystudoval externě. Hudební fakultu VŠMU absolvoval v r. 1961 pod vedením prof. Janka Blahy, jejího spoluzakladatele a později vedoucího katedry. V 70. letech absolvoval soukromou výuku Stanislava Mjartana; známého tenoristy.\n\n\nZe zahraničních scén nejčastěji hostoval v ČR a Maďarsku. Ve Státní opeře pražského Národního divadla (onehdy Smetanovo divadlo) coby Renato ve Verdiho \"Maškarním bále\", baron Scarpia z Pucciniho \"Tosca\" (1980) či představitel hlavní postavy Mozartovy opery \"Don Giovanni\" (1984). V Budapešti, přesněji v Maďarské státní opeře, ztvárnil titulní role z jiných Verdiho děl, a to \"Simon Boccanegra\" a \"Rigoletto\". S druhou jmenovanou vystupoval také v rumunské Kluži.\n\n\n"}
{"id": "1309693", "url": "https://cs.wikipedia.org/wiki?curid=1309693", "title": "Melichar (rozcestník)", "text": "Melichar (rozcestník)\n\nPříjmení Melichar nosí více významných osobností:\n\n\n"}
{"id": "1309695", "url": "https://cs.wikipedia.org/wiki?curid=1309695", "title": "Mark Birch", "text": "Mark Birch\n\nMark Birch (* 1969 Kidderminster) je anglický kytarista, bývalý člen rockové skupiny Wishbone Ash.\n\nPřevážnou část své hudební kariéry prožil koncertováním v oblasti West Midlands, hraním s Neville MacDonaldem ze skupiny Skin. Koncem 90. let ho jeho kamarád Bob Skeat doporučil Andy Powellovi, když se uvolnilo místo kytaristy ve skupině Wishbone Ash. Birch se k Wishbone Ash připojil v roce 1997 a podílel se na tvorbě alb \"Trance Visionary\", \"Psychic Terrorism\" a \"Bare Bones\" albums. Se skupinou jezdil po turné, kde zpíval sólově ve skladbách jako \"Persephone\" a \"Phoenix\". Wishbone Ash opustil v roce 2001.\n\nPo odchodu od Wishbone Ash se Birch věnoval kariéře webového designéra.\n"}
{"id": "1309696", "url": "https://cs.wikipedia.org/wiki?curid=1309696", "title": "Zatloukal", "text": "Zatloukal\n\nPříjmení Zatloukal nosí více významných osobností:\n\n"}
{"id": "1309700", "url": "https://cs.wikipedia.org/wiki?curid=1309700", "title": "Ryšavý", "text": "Ryšavý\n\nRyšavý je příjmení nebo přízvisko, které nosí více významných osobností:\n\n\n"}
{"id": "1309703", "url": "https://cs.wikipedia.org/wiki?curid=1309703", "title": "Demeter (rozcestník)", "text": "Demeter (rozcestník)\n\nDemeter může být:\n\n\n"}
{"id": "1309704", "url": "https://cs.wikipedia.org/wiki?curid=1309704", "title": "Hajnovka (usedlost)", "text": "Hajnovka (usedlost)\n\nHajnovka \"(Hejnovka, Horní Hajnovka)\" je zaniklá usedlost v Praze 2-Vinohradech, která se nacházela mezi ulicemi Korunní a Dykova v místech Havlíčkových sadů u Husova sboru a Vinohradské vodárny.\n\nVinice byla v polovině 19. století uváděna již jako poplužní dvůr, který na přelomu 19. a 20. století vlastnila rodina Vávrů. Po 1. světové válce jej koupila obec Vinohrady a do budov usedlosti umístila obecní infekční nemocnici. Zahradu využíval nejdřív Sokol jako letní cvičiště a po něm Federovaná dělnická tělocvičná jednota. Na pozemku usedlosti na rohu ulic Dykova a Nitranská postavily roku 1925 Elektrické podniky hlavního města Prahy transformační stanici.\n\n\n"}
{"id": "1309705", "url": "https://cs.wikipedia.org/wiki?curid=1309705", "title": "Ferenc", "text": "Ferenc\n\nPříjmení Ferenc (maďarsky František) nosí více významných osobností:\n\n"}
{"id": "1309707", "url": "https://cs.wikipedia.org/wiki?curid=1309707", "title": "Zemánek", "text": "Zemánek\n\nPříjmení Zemánek nosí více významných osobností:\n\n"}
{"id": "1309709", "url": "https://cs.wikipedia.org/wiki?curid=1309709", "title": "Fiat 1500 (1935)", "text": "Fiat 1500 (1935)\n\nFiat 1500 je osobní automobil s celokovovou karoserií, poháněný řadovým šestiválcem, který vyráběla italská automobilka Fiat od roku 1935 do 1950. Byl to jeden z prvních vozů testovaných v aerodynamickém tunelu, proto má mimo jiné zapuštěné kliky dveří, světlomety integrovány v blatnících a celkově nízký aerodynamický odpor ve srovnání s většinou vozů té doby a obdobné třídy. Díky aerodynamickému tvaru dosahoval rychlost až 115 km/h, šlo o první sériový Fiat, který překročil rychlost 100 km/h. A na rozdíl od podobně navrhovaného Chrysler Airflow byl i komerčně úspěšný. Celkem bylo vyrobeno 46 000 kusů.\n\nFiat 1500 byl představen v listopadu 1935 na \"Salone dell'automobile di Milano\". Byl poháněn řadovým šestiválcem o objemu 1493 cm³, s výkonem 45 koní (33 kW) při 4400 ot./min. Manuální čtyřstupňová převodovka byla částečně synchronizována (3. a 4. převodový stupeň). Poprvé u značky Fiat byla kola přední nápravy nezávisle zavěšena (typ \"Dubonnet\").\n\nFiat nabízel dvě základní verze Fiatu 1500: čtyřdveřový sedan (italsky \"Berlina\") a dvoudveřový kabriolet. Kromě toho se prodávalo jen šasi, které bylo individuálně dokončeno různými nezávislými karosárnami podle konkrétního přání daného zákazníka. Zavazadlový prostor byl přístupný jen po sklopení zadních sedadel, bylo zde i rezervní kolo.\n\nV průběhu let došlo ke čtyřem základním inovacím, které jsou značeny přidáním písmene za číselné označení modelu:\n\n"}
{"id": "1309712", "url": "https://cs.wikipedia.org/wiki?curid=1309712", "title": "Dočkal", "text": "Dočkal\n\nPříjmení Dočkal nosí více významných osobností:\n\n\n\n"}
{"id": "1309713", "url": "https://cs.wikipedia.org/wiki?curid=1309713", "title": "Finn Malmgren", "text": "Finn Malmgren\n\nFinn Adolf Erik Johan Malmgren (1895 - červen 1928) byl švédský meteorolog a polárník.\n\nMalmgren studoval v Göteborgu, Sundsvallu a ve Stockholmu. V roce 1912 začal studovat na univerzitě v Uppsale, kde roku 1916 získal bakalářský titul. Od roku 1917 působil jako asistent profesora Axela Hamberga v jeho observatoři v Pårtetjåkko. V roce 1920 se vrátil do Uppsaly na meteorologický ústav a o rok později byl jmenován asistentem na Hydrografickém institutu Otto Petterssona pro výzkum oceánů na ostrově Stora Bornö ve fjordu Gullmarsfjorden.\nV letech 1922 až 1925 se účastnil arktické expedice Roalda Amundsena a Haralda Sverdrupa na lodi Maud. V roce 1926 byl na palubě italské vzducholodi Norge, která přeletěla severní pól. Během letu obsluhoval přístroj na měření elektrické vodivosti atmosféry, patřící českému fyzikovi Františku Běhounkovi.\n\nNa počátku roku 1927 byl jmenován komandérem řádu svatého Olafa.\n\nV roce 1928 se připojil k výpravě Umberta Nobileho se vzducholodí Italia. Během třetího letu 25. května se po nárazu do ledové kry odtrhla velitelská kabina. Vzducholoď, odlehčená o hmotnost kabiny, se opět vznesla a zmizela beze stopy se šesti muži na palubě. Mezi devíti členy posádky, kteří uvízli na plovoucím ledu byl Malmgren se zraněným ramenem, velitel výpravy Nobile i František Běhounek. Malmgren, spolu s italskými důstojníky Filippem Zappim a Adalbertem Marianem se 30. května vydali na pochod po ledu pro pomoc. Podle pozdějších výpovědí Zappiho a Mariana před vyšetřovací komisí snášel Malmgren obtíže pochodu od začátku špatně a později utrpěl těžkou omrzlinu na noze. Po dvanácti dnech již neměl sílu pokračovat v cestě a na vlastní žádost byl ponechán na místě. \n\nSovětský pilot Boris Čuchnovskij, vyslaný z ledoborec \"Krasin\", který plul na pomoc trosečníkům, objevil 10. července Mariana a Zappiho, a domníval se, že i Malmgrenovo tělo. Italové byli zachráněni \"Krasinem\" další den, Malmgrenovo tělo nebylo nalezeno. \n\nOkolnosti Malmgrenovy smrti zůstávají nejasné. Ve výpovědích Zappiho a Mariana byly rozpory, vyskytly se pochybnosti, zda skutečně opustili Malmgrena na jeho žádost. V tisku byli podezříváni dokonce z kanibalismu.\n"}
{"id": "1309714", "url": "https://cs.wikipedia.org/wiki?curid=1309714", "title": "Prchal", "text": "Prchal\n\nPříjmení Prchal nosí více významných osobností:\n\n\n"}
{"id": "1309716", "url": "https://cs.wikipedia.org/wiki?curid=1309716", "title": "Stuchlík", "text": "Stuchlík\n\nPříjmení Stuchlík nosí více významných osobností:\n\n"}
{"id": "1309719", "url": "https://cs.wikipedia.org/wiki?curid=1309719", "title": "Krty (Krty-Hradec)", "text": "Krty (Krty-Hradec)\n\nKrty (německy \"Krt\", v letech 1939–1945 \"Mullheid\") jsou vesnice, dnes součást obce Krty-Hradec v okrese Strakonice. Tvoří jednu ze dvou základních sídelních jednotek této obce. Krtská náves s kaplí se nachází západně od Veského rybníka.\n\nPoprvé jsou Krty zmiňovány v roce 1243, kdy je Bavor ze Strakonic daroval maltézským rytířům sídlícím na strakonickém hradě. Po polovině 16. století patřila ves mnichovskému rychtářství, v roce 1840 ji opět vlastnilo strakonické panství. Po zrušení patrimoniální správy v roce 1848 se Krty staly součástí Mnichova. Roku 1920 vytvořily společně se sousedním Hradcem obec Krty-Hradec, která byla v roce 1974 připojena ke Katovicím. V roce 1990 se obec opětovně osamostatnila. Zpočátku nesla název Krty, ten byl ale roku 1997 změněn na Krty-Hradec.\n"}
{"id": "1309720", "url": "https://cs.wikipedia.org/wiki?curid=1309720", "title": "Seznam coververzí skladeb Depeche Mode", "text": "Seznam coververzí skladeb Depeche Mode\n\nNásledující neúplný seznam obsahuje oficiálně vydané coververze skladeb, jejichž autorem je původně skupina Depeche Mode. Skladby jsou řazeny abecedně a jednotlivé covery následně podle data vydání.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1309721", "url": "https://cs.wikipedia.org/wiki?curid=1309721", "title": "Bavor ze Strakonic", "text": "Bavor ze Strakonic\n\nBavor ze Strakonic může být:\n"}
{"id": "1309722", "url": "https://cs.wikipedia.org/wiki?curid=1309722", "title": "Hradec (Krty-Hradec)", "text": "Hradec (Krty-Hradec)\n\nHradec (německy \"Hradetz\") je vesnice, dnes součást obce Krty-Hradec v okrese Strakonice. Tvoří jednu ze dvou základních sídelních jednotek této obce. Nachází se severně od Hradeckého rybníka.\n\nPoprvé je Hradec zmiňován v roce 1569 v urbáři strakonického panství. Po zrušení patrimoniální správy v roce 1848 se Hradel stal součástí Mnichova. Roku 1920 vytvořil společně se sousedními Krty obec Krty-Hradec, která byla v roce 1974 připojena ke Katovicím. V roce 1990 se obec opětovně osamostatnila. Zpočátku nesla název Krty, ten byl ale roku 1997 změněn na Krty-Hradec.\n"}
{"id": "1309723", "url": "https://cs.wikipedia.org/wiki?curid=1309723", "title": "Menšík", "text": "Menšík\n\nPříjmení Menšík nosí více významných osobností:\n\n\n"}
{"id": "1309726", "url": "https://cs.wikipedia.org/wiki?curid=1309726", "title": "Craig Federighi", "text": "Craig Federighi\n\nCraig Federighi (* 27. května 1969 Alameda) je americký manažer, senior viceprezident společnosti Apple pro softwarové inženýrství, který podává zprávy generálnímu řediteli Timu Cookovi. Dohlíží na vývoj iOS, macOS a na společné technické týmy operačního systému. Jeho týmy jsou odpovědné za poskytování softwaru v srdci inovativních produktů společnosti Apple, včetně uživatelského rozhraní, aplikací a rámců.\n\nPoté, co absolvoval Acalanes High School v Lafayette v Kalifornii, získal magisterský titul v oboru výpočetní techniky a bakalářský titul v oboru elektrotechniky a informatiky na Kalifornské univerzitě v Berkeley. Je italského původu. Od roku 2014 je ženatý, má čtyři dcery.\n\nV roce 2009 se vrátil k Apple, aby vedl inženýrství OS X (nyní MacOS) a pracoval na řadě hlavních softwarových verzích, včetně OS X Mavericks, desáté hlavní vydání operačního systému. Před svým návratem pracoval v NeXT, následoval Apple, a pak strávil deset let v Aribe, kde zastával několik rolí včetně šéfa technologického oddělení.\n\nJe držitelem titulu Master of Science v oboru výpočetní techniky a bakalářské vědy z oblasti elektrotechniky a informatiky z Kalifornské univerzity v Berkeley.\n"}
{"id": "1309727", "url": "https://cs.wikipedia.org/wiki?curid=1309727", "title": "Janovský", "text": "Janovský\n\nPříjmení Janovský či Janovsky nosí více významných osobností:\n\n\n"}
{"id": "1309728", "url": "https://cs.wikipedia.org/wiki?curid=1309728", "title": "Libor Klimek", "text": "Libor Klimek\n\nJUDr. Libor Klimek (nar. 1985) je slovenský právník, vysokoškolský učitel tež vědecký spisovatel.\n\nVystudoval právo do roku 2010 na Fakultě práva Panevropské vysoké školy (PEVŠ) v Bratislavě. V roce 2013 ukončil na PEVŠ postgraduální studium obhajobou disertační práce \"Evropský zatýkací rozkaz\" (European arrest warrant) jako doktor práv (JUDr.).\n\nV současné působí pod vedením profesora Květoně Holcra jako výzkumný pracovník ve Výzkumném kriminologickém centru Fakulty práva PEVŠ. V publikační činnosti se specializuje výlučně na trestní právo v mezinárodním kontextu, zejmena na tresní právo Evropské unie. \n\nJe členem redakční rady mezinárodního vědeckého časopisu \"EU Law Journal\". Na Fakultě práva PEVŠ vyučuje Trestní právo Evropské unie.\n\n"}
{"id": "1309730", "url": "https://cs.wikipedia.org/wiki?curid=1309730", "title": "Kouřil", "text": "Kouřil\n\nPříjmení Kouřil nosí více významných osobností:\n\n"}
{"id": "1309731", "url": "https://cs.wikipedia.org/wiki?curid=1309731", "title": "Dolejš", "text": "Dolejš\n\nPříjmení Dolejš, přechýleně Dolejšová, nosí více významných osobností:\n\n"}
{"id": "1309732", "url": "https://cs.wikipedia.org/wiki?curid=1309732", "title": "Clapham Junction", "text": "Clapham Junction\n\nClapham Junction může znamenat:\n\n"}
{"id": "1309733", "url": "https://cs.wikipedia.org/wiki?curid=1309733", "title": "Žiga", "text": "Žiga\n\nPříjmení Žiga nosí více významných osobností:\n\n"}
{"id": "1309734", "url": "https://cs.wikipedia.org/wiki?curid=1309734", "title": "Call of Duty: WWII", "text": "Call of Duty: WWII\n\nCall of Duty: WWII je akční FPS hra vyvinutá studiem Sledgehammer Games a vydávaná společností Activision pro platformy Microsoft Windows, PlayStation 4, Xbox One. Jedná se o čtrnáctý hlavní díl série a první díl odehrávající se během 2. světové války od hry \"\" z roku 2008.\n\nHra byla ohlášena 21. dubna 2017 s trailerem, který byl vydán 26. dubna 2017. Světové vydání hry se uskutečnilo 3. listopadu 2017.\n\n"}
{"id": "1309736", "url": "https://cs.wikipedia.org/wiki?curid=1309736", "title": "Úřadovna OSN ve Vídni", "text": "Úřadovna OSN ve Vídni\n\nÚřadovna OSN ve Vídni (anglicky: \"United Nations Office in Vienna\") je jedno ze čtyř hlavních sídel Organizace spojených národů. Je součástí mezinárodního komplexu budov Vienna International Centre, jeho součástí je kromě Úřadovny OSN také rakouské centrum. Celý areál je mezinárodním exteritoriálním územím.\n\nV roce 1967 pronajala rakouská vláda Spojeným národům pozemek na levém břehu Dunaje na 99 let za symbolický poplatek jednoho šilinku ročně. Stavba areálu, kterou podporoval kancléř Bruno Kreisky, začala v roce 1973 podle projektu rakouského architekta Johanna Stabera. Centrum bylo slavnostně otevřeno 1. ledna 1980. Komplex se skládá z centrální válcové budovy, obklopené šesti různě vysokými stavbami, které mají všechny půdorys ve tvaru písmene Y. Zaujímá plochu 230 000 čtverečních metrů, nejvyšší budova je vysoká 127 metrů a má 28 pater (před dokončením Millennium Tower byla nejvyšší stavbou ve Vídni). Pracuje zde okolo pěti tisíc lidí, nejbližší stanicí metra je Kaisermühlen.\n\nSídlí následující instituce OSN, jsou zde přítomny také další instituce, které ale sídlí v ostatních sídlech OSN.\n"}
{"id": "1309737", "url": "https://cs.wikipedia.org/wiki?curid=1309737", "title": "Tordera", "text": "Tordera\n\nTordera je obec v Katalánsku v comarca Maresme na řece La Tordera. Název pochází z latinského \"turdaria\", \"země drozdů\".\n\nSousedí s obcemi Sant Cebrià de Vallalta, Pineda de Mar, Santa Susanna, Palafolls, Sant Celoni, Blanes, Lloret de Mar, Maçanet de la Selva a Fogars de la Selva.\n\nV roce 1717 byla začleněna obec Roca Rossa; 1857 Sant Pere de Riu a Vallmanya; a 1930 Hortsavinyà.\n\n"}
{"id": "1309740", "url": "https://cs.wikipedia.org/wiki?curid=1309740", "title": "Ptačinec hajní", "text": "Ptačinec hajní\n\nPtačinec hajní (\"Stellaria nemorum\") je vytrvalá bylina z čeledi hvozdíkovitých.\n\nJedná se o trsnatou rostlinu s tenkým plazivým oddenkem, která dorůstá výšky 20-60 cm. Má oblou, tenkou lodyhu, lámavou v uzlinách, která je minimálně ve spodní části chlupatá. Na ní jsou řídce rozmístěny listy, přičemž dolní jsou vejčité a dlouze řapíkaté, zatímco horní jsou přisedlé nebo velmi krátce řapíkaté, vejčitě kopinaté a dlouhé až 8 cm. Po krajích jsou listy rovné a brvité.\n\nPtačinec hajní kvete bíle na dlouhých květních stopkách od května do července. Květy v řídkých vidlanech mají tři čnělky a jsou velké až 2 cm. Podepřené jsou bylinnými listeny podobajícími se horním listům. Korunní lístky dorůstají asi dvojnásobné délky než kalich a jsou přibližně do tří čtvrtin rozeklané. Tobolka se otvírá šesti chlopněmi.\n\nVyskytuje se v nížinách téměř po celé Evropě s výjimkou nižších poloh západní Evropy a úplného jihu kontinentu.\n\nV Česku roste hojně od pahorkatin do hornatých území, v nížinách jen na vhodných stanovištích, tedy vlhkých a stinných místech v lesích, lužní lesech, na březích a prameništích. Dává přednost kyprým a vlhkým hlinitým půdám s vysokou hladinou spodní vody.\n\n\n\n\n"}
{"id": "1309741", "url": "https://cs.wikipedia.org/wiki?curid=1309741", "title": "Splicing (příze)", "text": "Splicing (příze)\n\nSplicing [\"splajsink\"] je technika navazování či spojování dvou konců příze nebo lana vzájemným promísením (\"intermigling\") jednotlivých vláken z obou částí textilie. \n\nPříze musí mít v místě spojení dostatečnou tažnou pevnost, rozměry spoje nesmějí ztěžovat zpracování příze a ani narušovat vzhled konečného výrobku. \n\nOdstraňování přetrhů a spojování konců niti (např. ze dvou cívek) při ručním nebo strojovém zpracování se asi do 80. let 20. století provádělo téměř výlučně svazováním pomocí různých druhů uzlů (\"babský\", \"tkalcovský\", \"rybářský\" aj). Uzly mají sice dostatečnou pevnost, ale tloušťka spojů způsobuje např. při tkaní zvýšení prostojů stroje o 30-60 % a u mnoha plošných textilií uzly narušují vzhled, což se musí často pracně opravovat (nopování).\n\nVe druhé polovině 20. století bylo vyvinuto několik technik, s pomocí kterých se dají konce nití spojovat výhodnějším způsobem. Patří k nim např. \"mechanický\", \"elektrostatický\" a \"pneumatický splicing\", \"omotávání\", \"svařování\" aj. Z těchto možností se nejlépe osvědčil pneumatický splicing, který asi od poslední dekády 20. století patří ke standardnímu vybavení všech soukacích strojů. \n\nVyrábějí se také \"přenosné přístroje\" na spojování nití při tkaní, pletení, všívání. a splicing je také instalován na \"pojízdných robotech\" k automatickému odstraňování přetrhů příze na rotorových dopřádacích strojích.\n\nKonce nití se vloží do spojovací komory, kde se s pomocí vhodně usměrněného proudu stlačeného vzduchu rozkroutí na jednotlivá vlákna, vlákna obou nití se promísí a smotají dohromady. \nTlak vzduchu obnáší 5-8 barů, spotřeba na 1 spoj = 2-3 l. Spojení je cca 2 cm dlouhé s tloušťkou o 20-30 % vyšší a pevností o 20 % nižší než běžný průměr niti, čas na 1 spojení = 3-4 vteřiny.\nKonstrukce spojovacích komor je přizpůsobena druhu zpracovávané příze (asi v 15 variantách). \n\nSpojovací zařízení se na soukacích strojích zpravidla instaluje v kombinaci se zařízením na elektronickou kontrolu příze jednotlivě pro každou soukanou nit. Kontrolní přístroj při zjištění chybného místa v přízi zastaví běh soukací jednotky, vystřihne vadné místo a splicer pak automaticky zajistí další běh. \n\nTextilní lana se prodlužují už více než 2000 let ručním splétáním s pomocí jednoduchých nástrojů. Rozlišují se dva druhy spojů:\n\n\nRučně pletací příze pro amatérské použití se dají spojovat různými metodami splicingu lidskými prsty, evtl. s navlhčením materiálu a pod.\n"}
{"id": "1309743", "url": "https://cs.wikipedia.org/wiki?curid=1309743", "title": "Prkénka", "text": "Prkénka\n\nPrkénka je zaniklá usedlost v Praze 10-Vinohradech, která se nacházela mezi ulicemi Francouzská a Rybalkova. Její pozemky se rozkládaly severně až k ulici Moravská.\n\nPolnosti dvora měly výměru 23 strychů. Stavení zde stálo již před rokem 1785 a v Tereziánském katastru jsou uvedeni majitelé vinice s usedlostí Karel a Dorota Kottmannovi.\n\nKoncem 18. století držel Prkénku pražský měšťan Jakub Zubert s chotí Kateřinou. Zubert prodal vinici baronu Wimmerovi, který později odkoupil od vdovy Kateřiny i usedlost. Kolem roku 1843 zde bývala kovárna a kolářství.\n\nOd poloviny 19. století budova chátrala a do roku 1888 byla zbořena.\n\n\n"}
{"id": "1309744", "url": "https://cs.wikipedia.org/wiki?curid=1309744", "title": "Jezeřany", "text": "Jezeřany\n\nJezeřany (německy \"Jeseran\") jsou vesnice, dnes součást obce Jezeřany-Maršovice v okrese Znojmo. Tvoří jihovýchodní část obce a zároveň jednu ze dvou jejích základních sídelních jednotek.\n\nNa návsi se nachází kaple, na hlavní ulici potom kostel svatého Cyrila a Metoděje.\n\nPoprvé jsou Jezeřany zmiňovány v roce 1306, kdy byl ukončen spor ohledně desátků a platů z několika jihomoravských vesnic, včetně Jezeřan. Stranami sporu byly premonstrátské kláštery v Dolních Kounicích a v Želivi, který v této při zvítězil. Na konci 16. století se novým majitelem vsi stal strahovský klášter, který ji o 100 let později prodal starobrněnskému klášteru. Ten ji spravoval v rámci svého branišovického panství. Po zrušení konventu v roce 1782 připadl jeho majetek náboženském fondu, z nějž branišovický statek odkoupili roku 1808 Lichtenštejnové. Po zrušení patrimoniální správy v roce 1848 spadaly Jezeřany pod okres Moravský Krumlov. V roce 1960 byly spojeny se sousední vsí Maršovice v jednu obec Jezeřany-Maršovice, která je od té doby součástí okresu Znojmo.\n"}
{"id": "1309745", "url": "https://cs.wikipedia.org/wiki?curid=1309745", "title": "Maršovice (Jezeřany-Maršovice)", "text": "Maršovice (Jezeřany-Maršovice)\n\nMaršovice (německy \"Marschowitz\") jsou vesnice, dnes součást obce Jezeřany-Maršovice v okrese Znojmo. Tvoří severozápadní část obce a zároveň jednu ze dvou jejích základních sídelních jednotek.\n\nNa návsi se nachází kaple.\n\nPoprvé jsou Maršovice zmiňovány v roce 1356, kdy si vesnici, společně s několika dalšími, nechali Mareš ze Cvrčovic a Hereš z Kounic zapsat do zemských desk. O dvanáct let později se Maršovice vrátily do majetku dolnokounického kláštera, kde setrvaly až do jeho zániku ve druhé čtvrtině 16. století. Král Ferdinand I. poté prodal kounické panství Jiřímu Žabkovi z Limberka. Poté se vystřídali různé soukromí majitelé, až v roce 1688 získal vesnici od Lichtenštejnů nově vzniklý klášter pavlínů v Moravském Krumlově. Po jeho zrušení v roce 1786 připadl jeho majetek náboženskému fondu. Maršovický statek byl o tři roky později připojen k bohutickému panství a oba dvory v dalších desetiletích drželi různí majitelé. Po zrušení patrimoniální správy v roce 1848 spadaly Maršovice pod okres Moravský Krumlov. V roce 1960 byly spojeny se sousední vsí Jezeřany v jednu obec Jezeřany-Maršovice, která je od té doby součástí okresu Znojmo.\n"}
{"id": "1309747", "url": "https://cs.wikipedia.org/wiki?curid=1309747", "title": "Clapham", "text": "Clapham\n\nClapham [\"klephem\"] může znamenat:\n\n\n"}
{"id": "1309750", "url": "https://cs.wikipedia.org/wiki?curid=1309750", "title": "Chytil", "text": "Chytil\n\nPříjmení Chytil nosí více významných osobností:\n\n"}
{"id": "1309751", "url": "https://cs.wikipedia.org/wiki?curid=1309751", "title": "Silnice II/445", "text": "Silnice II/445\n\nSilnice II/445 je silnice II. třídy, která vede ze Šternberka ke hraničnímu přechodu Zlaté Hory / Konradów. Je dlouhá 74,5 km. Prochází dvěma kraji a třemi okresy.\n\n\n\n\n"}
{"id": "1309754", "url": "https://cs.wikipedia.org/wiki?curid=1309754", "title": "Hladký", "text": "Hladký\n\nPříjmení Hladký nosí více významných osobností:\n\n"}
{"id": "1309755", "url": "https://cs.wikipedia.org/wiki?curid=1309755", "title": "Bajer", "text": "Bajer\n\nPříjmení Bajer nosí více významných osobností:\n\n"}
{"id": "1309756", "url": "https://cs.wikipedia.org/wiki?curid=1309756", "title": "Bednařík", "text": "Bednařík\n\nPříjmení Bednařík nosí více významných osobností:\n\n"}
{"id": "1309757", "url": "https://cs.wikipedia.org/wiki?curid=1309757", "title": "Josef Šnejdar", "text": "Josef Šnejdar\n\nse jako odborník a řídící pracovník podílel na významných stavbách, mimo jiné na rekonstrukci a dostavbě Národního divadla (ukončena v roce 1983). Prací v nejvyšších stavebních pozicích byl komunistickým režimem pověřován navzdory pro tehdejší dobu nevyhovujícímu kádrovému profilu, od roku 1957 byl hlavním stavbyvedoucím výstavby sídliště Milín, od podzimu 1959 na výstavbě areálů Vysoké školy zemědělské, Státního veterinárního ústavu a Ústavu teoretických základů chemické techniky v Praze-Suchdole. Byl jmenován hlavním inženýrem pro stavbu Paláce kultury (1.8.1979), ředitelem stavby Rekonstrukce Národního divadla a dostavby jeho okolí (1.4.1981), od 1.7.1987 byl zmocněncem vlády pro čtyři významné stavby, především pro dostavbu nemocnice v Motole. Od 17.1.1991 do zrušení Ministerstva výstavby a stavebnictví byl náměstkem ministra.\nSvou životní dráhu vylíčil poutavým způsobem v autobiografické knize \"Bůh, osud a já\", kterou sepsal a vydal ve věku 90 let.\nDo zahájení gymnaziálního studia v konviktu Papežské koleje Tovaryšstva Ježíšova na Velehradě prožíval Josef Šnejdar 11 let dětství v rodině věteřovského kostelníka, po zrušení gymnázia za okupace pokračoval ve studiích jako člen jezuitského řádu a v roce 1950 byl v rámci proticírkevního tažení tehdejším režimem internován v Bohosudově. Následovalo 40 měsíců vojenské služby u PTP\na zaměstnání na různých pozicích ve stavebnictví s tím, že zamýšlené studium filozofie mu nebylo z kádrových důvodů umožněno a po třech měsících studia mu bylo v roce 1954 odepřeno i studium na Vysoké škole ekonomické v Praze. Ve stavebních profesích byl postupně dosazován do řídících funkcí na významných stavbách a za úspěšné vedení a včasné dokončení výstavby Paláce kultury (dnešního Kongresového centra) byl v roce 1981 odměněn Řádem práce. I přes tyto pracovní úspěchy zastával jako zaměstnanec podniku Průmstav podřadné funkce a teprve na zásah vysokého vládního činitele byl po neuspokojivém průběhu prací na rekonstrukci Národního divadla pověřen vedením i této celostátně sledované stavby, kde mu bylo umožněno uplatňovat\nnestandardní formy mimořádných finančních odměn osvědčených na Paláci kultury (viz biografická kniha Bůh, osud a já). Z práce na této stavbě vzešla výpravná publikace Národní divadlo s fotografiemi Jaroslava Kučery.\n\nJosef Šnejdar působil rovněž jako vysokoškolský pedagog a napsal 3500 stran textů popularizujících moderní řízení stavební výroby výpočetní technikou pro odborné časopisy Pozemní stavby nebo Ekonomika stavebníctva.\n\nV raném věku získal humanitní vzdělání zahrnující tříleté studium neoscholastické filozofie včetně znalostí řečtiny a latiny, v letech 1960 – 1965 vystudoval při zaměstnání obor stavebního inženýrství v Praze. V 80. letech se stal kandidátem ekonomických věd v oboru odvětvové a průřezové ekonomiky a později byl ministrem školství jmenován docentem pro obor ekonomika a řízení stavebnictví.\n\nhttps://zpravy.aktualne.cz/domaci/soudruzi-byli-na-poplach-prece-nam-flandak-nezachrani-palac/r~77d790e6a24c11e9b16b0cc47ab5f122/\n\nhttps://www.denik.cz/regiony/symbol-komunismu-postavil-nekdejsi-jezuita-josef-snejdar-stavar-od-ptp-20190817.html\n\nhttps://www.hb.cz/kongresove-centrum-aneb-zavrhovana-presto-velice-cenna-perla-kraji-nuselskeho-udoli/\n"}
{"id": "1309759", "url": "https://cs.wikipedia.org/wiki?curid=1309759", "title": "Silnice II/444", "text": "Silnice II/444\n\nSilnice II/444 je silnice II. třídy, která vede z Mohelnice do Města Libavá. Je dlouhá 52 km. Prochází jedním krajem a dvěma okresy.\n\n\n\n"}
{"id": "1309760", "url": "https://cs.wikipedia.org/wiki?curid=1309760", "title": "Bahna (Letovice)", "text": "Bahna (Letovice)\n\nBahna (německy \"Bahna\") jsou osada, dnes součást města Letovice v okrese Blansko. Bahna tvoří jednu ze základních sídelních jednotek města a zároveň jsou jedním z jeho katastrálních území. V roce 2011 zde trvale žili 4 lidé.\n\nOsada se nachází na severním okraji katastru města, východně od Dolního Smržova, na svahu kopce Na zbytcích, v nadmořské výšce přibližně 500 m. Bahna jsou přístupná po silnici vedoucí z blízkého Rumberku. Osadou prochází cyklotrasa č. 5167.\n\nBahna byla od roku 1850 součástí Dolního Smržova, přičemž ve druhé polovině 19. století jméno kolísalo mezi tvary „Bahna“ a „Bahno“. Společně s Dolním Smržovem se v roce 1960 staly součástí Skrchova a v roce 1986 součástí Letovic.\n"}
{"id": "1309766", "url": "https://cs.wikipedia.org/wiki?curid=1309766", "title": "Semih Kaya", "text": "Semih Kaya\n\nSemih Kaya [semih kaja] (* 24. února 1991, Bergama, Turecko) je turecký fotbalový obránce a reprezentant hrající v AC Sparta Praha. Hraje primárně na postu stopera (středního obránce).\n\nV Turecku nastupoval od roku 2009 na profesionální úrovni za Galatasaray Istanbul, s nímž nasbíral řadu trofejí (tři ligové tituly, tři triumfy v národním poháru a čtyři prvenství v tureckém Superpoháru). Nastupoval ve stoperské dvojici mj. s Tomášem Ujfalušim.\nZ Galatasaraye hostoval krátce v Gaziantepsporu a Kartalsporu.\n\nV červenci 2017 přestoupil z Galatasaraye za cca 2 miliony eur do českého klubu AC Sparta Praha a stal se tak jeho osmou letní posilou. S platem 3,7 milionu korun měsíčně se stal nejlépe placeným hráčem HET ligy 2017/18. Sezónu začal v základní sestavě, avšak hned ve druhém utkání na konci července proti Bohemians Praha 1905 si zlomil malíček a znovu za A tým nastoupil až 3. prosince.\n\nV lednu 2019 odešel na půlroční hostování zpět do tureckého Galatasaray.\n\nGalatasaray SK však opci neuplatnil a tak je Semih Kaya o léta 2019 opět hráčem A-týmu Sparty.\n\nKaya nastupoval za turecké mládežnické výběry od kategorie do 15 let.\n\nV A-mužstvu Turecka debutoval 29. 2. 2012 v přátelském utkání v Burse proti reprezentaci Slovenska (prohra 1:2).\nByl nominován na EURO 2016 ve Francii.\n\n"}
{"id": "1309767", "url": "https://cs.wikipedia.org/wiki?curid=1309767", "title": "Bart prodává duši", "text": "Bart prodává duši\n\nBart prodává duši (\"Bart Sells His Soul\") je 132. díl amerického animovaného seriálu Simpsonovi. Premiéru měl v televizi Fox Broadcasting Company 8. října 1995.\n\nBart si myslí, že nic jako duše neexistuje, a tak jí prodá Milhousovi za 5 dolarů. Mezitím se Vočko rozhodne rekonstruovat svůj bar a předělat ho na rodinnou restauraci. Když Bart svoje peníze za duši utratí, postupně mu začíná duše chybět a přeje si ji odkoupit zpět, ale to už Milhouse zdražil její cenu na desetinásobek. Vočkův plán na vybudování restaurace nakonec selže; když zařve na holčičku, kterou bolí zub ze studené sodovky, všichni jeho zákazníci odejdou. Bart se vydá za Milhousem, aby duši za cokoliv odkoupil, ale Milhouse ji už prodal Komiksákovi, a ten jí přeprodal neznámému zájemci. Bart duši nakonec získá zpět, když mu ji dá tajný zájemce, kterým je Líza. \n"}
{"id": "1309769", "url": "https://cs.wikipedia.org/wiki?curid=1309769", "title": "Trávník (Letovice)", "text": "Trávník (Letovice)\n\nTrávník (německy \"Trawnik\") je vesnice, dnes součást města Letovice v okrese Blansko. Trávník tvoří jednu ze základních sídelních jednotek města a zároveň je jedním z jeho katastrálních území. V roce 2011 zde trvale žilo asi 130 obyvatel.\n\nVytváří západní část Kladorub, místní části Letovic, přičemž katastrální hranice mezi Trávníkem a Kladoruby probíhá východně od návsi s kaplí. Ves leží v údolí potoka Kladorubky a prochází jí turistické značené trasy (červená a zelená) a cyklotrasy č. 5164 a 5165.\n\nTrávník byl od roku 1850 součástí Třebětína. Po druhé světové válce se stal součástí Kladorub a s nimi v roce 1986 součástí Letovic.\n"}
{"id": "1309771", "url": "https://cs.wikipedia.org/wiki?curid=1309771", "title": "Bahna (rozcestník)", "text": "Bahna (rozcestník)\n\nBahna může být:\n"}
{"id": "1309772", "url": "https://cs.wikipedia.org/wiki?curid=1309772", "title": "Dočekal", "text": "Dočekal\n\nPříjmení Dočekal nosí více významných osobností:\n\n\n"}
{"id": "1309773", "url": "https://cs.wikipedia.org/wiki?curid=1309773", "title": "Lacko", "text": "Lacko\n\nPříjmení Lacko nosí více významných osobností:\n\n\n"}
{"id": "1309774", "url": "https://cs.wikipedia.org/wiki?curid=1309774", "title": "Kindl", "text": "Kindl\n\nPříjmení Kindl (Kindlová) nosí více významných osobností:\n\n"}
{"id": "1309775", "url": "https://cs.wikipedia.org/wiki?curid=1309775", "title": "Dračinka jižní", "text": "Dračinka jižní\n\nDračinka jižní \"(Cordyline australis)\" je neopadavý listnatý strom dosahující přibližně 10–15 m výšky. Starší jedinci se často vyznačují vícekmenným až keřovitým tvarem. Patří mezi chladnomilné dračinky, které jsou schopné růst i ve volné krajině v subtropických oblastech.\n\nKůra se vyznačuje výraznou hnědou barvou, u letitých exemplářů může být i šedohnědá až šedivá. Borka je též typická výskytem mnoha velkých hranatých brázd.\nTento taxon může mít až 80 cm dlouhé listy. Jejich šířka je však mnohem menší. Pohybuje se jen kolem 5 cm. Listy tvoří korunku na horním konci kmene. Jsou tmavozelené (někdy i světlejší), pevné, tvrdé, čárkovité, vždy celistvé (u palem tomu tak není) a mírně kopinaté.\nU mladších stromů se květy vůbec nevyskytují, pouze u statných (starších) stromů. Vyrůstají až na jednometrovém vřetenu. Na jeho konci se nacházejí v latách. Jsou bílé, každý obsahuje 6 tyčinek a semeník s 3 pouzdry. Květy bývají vidět od března do června.\nVícesemenné plody, které jsou v podzimním období již plně vyzrálé, se vyznačují kulatým tvarem. Tyto bobule jsou buď bělavé, nebo do modra. (obě barvy se na plodu nevyskytují – vždy zvlášť).\n\nDračinku jižní v přírodě nalezneme na Novém Zélandu a to konkrétně kolem řek, potoků, podél okrajů lesů a na pasekách. V současnosti se běžně tento strom vysazuje ve Středozemí, v našich podmínkách nepřežije zimní období, proto se pěstuje pouze jako okrasná pokojová rostlina.\n\n \n"}
{"id": "1309776", "url": "https://cs.wikipedia.org/wiki?curid=1309776", "title": "Anděl zkázy", "text": "Anděl zkázy\n\nAnděl zkázy je název více uměleckých děl:\n"}
{"id": "1309777", "url": "https://cs.wikipedia.org/wiki?curid=1309777", "title": "Marcel Higi", "text": "Marcel Higi\n\nP. Marcel Adolf Higi OSB (25. března 1878 Bierlingen, Německo – 16. listopadu 1941 Terezín) byl emauzský benediktin umučený nacisty za II. světové války v Terezíně.\n\nJeho rodiče se jmenovali Georg a Josepha, roz. Breil. Jeho otec byl povoláním obuvník. Adolf (později bratr Marcel) Higi byl pokřtěn hned jeden den po svém narození ve farním kostele sv. Martina v Bierlingen. Na studia odešel do Prahy, kde studoval na \"Oblatenschule\" Emauzského kláštera. Řeholní sliby složil 5. října 1898 a na kněze byl vysvěcen 20. září 1903. Podle svědectví počapelských obyvatel jej nechal Heinrich Jöckel, velitel koncentračního tábora, v Malé pevnosti v Terezíně roztrhat psy (v dochovaném úmrtním listu je ale jako příčina úmrtí uvedeno: arterioskleróza a komplikace při zápalu plic). Po jeho umučení si tehdejší břevnovský převor Jan Anastáz Opasek OSB vyžádal jeho tělo k pohřbení. Byl pohřben v Počáplech u Terezína. Na pohřbu nesměl být nikdo vyjma převora Opaska a dohlížejícího „pracovníka“ gestapa přítomen. Po pohřbu byli čtyři vězni, kteří kopali Higiho hrob údajně zastřeleni.\n\n"}
{"id": "1309779", "url": "https://cs.wikipedia.org/wiki?curid=1309779", "title": "Mahmoud Dahoud", "text": "Mahmoud Dahoud\n\nMahmoud Dahoud [mahmud dahud] (* 1. ledna 1996, Amuda, Sýrie) je německý fotbalový záložník a mládežnický reprezentant syrského původu, od roku 2017 hráč klubu Borussia Dortmund.\n\nMahmoud Dahoud se narodil 1. ledna 1996 v syrském městě Amuda s kurdskou menšinou na severu země u hranic s Tureckem. Jeho rodiče s ním ve stejném roce (v jeho 10 měsících věku) odcestovali do Německa, uprchli před režimem Háfize al-Asada. Je prvním fotbalistou narozeným v Sýrii, který nastoupil v německé Bundeslize.\n\n\nMahmoud Dahoud nastupoval za německé mládežnické reprezentace U18, U19, U20 a U21.<br>\nZúčastnil se Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo).\n\n"}
{"id": "1309783", "url": "https://cs.wikipedia.org/wiki?curid=1309783", "title": "Seznam dílů seriálu Legion", "text": "Seznam dílů seriálu Legion\n\nToto je seznam dílů seriálu \"Legion\". Americký superhrdinský televizní seriál \"Legion\" měl premiéru dne 8. února 2017 na americké stanici FX.\n\n<onlyinclude></onlyinclude>\n\n"}
{"id": "1309788", "url": "https://cs.wikipedia.org/wiki?curid=1309788", "title": "Paamiut", "text": "Paamiut\n\nPaamiut (zastarale \"Pâmiut\"), dříve Frederikshåb nebo Frederikshaab, je město v Grónsku v kraji Sermersooq. Se svými 1355 obyvateli v roce 2018 je to třetí největší město kraje Sermersooq a desáté největší město Grónska. Nachází se asi 500 km jižně od severního polárního kruhu.\n\nPaamiut se nachází u pobřeží Labradorského moře u ústí fjordu Kuannersooq. Je však odtrhnutý od všech osad, nejbližší trvale obydlená osada, Kangilinnguit, je vzdálená 119 km od Paamiutu. Paamiut může komunikovat s ostatními osadami pouze přes svůj přístav, patřící společnosti Arctic Umiaq, a přes svoje letiště. Nejbližší velká města jsou Narsaq (226 km), Qaqortoq (239 km) a Nuuk (263 km).\n\nLidé žili v oblasti již kolem roku 1500 př. n. l. Název Paamiut znamená v grónštině \"vesnice vedle úst\" (Paa=vedle, Miut=ústa) a byl uznán v roce 1979 po vyhlášení autonomie Grónska.\n\nTrvalé sídlo bylo založeno v roce 1742 Jacobem Severinem. Tehdy se jmenovalo Frederikshaab a jmenovalo se podle krále Frederika V.\n"}
{"id": "1309789", "url": "https://cs.wikipedia.org/wiki?curid=1309789", "title": "Svět zvířat (časopis)", "text": "Svět zvířat (časopis)\n\nSvět zvířat celým názvem \"Svět zvířat: ilustrovaný měsíčník pro zvelebení chovu a trhu užitkového zvířectva: ústřední list československých majitelů a milovníků zvířat, přátel honitby, rybolovu a včelařství\" byl populární časopis, měsíčník o zvířatech. Kromě informací o zvířatech, přinášel důležité rady i drobným chovatelům a velkochovatelům zvířat. Vydávaný byl od roku 1897. Majitelem časopisu byl Václav Fuchs a až do stáří jej také osobně redigoval, ve své vile v Praze Nad Klamovkou. Součástí časopisu byla také pozdější speciální příloha \"Svět\". Pro zájemce byl daný ročník k dispozici také knižně svázaný. O nakladatelství se staral František Pober. Do časopisu jako redaktorka přispívala také jeho dcera Marie. Na časopisu dále spolupracoval Ladislav Hájek Domažlický a krátce i Jaroslav Hašek. Z počátku byl také drobným přispěvatelem do časopisu slavný cestovatel Dr. Emil Holub. Od roku 1922 vycházel časopis jako čtrnáctideník. Od roku 1923 byl časopis přejmenován na \"Život v přírodě\".\n\n"}
{"id": "1309790", "url": "https://cs.wikipedia.org/wiki?curid=1309790", "title": "Dálnice R254 (Rusko)", "text": "Dálnice R254 (Rusko)\n\nFederální dálnice R254 „Irtyš“ () je silnice spojující ruská města Čeljabinsk, Kurgan, Omsk a Novosibirsk. Jedná se o důležitou spojnici východní a západní části Ruska, neboť navazuje na dálnici M5 Ural a přechází dále v R255 Sibiř. Jako jediná ruská federální dálnice prochází částečně po území jiného státu - 190 km vede přes Kazachstán, kde prochází městem Petropavlovsk. Je součástí evropské silnice E30 a zároveň asijské silnice AH6.\n\n"}
{"id": "1309797", "url": "https://cs.wikipedia.org/wiki?curid=1309797", "title": "Fiat 1100 (1937)", "text": "Fiat 1100 (1937)\n\nFiat 1100 je vůz nižší střední třídy (segment C) vyráběný (v několika modifikacích) od roku 1937 do roku 1953 italskou automobilkou Fiat. Pro vůz se postupně používalo několik oficiálních a neoficiálních názvů. Na trh byl uveden v roce 1937 jako Fiat 508 C nebo Balilla 1100, protože šlo o náhradu modelu Fiat 508 Balilla z roku 1932. Proto další používané označení bylo Nuova Balilla 1100 (Nová Balilla). Po další modernizaci v roce 1939 dostal i nové a jednodušší jméno Fiat 1100.\n\nVerze z roku 1937 na původní \"Fiat 508\" z roku 1932 skutečně částečně konstrukčně navazovala, ale model \"508 C\" má řadu modernizovaných částí, včetně nezávislého zavěšení přední nápravy a modernější motor o větším objemu, s rozvodem OHV.\n\nPři uvedení Fiatu 508 C na trh v roce 1937 byl automobil vybaven řadovým čtyřválcem o objemu 1089 cm³ a výkonu 32 koní (24 kW) při 4000 ot./min, zatímco Fiat 508 B měl motor 995 cm³ a podstatně nižší výkon 20 koní (15 kW).\n\nPřenos výkonu na zadní kola zajišťuje čtyřstupňová převodovka. Maximální rychlost dle výrobce je 110 km/h. Na vůz té doby a cenové kategorie je neobvyklé nezávislé zavěšení přední nápravy a celkově byl jízdní komfort, ovládání i výkon hodnoceny velmi vysoko.\n\nAutomobil byl k dispozici ve velkém počtu karosářských verzi, které se ještě rozšířily v roce 1938, po uvedení prodloužené verze \"508 L\":\nVerze \"508 L\" má rozvor prodloužen o 280 mm na 2700 mm, širší kola a jiné pneumatiky. Vzhledem k vyšší hmotnosti jsou použity kratší převody, což vedlo ke snížení maximální rychlosti na 95 km/h. Základní verze (čtyřdvéřový sedan) se zase vyznačuje tím, že karoserie nemá obvyklý středový sloupek a zadní dveře se otevírají opačně.\n\nVzhledem k dlouhé době, po kterou byl automobil vyráběn (i když zhruba třetina doby byla 2. světová válka, kdy Fiat osobní auta téměř nevyráběl a vývoj byl zcela zastaven), došlo k celé řadě změn v interiéru, exteriéru, motorech a dalších mechanických částech. Zjednodušeně můžeme rozlišit čtyři hlavní vývojové etapy:\n\nFiat 508 C Mille Miglia je dvoudveřový dvoumístný sportovní vůz typu kupé s aerodynamickou karosérií, založený na šasi a motoru původního modelu Fiat \"508 C\", vyráběný ve velmi omezeném počtu v letech 1938 až 1939. Krátce po výrobě prvních kusů se vůz zúčastnil v roce 1938 slavného závodu Mille Miglia (Tisíc mil), který vedl z Brescie v Lombardii do Říma a zpět po trase ve tvaru osmičky, která měla přibližně 1600 kilometrů, tedy cca 1000 mil. Hned při své první účasti vůz zvítězil ve své třídě a byl šestnáctý v absolutní klasifikaci při průměrné rychlosti přes 112 km.\n\nPro srovnání, absolutní vítěz s vozem Alfa Romeo, s motorem o objemu 3 litry (téměř trojnásobek objemu motoru Fiatu) a výkonem 220 kW (téměř 300 koní, více než sedminásobek výkonu Fiatu!),\ndosáhl průměrné rychlosti 135 km/h. Rok předtím (v roce 1937) dosáhl absolutní vítěz, opět s vozem Alfa Romeo a motorem o objemu 3 litry (ale o výkonu „jen“ 160 kW, více než pětinásobek výkonu Fiatu) jen nepatrně vyšší průměrnou rychlost 114,7 km/h, vůz na druhém místě měl prakticky stejnou průměrnou rychlost 112,4 km a vůz na třetím místě měl nižší průměrnou rychlost 109,9 km/h (při objemu motoru dokonce 3,6 litru). V roce 1939 se závod nekonal.\n\nNovátorská karoserie kupé měla zvláštní, ale vysoce aerodynamický tvar. Protože model Mille Miglia byl vyvinut hlavně s cílem reklamně podpořit nový model 508 C účastí na automobilových závodech, šasi a další komponenty musely být převzaty ze sériového sedanu beze změny. Aby se výrazně zvýšila maximální rychlost vozu, vývojářský tým, který vedl Dante Giacosa, musel optimalizovat tvar karosérie a snížit tak koeficient aerodynamického odporu, i za cenu zmenšení vnitřního prostoru a horší viditelnosti směrem dozadu. Tvar karoserie byl optimalizován vytvořením řady modelů v měřítku 1:5, které byly testovány v aerodynamickém tunelu na Polytechnické univerzitě v Turínu.\nVůz měl motor o stejném objemu jako běžný sériový Fiat 508 C, tedy 1089 cm³, pouze měl větší speciální karburátor značky Zenith, upravený kompresní poměr a další vylepšení, takže dosahoval výkonu 42 koní (31 kW) při 4400 ot./min ve srovnání s 32 k (24 kW) sériového motoru. Díky výborné aerodynamice, nižší váze a výkonnějšímu motoru byla maximální rychlost 140 km/h, což tehdy byla pozoruhodná hodnota na vůz dané velikosti, váhy a s motorem o objemu menším než 1,1 litru. Pro rok 1939 byl tvar vozu dále upraven, změnila se zejména přední část vozu.\n\n\n"}
{"id": "1309800", "url": "https://cs.wikipedia.org/wiki?curid=1309800", "title": "SMS Szamos", "text": "SMS Szamos\n\nSMS Szamos byl monitor třídy Körös, který sloužil v Dunajské flotile Rakousko-uherského loďstva. Loď byla pojmenována po uherské řece – stejně jako její sesterská loď \"Körös\".\n\nVýstavba \"Szamosu\" byla zahájena v roce 1890 a trvala dva roky. Spuštěna na vodu byla v roce 1892. Celkové nároky na zbudování plavidla činily 362 207 forintů. Loď byla vybavena dvěma 120mm a dvěma 70mm děly.\n\nLoď byla do ostrého boje nasazena na začátku první světové války. Rakousko-Uhersko tehdy bombardovalo Bělehrad z Dunaje, který byl v roce 1914 hraniční řekou mezi Rakousko-Uherskem (sever) a Srbskem (jih). Spolu se \"Szamosem\" se bombardování účastnil také monitor \"Bodrog\". Loď následně nebyla zapojena do větších akcí, ale účastnila se války až do jejího konce.\n\nV roce 1919 loď využívala Maďarská republika rad ve válce s Československem. V roce 1920 byla loď vyřazena z maďarského loďstva a následně sloužila pro obchodní účely. V roce 1962 byla loď sešrotována.\n\n"}
{"id": "1309801", "url": "https://cs.wikipedia.org/wiki?curid=1309801", "title": "Barbora Malíková", "text": "Barbora Malíková\n\nBarbora Malíková (* 30. prosince 2001) je česká atletka-běžkyně. Závodí za TJ Sokol Opava, její trenérkou je Jana Gellnerová. V roce 2017 vyhrála ve svých 15 letech Mistrovství světa v atletice do 17 let na trati 400 metrů a stala se tak nejmladší vítězkou na této trati v historii. Ve stejném roce a na stejné trati vyhrála i Mistrovství ČR žen, o rok později vyhrála Mistrovství Evropy v atletice do 17 let. Po Zuzaně Hejnové, Kateřině Cachové a Michaele Hrubé se stala teprve čtvrtou českou dorosteneckou mistryní světa. \n\nS časem 52,66 je držitelkou českého dorosteneckého rekordu na trati 400 m, dosavadní rekord Naděždy Tomšové překonala po 29 letech, když v roce 2017 v čase 52,74 vyhrála Mistrovství světa do 17 let. O rok později rekord o osm setin vylepšila výhrou na Mistrovství Evropy do 17 let.\n\nS časem 2:03,51 je také držitelkou českého dorosteneckého rekordu na trati 800 m, zaběhla jej v roce 2018 na českém dorosteneckém mistrovství.\n\nV roce 2017 byla v české anketě Atlet roku vyhlášena objevem roku.\n\nV červnu 2018 vyhrála na Zlaté tretře Ostrava juniorský běh na 300 metrů s časem 37,86, což je nový český dorostenecký rekord a čtvrtý nejlepší čas ve světových tabulkách závodnic do 20 let. Ve stejném roce si také vylepšila osobní maximum v běhu na 100 metrů (12,08) a 200 metrů (24,40).\n\n"}
{"id": "1309804", "url": "https://cs.wikipedia.org/wiki?curid=1309804", "title": "Pivovar Puklice", "text": "Pivovar Puklice\n\nPivovar Puklice stával v obci Puklice naproti zámku v hospodářských objektech velkostatku. Později byl přestavěn na lihovar, v současné době je v jeho prostorách umístěna Sokolovna. \n\nPivovar vznikl pravděpodobně před rokem 1750, v době kdy Puklické zboží držel František Adam Grisl z Grislova. První doložené doklady o něm nicméně pocházejí z poloviny 18. století, kdy jihlavští sladovníci vedli spory týkající se panského piva z Beranova a Puklic. Z devatenáctého století se dochoval plán pivovaru dnes uložený v Moravském zemském archívu v Brně, z té doby je doložený sládek, pracující při velkostatku. Poloha obce pouhých 7 km od Jihlavy, na hranicích mílového práva, které chránilo monopol městských cechů, poskytovala majitelům výhodu k expanzi. Poslední doklad o existenci pivovaru je z roku 1893, kdy je uveden v Prvním pražském pivovarském kalendáři. Datum jeho zániku není přesně známo, zrušen byl pravděpodobně okolo roku 1880, začátkem 20. století se na jeho místě nachází lihovar. \n\nVchod do pivovaru byl ze směru hospodářského dvora. V přízemní místnosti s okny směrem k zámku byla varna s kotlem, vedle byla místnost na zrání piva a schody na chladicí štoky. Jako sladovní humno sloužilo navíc téměř celé přízemí severního křídla zámku, v suterénu zámku, na straně přivrácené k rybníku (dnes zrušenému) byla spilka. Vzhledem k velikosti prostorů bylo zařízení zřejmě jednoduché, objem výroby byl zhruba do 1000 hektolitrů. K pivovarským účelům, zejména k ledování byl patrně využíván blízký obecní rybník (tzv. Horní, dnes zrušený), napájený z Puklického potoka.\n\n"}
{"id": "1309807", "url": "https://cs.wikipedia.org/wiki?curid=1309807", "title": "Popova Šapka", "text": "Popova Šapka\n\nPopova Šapka (makedonsky Попова Шапка, albánsky Kodra e Diellit) je rekreační centrum pro zimní sporty, které se nachází na jižních svazích pohoří Šar planina, v blízkosti města Tetovo (18 km) v Severní Makedonii. Název areálu byl pojmenován podle nedaleké stejnojmenné hory (1780 m n. m.) \n\nNachází se zde řada hotelů, dvanáct sjezdovek a osm vleků. Lyžařské dráhy začínají v nadmořské výšce 1690 m n. m. Areál byl vybudován v roce 1947 a od té doby je postupně rozvíjen. V současné době je provozován opět od roku 2005.\n\nAreál je známý vysokým počtem slunečných dní v průběhu celého roku a sněhovou pokrývkou od listopadu do května. Z areálu vede tradiční turistická trasa na vrchol Titov vrh. Z Tetova je areál přístupný po asfaltové silnici. Před rokem 2001 sem bylo také možné cestovat lanovou dráhou, ta však byla během střetů mezi makedonskou vládou a albánskými separatisty těžce poškozena a nebyla zrekonstruována. Okolí, které bylo dlouhou dobu zaminované a vyčištěno bylo až za pomocí dotace z Evrobské banky pro obnovu a rozvoj.\n\n"}
{"id": "1309809", "url": "https://cs.wikipedia.org/wiki?curid=1309809", "title": "Martin Sehnal", "text": "Martin Sehnal\n\nMartin Sehnal (* 25. října 1981) je český fotbalový útočník. Bydlí v Jedovnicích.\n\nJeho oblíbeným hráčem je Milan Baroš, oblíbeným zahraničním klubem je Chelsea FC.\n\nV sezoně 2008/09 se stal s 18 brankami nejlepším střelcem Moravskoslezské fotbalové ligy.\n\nZačínal v Sokolu Senetářov, v mládežnickém věku hrál také v ČKD Blansko a Drnovicích. V soutěžích mužů debutoval za B-mužstvo Drnovic.\n\nV Moravskoslezské fotbalové lize hrál za FK APOS Blansko a FC Dosta Bystrc-Kníničky. Ve 32 startech zaznamenal 18 branek (všechny za Blansko). V Divizi D dal přes 50 branek, v nejvyšší jihomoravské soutěži dal od reorganizace (2002) celkem 102 branky: 4 za Rousínov (2002/03), 22 za Blansko (2006/07) a 76 za Ráječko (od jara 2012) – platné po konci ročníku 2018/19.\n\nOd jara 2012 je hráčem SK Olympia Ráječko.\n\n"}
{"id": "1309810", "url": "https://cs.wikipedia.org/wiki?curid=1309810", "title": "Tomáš Gavlák", "text": "Tomáš Gavlák\n\nTomáš Gavlák (* 15. září 1985 Čadca) je slovenský fotbalový útočník.\n\nV sezoně 2012/13 se stal v dresu Třince s 21 brankou nejlepším střelcem Moravskoslezské fotbalové ligy. Je zatím jediným zahraničním hráčem, kterému se to podařilo – od 1993/94 (první dva ročníky MSFL se hrály ještě v rámci Československa), platné před začátkem sezony 2019/20.\n\nZačínal v Čadci, v dorosteneckém věku hostoval v Žilině, pak se vrátil zpět do Čadce.\n\nNa jaře 2008 hostoval ve Zlíně, kde nastupoval za B-mužstvo v MSFL. V sobotu 10. května 2008 si v dresu Zlína odbyl debut v nejvyšší soutěži ČR na hřišti Mostu (výhra 1:0).\n\nV Moravskoslezské fotbalové lize hrál za B-mužstvo Zlína a FK Fotbal Třinec. Ve 37 startech zaznamenal 21 branku (všechny za Třinec).\n\nOd sezony 2015/16 je hráčem slovenského klubu FK Slávia Staškov.\n\n"}
{"id": "1309811", "url": "https://cs.wikipedia.org/wiki?curid=1309811", "title": "Petr Holý", "text": "Petr Holý\n\nPetr Holý (4. 6. 1972, Příbram) je český japanolog, publicista a znalec japonského divadla působící dlouhodobě (od roku1998) v Japonsku při univerzitě Waseda. V letech 2006-13 byl ředitelem Českého centra v Tokiu, kde pořádal širokou škálu kulturních událostí (filmové projekce a natáčení, divadelní a hudební představení, výstavy atp). V této činnosti pokračuje v rámci Českého kulturního salónu Čekogura, kromě toho v Tokiu přednáší, publikuje a učí česky.\n\nNarozen v Příbrami, dětství a studia strávil v Dobříši, poté studoval na FFUK v Praze, kde v roce 1997 absolvoval obor japanologie diplomovou prací Vývoj a základní paradigmata divadla kabuki do 1. poloviny 19. století pod vedením PhDr. Dany Kalvodové CSc. Od roku 1998 působí v Tokiu. V letech 1998-2000 se věnoval studiu kabuki na Univerzitě Tokyo Gakugei v Tokiu, 2000-2006 pak jako řádný posluchač doktorandského studia pod vedením prof. Hideo Furuido na Katedře divadla a filmu Univerzity Waseda v Tokiu výzkumu kabuki 1. pol 19. století se zaměřením na hru Strašidelný příběh z Jocuji na Tókaidó od dramatika Curuji Nanbokua IV. Doktorskou práci však nedokončil.\n\nV letech 2004-2006 působil jako odborný asistent na 1. Fakultě literatury Univerzity Waseda, Oboru divadla a filmu. Současně se podílel na vzniku myšlenky, pořádání a jako přednášející se rovněž aktivně účastnil řady mezinárodních sympozií o japonském a čínském divadle (ve spolupráci s Divadelním muzeem Univ. Waseda, FFUK Praha a DAMU). Od roku 2006 je mimořádným lektorem a badatelem při Divadelním muzeu Tsubouči Šójóa při Univerzitě Waseda v Tokiu. V roce 2006 vstoupil do diplomatických služeb a založil České centrum Tokio, jehož prvním ředitelem byl do roku 2013.\n\nSemestrálně přednášel na Univerzitě Palackého, Univerzitě Tokyo Gakugei, Tokijské univerzitě, Univerzitě Saitama. Dále působil na Univerzitě Tokyo Jogakkan a Joshibi University of Art and Design (Úvod do japonského divadla, Úvod do české animace, Transkulturní komparace aj.).\n\nDále vedle své univerzitní a překladatelské činnosti se svou ženou vede český kulturní salon CHEKOGURA, či propaguje japonská kimona v Česku.\n\nPořádal v Tokiu kurzy českého jazyka, přednášel v Asahi Culture Centre. Stál u vzniku seriálu Šumné stopy (odborným poradcem dílů věnovaných českým architektům v Japonsku), jako scenárista a režisér se podílel na dokumentech Na cestě po Tokiu, Na cestě po Kjúšú, a dalších. Spolupracuje s televizí NHK, Českou televizí, Českým rozhlasem, v Japonsku šíří českou kulturu, literaturu, umění, design a film.\n\nKromě překladů z japonštiny (Zeami: Nebeské roucho, v: Kalhoty pro dva, 1997; Kótaró Tanaka: Krabí zjevení/Podivné příběhy ze starého Japonska, 1999; Kafú Nagai: Snová žena, 1999 – s Denisou Vostrou; dále publikoval své původní překlady: divadelní hru Hiroto Išidy pro dětské kabuki O paní Hotoke a meči Kamenosečném, DISK, 2002; novely Edogawa Ranpo: Lidské křeslo, Analogon, 2007; Džuničiró Tanizaki: Fumičina nožka, Analogon, 2008) překládá aktivně i do japonštiny (Švankmajerova kunstkamera, 2001, japonské titulky k filmům Jana Švankmajera, Věry Chytilové - Sedmikrásky a další).\n\nPublikuje v japonských vědeckých časopisech (např. Strašidelný příběh z Jocuji na Tókaidó v ČR – O-Juva-Inari-Daimjodžin v Pavilonu hrůzy Joe Hlouchy, v: The Institute for Theatre Research: Bulletin III, The 21st Century COE Program, Waseda University, 2004; Česká avantgarda a kabuki - Asagao, v: Kokubungaku, leden 2007 a další) a v časopisu DISK.\n"}
{"id": "1309812", "url": "https://cs.wikipedia.org/wiki?curid=1309812", "title": "Feslová", "text": "Feslová\n\nFeslová také Názovská, Mičánka je bývalá usedlost v Praze 10 - Vinohradech v ulici Dykova. Její pozemky se nacházely mezi ulicemi Dykova a Korunní. Je po ní pojmenována ulice Na Míčánkách.\n\nNa rozhraní Vinohrad a Vršovic se vinice zvaná \"Jindřichovská\" rozkládala již na konci 14. století. Roku 1418 ji držel Jindřich z Falknova, který k nim připojil sousední vinice Chmelařovskou a Názovskou a ty poté bývaly známy pod společným názvem Názovská nebo v Názovkách. Roku 1495 vinohrad získalo Nové Město Pražské, později byl v majetku Starého Města Pražského.\n\nV polovině 16. století vinici vlastnila Dorota Mičanová, měšťanka z Hradčan. Mičánka byla později rozdělena na Malou a Velkou (Malá se rozkládala jižně od Velké). V polovině 18. století měl Velkou Mičánku v majetku Josef Vössl (Fesl), poté je v tereziánském katastru uváděna v držení Ludmily Linkové.\n\nUsedlost s dvorcem je zaznamenána kolem roku 1819, kdy ji vlastnil svobodný pán Karel Friedrich Steinmetz, později generální polní maršálek. U obytné hospodářské budovy byla zahrada a její pozemky měly celkovou výměru 61 strychů. Patřila k nim i pole Na poustce a další pole proti usedlosti Cikánka. Po Steinmetzovi Feslovou krátce vlastnil baron Jakub Wimmer, majitel více vinohradských a vršovických dvorů (Folimanka, Kleovka a další). Wimmer zemřel roku 1822 a nemovitost získal knihtiskař Bohumil Haase, majitel Nebozízku. Ještě roku 1843 je u Feslové uváděn vinohrad.\n\nHaase vlastnil usedlost do roku 1857, kdy přešla do majetku továrníka Ulrycha Hubera. Za něj byla přestavěna na klasicistní vilu.\n\nRoku 1883 koupila pozemky Feslové Vinohradská záložna, která je dala rozparcelovat a zastavět. V horní části vznikla koncem 19. století restaurace s velkou zahradou. Budovu usedlosti vlastnila obec Vinohrady a ta v ní roku 1884 zřídila okresní vychovatelnu arcivévodkyně Alžběty, určenou pro chudou, opuštěnou a zanedbanou mládež.\n\nVila byla ve 20. letech 20. století přestavěna. Za 2. světové války v ní gestapo věznilo těhotné ženy, kterým po porodu odebíralo děti a posílalo je na převýchovu do Německa. Vězněné ženy pak byly odvezeny do koncentračních táborů.\n\nVe vile byl zřízen Domov mládeže a pension.\n\n\n"}
{"id": "1309815", "url": "https://cs.wikipedia.org/wiki?curid=1309815", "title": "Torre Urquinaona", "text": "Torre Urquinaona\n\nTorre Urquinaona je brutalistická výšková budova navržená Antonim Bonetem Castellanem a Bernatem Miróem Llortem, stojící na Plaça d'Urquinaona č. 6 v barcelonské čtvrti Eixample. Byla postavena v letech 1968 až 1973.\n\nMá výšku 70 metrů a 21 pater. Fasáda je ze skla a keramiky v okrové barvě. V roce 1999 zničil kanceláře ve 12. až 14. patře požár. Bylo odhaleno, že stavba nevyhovuje protipožárním předpisům.\n"}
{"id": "1309816", "url": "https://cs.wikipedia.org/wiki?curid=1309816", "title": "Kutíkovití", "text": "Kutíkovití\n\nKutíkovití (Crabronidae) je čeleď žahadlových blanokřídlích, kteří se řadí mezi včely do skupiny kutilek. Čeleď obsahuje okolo 8 900 druhů v téměř 250 rodech.\nVzhledově jde o velmi různorodou čeleď, jenž zahrnuje malé i velké druhy. Zadeček je buď přisedlý nebo se stopkou, která má hranatý průřez. Uzdičkový záhyb křídel bývá zakrnělý. Délka se pohybuje od 2 mm do 25 mm. Barva je většinou černá, mnohdy s kombinací žluté a rezavé.\n\nVelká čeleď s kosmopolitním rozšířením. Většinou jde o teplomilné druhy, které upřednostňují prosluněná stanoviště, ale nejde o pravidlo. Existuje i množství druhů, které žijí v lese. Dospělci se živí nektarem, medovicí a jinými sladkými šťávami, larvy požírají masitou stravu. Potrava pro larvy může být velmi rozmanitá – existují druhy specializované, lovící jen jeden druh kořisti, i druhy univerzální. Za oběť může různým kutíkovitým padnout rozličný hmyz (křísci, mšice, mery, chvostoskoci, třásněnky, ploštice, mouchy, švábi atd.) a pavoukovci. Některé druhy se živí kleptoparaziticky a využívají pro své larvy zásoby jiných druhů. Většina druhů klade jedno nebo více vajíček do plodové komůrky a tu pak zásobuje ochromenými členovci. Vajíčko je nakladeno někdy přímo na oběť, někdy poblíže ní. U rodů \"Cerceris\", \"Ectemnius\" a rodů podčeledi Pemphredoninae dochází k hromadnému hnízdění s různě velkým stupněm spolupráce. Kutíkovití bývají hostiteli různých parazitických blanokřídlích (zlatěnky, chalcidky, lumci).\n\nČeleď zahrnuje 8 podčeledí, 23 tribů, 249 rodů a téměř 8900 druhů. Zde je přehled podčeledí:\n\n"}
{"id": "1309819", "url": "https://cs.wikipedia.org/wiki?curid=1309819", "title": "Balej (Rusko)", "text": "Balej (Rusko)\n\nBalej () je město v Zabajkalském kraji v Ruské federaci. Při sčítání lidu v roce 2010 měl přes dvanáct tisíc obyvatel.\n\nMěsto leží na severozápadním břehu Undy (přítoku Ononu v povodí Šilky) v jižním podhůří Borščovočného hřbetu v Zabajkalsku. Od Čity, správního střediska kraje, je Balej vzdálen přibližně 350 kilometrů východně.\n\nNejbližší železniční stanice leží zhruba pětapadesát kilometrů severně, jedná se o stanici Transsibiřské magistrály u sídla městského typu Priiskovyj jižně od Něrčinsku. K této stanici vede z Baleje silnice.\n\nV devatenáctém století vzniklo na místě pozdějšího města zlatokopecké osídlení. V roce 1938 bylo povýšeno na město a přitom nově pojmenováno \"Balej\".\n\n"}
{"id": "1309821", "url": "https://cs.wikipedia.org/wiki?curid=1309821", "title": "Ořechov (Letovice)", "text": "Ořechov (Letovice)\n\nOřechov (německy \"Worzechow\") je vesnice, dnes součást města Letovice v okrese Blansko. Ořechov tvoří jednu ze základních sídelních jednotek města a zároveň je jedním z jeho katastrálních území. V roce 2011 zde trvale žilo asi 50 obyvatel.\n\nVytváří západní část Jasinova, místní části Letovic. Ves leží v údolí potoka Bohuňovky, na okraji přírodního parku Halasovo Kunštátsko, a prochází jí zeleně značená turistická trasa.\n\nOřechov byl od roku 1850 samostatnou obcí v okrese Boskovice. Na přelomu 19. a 20. století jeho název kolísal mezi tvary „Ořechov“ a „Vořechov“. Po druhé světové válce se stal součástí Letovic a v rámci něj je částí Jasinova.\n"}
{"id": "1309824", "url": "https://cs.wikipedia.org/wiki?curid=1309824", "title": "Klemov", "text": "Klemov\n\nKlemov (německy \"Klemow\") je vesnice, dnes součást městyse Doubravice nad Svitavou v okrese Blansko. Klemov tvoří jednu ze dvou základních sídelních jednotek městyse a zároveň je jedním z jeho dvou katastrálních území. V roce 2011 zde trvale žilo asi 200 obyvatel.\n\nVesnice se nachází na západním břehu Svitavy, od vlastní Doubravice ji dělí také železniční trať Brno – Česká Třebová. Samotným Klemovem protéká Klemovský potok a prochází jím červeně značená turistická trasa a cyklotrasa č. 5204.\n\nKlemov je od roku 1850 součástí Doubravice nad Svitavou.\n"}
{"id": "1309829", "url": "https://cs.wikipedia.org/wiki?curid=1309829", "title": "Jeremy Toljan", "text": "Jeremy Toljan\n\nJeremy Toljan (* 8. srpna 1994, Stuttgart, Německo) je německý fotbalový obránce a bývalý mládežnický reprezentant, hráč klubu TSG 1899 Hoffenheim. Nastupuje primárně na kraji obrany.\nHrál za mládežnické reprezentace Německa U17, U19, U20 a U21.\nZúčastnil se Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo). Dostal se do jedenáctičlenné All-star sestavy turnaje.\n\nHrál na LOH 2016 v brazilském Rio de Janeiru, kde Němci získali stříbrné medaile po finálové porážce 4:5 v penaltovém rozstřelu proti Brazílii.\n\n"}
{"id": "1309835", "url": "https://cs.wikipedia.org/wiki?curid=1309835", "title": "Rhodococcus", "text": "Rhodococcus\n\nRhodococcus je rod bakterií, do kterého spadá asi 37 druhů. Jedná se o grampozitivní bakterie, které mohou mít tvar tyčinek i koků. Většina Rhodokoků se vyskytuje u zvířat a vzácně dochází k přenosu na člověka. Významným patogenem jsou zejména pro pacienty s rozvinutým AIDS. Hlavním zástupcem je Rhodococcus equi, který se často vyskytuje u koní. U imunosuprimovaných osob vyvolává často pneumonie. Faktorem virulence je jeho pouzdro a enzym cholesteroloxidáza, která lyzuje buněčné membrány.\n"}
{"id": "1309836", "url": "https://cs.wikipedia.org/wiki?curid=1309836", "title": "Aaron Goodwin", "text": "Aaron Goodwin\n\nAaron Goodwin (* 1. dubna 1976 Portland) je americký paranormální vyšetřovatel a kameraman. Spolu s Zakem Bagansem a audio-techniky Billy Tolleym a Jayem Wasleyem se podílel na pořadu \"Po stopách duchů\".\n\nNarodil se v Portlandu v Oregonu, kde prožil i své dětství. Předtím, než se seznámil s Zakem Bagansem a Nickem Groffem, pracoval jako kamerman v World Wrestling Entertainment. V roce 2004 se seznámil s Zakem Bagansem a Nickem Groffem a společně na kanále Travel Channel začali točit dokumentární seriál \"Po stopách duchů\".\n\nByl i ženatý.\n"}
{"id": "1309856", "url": "https://cs.wikipedia.org/wiki?curid=1309856", "title": "Pešta", "text": "Pešta\n\nPříjmení Pešta nosí více významných osobností:\n\n"}
{"id": "1309872", "url": "https://cs.wikipedia.org/wiki?curid=1309872", "title": "Walter Muschg", "text": "Walter Muschg\n\nWalter Muschg (21. květen 1898, Witikon (Curych) – 6. prosinec 1965, Basilej) byl švýcarský germanista, literární kritik a vysokoškolský pedagog. Jeho mladším bratrem je spisovatel Adolf Muschg.\nVystudoval germanistiku, psychologii a klasickou filologii na univerzitě v Curychu; od roku 1936–1965 byl profesorem dějin německé literatury na univerzitě v Basileji; mezi jeho žáky patřili kupříkladu literáti Max Frisch, či Urs Widmer.\n\nJako literární kritik zastával názor, že dílo německého spisovatele Bertolta Brechta nelze správně pochopit bez jeho literárního zařazení mezi expresionisty (např. sbírku \"Hauspostille\" označil jako „\"ein Brevier expressionistischer Strömungen\"“).\n\n"}
{"id": "1309873", "url": "https://cs.wikipedia.org/wiki?curid=1309873", "title": "Dobrovolný", "text": "Dobrovolný\n\nPříjmení Dobrovolný nosí více významných osobností:\n\n"}
{"id": "1309875", "url": "https://cs.wikipedia.org/wiki?curid=1309875", "title": "Maršík", "text": "Maršík\n\nPříjmení Maršík nosí více významných osobností:\n\n"}
{"id": "1309876", "url": "https://cs.wikipedia.org/wiki?curid=1309876", "title": "Rechimund", "text": "Rechimund\n\nRechimund či Richimund (5. století – 464) byl od roku 457 až do roku 464 svébský vůdce Galicijského království.\n\nPo smrti svébského krále Rechiariuse v roce 456 došlo mezi Svéby k boji o trůn království. Jedna v čele s Maldrasem si uzurpovala Lusitánii a druhá vedená Framtou ovládla Galicijské království. I když je možné, že svébský lid žil pod diarchií a obě bojující skupiny zůstali na sobě nezávislé. Rechimund chtěl získat moc v nejednotném království a tak v roce 461 žádal o podporu Theodoricha, ale neúspěšně. Po několika měsících Framta zemřel a Rechimund se snažil ovládnout trůn, ale to se mu nepodařilo. V roce 464 byl svébský národ znovu sjednocen pod vládou Remismunda. Lze předpokládat, že Rechimund i Frumar bojovali o trůn, ale oba byli odstraněni. Někteří historici se domnívají, že Remismund a Rechimund je jedna osobnost, ale to je velmi nepravděpodobné.\n\nGalicijským biskupem Hydatiem byl Rechimund označen jako král (\"rex\"), když napsal \"inter Frumarium et Rechimundum oritur de regni potestate dissensio\" (Mezi Frumariem a Rechimundem vznikl spor o královskou moc).\n"}
{"id": "1309877", "url": "https://cs.wikipedia.org/wiki?curid=1309877", "title": "Teplý", "text": "Teplý\n\nPříjmení Teplý nosí více významných osobností:\n\n"}
{"id": "1309878", "url": "https://cs.wikipedia.org/wiki?curid=1309878", "title": "Hajný", "text": "Hajný\n\nHajný může být:\n\n\n\n"}
{"id": "1309881", "url": "https://cs.wikipedia.org/wiki?curid=1309881", "title": "Peřina (rozcestník)", "text": "Peřina (rozcestník)\n\nPeřina může být:\n\n\n"}
{"id": "1309897", "url": "https://cs.wikipedia.org/wiki?curid=1309897", "title": "Brejcha", "text": "Brejcha\n\nPříjmení Brejcha nosí více významných osobností:\n\n"}
{"id": "1309900", "url": "https://cs.wikipedia.org/wiki?curid=1309900", "title": "Maximilian Philipp", "text": "Maximilian Philipp\n\nMaximilian Philipp (* 1. března 1994, Berlín, Německo) je německý fotbalový útočník a bývalý mládežnický reprezentant, od roku 2017 hráč klubu Borussia Dortmund.\n\n\nMaximilian Philipp nastupoval za německé mládežnické reprezentace U20 a U21.<br>\nZúčastnil se Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo). \n\n"}
{"id": "1309906", "url": "https://cs.wikipedia.org/wiki?curid=1309906", "title": "Zouhar", "text": "Zouhar\n\nPříjmení Zouhar nosí více významných osobností:\n\n"}
{"id": "1309907", "url": "https://cs.wikipedia.org/wiki?curid=1309907", "title": "Jižní vápencové Alpy", "text": "Jižní vápencové Alpy\n\nJižní vápencové Alpy (, ) je označení pro jižní část Východních Alp. Geologicky je tvořená hlavně vápenci a dolomity. Jižní vápencové Alpy se rozkládají především na území Itálie a zasahují také do Rakouska a Slovinska. K nejvýznamnějším horským jednotkám náleží zaledněné vrcholy Ortlerských Alp a Adamella, dále na východ rozsáhlé Dolomity, Benátské Alpy, Karnské Alpy, Gailtalské Alpy, Julské Alpy a Karavanky.\n\nČlenění vychází z klasifikace Východních Alp v německy mluvících oblastech (méně ve Švýcarsku). Bylo publikováno v roce 1984 Rakouským alpským klubem, Německým alpským klubem a Jihotyrolským alpským klubem.\n\n"}
{"id": "1309919", "url": "https://cs.wikipedia.org/wiki?curid=1309919", "title": "Waldemar Anton", "text": "Waldemar Anton\n\nWaldemar Anton (* 20. července 1996, Olmaliq, Uzbekistán) je německý fotbalový obránce a mládežnický reprezentant, hráč klubu Hannover 96.\nNarodil se v Uzbekistánu rodičům německého původu.\n\n\nWaldemar Anton debutoval v roce 2016 v německé reprezentaci U21.<br>\nZúčastnil se Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo).\n\n"}
{"id": "1309924", "url": "https://cs.wikipedia.org/wiki?curid=1309924", "title": "Široký", "text": "Široký\n\nPříjmení Široký nosí více významných osobností:\n\n"}
{"id": "1309928", "url": "https://cs.wikipedia.org/wiki?curid=1309928", "title": "Suchomel", "text": "Suchomel\n\nPříjmení Suchomel nosí více významných osobností:\n\n"}
{"id": "1309929", "url": "https://cs.wikipedia.org/wiki?curid=1309929", "title": "Petra Nesvačilová", "text": "Petra Nesvačilová\n\nPetra Nesvačilová (* 2. prosince 1985 Tábor) je česká herečka a režisérka, kromě toho spolupracuje s humanitárními organizacemi Člověk v tísni, Červený kříž a Unicef.\n\nNarodila se v Táboře, ale vyrůstala v Českých Budějovicích. V mládí navštěvovala dramatické kroužky zpěvu a tance. V době studií na gymnáziu byla úspěšná v konkurzu na roli v představení \"Gazdina roba\" v Divadle Na zábradlí. Rovněž byla úspěšná v konkurzu na hlavní roli ve filmu \"Pusinky\". Hrála také ve filmech \"František je děvkař\" nebo \"Lištičky\". Po gymnáziu začala studovat Katedru dokumentární tvorby na Filmovou a televizní fakultu Akademie múzických umění v Praze, kde vystudovala režii. V současnosti učinkuje v divadle Ungelt či VOSTO5. S Lenkou Geislerovou připravují po deseti letech učinkování v Barování. Za svůj první celovečerní film \"Zákon Helena\" byla nominována na cenu Českého lva za nejlepší dokumentární film.\n\n\n\n"}
{"id": "1309930", "url": "https://cs.wikipedia.org/wiki?curid=1309930", "title": "Kasal", "text": "Kasal\n\nPříjmení Kasal nosí více významných osobností:\n\n"}
{"id": "1309933", "url": "https://cs.wikipedia.org/wiki?curid=1309933", "title": "Stoklasa", "text": "Stoklasa\n\nPříjmení Stoklasa nosí více významných osobností:\n\n"}
{"id": "1309936", "url": "https://cs.wikipedia.org/wiki?curid=1309936", "title": "Hrůza", "text": "Hrůza\n\nPříjmení Hrůza nosí více významných osobností:\n\n\n"}
{"id": "1309938", "url": "https://cs.wikipedia.org/wiki?curid=1309938", "title": "Oltremare (zábavní park)", "text": "Oltremare (zábavní park)\n\nOltremare je delfinárium a malá zoo ve městě Riccione v Itálii. Je často vyhledávané díky skupině delfínů skákavých, dále se tu nachází např. papoušci, dravci, vodní ptactvo, hospodářská zvířata, akvária nebo terária.\n\nParco Tematico Oltremare Riccione \n"}
{"id": "1309939", "url": "https://cs.wikipedia.org/wiki?curid=1309939", "title": "Leguán bledý", "text": "Leguán bledý\n\nLeguán bledý (\"Conolophus pallidus\") je vejcorodý ještěr z čeledi leguánovití. Vyskytuje se pouze na ostrově Santa Fe (též známý jako Barrington) v Galapážském souostroví. Dorůstá do délky 1 metru. Leguán bledý je ohrožený druh, vyskytující se pouze na malém ostrově.\n\nTělo leguána bledého je žluté až hnědě. Na krku mu visí plandavá kůže a hřbet má pokrytý výraznými trny. Je to studenokrevný plaz, a proto se po mnoho hodin vyhřívá na slunci, a se soumrakem zalézá do podzemní nory, aby uchoval teplo. Mladí leguáni se živí převážně hmyzem a červy, ale v dospělosti je tento leguán přísný býložravec, živící se různým ovocem a převážně kaktusy, které polyká i s trny. Během suchých měsíců jsou to právě kaktusy, které poskytují dostatek vláhy.\n\nV období rozmnožování se samec páří až se sedmi samicemi. Samičky kladou snůšku do svých nor, a v každé jedné z nich se může nacházet až 55 vajec. Za 3 až 4 měsíce se vylíhnou mláďata, která jsou velmi zranitelná. Velmi často jsou totiž pozřeni predátory, jakými jsou jestřáby, volavky, sovy ale i některé druhy hlodavců, a proto přežívá jen asi 10 % mláďat. Leguán bledý se může dožit až 50 let.\n\nV současné době (k roku 2017) může být populace leguánů bledých asi nejvíce ohrožena invazivními druhy živočichů, především pak divokými psi nebo hlodavci.\n\nGalapágy jsou chráněné a veškerá fauna spadá pod přísný dohled. Leguán bledý je ohrožený druh, proto je často monitorován, aby mohli ochránci v případě nutnosti zasáhnout a provést nezbytná opatření. V červeném senzamu ohrožených druhů (IUCN) je prozatím uváděn jako zranitelný.\n\n"}
{"id": "1309941", "url": "https://cs.wikipedia.org/wiki?curid=1309941", "title": "Slováček", "text": "Slováček\n\nPříjmení Slováček nosí více významných osobností:\n\n"}
{"id": "1309944", "url": "https://cs.wikipedia.org/wiki?curid=1309944", "title": "2. prapor 5. pluku námořní pěchoty", "text": "2. prapor 5. pluku námořní pěchoty\n\n2. prapor 5. pluku námořní pěchoty (2/5) je pěší prapor americké námořní pěchoty, který je složen přibližně z 800 mariňáků a námořníků. Jejich základna se nachází v Camp Pendltonu v Kalifornii a spadají pod velení 5. pluku námořní pěchoty a pod 1. divizi námořní pěchoty. Prapor se účastnil první světové války, druhé světové války, Korejské války, války ve Vietnamu, války v Zálivu, války v Iráku a Operace Trvalá svoboda v Afghánistánu.\n\n2/5 je praporem s největším počtem nejvyšších vyznamenání v rámci americké námořní pěchoty. Jeho motto, \"„Retreat, Hell!“\", vzniklo za první světové války ve francouzském zákopu, když byl jeden z důstojníků americké námořní pěchoty, Lloyd W. Williams, vyzván francouzským důstojníkem, aby ustoupil, ale mariňák namítl: \"„Retreat? Hell, we just got here!“\" (Ústup? K čertu, teď jsme sem přišli!)\n2. prapor 5. pluku byl zformován 1. července, 1914 a byl neprodleně poslán do Karibiku, aby potlačil politický zmatek v Dominikánské Republice a Haiti. V červnu 1917, byl prapor poslán do Francie, aby se zúčastnil první světové války. Byl součástí 5. pluku, který spadal pod americké expediční síly. V té době byl prapor složen ze čtyř rot: 18., 43., 51. a 55. \n\nPočátkem 20. let, měl prapor za úkol střežit poštovní cesty na americké půdě. Roku 1927 byl poslán do Nikaraguy, aby bojoval proti povstalcům. Měl také hlídat státní volby, které se v Nikaragui konaly v roce1928.\n\nV roce 1941, se prapor připojil k nově vytvořené 1. divizi námořní pěchoty v New River v Severní Karolíně, ale později byl přemístěn na západní pobřeží USA. Během druhé světové války se prapor účastnil bitvy o Guadalcanal, bitvy o mys Gloucester, bitvy o Peleliu a bitvy o Okinawu. Po kapitulaci Japonska, byl prapor poslán k okupaci severní Číny, kde setrval do roku 1947 a ještě téhož roku se vrátil zpátky do Spojených států.\n\nNeprodleně po severokorejské invazi do Jižní Koreje, byl 2. prapor 5. pluku poslán k obraně pusanského perimetru, jakožto součást slavné \"Fire Brigade\" (1st Provisional Marine Brigade/1. prozatimní brigáda námořní pěchoty). Prapor byl též součástí vylodění v Inčchonu, osvobození Soulu, bitvy o Chosinskou přehradu a bránil východní, centrální i západní frontu do doby, než válka skončila. Od července 1953 do února 1955 byl 2/5 přidělen k asistenci při obraně korejského demilitarizovaného pásma. Poté byl přesunut zpět do Camp Pendltonu.\n\nV dubnu 1966 byl prapor poslán do Vietnamské republiky, kde sloužil až do roku 1971. Během té doby se zúčastnil bojových operací v Hue, v provincii Que Son, u Phu Bai, Dong Ha a v oblasti Phu Loc. V roce 1971 se rychle vrátil do Camp Pendltonu, aby se zúčastnil Operace New Arrivals, což bylo přemístění 160 000 vietnamských uprchlíků do Spojených států.\n\nV prosinci, 1990 byl 2. prapor 5. pluku poslán do Perského zálivu, kde byl v rámci války v Zálivu součástí operací Pouštní štít a Pouštní bouře. Prapor byl umístěn v Saúdské Arábii, odkud se účastnil osvobození Kuvajtu. Během návratu do Států, byl prapor poslán do Bangladéše, kde se účastnil humanitární pomoci v rámci operace Sea Angel.\n\nV roce 1994, byl 2. prapor 5. pluku byl nasazen jako bojová součást 11. expediční jednotky námořní pěchoty při účasti v operaci Distant Runner, nebojové evakuační operaci ve Rwandě, operaci Restore Hope a operaci Quick Draw v Somálsku. V roce 1995 byl začleněn do běžných nasazení na Okinawě, kde se stal praporem se specializací pro vylodění, jakožto součást 31. expediční jednotky námořní pěchoty. Účastnil se i několika operací ve východním Timoru.\nOperace Irácká Svoboda\n\n2. února 2003 opustil prapor Camp Pendleton a přesouvá se do Kuwaitu. Zde 20. března, brzy ráno zahájil svou činnost v Iráku, v bitvě o Al Faw na které útočily společně s 3rd Commando Brigade Royal Marines. Hlavním cílem bylo zajistit ropná pole u Rumalie, po splnění tohoto úkolu pokračoval prapor dále na sever, kde je zastihl konec války o Irák. Prapor pak nějakou dobu vykonával operace na stabilizaci a bezpečnost v oblasti, než se v srpnu vrátil zpět do Camp Pendletonu.\nPrapor dostal svou črtnáctou prezidentskou citaci za své působení během Operace Irácká Svoboda.\n\nOperace Irácká Svoboda II\n\nV roce 2004 byl prapor vyslán zpět do Iráku, do města Ramádí, kde se vedly tuhé boje proti povstalcům, stejně jako ve Fallúdže. V polovině roku 2005, byl prapor poslán zpět do Camp Pendletonu.\nV Prosinci, 2005 byl prapor opět poslán na podporu 31. expediční jednotky námořní pěchoty, na Okinawu. Nadále pomáhal i při humanitárních operacích na ostrově Jolo a Leyte.\nV roce 2007 byl prapor již potřetí nasazen v Iráku a opět nasazen v Ramadi.\n\nV roce 2009, je 2/5 nasazen jako prapor se specializací pro vylodění jakožto jedna z částí 31. expediční jednotky námořní pěchoty. Expediční jednotka byla nasazena na lodích USS Denver, USS Tortuga a USS Harpers Ferry. V roce 2010 se expediční jednotka účastnila cvičení s Japonskými obrannými silami Exercise Forest Light 2010, ještě později, téhož roku se prapor vrátil do Camp Pendletonu. \nV roce 2011, byla 2/5 opět nasazena jako prapor se specializací pro vylodění v rámci 31. Expediční jednotky a podílela se na pomoci a opravy následků katastrof v tichomoří.\n\nV únoru 2012, byl prapor poprvé nasazen v provincii Hilmand, v Afghánistánu, na podporu operace Trvalá svoboda. Prapor byl součástí RCT-6 (Regimental Combat Team 6) a sloužil k zabezpečování a pomoci Afghánskému lidu a potlačování povstaleckých aktivit. Prapor byl nasazený v oblasti Now Zad a Musa Quala v severní části provincie Hilmand. V průběhu nasazení provedl prapor 17denní operaci Branding Iron, která měla za úkol vyhnat Taliban z jejich opevněné oblasti, právě mezi Now Zad a Musa Quala. Prapor během tohoto nasazení ztratil 4 mariňáky. v září 2012 se 2/5 vrátil zpět do Camp Pendletonu. \n\n\n"}
{"id": "1309945", "url": "https://cs.wikipedia.org/wiki?curid=1309945", "title": "Kostel svaté Kateřiny Alexandrijské (Bílá Lhota)", "text": "Kostel svaté Kateřiny Alexandrijské (Bílá Lhota)\n\nKostel svaté Kateřiny Alexandrijské je farní kostel v Bílé Lhotě zasvěcený svaté Kateřině Alexandrijské vystavěný ve slohu klasicismu v roce 1789. Kostel je zapsán na seznam kulturních památek ČR.\n\nJde o prostou orientovanou jenolodní stavbu s odsazeným kněžištěm, k němuž z východní strany přiléhá čtyřboká sakristie. Loď má obdélníkový půdorys, nad odazeným vstupem se v ose stavby zvedá hranolová zvonice. Kněžiště i loď jsou zaklenuty plackami, které mezi pasy nesou přízední pilíře, vytvářející mělké oltářní výklenky. V západní části lodi je hudební kruchta, jejíž střední část vstupuje do hlavní lodi. \nZařízení je klasicistní, pochází z doby po dokončení kostela. Hlavní oltář se sloupovým retabulem zobrazuje oslavu svaté Kateřiny (obraz je údajně od Jana Havelky), sochy sv. Petra a Pavla po bocích jsou z dílny Jana Michaela Scherhaufa. V lodi je boční oltář sv. Kříže s kamenným sousoším Malé Kalvárie od Cyrila Kutzera. Volně je úmístěna drobná pozdně gotická dřevořezba Ukřižovaného z první poloviny 16. století Zvon v sanktusníku je z roku 1687. Kostelní hřbitov byl založen po roce 1789, nacházejí se na něm některé památkově chráněné klasicistní náhrobky majitelů panství Bílá Lhota.\n\n"}
{"id": "1309948", "url": "https://cs.wikipedia.org/wiki?curid=1309948", "title": "Krupka (rozcestník)", "text": "Krupka (rozcestník)\n\nKrupka může být: \n"}
{"id": "1309950", "url": "https://cs.wikipedia.org/wiki?curid=1309950", "title": "Chromý", "text": "Chromý\n\nChromý je příjmení nebo přízvisko, které nosí více významných osobností:\n\n"}
{"id": "1309952", "url": "https://cs.wikipedia.org/wiki?curid=1309952", "title": "Kropáček", "text": "Kropáček\n\nPříjmení Kropáček nosí více významných osobností:\n\n\nPříjmení Kropáčková nosí následující osobnosti:\n\n"}
{"id": "1309953", "url": "https://cs.wikipedia.org/wiki?curid=1309953", "title": "Tasiusaq (Kujalleq)", "text": "Tasiusaq (Kujalleq)\n\nTasiusaq (zastarale \"Tasiussaq\", v tunumiitu Tasiisaq) je osada v kraji Kujalleq v Grónsku. Byla založena v roce 1933. Nachází se u fjordu Tasermiut () na východ od Nanortaliku. V roce 2016 tu žilo 42 obyvatel. V grónštině název Tasiusaq znamená \"\"zátoka s malými zásuvkami\"\".\n\nV oblasti se nachází několik ovčích farem: \"Nalasut\" s 10 obyvateli, \"Saputit\" se 3 obyvateli a \"Nuugaarsuk\" se 4 obyvateli.\n\nAž do roku 2009 patřila osada obci Nanortalik. Dne 1. ledna 2009 se osada stala součástí kraje Kujalleq, když obce Narsaq, Qaqortoq a Nanortalik přestaly existovat jako správní celky.\n\nV osadě se nachází škola, kostel, obchod se smíšeným zbožím a opravárna. V místní škole s názvem \"Malakip atuarfia\" se v roce 2006 učilo 14 žáků. Škola provozuje také kempy u Nuugaarsuku a u fjordu Tasermiut. Škola také slouží jako školka pro nejmladší děti v osadě.\n\nK dispozici je také hostel s šestnácti pokoji. V hostelu jsou k dispozici na vypůjčení koně a tábornické vybavení.\n\nMístní heliport funguje celoročně, přičemž je možné letět z Tasiusaqu do Narsarsuaqu a poté i do zbytku Grónska a Evropy.\n\nMimo Tasiusaq se nenacházejí žádné silnice vedoucí do jiných osad. Poměrně dobře vyšlapané turistické stezky vedou na sever a západ od města, ale veškerá motorizovaná doprava jedoucí zde musí být terénní.\n\nOsada leží v úžině spojující fjord Disko s Tasiusackým zálivem. Díky své příznivé poloze má mimořádně mírné klima. Na farmách \"Saputit\" a \"Saputit Tasia\" se provozuje i menší zemědělství.\n\nPřírodní rezervace Qinngua v okolí jezera Tasersuaq je považována za jediné místo s přírodním lesem v Grónsku. V lese se nacházejí subarktické vrbové a březové stromy, které obvykle dosahují výšky několika metrů.\n\nPočet obyvatel většiny měst a osad v jižním Grónsku klesá v posledních dvou desetiletích, s mnoha osadami rychle zanikajícími. Počet obyvatel Tasiusaqu se snížil o více než 63% vzhledem k úrovni z roku 1990 a o více než 61% oproti roku 2000.\n"}
{"id": "1309955", "url": "https://cs.wikipedia.org/wiki?curid=1309955", "title": "Langr", "text": "Langr\n\nPříjmení Langr nosí více významných osobností:\n\n\n"}
{"id": "1309956", "url": "https://cs.wikipedia.org/wiki?curid=1309956", "title": "Kaple Panny Marie Růžencové (Měník)", "text": "Kaple Panny Marie Růžencové (Měník)\n\nKaple Panny Marie Růžencové v Měníku je drobná sakrální stavba z poloviny 19. století.\n\nDrobná podélná stavba je uzavřena mírně odsazenou apsidou zaklenutou konchou. Krátká hlavní loď je zaklenuta valeně s výsečemi. Na hřebeni střechy se nachází polygonální dřevěná lucerna.\n\nV lucerně se nachází zvon z roku 1850, dílo olomouckého zvonaře Volfganga Adama Strauba, s reliéfem \"Ukřižování\" a sv. Floriána.\n"}
{"id": "1309958", "url": "https://cs.wikipedia.org/wiki?curid=1309958", "title": "Mencl", "text": "Mencl\n\nPříjmení Mencl nosí více významných osobností:\n\n"}
{"id": "1309961", "url": "https://cs.wikipedia.org/wiki?curid=1309961", "title": "Reakce štěpu proti hostiteli", "text": "Reakce štěpu proti hostiteli\n\nReakce štěpu proti hostiteli označovaná jako GvHD () je hlavní zdravotní komplikace po přijetí transplantátu kmenových buněk od geneticky odlišné osoby. GvHD spočívá v reakci T-buněk přítomných ve štěpu proti buňkám příjemce. T-buňky rozeznávají tkáňové antigeny příjemce jako cizorodé a reagují proti nim.\n\nNěkteří lidé trpí po transplantaci mírnou formu tohoto onemocnění, které netrvá dlouho. Na druhou stranu někteří mohou trpět závažnou formou, která může být i smrtelná. GvHD se může vyskytnout i po krevní transfúzi poskytnuté imunodeficientnímu člověku, pokud krevní elementy nebyly předem ozářeny.\n\nGvHD se rozdělují na akutní a chronické: \n\n\nPatofyziologie GVHD zahrnuje tři fáze: \nAktivace APC nastává v první fázi GvHD. Před samotnou transplantací hematopoetických kmenových buněk ozařování či chemoterapie vede k poškození a k aktivaci hostitelských tkání, zejména střevní sliznice. To umožňuje vstup mikrobiálním produktům do oběhu a stimulaci prozánětlivých cytokinů jako IL-1 a TNF-α. Tyto prozánětlivé cytokiny zvyšují expresi MHC a adhezních molekul na APC, čímž zvyšují schopnost APC prezentovat antigen.\n\nDruhá fáze se vyznačuje aktivací efektorových buněk. Aktivace dárcových T-buněk dále zvyšuje expresi MHC a adhezivních molekul, chemokinů a expanzi CD8+ a CD4+ T-buněk a B-buněk hosta. \n\nV poslední fázi tyto efektorové buňky migrují do cílových orgánů a zprostředkovávají poškození tkáně, což vede k multiorgánovému selhání.\n\nCyklosporin a takrolimus jsou inhibitory kalcineurinu. Obě látky jsou strukturně odlišné, ale mají stejný mechanismus účinku. Cyklosporin se váže na cytosolový protein Peptidyl-prolyl cis-trans izomerázu A (známý pod názvem cyklofilin), zatímco takrolimus se váže na cytosolický protein Peptidyl-prolyl cis-trans izomerázu FKBP12. Tyto komplexy inhibují kalcineurin, blokují defosforylaci transkripčního faktoru NFAT aktivovných T-buněk a jeho translokaci do jádra. Standardní profylaxe zahrnuje užívání cyklosporinu po dobu šesti měsíců společně s methotrexátem. Hladiny cyklosporinu by měly být udržovány nad 200 ng/ml. \n\nAntithymocytový globulin (ATG) podaný před transplantací snižuje riziko akutního GvHD. Nemá vliv na délku přežití, pravděpodobně kvůli zvýšenému riziku infekce.\n\nDalší látky, které byly studovány pro GvHD profylaxi jsou například: sirolismus, pentostatin a alemtuzamab. \n\nECP (z angl. extracorporeal photopheresis) je imunomodulační postup, při kterém se lymfocyty shromažďují a mísí s 8-methoxypsoralenem. Ten interkaluje do DNA lymfocytů a zvyšuje náchylnost k apoptóze při vystavení ultrafialovému světlu. Lymfocyty se pak pacientovi vrací.\n"}
{"id": "1309963", "url": "https://cs.wikipedia.org/wiki?curid=1309963", "title": "Artur Závodský", "text": "Artur Závodský\n\nArtur Závodský (19. prosince 1912 Martinov – 2. května 1982 Brno) byl český literární historik a teoretik, profesor dějin české literatury, divadelní vědec, kritik a publicista, též překladatel. \n\nByl syn hostinského, vystudoval od 1923 až 1931 reálné gymnázium v Hlučíně a češtinu, filozofii a estetiku v letech 1931–1936 na Filozofické fakultě Univerzity Karlovy v Praze. Titul Doktor filozofie získal v roce 1938 na Filozofické fakultě Masarykovy univerzity v Brně sociologickou prací \"Dobrý občan moderní obce. Paul Bureau\". Během studií pracoval politicky v Kostufře (Komunistická studentská frakce). Od 1936 do 1939 učil na gymnáziích v Brně a také od 1939 do 1950 v Hranicích, kde se významně podílel na organizování kulturního života (mj. 1942 na založení Beskydského divadla). \n\nBěhem totálního nasazení v továrně firmy Kunz byl pro sabotáž zatčen a 1944/45 vězněn v Přerově, Brně (Kounicovy koleje) a v koncentračních táborech ve Flossenbürgu a v Dachau. Po válce byl od 1946 do 1948 v Hranicích předsedou kulturní rady a vedoucím redaktorem týdeníku Okresního výboru KSČ \"Ruch\". Roku 1950 se habilitoval prací \"František Ladislav Čelakovský a jeho umělecké dílo\" pro obor dějin české literatury na brněnské FF UK a počal přednášet také od 1950 do 1952 na JAMU. \n\nNa FF UK byl od roku 1952 odborným asistentem, od 1953 docentem, od 1960 profesorem. Titul Kandidát věd získal v roce 1956 prací \"Studie o Petru Bezručovi\" a Doktor věd v roce 1963 prací \"Gabriela Preissová\". V letech od 1957 až 1961 zastával funkci proděkana pro vědeckou činnost fakulty. Roku 1963 dosáhl zřízení katedry slovanských literatur, divadelní a filmové vědy, kterou vedl až do reorganizace v roce 1973. Poté řídil oddělení divadelní a filmové vědy v rámci katedry věd o umění. Roku 1978 odešel do důchodu. Byl též vedoucím sekce pro studium dramatu v brněnské pobočce Literárněvědné společnosti při ČSAV, zastával funkce v Socialistické akademii aj. Vykonal studijní a přednáškové cesty do Německé demokratické republiky, Polska, Maďarska a Rakouska.\n\nDebutoval v roce 1928 ve \"Studentském časopise\" a od roku 1930 psal o literárních novinkách do ostravského levicového měsíčníku \"Kampaň\", který jako septimán spoluzakládal. Po roce 1945 přispíval zvláště do časopisů a novin \"Kulturní list\" (Ostrava), \"Nová Lubina\" (Valašské Meziříčí), \"Slezský sborník\" (Opava), \"Sovětská literatura\", \"Slovesná věda\", \"Literární noviny\", Časopis \"Matice moravské\", \"Rovnost\", \"Host do domu\", \"Divadlo\", \"Divadelní noviny\", \"Červený květ\", \"Nová svoboda\" (obojí Ostrava), \"Před oponou\" (Brno), \"Program Státního divadla\" v Brně, \"Listy Památníku Petra Bezruče\" (Opava), \"Universitas\", \"Prolegomena Scénografické encyklopedie\", \"Scéna\", \"Tvorba\", \"Lidová demokracie\" (Praha i Brno) - ze zahraničních \"Maske und Kothurn\" (Vídeň) a \"Zagadnieniach Rodzajów Literackich\" (Lodž). \n\nV letech 1959–1961 byl vedoucím redaktorem všech řad Sborníku prací FF brněnské univerzity, v letech 1954–1979 výkonným redaktorem jeho literárněvědné řady, která se stala jeho hlavní odbornou tribunou, a Spisů FF brněnské univerzity. V letech 1970–1973 redigoval periodický sborník \"Otázky divadla a filmu\", jehož vznik inspiroval. Řídil edice \"Van\" (Klub revoluční kultury v Ostravě 1946–1949) a \"Plamen divadla\" (Státní divadlo v Brně, 1969). Připravil desítky pásem pro Český rozhlas. Roku 1981 přispěl do ineditního sborníku \"Rudolfu Havlovi k sedmdesátinám\". Použil pseudonymů Antonín Závan (\"Kampaň\") a Václav Javor (\"Červený květ\"), častěji psal též pod šiframi.\n\nDne 23. srpna 1941 se v Třebíči oženil se středoškolskou profesorkou Květoslavou Baslovou, (1915-2004), se kterou měl syny Víta (* 1943, pedagog a divadelní kritik), Prokopa (* 1944) a Aleše (* 1955). Syn Prokop se narodil v den jeho zatčení gestapem. Jeho vnukem je právník a úředník Ondřej Závodský.\n\n\n\n"}
{"id": "1309966", "url": "https://cs.wikipedia.org/wiki?curid=1309966", "title": "Individual Challenge Cup 2016", "text": "Individual Challenge Cup 2016\n\nIndividual Challenge Cup 2016 (ICC 2016) byl VII. ročník mezinárodní soutěže jednotlivců ve field trialu retrieverů, který se konal 22. a 23. října 2016 v Belgii poblíž města Tielt-Winge. Pořadatelem soutěže byl Belgian Labrador Retriever Club (BLRC).\n\nKaždá členská země mohla vyslat 2 psy. Nakonec se soutěže zúčastnilo 26 psů z 15 zemí. Vítězem se stala Ivonne Brunold z Rakouska s fenou Beechdale's Dusty Hazel před José Ignaciem ze Španělska s fenou Aya De Enanzo.\n\nBLRC nominoval čtyři rozhodčí.\n\nPrvní den proběhla kvalifikace do nedělního finále (řazeno podle startovního čísla).\n       postupující do finále.\n\nNíže tabulka obsahuje pouze účastníci, kteří byli klasifikováni.\n\n"}
{"id": "1309968", "url": "https://cs.wikipedia.org/wiki?curid=1309968", "title": "Frydrych", "text": "Frydrych\n\nPříjmení Frydrych nosí více významných osobností:\n\n"}
{"id": "1309969", "url": "https://cs.wikipedia.org/wiki?curid=1309969", "title": "Vnitřně vysídlená osoba", "text": "Vnitřně vysídlená osoba\n\nVnitřně vysídlená osoba (VVO) je ten, kdo je nucen uprchnout ze svého domova, ale zároveň zůstává v hranicích své země. Často se tyto osoby nazývají uprchlíci, i když nespadají do právní definice uprchlíka.\n\nOdhaduje se, že na konci roku 2014 bylo 38,2 milionu vnitřně vysídlených osob po celém světě, což je nejvyšší číslo od roku 1989, první rok, pro který jsou globální statistiky o vnitřně vysídlených osobách k dispozici. Země s největším počtem VVO jsou Sýrie (7,6 milionu), Kolumbie (6 mil.), Irák (3,6 milionu), Demokratická republika Kongo (2,8 milionu), Súdán (2,2 milionu), Jižní Súdán (1,6 milionu), Pákistán (1,4 milionu), Nigérie (1,2 milionu) a Somálsko (1,1 milionu).\n\nZatímco termín „uprchlík“ má jednoznačnou právní definici podle Úmluvy o právním postavení uprchlíků, pro vnitřně vysídlené osoby (VVO) neexistuje univerzální právní definice. Nicméně zpráva OSN, \"Hlavní zásady týkající se vnitřního vysídlení,\" používá definici: „osoby nebo skupiny osob, které byly nuceny nebo jsou nuceny uprchnout, nebo opustit své domovy nebo místa svého obvyklého pobytu, zejména v důsledku nebo ve snaze vyhnout se důsledkům ozbrojeného konfliktu, situacím obecného násilí, porušování lidských práv nebo přírodních či lidmi způsobených katastrof, a které nepřekročily mezinárodně uznávanou státní hranici.“Zatímco výše uvedená definice zdůrazňuje dva důležité prvky vnitřního vysídlení (donucování a domácí/vnitrostátní pohyb), je důležité si uvědomit, že spíše než striktní definici nabízejí \"Hlavní zásady\" „popisné určení kategorie osob, jejichž potřeby jsou relevantní pro \"Hlavní zásady\"“. Proto dokument „záměrně volil spíše pružnost než právní přesnost“ jako slova „zejména“, ukazují, že seznam důvodů pro vysídlení není vyčerpávající. Nicméně Erin Mooney poukazuje na to, že „globální statistiky týkající se vnitřního vysidlování obecně počítají pouze VVO vysídlené kvůli konfliktu nebo porušování lidských práv. Navíc nedávná studie doporučila, aby byla definice VVO vymezena úžeji tak, že by se vztahovala pouze na osoby vysídlené násilím.“ Přesto však mnozí považují VVO za ty, kteří by byli definováni jako uprchlíci, pokud by překročili mezinárodní hranice, termín uprchlík je tak používán i pro vnitřně vysídlené osoby.\n\nJe velmi obtížné získat přesné údaje o vnitřně vysídlených osobách, protože populace nejsou konstantní. VVO se mohou vracet domů, zatímco jiní prchají a někteří se mohou pravidelně do táborů pro VVO pro humanitární pomoc. V případech VVO ve velkých táborech jako jsou ty v Dárfúru a západním Súdánu jsou odhady relativně spolehlivé. Je ale velmi obtížné posoudit počty těch, kteří utíkají do větších obcí a měst. Je tedy v mnoha případech nutné doplnit oficiální údaje o dodatečné informace získané z provozu humanitárních organizací v dané zemi. Číslo 24,5 milionů musí tedy být bráno jako odhad. Navíc, většina oficiální zdrojů zahrnují pouze ty vysídlené v důsledku konfliktů nebo přírodních katastrof. Odhaduje se, že mezi 70 a 80 procenty všech VVO jsou ženy a děti.\n\n50% vnitřně vysídlených osob a uprchlíků byli v městských oblastech v roce 2010, mnoho z nich v dlouhodobém vysídlení s malou šancí, že se někdy vrátí domů. Studie z roku 2013 zjistila, že těmto dlouhodobým městským vysídlením nebyla dána odpovídající pozornost, jelikož se mezinárodní podpora historicky soustředila na venkovské vysídlení. \n\nProblém ochrany a pomoci vnitřně vysídleným osobám není nový problém. V mezinárodním právu je to odpovědnost dotčené vlády poskytnout pomoc a ochranu VVO v jejich zemi. Nicméně jelikož mnoho z VVO jsou vysídleni kvůli civilnímu konfliktu a násilí nebo pokud orgán ústřední státní je na pochybách, často neexistuje žádný místní orgán ochoten poskytnout pomoc a ochranu. Odhaduje se, že přibližně 5 milionů VVO v 11 zemích žijí „bez jakékoli významné humanitární pomoc od svých vlád.\nNeexistuje žádná mezinárodní humanitární instituce, jejíž hlavní účel je poskytovat ochranu a pomoc jak uprchlíkům tak i vnitřně vysídleným. Řada organizací v konkrétních případech vyplnilo tuto mezeru.\n\nÚřad Vysokého Komisaře Organizace spojených národů pro uprchlíky (UNHCR) byl pověřen podle Usnesení Valného shromáždění 428 (V) ze dne 14. prosince 1950, aby „vedl a koordinoval mezinárodní akce na ochranu uprchlíků a řešení problémů uprchlíků po celém světě...podle Úmluvy o právním postavení uprchlíků a jejím protokolu z roku 1967.“ UNHCR tradičně tvrdil, že to nemá „v obecné kompetenci VVO“, i když již od roku 1972 měl programy pro VVO. Nicméně, v případech, kde existuje zvláštní požadavek Generálního tajemníka OSN a souhlas dotčeného státu, byl UNHCR ochoten poskytnout pomoc v dané případě. V roce 2005 pomáhal 5,6 milionu VVO (z více celkového počtu 25 milionů), ale jen asi 1,1 milionů v Africe.\nV roce 2005 UNHCR podepsala dohodu s dalšími humanitárními agenturami. „Podle této dohody, UNHCR bude mít hlavní odpovědnost za ochranu, nouzové přístřeší a řízení táborů pro vnitřně vysídlené osoby.“\n\nMezinárodní výbor Červeného kříže má mandát zajistit uplatňování mezinárodního humanitárního práva vzhledem k civilistům v ozbrojených konfliktech. MVČK obvykle nerozlišuje mezi civilisty, kteří jsou vnitřně vysídlení a těmi, kteří zůstávají ve svých domovech. \n\nV tzv. „post-konfliktních“ situacích bylo tradičně doporučováno mezinárodnímu společenství, aby usilovalo o návrat k předválečnému statusu quo. Nicméně názory se postupně mění, protože násilný konflikt ničí politické, ekonomické a sociální struktury a často nevratně. Navíc návrat k předválečnému statusu quo může být nežádoucí, pokud předválečné struktury byly příčinou konfliktu nebo bránily jeho včasnému řešení. Právo VVO a uprchlíků na návrat může představovat jeden z nejsložitějších aspektů této problematiky.\n"}
{"id": "1309970", "url": "https://cs.wikipedia.org/wiki?curid=1309970", "title": "Škrabal", "text": "Škrabal\n\nPříjmení Škrabal nosí více významných osobností:\n\n"}
{"id": "1309974", "url": "https://cs.wikipedia.org/wiki?curid=1309974", "title": "Kaláb", "text": "Kaláb\n\nPříjmení Kaláb nosí více významných osobností:\n\n\n"}
{"id": "1309975", "url": "https://cs.wikipedia.org/wiki?curid=1309975", "title": "Závodský", "text": "Závodský\n\nPříjmení Závodský / Závodská může označovat:\n\n\n"}
{"id": "1309978", "url": "https://cs.wikipedia.org/wiki?curid=1309978", "title": "Semerád", "text": "Semerád\n\nPříjmení Semerád nosí více významných osobností:\n\n"}
{"id": "1309982", "url": "https://cs.wikipedia.org/wiki?curid=1309982", "title": "Mokrý (rozcestník)", "text": "Mokrý (rozcestník)\n\nMokrý může být:\n\n\n"}
{"id": "1309984", "url": "https://cs.wikipedia.org/wiki?curid=1309984", "title": "Kreolské jazyky na bázi arabštiny", "text": "Kreolské jazyky na bázi arabštiny\n\nKreolské jazyky na bázi arabštiny (arabsky كريوليات عربية ) jsou kreolské jazyky, které vycházejí z arabštiny. Nejvíce takových jazyků můžeme nalézt v oblasti jižní Sahary, kde se arabština setkává s místními jazyky. V této oblasti také vzniklo několik pidžinů.\n\n"}
{"id": "1309985", "url": "https://cs.wikipedia.org/wiki?curid=1309985", "title": "Studnička", "text": "Studnička\n\nStudnička může být:\n\n\n"}
{"id": "1309986", "url": "https://cs.wikipedia.org/wiki?curid=1309986", "title": "La geste Francor", "text": "La geste Francor\n\nLa geste Francor je souhrnné označení pro frankoitalské \"chansons de geste\" obsažené v rukopisu z první poloviny 14. století, který je uložen v Bibliotece Marciana v Benátkách.\n\nEposy obsažené v rukopise svědčí o velkém ohlasu, které měly \"chansons de geste\" v Itálii, kde vznikaly písně ve smíšeném jazyce založeném na starofrancouzštině, ale s tvary a slovy z italských dialektů (zejména lombardského a benátského), které se soustavně mísily.\n\nRukopis obsahuje následující písně:\n\nKrom těchto písní existují ještě další frankoitalské eposy:\n\n"}
{"id": "1309990", "url": "https://cs.wikipedia.org/wiki?curid=1309990", "title": "Eugen Löbl", "text": "Eugen Löbl\n\nEugen Löbl (14. května 1907 Holíč – 8. srpna 1987 New York) byl slovenský ekonom, politik a pedagog židovského původu.\n\nPocházel z rodiny obchodníka Alberta Löbla a Hedvigy rozené Kohnové. Po maturitě na Vyšší průmyslové škole strojní v Bratislavě studoval na vídeňské Vysoké škole pro světový obchod. V letech 1925–1926 pracoval v konstrukční kanceláři, poté byl až do roku 1938 zaměstnancem pojišťovací společnosti. \n\nOd mládí byl levicově orientován, stal se členem skupiny intelektuálů okolo časopisu DAV. Do komunistické strany vstoupil v roce 1931. Pod pseudonymem J. Les publikoval v tisku články o Sovětském svazu, který v září 1936 navštívil, a brožuru \"Odpoveď André Gideovi\", kriticky reagující na \"Návrat ze SSSR\" André Gida. Löblova kritika ale byla vedením strany i davisty považována za málo radikální. Roku 1937 se stal tajemníkem Svazu přátel SSSR.\n\nV roce 1939 ho strana vyslala do Krakova a později do Londýna. Zde pracoval v nadaci na pomoc československým uprchlíkům \"Czech Refugee Trust Fund\", od roku 1941 byl tajemníkem Svazu československo-britského přátelství. Od roku 1943 byl poradcem ministra zahraničí čs. exilové vlády Jana Masaryka pro ekonomiku a záležitosti UNRRA. Účastnil se první konference UNRRA na konci listopadu 1943 v Atlantic City. Pracoval také jako vedoucí úředník na exilovém ministerstvu hospodářské obnovy.\n\nPo návratu do Československa v roce 1945 se stal náměstkem ministra zahraničního obchodu. V roce 1949 byl zatčen a poté tři roky držen ve vyšetřovací vazbě. Jako jeden z obžalovaných v procesu se Slánským byl v listopadu 1952 odsouzen na doživotí za velezradu, vyzvědačství a sabotáž. V roce 1955 prodělal infarkt, ve vězeňské nemocnici na Pankráci na žádost generální prokuratury sepsal zprávu o procesu a vyšetřovacích metodách při jeho přípravě. Z vězení byl propuštěn v roce 1960.\n\nPo propuštění nejprve pracoval jako skladník, v roce 1963 byl rehabilitován a 1. dubna následujícího roku se stal ředitelem krajské pobočky SBČS v Bratislavě. Byl spolupracovníkem Oty Šika při přípravě ekonomické reformy. Od roku 1965 se snažil o vydání knihy o procesu se Slánským, ale vyjít mohla až v době pražského jara 1968. Kniha s názvem \"Svedectvo o procese s vedením protištátneho sprisahaneckého centra na čele s Rudolfom Slánskym\" byla velmi úspěšná, po nástupu normalizace v dalším roce byla zakázána. K 1. květnu 1968 propůjčil prezident Ludvík Svoboda Eugenu Löblovi Řád práce za „dlouholetou a obětavou politickou a veřejnou činnost“.\n\nSrpnovou okupaci považoval Löbl za konec nadějí na ekonomickou reformu, a proto záhy po ní emigroval. V \"Poučení z krizového vývoje\" z prosince 1970 byl zařazen mezi „přední reprezentanty“ sil, které se „angažovaly z pozic sionismu“ a měly „značný vliv v boji proti socialismu v ČSSR“.\n\nV letech 1969 až 1976 přednášel ekonomii a politické vědy na několika univerzitách v USA. Působil ve Světovém kongresu Slováků (SKS) jako jeho místopředseda a hlavní ekonomický odborník. Úzce spolupracoval s předsedou SKS Štefanem Romanem, společně napsali populárně-vědeckou knihu \"Zodpovedná spoločnosť\".\n\nZemřel 8. srpna 1987 v New Yorku na zástavu srdce.\n"}
{"id": "1309992", "url": "https://cs.wikipedia.org/wiki?curid=1309992", "title": "Mistrovství Evropy v atletice do 23 let 2017", "text": "Mistrovství Evropy v atletice do 23 let 2017\n\n11. Mistrovství Evropy v atletice do 23 let se konalo v Bydhošti ve dnech 13. až 16. července 2017.\n\nPořadatelské město bylo vybráno v červnu 2015. Mistrovství se účastnilo celkem 1093 startujících ze 43 zemí. Akreditováno bylo 1750 osob, z toho 100 novinářů a fotografů. V hledišti závody sledovalo každý den přibližně 5,5 tisíce diváků.. Během závodů bylo vytvořeno 11 národních rekordů. Šampionát přenášela živě TVP Sport, relace byly také v televizních stanicích z Německa, Francie, Švýcarska, Itálie, Turecka a Běloruska..\n"}
{"id": "1309994", "url": "https://cs.wikipedia.org/wiki?curid=1309994", "title": "Hamáčková (usedlost)", "text": "Hamáčková (usedlost)\n\nHamáčková \"(Hamáková, Hamačka)\" je zaniklá usedlost v Praze 2-Vinohradech, která se nacházela v severozápadní části Havlíčkových sadů.\n\nVinici o rozloze přibližně 6 strychů koupil v exekuční dražbě roku 1797 baron Jakub Wimmer, majitel více vinohradských a vršovických usedlostí. Po jeho smrti roku 1822 ji koupili manželé Chválovi, po nich ji od roku 1833 drželi manželé Dolejškovi. Roku 1842 je Hamáčková uváděna jako vinice a zahrada. Kolem poloviny 19. století k ní Dolejškovi přikoupili sousední usedlost Větrovku. Část pozemků v 60. letech 19. století prodali Moritzi Gröbovi, zbytek (něco přes 1 hektar) byl prodán po smrti Marie Dolejškové roku 1871 Heřmanu Amschlbergovi.\n\nMajitelé se zde střídali až do roku 1900, kdy ji získala obec Vinohrady. Pozemky byly rozparcelovány jako stavební. Budova usedlosti sloužila jako „hnanecká stanice“ (takzvaný „postrk“ bylo policejní opatření pro navrácení osob do domovské obce a dohled nad nimi), poté jako městský chudobinec. Nakonec byla roku 1929 zbořena.\n\nTato malá usedlost se nacházela pod Hamáčkovou severozápadně od budoucí Gröbovky. S Hamáčkovou splynula a po jejím zboření převzala Gröbova vila její číslo popisné 58.\n\nNa pozemcích Hamáčkové si roku 1887 postavil vilu čp. 422 profesor české techniky dr. Vojtěch Šafařík. Ve vile si vybudoval soukromou hvězdárnu s kupolí a dalekohledem.\n\n\n"}
{"id": "1309998", "url": "https://cs.wikipedia.org/wiki?curid=1309998", "title": "Daniš", "text": "Daniš\n\nPříjmení Daniš nosí více významných osobností:\n\n"}
{"id": "1310002", "url": "https://cs.wikipedia.org/wiki?curid=1310002", "title": "Kubelka", "text": "Kubelka\n\nPříjmení Kubelka nosí více významných osobností:\n\n"}
{"id": "1310004", "url": "https://cs.wikipedia.org/wiki?curid=1310004", "title": "Vymazal", "text": "Vymazal\n\nPříjmení Vymazal nosí více významných osobností:\n\n"}
{"id": "1310005", "url": "https://cs.wikipedia.org/wiki?curid=1310005", "title": "Lajna", "text": "Lajna\n\nLajna (2017) je internetový seriál. Za první řadou stojí Obbod TV, který rok před tímto seriálem vyprodukoval seriál z fotbalového prostředí \"Vyšehrad\". Druhou sérii vyprodukovala Televize Seznam.\n\nHlavní hrdinou je hokejový trenér Hrouzek, člen vítězné sestavy z Nagana s hráčskými zkušenostmi z NHL, který se právě rozvádí se svou ženou a se svým synem Patrikem, talentovaným hokejistou, odjíždí do Havířova, kde by měl trénovat místní klub.\n\nPrvní řada seriálu se natáčela přímo v Havířově v dubnu a v květnu 2017.\n\n\n"}
{"id": "1310006", "url": "https://cs.wikipedia.org/wiki?curid=1310006", "title": "LGBT práva na Kypru", "text": "LGBT práva na Kypru\n\nLesby, gayové, bisexuálové a translidé (LGBT) se na Kypru můžou setkávat s právními komplikacemi neznámými pro většinové obyvatelstvo. Mužská i ženská stejnopohlavní aktivita je na ostrově legální a homosexuální páry smějí od prosince 2015 vstupovat do registrovaného partnerství.\n\nPostavení LGBT práv na Kypru závisí na veřejném mínění jeho obyvatelstva, které je značně ovlivňováno sociálně konzervativní Východní pravoslavnou církví. Nicméně členství v Evropské unii vyvolalo potřebu přijetí zákonné ochrany lidských práv, do níž spadají i zákony proti homofobii a transfobii.\n\nPřestože správou Kypru bylo od r. 1878 pověřené Britské impérium, tak si až do r. 1914 držel oficiální status části Osmanské říše. Jeho anexe Brity pak přiměla Osmanské Turky bojovat během 1. světové války na straně Němců. Ač se Kypr až do r. 1925 nestal oficiální součástí Britského impéria, uznávala Lausannská smlouva podepsaná v r. 1923 jak nově vzniklou Tureckou republiku, tak i britskou nadvládu nad ostrovem. Až do této doby platilo na ostrově osmanské právo, ač byl spravován místními a britskými koloniálními úřady. Zákony Osmanského Turecka ve vztahu k homosexualitě byly liberalizovány v r. 1858, kdy přestala být trestným činem tehdy ještě v Osmanské říši.\n\nKdyž v r. 1925 převzala Británie vládu nad ostrovem oficiálně, nebylo osmanské právo nahrazeno až do r. 1929, kdy definitivně skončila osmanská tolerance homosexuality spolu se včleněním britského trestního zákona do kyperského právního řádu. Tak se mužská homosexualita stala od r. 1858 na Kypru znovu trestnou. O ženské homosexualitě se zákony nezmiňovaly.\n\nPo získání nezávislosti v r. 1960 platily na Kypru stále britské koloniální zákony téměř v celém svém plném znění spolu s relevantními částmi novely trestního zákona 1885, konkrétně kapitoly 154 paragrafy 171 až 174. Paragrafy byly poprvé měněny v r. 1993, když Alexandros Modinos, kyperský architekt a gay aktivista, vyhrál u Evropského soudu pro lidská práva - \"Modinos vs. Kypr\" - spor s kyperskou vládou. Soud rozhodl, že paragraf 171 trestního zákona Kyperské republiky porušuje Modinovo právo na soukromý život chráněné Úmluvou o ochraně lidských práv a základních svobod a mezinárodními dohodami ratifikovanými Kyprem v r. 1962.\n\nNavzdory platnému rozsudku Kypr nesplnil jeho požadavky do r. 1998 formálně znovelizovat trestní zákoník, za což mu hrozilo pozastavení členství v Evropské unii. I pak byl ale věk způsobilosti pro homosexuální styk stanovený na 18 let, kdežto pro heterosexuální na 16 let. Kromě nerovného věku způsobilosti byl trestní zákoník novelizován tak, že trestal \"podporu\" homosexuality, což se dalo snadno používat na kriminalizaci LGBT aktivismu.\n\nV r. 2000 byl diskriminační zákaz \"podpory\" homosexuality zrušen a v r. 2002 sjednocen věk způsobilosti k pohlavnímu styku. Dnes je ten věk pro všechny stanovený na 17 let. Pohlavní styk vykonaný na veřejnosti nebo s osobou mladší 17 let je trestán odnětím svobody v délce trvání pěti let.\n\nKyperská armáda stále odpírá homosexuálům právo sloužit v ní, neboť je přesvědčen, že se jedná o duševní chorobu. Homosexuální styk je navíc techniky i nadále trestný podle vojenského práva; hrozí za něj až 6 měsíců vojenského vězení. Případy uplatňování tohoto zákazu se však velmi zřídkavé, pokud k nim vůbec dochází.\n\nV Severním Kypru přijali v pondělí 27. ledna 2014 tureckokyperští zákonodárci novelu rušící koloniální zákony trestající homosexuální akty až pětiletým vězením a nový trestní zákoník. Stal se tak posledním evropským státním útvarem, který dekriminalizoval konsensuální pohlavní styk mezi dospělými muži. Paulo Corte-Real se k hlasování vyjádřil takto: \"Dnešní výsledky hlasování můžeme s hrdostí slavit jako den, kdy jsme evropský kontinent zcela očistili od všech zákonů kriminalizujících homosexualitu.\"\n\nSoučasné kyperské zákony uznávají manželství pouze jako svazek muže a ženy. Stejnopohlavní manželství není uznávané. Od r. 2015 však mohou homosexuální páry vstupovat do registrovaného partnerství.\n\n26. listopadu 2015 přijal kyperský parlament návrh zákona o registrovaném partnerství v poměru hlasů 39:12. 3 poslanci se zdrželi hlasování. Zákon byl pak zveřejněn 9. prosince 2015 a ten samý den se také stal účinným.\n\nOd r. 2004 přijal Kypr anti-diskriminační zákon (\"zákon o rovném zacházení v zaměstnání a povolání, 2004\"), který zakazuje diskriminaci jiných sexuální orientací v zaměstnání.\n\nZákon byl sepsán, tak aby odpovídal rámcové směrnici EU o zaměstnávání z r. 2000. Po implementaci tohoto zákona již nedocházelo k žádným dalším perzekucím homosexuálů.\n\nV r. 2010 se objevila kauza otevřeně homosexuálního kyperského diplomata, kterému byla odepřena práce v zahraničí, protože se údajně \"chlubil svými zlozvyky\", a tím pádem projevil sklony ke špatné pracovní morálce. Kromě odmítnutí se diplomat stal také obětí šikany a mobbingu.\n\nV r. 2013 byl novelizován trestní zákoník o nové trestné činy páchané z motivu jiné sexuální orientace nebo genderové identity oběti. V severní části Kypru byla ochrana před diskriminací přijetá v novela trestního zákoníku spolu s dekriminalizací homosexuálního styku 27. ledna 2014.\n\nV květnu 2015 novelizoval kyperský parlament trestní zákoník o trestný čin angažmá v neakceptovatelném jednání a násilí proti jednotlivci nebo skupině na základě jejich sexuální orientace nebo genderové identity.\n\nV r. 1996 probíhal proces s otcem Pancratiem Meraklem obviněném ze sodomie, který vyvolal obrovskou vlnu nevole a protestů požadujících jeho pozastavení. Meraklis byl považován za dobrého kandidáta na biskupa, s čímž však nesouhlasil kyperský arcibiskup Krisostomos I. Kyperský, který byl přesvědčení o Meraklově homosexualitě a s ní souvisejícím riziku šíření infekce HIV/AIDS. Tento koment rozzuřil jak lékařskou veřejnost, tak i liberální kyperské občany.\n\nV r. 2003 odmítly zdejší úřady vydat 28letému Kypeřanovi řidičské oprávnění pro \"duševní nezpůsobilost\". Ten samý muž byl pak následně vyloučen z armády pro homosexualitu, kterou vojenský personál shledává za mentální poruchu.\n\nGay scéna má na Kypru stoupající úroveň a ve 4 velkých městech funguje mnoho barů, klubů a gay-friendly podniků - \"Different\", \"Kaliwas Lounge\" v Pafu; \"Alaloum, Escape\" a \"Jackare\" v Lemesu; \"Secrets Club\" v Larnace a \"Novecento\", \"Ithaki\" a \"Svoura\" v Nikósii.\n\nPandemie dorazila na Kypr v r. 1986 a od té doby se jí nakazilo několik stovek lidí.\n\nVláda pravidelně testuje těhotné ženy, drogově závislé, členy Národní gardy a dárce krve. Ve zprávě zaslanou v r. 2001 OSN se vláda výslovně zmiňuje, že podnikne veškeré důležité kroky pro boj s nemocí. Všichni občané ze zemí mimo Evropskou unii, kteří se chtějí na ostrově trvale usadit a pracovat, tak musí nejprve podstoupit tesování na HIV, hepatitidu B a C, syfilis a tuberkulózu; a v případě pozitivního výsledku jim není udělen trvalý pobyt.\n\nV r. 2004 zveřejnilo Ministerstvo zdravotnictví report o HIV/AIDS pandemii na Kypru.\n\nV letech 1987-88 bylo založeno Kyperské hnutí za práva gayů (AKOK, nebo \"Apeleftheotiko Kinima Omofilofilon Kiprou\"). Jako organizace za LGBT práva bylo úspěšné v kampani za zrušení všech trestních ustanovení o homosexualitě.\n\nV r. 2007 vznikla v Severním Kypru Iniciativa proti homofobii za účelem boje za práva leseb, gayů, bisexuálů, translidí a queer (LGBT) v severní části Kypru. 25. dubna 2008 vznesla iniciativa požadavek na novelizaci trestního zákoníku předsedkyni parlamentu Fatmě Ekenoglu. V r. 2010 zástupci ILGA-Europe prezentovaly návrh novému předsedovi parlamentu Hasanu Bozerovi. Žádná z těchto akcí však nepřinesla potřebný výsledek a úřady i nadále stíhaly lidi za nepřirozený pohlavní styk. Během nechvalně prosluhého procesu se Sarrisem v říjnu 2011 začala prezentovat vlastní návrh Komunální demokratická strana (TDP) s požadavkem na urgentní diskuzi o dekriminalizaci homosexuality v Severním Kypru. Od března 2012 pokračuje Iniciativa proti homofobii i nadále ve svých aktivitách pod novým názvem Queer Cyprus Association.\n\nAccept - LGBT Cyprus je od 8. září 2011 jediná oficiálně registrovaná kyperská organizace zabývající se LGBT agendou. Podpory se jí dostává jak z řad zainteresovaných občanů, tak i jiných NGO, Evropského parlamentu a ambasád různých zemí. Kromě této pomoci ji sponzorují i zastupitelstva obcí a v mnoha případech i starostové a primátoři velkých měst.\n\nAccept - LGBT Cyprus zorganizovala první pochod Cyprus Pride Parade 31. května 2014. Celá akce měla přímo neočekávanou účast 4500 pochodujících. Accept - LGBT Cyprus měla několik stovek registrovaných účastníků, ale podařilo se jí si získat obrovskou popularitu. Pochod získal rozsáhlou podporou napříč téměř celým politickým spektrem, včetně bývalého kyperského prezidenta George Vasiliou, Úřadu Evropského parlamentu na Kypru, Reprezentace Evropské komise na Kypru a 15 ambasád, jejichž velvyslanci a personál se objevili přímo mezi pochodujícími. (Austrálie, Brazílie, Británie, Dánsko, Finsko, Izrael, Itálie, Kanada, Nizozemsko, Norsko, Portugalsko, Rakousko, Španělsko, Švédsko, USA). Ten den se také poprvé rozhodly ambasády Dánska, Finska, Nizozemska, Švédska a USA vyvěsit na své budově duhovou vlajku. Pochodu se dále zúčastnila kyperská pop zpěvačka Anna Vissi. Za organizace celé události odpovídal 81letý Alecos Modinos, který díky svému vítězství u Evropského soudu pro lidská práva v r. 1995 dosáhl zrušení zákonů proti homosexualitě. Pochod vyprovokoval několik skupin pravoslavných křesťanů a klerikálů, kteří jej nazvali \"ostudným\", a kteří proti němu protestovali před budovou parlamentu.\n\nV tiskové zprávě vyjádřil prezident Accept-LGBT Cyprus Costa Gavrielides své překvapení nad hojnou účastí, ale zároveň si posteskl nad tím, že se parlament dosud nezabýval návrhem zákona o registrovaném partnerství, k čemuž mělo dle médií dojít už v dubnu, a přitom nebyl až do června 2014 ani zpracován a předložen. Před samotným pochodem se ještě ve dnech 17. května 2014 (Mezinárodní den proti homofobii a transfobii) až 31. května 2014 uskutečnil první festival Cyprus Pride. První den započal duhovým pochodem v severní Nikósii za spoluúčasti Accept - LGBT Cyprus a tureckokyperské organizace Queer Cyprus a dalších.\n\nV Severním Kypru nebyl diskriminace na základě sexuální orientace a genderové identity zakázaná až do 27. ledna 2014. Z tohoto důvodu se v r. 2008 zrodila další občanská iniciativa Shortbus Movement složená z lidskoprávních aktivistů a usilující o podporu LGBTI aktivit v severní části ostrova. Činnost skupiny byla financována Úřadem Evropské komise na Kypru a Evropským parlamentem. \"Shortbus movement\" organizovala několik aktivit k posílení a mobilizování členů LGBTI komunity a jejích příznivců k získání pozornosti prostřednictvím šíření a sdílení relevantních informací; poskytování informačních, vzdělávacích, psychologických a právních služeb LGBTI komunitě; organizování a/nebo podpora tematických kulturních akcí ve jmému 'LGBTI', 'Genderové rovnosti' a 'Lidských práv' v letech 2008-2014. Iniciativa operuje i dnes a podporuje veškeré individuální i organizované aktivity lesbické, gay, bisexuální, trans a intersex (LGBTI) turecké komunity na Kypru.\n\nVětšina Kypeřanů je členů Kyperské pravoslavné církve, která odmítá hnutí za LGBT práva. V r. 2000 byl klerikál Svaté synody vyšetřován biskupem z Limasolu pro údajný homosexuální vztah se svým novicem. Žádná taková podezření se nepotvrdila.\n\nPodle průzkumu z r. 2006 odsuzuje homosexualitu 75 % Kypeřanů a mnoho z nich navíc věří, že by měla být léčena. Průzkum EU z r. 2006 ukázal, že pouze 14 % Kypeřanů by podpořilo stejnopohlavní manželství a 10 % homoparentální adopce. Nicméně v posledních několika letech nabrala situace zcela jiný kurs, neboť výzkum z r. 2014 ukázal, že by 53,3 % Kypeřanů podpořilo registrované partnerství.\n\nEurobarometr z r. 2015 ukázal, že by stejnopohlavní manželství v celé Evropě podpořilo 37 % Kypeřanů, zatímco 56 % by bylo proti.\n\n\n"}
{"id": "1310007", "url": "https://cs.wikipedia.org/wiki?curid=1310007", "title": "Jurčík", "text": "Jurčík\n\nPříjmení Jurčík nosí více významných osobností:\n\n"}
{"id": "1310011", "url": "https://cs.wikipedia.org/wiki?curid=1310011", "title": "Kubica", "text": "Kubica\n\nPříjmení Kubica nosí více významných osobností:\n\n"}
{"id": "1310015", "url": "https://cs.wikipedia.org/wiki?curid=1310015", "title": "Leguán fidžijský", "text": "Leguán fidžijský\n\nLeguán fidžijský (\"Brachylophus fasciatus\"), též zvaný fidžský nebo modravý, je smaragdově zelený ještěr z čeledi leguánovití. Velmi rád leze po stromech, na jejichž větvích se obratně pohybuje. Rovněž patří k dobrým plavcům. Může být dlouhý až 80 cm a dosahuje hmotnosti až 200 gramů. Leguán fidžijský je ohrožený druh plaza.\n\nLatinský název \"Brachylophus\" je odvozený ze starořeckých slov \"brachys\" – „krátky“ a \"lophos\" – „hřeben“, poukazujících na jeho krátký ostnatý hřebínek táhnoucí se po jeho hřbetě. Slovo \"fasciatus\" je pak latinského původu, a v překladu znamená „pruhovaný“. V češtině se nazývá \"fidžijský\" podle oblasti ve které žije.\n\nLeguán fidžijský je endemitem ostrova Fidži a blízkých ostrovů s názvem; Wakaya, Moturiki, Beqa, Vatulele, Ono, Dravuni, Taveuni, Nggamea, Vanua, Balavu, Avea, Vatu Vara, Lakeba, Aiwa, Oneata, Vanua Levu, Totoya, Kabara, a Fulaga. Dále se vyskytuje na ostrovech Tonga, Wallis a Futuna, a nově pak na ostrově Vanuatu. Na těchto ostrovech žije asi 10 000 těchto leguánů.\n\nJeho biotopem jsou mokřady a pobřežní lesy. Často se objevuje i na zemědělských plantážích, protože je čím dál více omezován houstnoucí populací lidí.\n\nLeguán fidžijský má smaragdově zelené tělo. Samec je větší než samice, a na těle a ocasu má svislé modré či světle zelené pruhy, zatímco samice toto zbarvení obvykle postrádá, nebo je v jejím případě méně výrazné. Leguán fidžijský disponuje extrémně dlouhým ocasem, jež je podstatně delší než jeho samotně tělo (dosahuje délky více jak 40 cm). Používá jej k udržení rovnováhy, jelikož se pohybuje vysoko na větvích.\n\nLeguán fidžijský je býložravec. Živí se výhonky listů a plodů nebo i květy keřů a stromů. Zejména pak květy ibišku. Také nepohrdne ovocem a pochutná si rád na banánech nebo papájách. V zajetí se mladiství živí i hmyzem. Dospělý však tento druh potravy zpravidla odmítají.\nLeguán fidžijský je aktivní během dne. Mezi jeho každodenní činnost patří obstarání potravy, vyhřívání se na slunci a v neposlední řadě střežení svého území. Samec je totiž vysoce teritoriální. K zastrašení soupeře využívá svého zbarvení, které rázem zintenzivní. Dále se hbitě ohání hlavou ze strany na stranu a nafukuje své hrdlo, kvůli kterému se zdává větším a silnějším. Když ani to nepomůže, s otevřenou tlamou začne na narušitele doléhat zlověstnými skoky. K agresivní konfrontaci v soubojích o území dochází velmi často.\n\nV období námluv lákají samci potenciální samice zvláštními pohyby hlavou a vyplazováním jazyka. Po páření asi za 5 měsíců snese samice 3 až 6 vajec do vyhrabané nory. Mláďata se líhnou o dalších 4 až 9 devět měsíců později (v závislosti na okolní teplotě), obvykle v období dešťů. Společně noru opouští, mapují své okolí a olizují vláhu z mokrých listů.\nLeguán fidžijský je velmi ohrožený druh. Soustavně přichází o svá území kvůli zemědělskému rozvoji, a jen těžko se přizpůsobuje invazivním druhům predátorů, jako jsou kočky domácí (\"Felis silvestris\" f. \"catus\") nebo třeba krysy, jež se živí jak leguány, tak i jejich vejci. Často je také chytají sběrači, kteří s nimi ilegálně obchodují.\n\nZa těchto okolností je leguán fidžijský přísně chráněný druh v mezinárodních kruzích.\n\n"}
{"id": "1310016", "url": "https://cs.wikipedia.org/wiki?curid=1310016", "title": "Kopal", "text": "Kopal\n\nPříjmení Kopal nosí více významných osobností:\n\n"}
{"id": "1310020", "url": "https://cs.wikipedia.org/wiki?curid=1310020", "title": "Stupka", "text": "Stupka\n\nPříjmení Stupka nosí více významných osobností:\n\n"}
{"id": "1310027", "url": "https://cs.wikipedia.org/wiki?curid=1310027", "title": "Pšenička", "text": "Pšenička\n\nPšenička může být:\n\n\n"}
{"id": "1310028", "url": "https://cs.wikipedia.org/wiki?curid=1310028", "title": "Douša", "text": "Douša\n\nPříjmení Douša nosí více významných osobností:\n\n"}
{"id": "1310029", "url": "https://cs.wikipedia.org/wiki?curid=1310029", "title": "Uummannaq", "text": "Uummannaq\n\nUummannaq (někdy počeštěno jako Umanak, zastarale Umanaq, Ũmañak, Ũmának, ) je město v kraji Avannaata v Grónsku. V roce 2018 tu žilo 1 359 obyvatel, takže je to druhé největší město kraje Avannaata a deváté největší město Grónska.\n\nOstrov Uummannaq nebyl osídlen až do roku 1763, když přišli obyvatelé východního pobřeží Grónska a založili osadu s názvem Ũmañak. V roce 1804 se oficiální název změnil na Ũmának, později podle Dánů na Omenak. Tento název zůstal až do roku 1979; tehdy byla vyhlášena autonomie Grónska a název města byl změněn na Umanak, avšak ještě stejný rok na Umanaq. Oficiální název Uummannaq byl přijat v roce 1981.\n\nNázev Uummannaq znamená \"(město) ve tvaru srdce\". Je pojmenován po stejnojmenné hoře za městem.\n\nUummannaq se nachází asi 590 km severně od severního polárního kruhu na stejnojmenném ostrově na břehu Umanackého fjordu. Nachází se asi 7 km severovýchodně od poloostrova Nuussuaq. Za městem se nachází i stejnojmenná hora, vysoká 1 170 m. Je velice strmá, takže není dobrá na horolezectví.\n\nUummannaq nemá letiště, ale heliport, nejbližší letiště, do kterého lze také z Uummannaqu letět, je letiště Qaarsut. Z místního heliportu lze také letět do Ikerasaku, Illorsuitu, Niaqornatu, Nuugaatsiaqu, Saattutu a Ukkusissatu. V Uummannaqu se nachází také lodní přístav.\n\nDěti v Uummannaqu věří, že u zálivu Spraglebugten na západě ostrova žije Santa Claus. Byl tu vybudován dům s názvem \"Santa's Castle\", který je oblíbenou turistickou atrakcí.\n\nV roce 2008 vydala zpěvačka KT Tunstall ve svém albu Tiger Suit píseň s názvem \"Uummannaq Song\", která byla inspirována jejím výletem v září 2008 do Uummannaqu.\n\nUummannaq je třetím největším městem Qaasuitsupu. Do roku 2015 byl jedenáctým největším městem Grónska, ale díky klesání počtu obyvatel v Nanortaliku je nyní Uummannaq desátým největším městem v Grónsku.\n\n"}
{"id": "1310031", "url": "https://cs.wikipedia.org/wiki?curid=1310031", "title": "Registrované partnerství na Kypru", "text": "Registrované partnerství na Kypru\n\nKypr umožnil homosexuálním párům uzavírat registrované partnerství od 9. prosince 2015, čímž právně uznal jejich svazky. Návrh zákona o registrovaném partnerští přijal kyperský parlament 26. listopadu 2015. Zákon se stal účinným 9. prosince 2015 po zveřejnění v promulgačním listu.\n\nV r. 2010 indikoval tajemník kyperského Ministerstva vnitra Lazaros Savvides, že by vláda měla začít zvažovat legalizaci stejnopohlavního manželství na ostrově.\n\nToto následovalo oznámení ministryně vnitra Eleni Mavrou, že její úřad již zpracoval parlamentní návrh zákon o registrovaném partnerství, který považuje za přijatelnější cestu, než sňatek pro páry stejného pohlaví. Vláda pak následně tento návrh podpořila. V březnu téhož roku nově zvolený prezident Nicos Anastasiades a jeho vláda znovupotvrdili svoji podporu návrhu zákona. V listopadu 2013 potvrdil ministr vnitra Socratis Hasikos, že návrh zůstane součástí vládní agendy, a že bude podroben přezkumu ze strany všech ministerstev. Hlasování parlamentu mělo proběhnout již v dubnu 2014. Nicméně až do června 2014 se nestihl zákon ani předložit. Podle ministerského tajemníka Constantina Nicolaida měly být veškeré práce na návrhu dokončeny již v dubnu, což se ale nestalo. Všechny politické strany obdržely kopii návrhu s žádostí o prostudování do druhého sjezdu v září. Hasikos nechtěl přejít k hlasování, dokud nebude mít jistotu, že návrh podpoří všechny politické strany.\n\nV březnu 2014 se představitel Kyperské pravoslavné církve arcibiskup Chrysostomos II. ostře vymezil proti veškerým snahám přiznat homosexuálním párům právo na registrované partnerství nebo na manželství a zurgoval všechny církve, aby zaujaly jednoznačný postoj proti homosexualitě a sekulárním vládám narušujícím \"morální integritu\" prostřednictvím přiznávání rovných práv homosexuálům: \"Když kupříkladu vláda nelegalizuje jenom registrované partnerství, ale i \"homosexuální manželství\", pak by žádná církev neměla váhat nad odsouzením homosexuality.\n\n6. května 2015 přijala návrh zákona o registrovaném partnerství \"pro všechny\", který párům žijícím v něm dává většinu práv a povinností plynoucích z manželství. 6. června 2015 vládnoucí Demokratické shromáždění taktéž podpořilo zákon o registrovaném partnerství. První čtení návrhu proběhlo 18. června 2015. 1. července 2015 se parlament rozhodl přejmenovat navržený název právního rámce na \"registrované partnerské soužití\". Druhé čtení bylo záměrně naplánováno na 9. července, ale nakonec se odsunulo na podzim. Druhé a třetí čtení návrhu proběhlo 26. listopadu 2015 se závěrečným hlasováním, kde byl přijat v poměru hlasů 39:12. 3 poslanci se zdrželi. V promulgačním listu byl nový zákon publikován 9. prosince 2015 a ten samý den se stal také účinným.\n\nPrvním registrované partnerství spolu uzavřely 29. ledna 2016 dvě ženy. K prvnímu uzavřenému registrovanému partnerství se svatebním obřadem došlo 4. března 2016 mezi dvěma muži v hlavním městě Nikósie.\n\nDo 18. dubna 2016 uzavřelo registrované partnerství celkem 8 párů.\n\nOd ledna do října 2016 bylo sezdáno celkem 70 homosexuálních párů v zemi.\n\nRegistrované partnerství je velmi populární i u heterosexuálních párů. Do srpna 2017 reprezentovaly heterosexuální páry 70 % všech uzavřených registrovaných partnerství. Homosexuálních párů bylo 30 %.\n\nPodle Eurobarometru 2006 souhlasilo s legalizací stejnopohlavního manželství pouze 14 % Kypřanů, což byla tou dobou třetí nejnižší hodnota v rámci členských zemí EU (pouze v Litvě a Rumunsku byla ještě nižší). V roce 2015 se v Eurobarometru vyslovilo pro stejnopohlavní manželství 37 % respondentů, zatímco 56 % bylo proti.\n\nS registrovaným partnerstvím párů stejného pohlaví souhlasilo v anketě z roku 2014 53,3 % Kypřanů.\n\n"}
{"id": "1310032", "url": "https://cs.wikipedia.org/wiki?curid=1310032", "title": "Pavinec horský", "text": "Pavinec horský\n\nPavinec horský (\"Jasione montana\") je rostlina z čeledi zvonkovitých. \n\nJednoletá nebo dvouletá bylina s přímou nebo vystoupavou lodyhou, až 20 cm vysokou, celkově řídce chlupatá. Listy jsou zvlnělé, úzké, po okrajích kadeřavé a vroubkované. Vrcholové části lodyhy nesou kulovitá květenství. Jednotlivé drobné květy mají mají modrou barvu. Vzácně se vyskytuje i bílá a růžová.\n\nEvropa vyjma nejsevernějších částí a severní Afrika.\n\nPreferuje nevápnité půdy na slunných, písčitých, kamenitých nebo skalnatých stanovištích, kde nenachází přílišnou konkurenci ostatních rostlin. V první fázi kvete od června do července.\n"}
{"id": "1310034", "url": "https://cs.wikipedia.org/wiki?curid=1310034", "title": "Divize D 2017/18", "text": "Divize D 2017/18\n\nV soubojích 53. ročníku Moravskoslezské divize D 2017/18 (jedna ze skupin 4. nejvyšší soutěže) se utkalo 16 týmů každý s každým dvoukolovým systémem podzim–jaro. Tento ročník odstartoval v pátek 4. srpna 2017 úvodními zápasem 1. kola a celého ročníku (MSK Břeclav – AFK Tišnov 2:1). Tato sezona skončila v neděli 10. června 2018 zbývajícím utkáním 29. kola a celého ročníku (HFK Třebíč – TJ Slavoj TKZ Polná 4:6). \n\nPřed startem jarní části soutěže se ze soutěže odhlásilo vedoucí mužstvo tabulky AFK Tišnov a stalo se prvním sestupujícím. Po úvodní prohře v Břeclavi následovalo 14 výher v řadě, celkové skóre Tišnova po podzimu bylo 61:8. Soutěž byla dohrána s 15 účastníky.\n\n\nNejlepším střelcem ročníku se stal Petr Kasala z TJ Slovan Bzenec, který vstřelil 24 branky ve 26 startech.\n\nPoznámky:\n\n"}
{"id": "1310036", "url": "https://cs.wikipedia.org/wiki?curid=1310036", "title": "Václav Paleček", "text": "Václav Paleček\n\nVáclav Paleček (20. listopadu 1901 Plzeň – 12. března 1970 Palo Alto) byl český diplomat a politik.\n\nPostupně vystudoval Vysokou školu technickou a Vysokou školu obchodní v Praze. Po absolutoriu pracoval ve Svazu československého průmyslu a Pražské obchodní komoře. Hned po 15. březnu 1939 se zapojil do domácího odboje. Na podzim 1939 uprchl před zatčením do Francie a následně do Anglie. Zde se podílel na obnovení Ústředního svazu československého studentstva v zahraničí, byl zvolen předsedou Světové rady mládeže. Zasadil se o to, že byl 17. listopad vyhlášen Mezinárodním dnem studenstva. Byl pracovníkem ministerstva financí a poté ministerstva zahraničních věcí československé exilové vlády v Londýně. Zasloužil se o propagaci Československa v zahraničí, zejména ve Spojených státech amerických. Po skončení války působil jako náčelník československé vojenské mise při Spojenecké kontrolní radě v Berlíně. V roce 1950 byl zatčen, o dva roky později odsouzen na 13 let. Z vězení byl propuštěn v roce 1957, v roce 1965 byl rozsudek v celém rozsahu zrušen. V roce 1968 se podílel na vzniku Klubu 231. Po sovětské okupaci emigroval.\n\nV roce 1992 mu byl udělen Řád Tomáše Garrigua Masaryka IV. třídy in memoriam. \n\nKudy také vedly cesty do Jáchymova\n"}
{"id": "1310037", "url": "https://cs.wikipedia.org/wiki?curid=1310037", "title": "Divize E 2017/18", "text": "Divize E 2017/18\n\nV soubojích 27. ročníku Moravskoslezské divize E 2017/18 (jedna ze skupin 4. nejvyšší soutěže) se utkalo 16 týmů každý s každým dvoukolovým systémem podzim–jaro. Tento ročník začal v sobotu 5. srpna 2017 úvodními čtyřmi zápasy 1. kola a skončil v neděli 10. června 2018 zbývajícím zápasem 29. kola (30. kolo bylo předehráno již v květnu 2018).\n\n\nNejlepším střelcem ročníku se stal Ondřej Pyclík z FK Nový Jičín, který vstřelil 25 branek.\n\nPoznámky: Jeseník se pro sezonu 2018/2019 dobrovolně přihlásil do krajského přeboru Olomouckého kraje.\n"}
{"id": "1310047", "url": "https://cs.wikipedia.org/wiki?curid=1310047", "title": "Registrované partnerství ve Slovinsku", "text": "Registrované partnerství ve Slovinsku\n\nSlovinsko umožnilo homosexuálním párům uzavírat registrované partnerství od 23. července 2006. Slovinský zákon o registrovaném partnerství dává párům žijícím rovná majetková a sociální práva, čímž jim od 24. února 2017 dává zcela stejná práva a povinnosti jako mají manželé, vyjma společné adopce dětí a přístupu k asistované reprodukci.\n\nNávrh zákona o stejnopohlavním manželství byl sice přijat místním parlamentem 3. března 2015, ale odmítnut v prosincovém referendu.\n\nZákon o registrovaném partnerství byl přijat 22. června 2005 pod názvem \"Zakon o registraciji istospolne partnerske skupnosti\" (ZRIPS). Zákon upracuje pouze majetkové vztahy, vzájemnou vyživovací povinnost mezi partnery a právo dědit ze zákona. Zákon negarantuje registrovaným párům rovná práva v sociálním zabezpečení (sociální a zdravotní pojištění, pozůstalostní důchody) a nedává partnerům status blízké osoby. Přijetí zákona vyvolalo žhavou politickou debatu v Národním shromáždění z řad poslanců Slovinské národní strany, která odmítala registrované partnerství. Opoziční Sociální demokracie a Liberálové argumentovali, že samotný zákon je už beztak dost okleštěný, a že odmítají o něm hlasovat, načež opustili jednání. Hlasování bylo úspěšné v poměru hlasů 44:3.\n\nRozsáhlejší návrh zákona o registrovaném partnerství byl přijat v prvním čtení parlamentu v červenci 2004, ale parlament jej v březnu 2005 ve druhém čtení odmítl. Návrh obsahově zcela kopíroval veškerá práva a povinnosti plynoucí z manželství, vyjma adopce dětí.\n\n31. března 2005 přijala vláda nový návrh zákona o registrovaném partnerství viz výše, který garantoval registrovaným partnerům rovná majetková a sociální práva. Takový návrh byl přijat v červenci 2005 a účinným se stal 23. července 2006.\n\n2. července 2009 shledal Ústavní soud diskriminačním, aby registrovaní partneři po sobě nemohli navzájem dědit ze zákona. Podle soudu je odlišné zacházení s registrovanými partnery a s manžely nekompatibilní s ústavou, neboť diskriminuje na základě sexuální orientace, což je v článku 14 slovinské ústavy zakázané. Parlament dostal šest měsíců, aby si s novou situací poradil. V reakci na to slíbila ministryně vnitra Katarina Kresal (LDS), že vláda připraví nový zákon, který legalizuje stejnopohlavní sňatky. Toto prohlášení vyvolalo značné nevole ve společnosti.\n\n2. července 2009 oznámila ministryně vnitra Katarina Kresal (LDS), že by Slovinsko mohlo v dohledné době legalizovat stejnopohlavní manželství, čímž vláda konečně zcela zrovnoprávní homosexuální a heterosexuální páry. Toto prohlášení vyvolalo narazilo na určitý odpor z řad veřejnosti, zejména kvůli otázce adopce dětí páry stejného pohlaví.\n\n21. září 2009 prezentovala vláda nový zákon o rodině, který by homosexuálním párům umožnil uzavřít sňatek a adoptovat děti. Návrh se dostal do fáze veřejné debaty, která měla skončit 1. listopadu 2009. V prosinci 2009 se vláda zabývala pozměňovacími návrhy k novele, o nichž měla hlasovat do r. 2010. 17. prosince 2009 přijala vláda novelu zákona o rodině. Národnímu shromáždění byl návrh postoupen 21. prosince 2009. 2. března 2010 byl návrh přijat ve Shromáždění v prvním čtení.\n\n24. ledna 2011 oznámila vláda, že změní některé části zákona ještě před finálním hlasováním v Národním shromáždění. V pozadí pozměňovacích návrhů stálo problematické prosazování návrhu jako celku. Manželství tak bylo ponecháno jako svazek muže a ženy, ale registrovaným partnerům byla dána rovná práva a povinnosti plynoucí z manželství, kromě společné adopce dětí (adopci dítěte partnera zákon připouštěl).\n\n7. dubna přijala komise Národního shromáždění pozměněný návrh ve druhém čtení a postoupila ho do fáze třetího čtení. Ve třetím čtení prošel 16. června 2011.\n\nNový zákon byl 1. září 2011 napadený konzervativním lidovým hnutím \"Občanská iniciativa za rodinu a práva dětí\", která požadovala vypsání národního referenda o něm, a která začala sbírat potřebné hlasy, aby k němu mohlo dojít. Vláda se v reakci na to zeptala Ústavního soudu, zda by takové referendum bylo ústavní. Ten 26. prosince 2011 rozhodl, že ano. Referendum konané 25. března 2012 pak vedlo ke zrušení nového zákona.\n\n14. dubna 2014 prezentovalo Ministerstvo práce, rodiny, sociálních věcí a rovných příležitostí návrh zákona garantující partnerstvím všechna práva a povinnosti vyplývající z manželství, kromě adopce a asistované reprodukce. V procesu veřejné konzultace byl do 5. května 2014. Jeho osud byl však nejistý z důvodu nadcházejících parlamentních voleb konaných 13. července 2014, které vedly k rezignaci premiérky Alenky Bratušek. 15. října 2014 oznámilo Ministerstvo další veřejné diskuze o návrhu, které skončily 15. listopadu. V lednu 2015 řekla ministryně práce, rodiny, sociálních věcí a rovných příležitostí Anja Kopač Mrak, že by návrh měl být nahrazen jiným návrhem, který by legalizoval stejnopohlavní sňatky.\n\n22. prosince 2015 po referendu, které zrušilo legalizaci stejnopohlavního manželství ve Slovinsku (viz výše), nezávislá poslankyně Jani Möderndorfer zpracovala návrh zákona, který by dal registrovaným partnerům stejná práva a povinnosti jako mají manželé, vyjma adopcí a přístupu k asistované reprodukci. 10. března 2016 byl tento návrh podpořen vládou. 5. dubna byl návrh přijt poslaneckou Komisí pro práci, rodinu, sociální politiku a handicapované. 21. dubna byl tento návrh přijat ve Shromáždění poměrem hlasů 54:15. Národní rada nepožadovala, aby Národní shromáždění hlasovalo o návrhu znovu.\n\n28. dubna vydala Unie pracujících migrantů petici s 2500 podpisy se žádostí o vypsání referenda. Nicméně 5. května jim mluvčí Národního shromáždění Milan Brglez odmítl poskytnout 35denní lhůtu k získání potřebných 40 tisíc platných hlasů pro vypsání celonárodního referenda s odůvodněním, že toto a jejich další iniciativy hrubým způsobem porušují zákon o všeobecném referendu. \n\nNávrh pak zaslal k promulgaci hned následující den. Ten pak podepsal slovinský prezident Borut Pahor a zveřejnil ve Sbírce zákonů 9. května 2016. Zákon se stal účinným 15. den po publikaci (24. květen 2016) a do plného provozu byl uveden o devět měsíců později (24. února 2017).\n\n10. května napadla Unie pracujících migrantů Brglezovo rozhodnutí u Ústavního soudu. 21. července 2016 se soud odmítl jejich žalobou zabývat.\n\n15. prosince 2014 zpracovala opoziční Sjednocená levice návrh zákona o stejnopohlavním manželství. Příznivci návrhu řekli, že cílem je zrovnoprávnit všechny členy společnosti, a že jako takový dá všem skupinám rovná ústavní práva, neboť právě Ústava říká, že všichni jsme si rovni, což ale v případě stejnopohlavních párů neplatí. 29. ledna 2015 nezaujala vláda k tomuto návrhu žádné stanovisko. Dvě ze tří stran vládnoucí koalice Strana moderního středu a Sociální demokracie tento návrh podpořily stejně jako opoziční strany ZL a Aliance Alenky Bratušek. Třetí strana koalice Demokratická strana penzistů se rozhodla dát svým poslancům volnou ruku. Pouze Slovinská demokratická strana a Nové Slovinsko jej odmítly. 10. února 2015 přijala Komise práce, rodiny, sociální politiky a handicapovaných návrh v poměru hlasů 11:2 ve druhém čtení.\n\n3. března přijalo Národní shromáždění návrh ve třetím čtení poměrem hlasů 51:28.. 10. března 2015 odmítla Národní rada podnět k vrácení návrhu zpátky do Shromáždění v poměru hlasů 14:23. Návrh se pak dostal k podpisu prezidentovi.\n\n10. března 2015 oznámili odpůrci zákona, že se jim podařilo nasbírat více, než 80 tisíc podpisů pro vypsání referenda. Již předtím získali 2500, což je dostačující minimum k vypsání řádné petice za referendum.\n\n17. března 2015 předseda poslaneckého klubu Strany moderního středu řekl, že ačkoli strana podporuje stejnophlavní manželství, nebude nijak bránit možnosti lidového hlasování. Sjednocená levice, hlavní předkladatel návrhu, tento postoj kritizovala. Nicméně 19. března prohlásili politci Strany moderního středu, že pouze nechtějí bránit odpůrcům ve sbírání podpisů pod petici, a že vynaloží veškeré úsilí k zablokování takového referenda, pokud se jim podaří tedy získat požadované minimum.\n\n23. března 2015 započala 35denní lhůta, během níž bylo nutné získat minimální počet podpisů 40 tisíc pro vypsání referenda o nově přijatém zákonu. Ten samý den skupina 23 poslanců SD, DeSUS, ZL a ZaAB vznesla požadavek na zahájení mimořádné schůze Shromáždění k hlasování o rezoluce blokující referendum. 26. března hlasovalo Národní shromáždění v poměru hlasů 53:21 k zablokování referenda s odvoláním se na ústavní zákony, které nepřipouštějí plebiscit, který by rozhodoval o zákonech eliminujících neústavnost z hlediska lidských práv a základních svobods.\n\nPříznivci referenda, kteří už nasbírali 48 146 podpisů se k hlasování Národního shromáždění vyjádřili tak, že se 2. dubna odvolají k Ústavnímu soudu.\n\nSoud měl rozhodnout, zda je referendum ústavní s ohledem na článek 90 ústavy zakazující referenda o ústavně chráněných lidských právech. Jakékoli referendum ve Slovinsku je úspěšné, pokud se jej zúčastní minimálně 20 % oprávněných voličů, a pokud většina z nich hlasuje proti.\n\nÚstavní soud oznámil, že rozhodne ve čtyřech fázích 10. června, 9. července, 10. září a 24. září. V říjnu 2015 se za vypsání referenda politicky angažoval také lublaňský římskokatolický arcibiskup Stanislav Zore.\n\n22. října 2015 Ústavní soud oficiálně rozhodl, že referendum nijak neodporuje Ústavě. Nicméně se nijak nevyjádřil ke spornému článku 90, který pojednává o ústavnosti referend. Rozhodnutí tak zrušilo hlasování Národního shromáždění o neústavnosti referenda.\n\n4. listopadu 2015 rozhodlo Národní shromáždění, že se referendum bude konat 20. prosince 2015. Referenda se zúčastnilo požadované minimum 20 % oprávněných voličů, z nichž většina hlasovala proti návrhu.\n\n3. března 2010 rozhodl Nejvyšší soud o uznání rodičovských práv gay páru s dvojím občanstvím, který si osvojil holčičku ve Spojených státech. 17. července 2011 umožnilo Ministerstvo práce, rodiny a sociálních věcí lesbické ženě osvojení dítěte její registrované partnerky na základě zákona z r. 1976. Díky tomu se potvrdila možnost osvojování dětí v homoparentálních rodinách navzdory zrušení novely zákona o rodině v referendu.\n\nEurobarometr z r. 2006 ukázal, že 31 % Slovinců podporuje stejnopohlavní manželství a 17 % by homosexuálním párům umožnilo adopci dětí (průměr EU 44 % a 33 %).\n\nPrůzkum zveřejněný v říjnu 2006 ukázal, že by 23 % respondentů podpořilo plná adopční práva stejnopohlavních párů, zatímco 74 % by bylo proti.\n\nStatistika Delo Stik z února 2015 ukázala, že 59 % Slovinců podporuje stejnopohlavní manželství, zatímco 37 % je proti. Separátní otázka v anketě ukázala, že 51 % Slovinců podporuje návrh projednávaný v Národním shromáždění tou dobou, který by umožnil homosexuálním párům uzavírat sňatky a adoptovat děti, zatímco 42 % je proti. Podle průzkumu by 38 % respondentů podpořilo adopce dětí homosexuálními páry a 55 % by bylo proti.\n\nJiný průzkum společnosti Ninamedia v březnu 2015 ukázal, že 42 % respondentů podporuje nový zákon, zatímco 54 % je proti. Podpora byla největší u osob mladších 30 let a v regionu Primorska.\n\nVýzkum zveřejněný v deníku Delo v březnu 2015 ukázal, že si většina respondentů myslí, že by Ústavní soud neměl umožnit referendum o takových věcech. Z těch, kteří indikovali účast v referendu, 36 % řeklo, že zákon podpoří, zatímco 50 % že nepodpoří.\n\nEurobarometr z r. 2015 shledal, že by 54 % Slovinců podpořilo legalizaci stejnopohlavního manželství v celé Evropě, zatímco 40 % by bylo proti.\n\n\n"}
{"id": "1310049", "url": "https://cs.wikipedia.org/wiki?curid=1310049", "title": "Bernadett Szél", "text": "Bernadett Szél\n\nBernadett Szél rozená Bernadett Nagy (* 9. březen 1977, Pécs) je maďarská ekonomička a politička, od února 2012 poslankyně parlamentu za hnutí s názvem Politika může být jiná (LMP), od roku 2013 spolupředsedkyně tohoto hnutí, a také jeho kandidátka na post premiérky v parlamentních volbách 2014 a pro volby 2018. Příjmení \"Szél\" znamená v maďarštině slovo vítr.\n\nNarodila se 9. března 1977 v jihomaďarském Pécsi a odmaturovala na Zrínyi Miklós Gimnázium ve městě Zalaegerszeg. V roce 2000 absolvovala studia Mezinárodních vztahů (Evropa) a Enviromentálního managementu na Budapesti Közgazdaságtudományi Egyetemen (dnes Budapesti Corvinus Egyetem). Doktorský titul získala roku 2011. \n\nV letech 2000 až 2002 pracovala pro společnost Philip Morris. Od roku 2002 byla vědeckou pracovnicí—juniorkou Maďarské akademie věd (MTA). V roce 2006 se stala statističkou a referentkou pro EU v maďarském Centrálním statistickém úřadu (KSZH).\n\nJeště před vstupem do aktivní politiky působila v humanistickém hnutí. Od roku 2010 je členkou zeleného hnutí s názvem Politika může být jiná. V parlamentních volbách 2010 kandidovala v 10. parlamentním jednomandátovém volebním obvodu župy Pest se sídlem v Pilisvörösvár, mandát však nezískala. V podzimních komunálních volbách téhož roku neúspěšně kandidovala na post starostky města Budakeszi, ze tří kandidátů skončila poslední se ziskem 571 hlasů, tj. 10,89 %.\n\nMandát poslankyně parlamentu získala jako náhradnice odchodem poslankyně Virág Kaufer v únoru 2012. Na XXIII. kongresu LMP byla s Andrásem Schifferem zvolena spolupředsedkyní hnutí. Stala se kandidátkou LMP na post premiérky v parlamentních volbách 2014, kdy kandidovala jak ve 2. parlamentním jednomandátovém volebním obvodu župy Pest se sídlem v Budakeszi, tak na druhém místě na celostátní kandidátní listině LMP. Hnutí ve volbách získalo 5,49%, a tím 5 poslaneckých mandátů, avšak pouze z celostátní kandidátky (tj. István Ikotity, Róbert Benedek Sallai, András Schiffer, Erzsébet Schmuck a Bernadett Szél), jelikož žádný kandidát LMP v jednomandátových obvodech neuspěl. \n\nDne 16. února 2017 se stala předsedkyní parlamentní frakce LMP, v této funkci nahradila Erzsébet Schmuck.\n\nBernadett Szél je pro parlamentní volby 2018 opět kandidátkou LMP na post premiérky.\n\nHovoří plynně anglicky, maďarsky a německy. Je vdaná a má dvě dcery. S rodinou žije ve městě Budakeszi v aglomeraci hlavního města Budapešti.\n\n\n"}
{"id": "1310052", "url": "https://cs.wikipedia.org/wiki?curid=1310052", "title": "Livny", "text": "Livny\n\nLivny () jsou město v Orelské oblasti v Ruské federaci. Při sčítání lidu v roce 2010 měly přes padesát tisíc obyvatel a byly tak druhým největším městem oblasti po Orlu a před Mcenskem.\n\nLivny leží při ústí Livenky do Bystré Sosny, pravého přítoku Donu. Od Orlu, správního střediska oblasti, jsou vzdáleny přibližně 150 kilometrů jihovýchodně.\n\nZe severu město obchází dálnice R119 v západovýchodním směru z Orlu do Tambova a ve městě je železniční stanice na severojižní trati z Verchovje (kde se připojuje na trať Orel – Jelec) do Marmyži (kde se připojuje na trať z Kurska do Voroněže).\n\nPrvní zmínka je z roku 1177. Městem jsou Livny od roku 1586, kdy byly opevněny jako jedna pevností na obranu Muravské cesty.\n\n\n"}
{"id": "1310053", "url": "https://cs.wikipedia.org/wiki?curid=1310053", "title": "Kašík", "text": "Kašík\n\nPříjmení Kašík nosí více významných osobností:\n\n"}
{"id": "1310054", "url": "https://cs.wikipedia.org/wiki?curid=1310054", "title": "Mrkvička", "text": "Mrkvička\n\nMrkvička může být:\n\n\n"}
{"id": "1310056", "url": "https://cs.wikipedia.org/wiki?curid=1310056", "title": "Šilhavý", "text": "Šilhavý\n\nPříjmení Šilhavý nosí více významných osobností:\n\n"}
{"id": "1310057", "url": "https://cs.wikipedia.org/wiki?curid=1310057", "title": "Kolek (rozcestník)", "text": "Kolek (rozcestník)\n\nPříjmení Kolek nosí více významných osobností:\n\n"}
{"id": "1310059", "url": "https://cs.wikipedia.org/wiki?curid=1310059", "title": "Pluhař", "text": "Pluhař\n\nPříjmení Pluhař či Pluhar nosí více významných osobností:\n\n"}
{"id": "1310061", "url": "https://cs.wikipedia.org/wiki?curid=1310061", "title": "Zdeněk Michna", "text": "Zdeněk Michna\n\nZdeněk Michna (* 3. července 1941 Kostelec nad Orlicí) je bývalý český atlet, běžec na středních a dlouhých tratích, trenér a kondiční fotbalový trenér, který se usadil na Slovensku. Pracoval i jako dlouholetý sekretář krajského hokejového svazu.\n\nV československé lize působil v sezóně 1978/79 jako kondiční trenér v Dukle Banská Bystrica.\n\n"}
{"id": "1310064", "url": "https://cs.wikipedia.org/wiki?curid=1310064", "title": "Òrrius", "text": "Òrrius\n\nÒrrius je obec v Katalánsku v comarca Maresme.\n\nSousedí s obcemi La Roca del Vallès, Cabrils, Vilassar de Dalt a Argentona.\n\nNejstarší pozůstatky lidské činnosti v obci pocházejí z 3. tisíciletí před naším letopočtem. Konkrétně se našlo neolitické nářadí (sekery, hroty šípů). Z tohoto období jsou į dva menhiry.\nPoprvé byla obec dokumentována v roce 974 pod názvem \"Orreos\".\n"}
{"id": "1310067", "url": "https://cs.wikipedia.org/wiki?curid=1310067", "title": "Meeting international Mohammed-VI", "text": "Meeting international Mohammed-VI\n\nMeeting International Mohammed VI d'Athlétisme je atletický mítink, který se koná každoročně v Maroku.\n"}
{"id": "1310084", "url": "https://cs.wikipedia.org/wiki?curid=1310084", "title": "V šachu", "text": "V šachu\n\nV šachu je televizní studiový magazín vyráběný Českou televizí ve spolupráci s Šachovým svazem ČR a vysílaný na stanici ČT sport, který se věnuje šachům.\n\nPořad existuje od června 2006. Zpočátku se vyráběl v čtrnáctidenní periodicitě, později měsíční. \n\nPremiéra nového dílu se vysílá zpravidla první pátek v měsíci v odpoledních hodinách. Délka pořadu je 30 minut, obsah zahrnuje reportáže ze šachových soutěží a událostí, předtočené rozhovory a zajímavosti, to vše prokládané studiovými vstupy. Do nich se zapojuje host ve studiu, a to jak formou rozhovoru s moderátorem, tak analýzami vybraných partií za pomoci elektronické tužky. Mezi pravidelné hosty patří velmistři David Navara, Vlastimil Jansa nebo mezinárodní mistr Michal Konopka.\n\nV minulosti magazín uvedl také několik seriálů krátkých příspěvků, např. o šachové historii (moderoval Břetislav Modr), o pravidlech (s rozhodčím Ladislavem Palovským), šachovou školu (pro začátečníky připravila Martina Kořenová, pro mírně pokročilé Evžen Gonsior) atd.\n\nPořad do roku 2013 moderoval sportovní komentátor Miroslav Langer a od roku 2013 ho uvádí velmistr Martin Petr.\n\n"}
{"id": "1310087", "url": "https://cs.wikipedia.org/wiki?curid=1310087", "title": "III. třída okresu Bruntál", "text": "III. třída okresu Bruntál\n\nIII. třída okresu Bruntál (též zvaná jako Okresní soutěž – okres Bruntál) je 9. nejvyšší fotbalovou soutěží v republice.\n\n"}
{"id": "1310088", "url": "https://cs.wikipedia.org/wiki?curid=1310088", "title": "Nucené vysídlení", "text": "Nucené vysídlení\n\nNucené vysídlení nebo nucená migrace je nucený pohyb osoby nebo osob mimo jejich domov nebo domovský region, a to často implikuje násilné donucení. V některých případech se nucený migrant také může stát uprchlíkem, jelikož tento pojem má specifickou právní definici. Specifickou formu nuceného vysídlení je transfer populace, což je ucelené opatření s účelem vysídlit nežádoucí osoby, například při pokusu o etnickou čistku. Další formou je deportace.\n\nNucený odsun se vyskytuje spolu s pronásledováním a válkami napříč lidskou historií, ale stal tématem seriózního studia a diskuse teprve poměrně nedávno. \n\nKoncept nuceného vysídlení obálky demografické pohyby, jako je let, evakuace, vysídlení a přesídlení. Mezinárodní organizace pro migraci definuje nuceného migranta jako každou osobu, která migruje, aby \"unikla pronásledování, konfliktu, represi, přírodní a člověkem způsobeným pohromám, ekologické degradaci, nebo jiným situacím, které ohrožují jeho život, svobodu nebo živobytí\".\n\nNa Mezinárodní asociace pro studium nucené migrace (IASFM) definuje jako \"obecný termín, který odkazuje na pohyb uprchlíků a vnitřně vysídlených osob (osob vysídlených konflikty), stejně jako lidí vysídlených přírodními nebo ekologickými katastrofy, chemickými nebo jadernými katastrofy, hladomorem.\"\n\nPodle Aldena Speareho \"v nejužším slova smyslu migrace lze považovat za nedobrovolnou pouze tehdy, když člověk je fyzicky přepraven ze země a nemá možnost uniknout.\" Pohyb pod hrozbou nebo dokonce v bezprostředním ohrožení života, obsahuje prvek dobrovolnosti pokud existuje možnost uniknout do jiné části země, jít do úkrytu, nebo zůstat a doufat,že pronásledování ustane.\" Nicméně tato myšlenka byla zpochybňována zejména marxisty, kteří tvrdí, že ve většině případů mají migranti malý nebo žádný výběr.\n\nPříčin nuceného vysídlení mohou zahrnovat:\n\n"}
{"id": "1310089", "url": "https://cs.wikipedia.org/wiki?curid=1310089", "title": "III. třída okresu Nový Jičín", "text": "III. třída okresu Nový Jičín\n\nIII. třída okresu Nový Jičín (též zvaná jako Okresní soutěž – okres Nový Jičín) je 9. nejvyšší fotbalovou soutěží v republice.\n\n"}
{"id": "1310101", "url": "https://cs.wikipedia.org/wiki?curid=1310101", "title": "New York, New York", "text": "New York, New York\n\nNew York, New York může být:\n"}
{"id": "1310103", "url": "https://cs.wikipedia.org/wiki?curid=1310103", "title": "Silnice II/370", "text": "Silnice II/370\n\nSilnice II/370 je silnice II. třídy, která vede z Dolní Libiny do Valšova. Je dlouhá 44 km. Prochází dvěma kraji a třemi okresy.\n\n\n\n\n"}
{"id": "1310104", "url": "https://cs.wikipedia.org/wiki?curid=1310104", "title": "Vilassar de Dalt", "text": "Vilassar de Dalt\n\nVilassar de Dalt je obec v Katalánsku v comarca Maresme. Jméno má svůj původ v římském názvu \"Villa Azari\".\n\nSousedí s obcemi Vilassar de Mar, Premià de Dalt, Cabrils, Òrrius a Mataró.\n\nPrvní zmínka o místu je z roku 978. Farnost je známá od 11. století. Původně zemědělská obec se v 19. století stala centrem textilního průmyslu; ve 20. století vlivem přistěhovalců z jihu rostlo osídlení kolem historického centra.\n\n\n"}
{"id": "1310108", "url": "https://cs.wikipedia.org/wiki?curid=1310108", "title": "Walter Hinck", "text": "Walter Hinck\n\nWalter Hinck (8. březen 1922, Selsingen, Dolní Sasko – 21. srpen 2015, Landau in der Pfalz, Porýní Falc) byl německý germanista a literární kritik. V roce 1992 se stal laureátem Kasselské literární ceny (německy \"Kasseler Literaturpreis für grotesken Humor\").\n\nKonec druhé světové války strávil v jugoslávském zajetí. V první polovině 50. let 20. století vystudoval germanistiku, divadelní vědu, sociologii a dějinami umění na univerzitě v Göttingenu. V letech 1964–1987 posléze vyučoval až do své emeritury jako profesor dějin moderní německé literatury na univerzitě v Kolíně nad Rýnem. Mezi jeho studentky náležila kupříkladu německá spisovatelka Ulla Hahn.\n\nHlavní oblastí jeho vědeckého zájmu byla historie německého dramatu (s ohledem na 18.–20. století).\n\n\n"}
{"id": "1310111", "url": "https://cs.wikipedia.org/wiki?curid=1310111", "title": "Eugene", "text": "Eugene\n\nEugene může být:\n"}
{"id": "1310115", "url": "https://cs.wikipedia.org/wiki?curid=1310115", "title": "Bare Bones (album, Wishbone Ash)", "text": "Bare Bones (album, Wishbone Ash)\n\nBare Bones je plně akustické studiové album rockové skupiny Wishbone Ash. Představuje re-aranžované verze starých klasických skladeb, několik nových skladeb a coververzí. Na albu se objevilo několik speciálních hostů, včetně zpěvačky Claire Hamill. Na podporu tohoto alba skupina včlenila blok akustických skladeb do svého koncertního repertoáru v letech 1999 a 2000.\n\n\n"}
{"id": "1310121", "url": "https://cs.wikipedia.org/wiki?curid=1310121", "title": "Vil·la Havemann", "text": "Vil·la Havemann\n\nVil·la Havemann je dům ve městě Sitges (Garraf), na Av. Artur Carbonell 11, který je zahrnut v soupisu architektonického dědictví Katalánska (IPA-11919).\n\nDům se nachází v blízkosti centra letoviska Sitges. Jedná se o samostatně stojící objekt, který se skládá z domu a kaple připojené k pravé straně domu a je obklopen zahradou. Průčelí domu je patrové. Kaple, která využívá historizující prvky má přístupové dveře s obloukovým portálem a laloková okna v horní části. Střecha je sedlová s arabskými dlaždicemi. \n\nV obecních archivech jsou uloženy dva projekty pro výstavbu této budovy. Dne 9. srpna 1906 rada dala souhlas k provedení domu s kaplí v rámci prvního projektu podepsaného architektem J. L. Calvem. Později 25. dubna 1907 schválila nové stavební povolení na žádost vlastníka Ursiciny Sanahuja, vdovy po Havemannovi. Architekt, který zpracoval tento druhý projekt byl Josep Graner i Prat.\n"}
{"id": "1310122", "url": "https://cs.wikipedia.org/wiki?curid=1310122", "title": "Administrativní dělení Papuy-Nové Guineje", "text": "Administrativní dělení Papuy-Nové Guineje\n\nPapua-Nová Guinea je podle své ústavy unitárním státem, který se dělí na 22 správních jednotek prvního stupně: dvacet provincií, Autonomní území Bougainville a teritorium hlavního města Port Moresby. Plošně největší je Západní provincie, nejvíce obyvatel má provincie Morobe.\n\nPo vyhlášení nezávislosti země v roce 1975 byl zřízeno devatenáct provincií. Bougainville s přilehlými ostrovy, kde existovalo silné ozbrojené hnutí za nezávislost, případně připojení k Šalamounovým ostrovům, získal podle dohody mezi vládou a separatisty v roce 2000 vyšší míru samosprávy než ostatní provincie, má vlastní parlament a prezidenta. Fakticky začala autonomie fungovat po ukončení bojů v roce 2005 (na rok 2019 je naplánováno referendum o případném odtržení Bougainville). V roce 2012 došlo k správní reformě, podle níž vznikly dvě nové provincie: od Jižní Vysočiny se oddělila Hela a od Západní Vysočiny Jiwaka.\n\nNěkteré provincie změnily svůj název: Západní provincie se označuje jako \"Fly River\", Severní provincie jako \"Oro\" a Západní Sepik jako Sandaun. Nová jména se běžně používají, nejsou však oficiální, protože by to vyžadovalo změnu ústavy. Také provincii Chimbu se někdy říká \"Simbu\" a autonomnímu regionu Bougainville \"Severní Šalamounovy ostrovy\".\n\nPapua-Nová Guinea je rozdělena pro správní a ekonomické účely do čtyř hlavních regionů (příslušnost provincií k regionům je uvedena v tabulce): Papua, Momase, Vysočina (Highlands) a Ostrovy (Islands). Každá provincie kromě teritoria hlavního města se dále dělí na okresy (sloužící také jako volební obvody do parlamentu) a ty jsou tvořeny místními samosprávami.\n\n"}
{"id": "1310137", "url": "https://cs.wikipedia.org/wiki?curid=1310137", "title": "III. třída okresu Opava", "text": "III. třída okresu Opava\n\nIII. třída okresu Opava (též zvaná jako Okresní soutěž – okres Opava) je 9. nejvyšší fotbalovou soutěží v republice.\n\n"}
{"id": "1310142", "url": "https://cs.wikipedia.org/wiki?curid=1310142", "title": "Cadbury World", "text": "Cadbury World\n\nCadbury World je zábavní park v areálu čokoládovny Cadbury ve městě Birmingham. Byl založen v roce 1990. Nachází se tu řada atrakcí na téma čokolády a její výroby.\n\n\n"}
{"id": "1310143", "url": "https://cs.wikipedia.org/wiki?curid=1310143", "title": "Alvin Ailey", "text": "Alvin Ailey\n\nAlvin Ailey (5. ledna 1931 Rogers – 1. prosince 1989 New York) byl americký tanečník a choreograf, zakladatel \"Alvin Ailey American Dance Theater\" v New Yorku. Byl průkopníkem moderního tance ve Spojených státech amerických a jeho choreografie \"Revelations\" je považována za klasiku taneční moderny. Byl gay. Zemřel 1. prosince 1989 ve věku 58 let na AIDS. Aby svou matku ušetřil sociálního stigmatu, požádal lékaře, aby jako příčinu úmrtí uvedl smrtelnou krevní dyskrazii. Roku 2014 mu prezident Barack Obama posmrtně udělil Prezidentskou medaili svobody.\n\n"}
{"id": "1310144", "url": "https://cs.wikipedia.org/wiki?curid=1310144", "title": "Torre de Garraf", "text": "Torre de Garraf\n\nTorre de Garraf je stavba ve městě Sitges (Garraf), která je zahrnuta v soupisu architektonického dědictví Katalánska (IPA-1770).\nJe to obranný prvek ze 14. až 15. století, který se nachází na kopci na severozápadě, v blízkosti železniční trati do Barcelony. Stojí se na nábřeží, v těsné blízkosti Bodegas Güell. Obranná věž má kulaté střílny a přístup do vnitřního prostoru je z prvního patra usedlosti, s kterou je spojena mostem.\n\nNa konci 19. století provedl intervenci architekt Francesc Berenguer, Gaudího žák. V této době byla věž ve špatném stavu, protože na počátku 19. století byla částečně zničena při útoku.\n"}
{"id": "1310145", "url": "https://cs.wikipedia.org/wiki?curid=1310145", "title": "Káňa", "text": "Káňa\n\nPříjmení Káňa nosí více významných osobností:\n\n"}
{"id": "1310148", "url": "https://cs.wikipedia.org/wiki?curid=1310148", "title": "Nerad (rozcestník)", "text": "Nerad (rozcestník)\n\nNerad může být:\n\n\n"}
{"id": "1310149", "url": "https://cs.wikipedia.org/wiki?curid=1310149", "title": "Hastrman (film)", "text": "Hastrman (film)\n\nHastrman (2018) je český film režiséra Ondřeje Havelky, pro kterého je to celovečerní režijní debut. Jde o adaptaci románu Miloše Urbana oceněného Magnesia Literou 2001 vyprávějící příběh milostného vzplanutí hastrmana k dívce Katynce zasazený do českého venkova v 19. století a podobně jako román i děj filmu vyvrcholí v současnosti.\n\nExteriéry filmu byly natáčeny především v severních Čechách, konkrétně u Holanských rybníků v okolí kopce Vlhošť a v kostele svaté Barbory u Zahrádek na Českolipsku, dále ve skanzenu v Kouřimi, v Kokořínském dole (mlýn Štampach), u zámku Jezeří na Mostecku a v dalších místech v Českém středohoří. \n\nPráva k předloze měl původně jiný filmařský tým, ten však nezačal točit včas a práva propadla. Tak se otevřela možnost pro Ondřeje Havelku.\n\n\n"}
{"id": "1310150", "url": "https://cs.wikipedia.org/wiki?curid=1310150", "title": "Gregory Hines", "text": "Gregory Hines\n\nGregory Oliver Hines (14. února 1946, New York – 9. srpna 2003, Los Angeles) byl americký tanečník, choreograf, zpěvák a herec. Proslavil se na Broadwayi, především jako stepař. Držitel divadelní ceny Tony (1992) i televizní Emmy (2003). Hrál ve filmech \"The Cotton Club\" nebo \"White Nights\".\n"}
{"id": "1310152", "url": "https://cs.wikipedia.org/wiki?curid=1310152", "title": "Fiat 1100", "text": "Fiat 1100\n\nFiat 1100 je vůz nižší střední třídy (segment C) vyráběný od roku 1953 do roku 1969 italskou automobilkou Fiat. Jednalo se o úplně novou náhradu za Fiat 1100 E, který vycházel z předválečného modelu Fiat 508 C Balilla 1100. Z platformy osobního vozu Fiat 1100 byla odvozena také řada lehkých užitkových automobilů Fiat 1100 T, která se v několika modifikacích vyráběla v letech 1957–1971. Výroba osobního vozu Fiat 1100 byla ukončena v roce 1969, kdy byla nahrazena modelem Fiat 128.\n\nV Indii ovšem automobilka \"The Premier Automobiles Limited\" (nyní Premier Ltd.) ve svém závodě v Bombaji vyráběla model Fiat 1100 až do konce roku 2000 (poslední vyráběné verze byla v podstatě modifikace Fiat 1100 D).\n\nFiat po druhé světové válce (obdobně jako jiné významné automobilky) pokračoval ve výrobě předválečných typů, které byly mírně modernizovány. Prvním modelem, jehož design i konstrukce byly navrženy od počátku až po válce, byl v roce 1950 Fiat 1400, vůz střední třídy, který nahradil Fiat 1500 z roku 1935.\n\nV nabídce Fiatu zůstávaly další předválečné modely: malý Fiat 500 \"Topolino\" (který byl až později nahrazen modely Fiat 600 a Fiat 500) a vůz nižší střední třídy Fiat 1100 E, což byl jen mírně upravený \"Fiat 1100\", který toto označení používal od roku 1939, ale fakticky se vyráběl již od roku 1937 jako \"Fiat 508 C Nuova Balilla 1100\". A právě tento \"Fiat 1100 (1937)\" byl nahrazen zcela novým modelem, který byl vyvíjen pod kódovým označením \"Tipo 103\"\n\nProtože nový Fiat 1100 byl vyráběn celkem 17 let (když nepočítáme ještě mnohem delší produkci v Indii: 37 let), došlo v průběhu jeho výroby k celé řadě modifikací. Můžeme rozlišit 3 základní etapy jeho výroby: od roku 1953 jde o „původní“ 1100 (bez přidaného písmenného označení, 1962: 1100 D a 1966: 1100 R (plus již zmíněnou užitkovou verzi 1100 T, která se dělí na 4 vlastní generace). „Původní“ 1100 se dělí ještě na 5 „subgenerací“ (indickou výrobu v to nepočítaje): 1953: 1100/103, 1956: 1100/103 E, 1958: 1100/103 D, 1959: 1100/103 H Lusso, 1960: 1100/103 H Export a Special. Když uvážíme ještě různé karosářské verze (sedan, kombi, kupé ad.) a různé motory dostáváme celkem několik desítek modelů.\n\nProtože nový Fiat měl téměř stejné číselné označení jako model, který nahrazoval, byl nazýván Fiat Nuova 1100 nebo Fiat 1100/103, podle svého interního kódového označení. Poprvé byl představen v dubnu 1953 na Autosalonu v Ženevě..\n\nPřes podobné označení (Fiat 1100/103 oproti původnímu Fiatu 1100 E) měl nový vůz zcela odlišný design i konstrukci karosérie a podvozku (v principu podobnou jako v roce 1950 na trh uvedený Fiat 1400). Z předválečného modelu Fiat 1100 (1937) byl převzat pouze osvědčený motor, který byl mírně upraven (interní označení \"typ 103.000\"), takže při stejném objemu 1089 cm³ nyní dosahoval výkonu 36 koní (26 kW) při 4400 ot./min. jen o jednu koňskou sílu více než původní motor.\n\nČtyřstupňová manuální převodka měla synchronizaci na posledních třech rychlostech a řadící páka byla umístěna pod volantem, což se tehdy považovala za moderní. Maximální rychlost byla 116 km/h. Nový model byl nabízen ve dvou základních stupních výbavy. Spartánská výbava \"Tipo A\" nabízela jen jednu (šedohnědou) barvu, jednodušší úpravu exteriéru bez chromovaných doplňků a neměla topení a ventilaci. Bohatší úroveň výbavy \"Tipo B\" nabízela řadu barev karosérie a interiéru a kromě dalšího šlo zvolit pneumatiky s bílými bočnicemi a autorádio.\n\nNa Pařížském autosalonu v říjnu 1953 Fiat představil výkonnější („sportovnější“) Fiat 1100 TV, kde zkratka TV znamená \"Turismo Veloce\" (Veloce je italsky rychlý). Model 1100 TV měl vylepšený motor (typ \"103.006\"), o výkonu 48 koní (35 kW) při 5400 ot./min. ve srovnání s 36 k (26 kW) standardní verze, což bylo dosaženo hlavně dvojitými karburátory Weber a zvýšením kompresního poměru na 7,4:1 (oproti 6,7:1). Později v roce 1954 byl kompresní poměr dále zvýšen 7.6:1 and výkon tak dále vzrostl na . Maximální rychlost byla 135 km/h.\n\nModel TV se nelišil jenom motorem, ale také karosérií (viz srovnávací obrázek v infoboxu), kterou navrhlo oddělení Fiatu \"Dipartimento Carrozzerie Derivate e Speciali \". Mezi odlišnosti patří např. jiný předek, větší zadní okna a zakončení boků. Karosérie byla standardně dvojbarevně, střecha a ráfky kol byly v kontrastní barvě. Interiér byl také dvojbarevný, podlaha byla plně pokryta koberečky a bylo zde další vybavení nenabízené ve standardní verzi. Model TV byl znatelně dražší než standardní sedan. V cenách roku 1953 stál , zatímco sedan stál 945 nebo 975 tisíc lir (ve výbavě A resp. B)\n\nModel 1100 TV oceňovali movitější a také sportovněji založení zákazníci Fiatu, kteří se v té době zúčastnili celé řady závodu. Mezi nejprestižnější úspěchy vozu patří vítězství ve své třídě na známém závodu Mille Miglia v letech 1954 a 1955 a také jednoznačné vítězství na Africké rallye z Kapského města do Alžírska v roce 1954.\nV roce 1954 na Ženevské autosalonu byla představena další karosářská verze, pětidveřové kombi, které pro domácí trh získalo tradiční italské označení, Fiat 1100 Familiare. V zahraničí to byla celá řada verzí názvu, např. Family, Familiale nebo Kombiwagen a další. Zadní dveře jsou sklopné dolů a a takto vzniklá vodorovná ložná plocha, pokrytá vinylem, může unést zatížení až 300 kg. Třetí řada dvou sklopných sedadel umožňuje obsadit vůz až šesti osobami. Pokud nejsou potřeba, vznikne po jejich sklopení víceméně rovná ložná plocha. Z mechanického hlediska je kombi prakticky shodné se sedanem, pouze používá odlišné vyšší pneumatiky.\n\nNa \"Ženevském autosalonu v březnu 1953 byla představena další, tentokrát velmi speciální, model: Fiat 1100/103 TV Trasformabile\"', dvoudvéřový roadster. Jak naznačuje jeho název, byl odvozen z modelu \"Fiat 1100/103 TV\".\n\nTento Amerikou inspirovaný design opět navrhlo přímo oddělení Fiatu, \"Dipartimento Carrozzerie Derivate e Speciali\". Vývojářský tým vedl přímo vedoucí tohoto oddělení, designér a konstruktér Fabio Luigi Rapi. V první sérii bylo vyrobeno celkem 571 kusů této speciální verze. V roce 1956 byl výkon motoru zvýšen o 3 k a bylo mírně upraveno zavěšení zadní nápravy. V dalším roce bylo vyrobeno 450 vozů.\n\nVýznamnější změna přišla v roce 1957, kdy byl model Trasformabile vybaven výkonnějším motorem o větším objemu (1221 cm³, 55 koní resp. 40 kW). Výroba tohoto modelu pokračovala až do roku 1959, celkem bylo postaveno asi 2360 kusů verze s motorem 1,2 litru. Byly provedeny také menší změny designu přední a zadní částí vozu, přičemž větší světlomety jsou na první pohled asi nejnápadnější rozdíl.\nZatímco výše uvedené verze byly navrženy přímo ve Fiatu, dvoudveřové kupé 2 + 2 nezávisle navrhlo, postavilo a prodávalo známe designerské a karosářské studio Carrozzeria Pininfarina. Design byl poprvé vystaven na Pařížském autosalonu v roce 1953. V roce 1954 se vůz zúčastnil závodu v blízkosti Turína, Orbassano 6 hodin Cup, pilotem byl \"Umberto Agnelli\".\n\nZaložen byl na platformě 1100 TV a vyráběl se jen v malých sériích v letech 1954 až 1956, celkem asi 780 kusů. Ručně vyráběná karoserie byla z oceli s hliníkovými dveřmi, kapotou a víkem zavazadlového prostoru. Počínaje rokem 1955 bylo použito panoramatické zadní okno, podobné tomu, který můžeme nalézt na modelech Ferrari, které rovněž navrhl Pininfarina.\n\nV červnu 1956, po třech letech výroby a 257 000 vyrobených automobilech, byla celá modelová řada 1100/103 modernizována. Nová série nesla typový kód 103 E. Všechny modely (sedan typu A a B, Familiare, TV a TV Trasformabile) se nadále vyráběly.\n\nKompresní poměr byl zvýšen na 7:1 pro standardní motor a 8:1 pro Turismo Veloce, čímž došlo ke zvýšení výkonu o 4 koňské síly při 4400 ot./ min pro standardní motor a 3 k při 5200 ot./min. pro Turismo Veloce. Zavěšení a pérování bylo měkčí a byla upravena geometrie řízení. Standardní sedany dostala nové chromované doplňky, novou mřížkou chladiče s vertikálními lištami a obdélníkovým mlhovým světlem uprostřed.\n\nModel TV dostal podobně přepracovanou mřížku chladiče, ale v této verzi měl dvě obdélníkové mlhovky, jednu pod každým světlometem. Kontrastní barvy modelu TV byly rozšířeny na boky směrem dolů. Interiér získal úplně novou přístrojové desku s novým rychloměrem, nový plastový volant v barvě slonoviny. Nová byla též odkládací schránka, područky všech čtyř přepracovaných dveří, dvojí čalounění sedadel a ostřikovač čelního skla. Velikost a využitelnost zavazadlového prostoru byla zlepšena tím, že zadní opěradlo lze sklopit a náhradní pneumatika byla přemístěna pod podlahu zavazadlového prostoru.\n\nTaké roadster TV Trasformabile Roadster byl modernizován obdobně jako model TV, z kterého vychází. Variantu 103 E TV Trasformabile lze identifikovat podle různých detailů exteriéru, jako jsou upravené směrovky, které již nejsou ozdobeny chromovými stonky, ale spíše jsou připojeny přímo k předním blatníkům.\n\nV září 1957 byla celá řada 1100 opět modernizována jako modely roku 1958, veřejně byla poprvé představena na Pařížském autosalonu v říjnu 1957 a nová série dostala typový kód 103 D. Nejnápadnější změnou je kompletní redesign zadní části vozu. Současně byl na autosalonu představen nový model \"1200 Granluce\".\n\nModel 1200 Granluce je elegantní sedan, s modernějším designem a vybavený motorem o objemu 1,2 litru (1221 cm³, 55 koní resp. 40 kW), který nahradil model 1100 TV. Řada s motorem 1,1 litru tak dočasně přišla o nejvyšší model a zůstaly v ní pouze dvě verze: sedan a kombi, které nyní získaly sportovní kontrastní barvu střechy jako standard.\n\nNová zadní část sedanu je delší, také vnitřní prostor a zadní okno bylo zvětšeno. Na druhé straně karoserie kombi se téměř nezměnila, pouze bylo nutné přizpůsobit zadní část novým větším koncovým světlům. Také další vnější prvky byly nové, včetně madel dveří a směrovek. Vnějším rozlišovacím znakem modelů z roku 1958 je nová mřížka chladiče, na které je nápis Millecento (znamenající v italštině 1100).\n\nVýkon motoru se zvýšil ze 40 na 43 koní (32 kW) při 4800 ot./min, díky většímu karburátoru, nové hliníkové hlavě válců a lepšímu dávkování paliva individuálně pro každý válec. Maximální rychlost se tak zvýšila na 125 km/h. Z mechanického hlediska byly zlepšeny především brzdy. \nV roce 1959 společnost Fiat opětovně zavedla třetí, nejvyšší model v řadě s motorem o objemu 1,1 litru, pozicovaný mezi standardním sedanem a modelem \"1200 Granluce\". Nový model byl nazván 1100 Lusso (typ 103 H), na zahraničních trzích se prodával také pod označeními \"De Luxe\" nebo \"Luxus\".\n\nKarosérie modelu Lusso vycházela ze standardního sedanu, ale vyznačovala se celou řadou změn v exteriéru, interiéru a bohatší výbavou. Vpředu byl znak Fiatu poprvé přesunut z kapoty do středu mřížky chladiče, kde měl na sebe připoutat pozornost. Umístění a provedení chromových doplňků na karosérii bylo upraveny tak, aby respektovaly kontrastní barevný pás (stejné barvy jako střecha), který se rozšířil od předních dveří až k zadním koncovým světlům. Víčko palivové nádrže bylo umístěno pod uzamykatelnou krytku. Svislé částí chromovaných nárazníků byly opatřeny vysokými gumovými částmi. Nové prvky interiéru zahrnovaly polstrovanou přihrádku přidanou pod palubní desku a deflektory větru na předních bočních oknech. Výkon motoru o objemu 1,1 litru byl zvýšen na 50 koní (37 kW) oproti 43 koní modelu z roku 1958. Toho bylo dosaženo dvojitým karburátorem a zvýšením kompresního poměru na 7,85:1. Nejvyšší rychlost byla 130 km/h.\n\nV samém závěru roku 1960 byly modely z roku 1958 (1100/103 D) a model z roku 1959 (1110/103 H Lusso) nahrazeny třemi modely, které byly poprvé představeny na \"autosalonu v Turíně\" v listopadu 1960: šlo o modely 1100 Export, luxusnější a dražší 1100 Special a kombi 1100 Familiare.\n\nHlavním rozdílem mezi sedany \"1100 Export\" a \"1100 Special\" byla konstrukce karosérie. Levnější \"Export\" převzal karoserii z modelu \"103 H Lusso\", zatímco luxusnější a dražší \"Special\" se stal prvním modelem v řadě s motorem 1,1 litru se závěsnými dveřmi, protože převzala modernější karosérii z modelu \"1200 Granluce\". Jinak měly oba sedany téměř stejný interiér a vybavení.\n\nOzdobné prvky modelů Granluze a Lusso byly vypuštěny, stejně jako složitá barevná schémata s ozdobnými proužky, jen kontrastní barva střechy zůstala volitelná možnosti modelu Special. Jediné zdobné prvky, které zůstaly, byly chromové prvky na boku a již z továrny dodávané pneumatiky s bílými bočnice (silnějšími na modelu Special. Všechny modely (Export, Special a kombi Familiare) měly nyní stejnou přední část, která odpovídala modelům Lusso a verzi Granluce z roku 1959. Přední a zadní nárazníky nyní měly méně objemné svíslé části, bez masivních gumových nástavců, které byly charakteristické pro model Lusso.\n\nMotorem s dvojitým karburátorem (typu 103 H o výkonu 50 koní resp. 37 kW), byl převzat z končícího modelu Lusso, proto zůstala stejná i maximální rychlost 130 km/h. . U modelu Speciál byla možné zvolit automatickou spojku značky \"Saxomat\". Tento typ se používal nejen u některých modelů Fiat a Lancia, ale také u vozů Saab, Ford, Opel a dalších. Vozy Trabant a Wartburg používal stejný systém pod značkou \"Hycomat\". Modely 1100 Export a Special zůstaly v prodeji až do roku 1962, kdy byly všechny modely byly nahrazeny níže popsanou generací \"Fiat 1100 D\". \n\nPo mnoha letech výroby výše popsané řady \"1100/103\", v rámci které vzniklo několik subgenerací a mnoho různě pojmenovaných modelů, uvedl v roce 1963 Fiat novou generaci Fiatu 1100, označenou písmenem přímo za číslem, tedy Fiat 1100 D.\n\nJe to střízlivý, ale pohodlný čtyřdveřový sedan, velmi podobný modelu Granluce, ale s jednoduššími boky a novějším, více hranatým předkem. Model 1100 D v provedení sedan se stal na počátku šedesátých let úspěšným italským vozem, motor měl zpočátku výkon 40 koní (29 kW), ale brzy byl zvýšen na 43 koní (32 kW).\n\nV rámci řady 1100 D se pochopitelně vyráběly též verze kombi a model Deluxe, který nabídl vyšší výkon 50 koní (37 kW), ozdobné boční lišty, kobercové podlahové rohože a další výbavu navíc. Všechny modely řady 1100 D přežily bez podstatných změn až do roku 1966, kdy zahájení výroby průkopnického modelu Fiat 124 vyvolalo změny designu i v dalších modelových řadách, tedy i nižšího modelu Fiat 1100.\n\n\"Licenční výroba v Indii:\" Fiat 1100/103 byl takřka od počátku výroby vyvážen také do Indie, kde ho prodávala automobilka \"The Premier Automobiles Limited\" (nyní Premier Ltd.). Prodávalo se zde několik verzí s odlišným značením modelů než v Evropě. V roce 1964, krátce po zahájení výroby modelové řady \"1100 D\" byla do Indie prodána i licence. Fiat byl poté vyráběn v Bombaji. Nejdříve byl prodávan jako \"Fiat 1100 D\", od roku jako 1972 \"Premier President\" a od roku 1974 jako \"Premier Padmini\". Pod tímto označením se pak Fiat 1100 D vyráběl v Indii velice dlouho, až do konce roku 2000. V roce 1993 byla do výroby zavedena též verze s dieselovým motorem, označená \"Premier Padmini 137D\". Ta měla vznětový motor o objemu 1366 cm³, vyráběný ve spolupráci s italskou firmou FNM. Dieselová verze se stejně jako benzínová vyráběla až do roku 2000.\n\nPoslední modernizace Fiatu 1100 proběhla v únoru 1966 a dostala označení Fiat 1100 R (R je z italského slova Rinnovata: obnovený/obnovená). Design poslední modernizace byl zjevně vyvolán i inspirován modelem Fiat 124, jehož výroba začala právě v roce 1966. Fiat 1100 dostal celkově hranatější, rovnější a jednodušší design, takže se vzhledově dost přiblížil vyššímu modelu Fiat 124.\n\nSoučasně byl z nabídky vyřazen větší motor 1,2 litru, aby se tak zabránilo nežádoucí konkurenci s vyšším modelem \"Fiat 124\". Všechny verze \"Fiatu 1100 R\" se tak nabízely pouze se starším motorem o objemu 1089 cm³, i když kompresní poměr se opět zvýšil (na 8:1) a motor tak dosahoval výkonu 48 koní (36 kW).\n\nSpojka a převodovka se trochu změnily, ale hlavní změnou, kterou přivítali motorističtí novináři, byl návrat umístění řadicí páky zpět na podlahu mezi přední sedadla, což zjednodušuje konstrukci. (V 50. a 60. letech měla většina automobilů řadící páku pod volantem.) Převodovka však stále nebyla plně synchronizována (jen vyšší stupně), což připomínalo, že mnohé mechanické komponenty jsou již zastaralé. Vnitřní prostor vozu se mírně zvětšil, tomu napomohlo jak malé zvýšení celkové délky vozu, tak lepší umístění rezervního kola (pod podlahou) a palivové nádrže (v pravé zadní části vozu).\n\nModernizovaná modely verze 1100 R se vyráběly od roku 1966 až do roku 1969 (také v Německu, ve městě Heilbronn, v automobilce \"Neckar-Automobilwerke\", pod označením \"Neckar 1100\"), kdy byla výroba definitivně ukončena a nahrazena modelem Fiat 128.\n\n\"Fiat 128\" byl dalším přelomovým vozem nejen pro automobilku Fiat. Samotná koncepce „vše vpředu“ zdaleka nebyla v celosvětovém měřítku úplnou novinkou, ale v tomto modelu znamý konstruktér Dante Giacosa použil optimalizované umístění motoru, převodovky a dalších komponent a současně potlačil nevýhody tohoto řešení. Jeho koncepci brzy převzala většina automobilek pro automobily od malých vozů až po střední třídu a stala se \"de facto průmyslovým standardem\".\n\nFiat 1100 T je užitkový automobil, vycházející z osobního vozu Fiat 1100. Vyrábět se začal až v roce 1957 (osobní Fiat 1100 již od roku 1953), ale zase vydržel ve výrobě až do roku 1971 (o dva roky déle než osobní vůz), kdy ho nahradil nový model Fiat 238 (ten se od roku 1967 vyráběl souběžně). Model Fiat 1100 T má mnoho různých provedení: základní verze jsou dodávka, pick-up a mikrobus. Existují celkem čtyři základní generace modelu: původní Fiat 1100 T, 1100 T2, 1100 T3 a 1100 T4, modernizace zahrnovaly jak motory, tak další komponenty.\n\n"}
{"id": "1310154", "url": "https://cs.wikipedia.org/wiki?curid=1310154", "title": "Silniční most (Tuřice)", "text": "Silniční most (Tuřice)\n\nSilniční most v Tuřicích je postaven na silnici II/610. Mezi obcemi Předměřice nad Jizerou a Tuřice překonává řečiště Jizery. Byl otevřen v roce 1924 a silničnímu provozu slouží dosud.\n"}
{"id": "1310155", "url": "https://cs.wikipedia.org/wiki?curid=1310155", "title": "Jerome Robbins", "text": "Jerome Robbins\n\nJerome Robbins, rodným jménem Jerome Wilson Rabinowitz (11. října 1918, New York – 9. července 1998, New York) byl americký tanečník, choreograf, režisér a divadelní producent židovského původu. Původně vystudoval chemii na Newyorské univerzitě, tanci se začal věnovat až roku 1936. Pětkrát získal divadelní cenu Tony, dvakrát za muzikál (1965, 1989), třikrát za choreografii (1948, 1958, 1965). Za spolurežii filmového muzikálu \"West Side Story\" získal roku 1961 Oscara, ačkoli šlo o jeho filmový debut – v té době byl teprve druhým režijním debutantem, který tuto cenu získal. Ve stejném roce obdržel i tzv. čestného (či zvláštního) Oscara (\"Academy Honorary Award\"). \n\n\n"}
{"id": "1310156", "url": "https://cs.wikipedia.org/wiki?curid=1310156", "title": "Cukrovar Vinoř", "text": "Cukrovar Vinoř\n\nCukrovar Vinoř \"(Spolkový cukrovar rolnický ve Vinoři, a.s.)\" byl průmyslový objekt ve východní části Vinoře, který se nacházel mezi ulicí Mladoboleslavská a Vinořským potokem.\n\nCukrovar založený roku 1870 a postavený stavební firmou Václava Nekvasila fungoval jako část koncernu cukrovarů rodiny Schoellerů. Roku 1947 byl znárodněn a sloučen s cukrovarem v Čakovicích. Pro trvalé problémy se zásobováním vodou byl roku 1954 zrušen, jeho zařízení bylo demontováno a komín zbourán. Bez stavebních změn sloužil jako sklady a dílny různých firem.\n\nCelý objekt byl zbořen roku 2009.\n"}
{"id": "1310157", "url": "https://cs.wikipedia.org/wiki?curid=1310157", "title": "Šenkýř", "text": "Šenkýř\n\nPříjmení Šenkýř nosí více významných osobností:\n\n\n"}
{"id": "1310158", "url": "https://cs.wikipedia.org/wiki?curid=1310158", "title": "Claire Hamill", "text": "Claire Hamill\n\nJosephine Claire Hamill (* 4. srpna 1954 Port Clarence, County Durham, Anglie) je britská zpěvačka-písničkářka. Vedle sólové kariéry spolupracovala s Wishbone Ash a kytaristou skupiny Yes, Steve Howem.\n\nClaire Hamill působí na hudební scéně od svých 17 let. V roce 1971 se stala jednou z prvních britských zpěvaček-písničkářek a mnoha kritiky byla srovnávána s Joni Mitchell.\n\nJejím debutovým albem bylo \"One House Left Standing\", na jehož obalu byla zpěvačka na pozadí její rodné město. Brzy poté se vydala na první turné po Spojeném království, jako podpora Johna Martyna. V roce 1973 doprovázela na turné po USA skupiny Procol Harum a Jethro Tull. Po skončení turné se vrátila do Británie, aby natočila své nové album \"October\" ve studiu Manor Studio Richarda Bransona v Oxfordshire, ve kterém Mike Oldfield vytvořil své album \"Tubular Bells\". Po té pokračoval na turné se skupinou King Crimson.\n\nV roce 1973 potkala Ray Daviese z Kinks, se kterým podepsal smlouvu u jeho značky Konk a vydala zde své třetí album \"Stage Door Johnnies\" album, které obsahovalo její první písničky předělávky. V témže roce jezdila po druhém americkém turné a ve Spojeném království s Gilbertem O'Sullivanem. Nakonec nahrála u značky Konk své poslední album 70. let, nazvané \"Abracadabra\".\n\nZačátkem 80. let spolupracovala s Wishbone Ash, kdy se objevila jako host na jejich albech \"Just Testing\" (1980) a \"Number the Brave\" (1981), doprovodila je též na turné1981/82. Jako host se znovu objevila na albu \"Bare Bones\" z roku 1999.\n\n\n"}
{"id": "1310159", "url": "https://cs.wikipedia.org/wiki?curid=1310159", "title": "Hrabák", "text": "Hrabák\n\nPříjmení Hrabák nosí více významných osobností:\n\n"}
{"id": "1310161", "url": "https://cs.wikipedia.org/wiki?curid=1310161", "title": "Rubeš", "text": "Rubeš\n\nPříjmení Rubeš nosí více významných osobností:\n\n"}
{"id": "1310162", "url": "https://cs.wikipedia.org/wiki?curid=1310162", "title": "Gajdošík", "text": "Gajdošík\n\nPříjmení Gajdošík nosí více významných osobností:\n\n"}
{"id": "1310166", "url": "https://cs.wikipedia.org/wiki?curid=1310166", "title": "Leguán galapážský", "text": "Leguán galapážský\n\nLeguán galapážský (\"Conolophus subcristatus\") je endemitem Galapág (Ekvádor), vyskytující se asi na šesti zdejších ostrovech (např. na ostrovech Fernandina, Isabela, Santa Cruz nebo již vzácně na ostrově Santiago). Je to velký druh vejcorodého ještěra, který roste do délky více než jednoho metru, a může vážit až 10 kilogramů. Živí se až z 80 % kaktusy.\n\nJeho tělo hraje několika různými barvami; hlavu a silné končetiny má nažloutlé až bíle, zatímco zbytek těla a hřbet má rezavě hnědý až černý nádech. Vůči tělu je jeho hlava poměrně malá a jeho hřbet je posetý řadou trnů, zřetelných v oblasti krku.\n\nLeguán galapážský je aktivní během dne. Jako studenokrevný plaz se často jen vyhřívá na slunci a v takovém rozpoložení jej můžeme spatřit především v dopoledních hodinách. V poledne, kdy je žár slunce již neúnosný, zalézá raději do stínu. Za šera se pak uchyluje k spánku a mizí do své nory. Leguán galapážský je všežravec, ale živí se často ovocem, především pak různými kaktusy (z nichž nejčastěji opunciemi), podobně jako jeho příbuzný leguán bledý (\"Conolophus pallidus\"). Pomocí drápů odstraňuje z kaktusu ostnaté trny, nebo je polyká s nimi. Tento sukulent vyhledává obzvlášť v období sucha, protože poskytuje dostatek vláhy. Leguán galapážský udržuje zajímavý vztah s galapážskými pěnkavami; v jejich přítomnosti se odlepí od země a nechává si jimi odstranit klíšťata a jiné parazity z břicha.\n\nSamec je teritoriální, své území brání výhružnými signály (kývání hlavou), a pokud je narušitel nebere na zřetel, může dojít k útoku, kdy nepřítele pokouše nebo praští ocasem. V období námluv na samice až agresivně doléhá. Po páření naleznou samice vhodné místo pro nakladení vajíček. Někdy tak vyrážejí až na 15 km dlouhou pouť, aby našly vhodnou a bezpečnou půdu; některé samice kladou snůšku přímo do sopečného popela. Do vyhrabané nory, asi 50 cm hluboké, pokládá až 25 vajec. Zprvu je nějakou dobu střeží, aby na stejné místo nenakladla svá vejce jiná samice, čímž by mohla její snůšku poškodit. Mláďata se líhnou po 85 až 110 dnech a do jednoho týdne se vyhrabou z nory. První roky jsou leguáni velmi zranitelní. Do dospělosti vyrostou až za poměrně dlouhou dobu, v 15 letech, ale můžou se dožít až 50 let. V zajetí se dožívají průměrně 15 let.\n\nMezi přirozené predátory se řadí jestřábi, volavky nebo hadi, kteří loví mladé leguány ve věku 1–2 let. Avšak ani starší nemají vyhráno, jsou pro ně velkou hrozbou invazivní predátoři, jako je divoká kočka domácí.\n\nV 18 až 19. století se leguán galapážský dostal na jídelní stůl někdejších lovců velryb či osadníků. V současnosti (k roku 2017) patří mezi největší hrozby invazivní druhy živočichů, kteří jsou na těchto ostrovech značně rozšíření (predace ze strany koz a prasat, a právě noví predátoři jako kočka domácí). Na seznamu ohrožených druhů Mezinárodního svazu ochrany přírody je uveden jako zranitelný druh. Na Galapážských ostrovech žije dnes asi 5000 až 10 000 těchto leguánů.\n\n"}
{"id": "1310167", "url": "https://cs.wikipedia.org/wiki?curid=1310167", "title": "Běloruská hokejová reprezentace do 18 let", "text": "Běloruská hokejová reprezentace do 18 let\n\nBěloruská hokejová reprezentace do 18 let je výběrem nejlepších běloruských hráčů ledního hokeje v této věkové kategorii. Od roku 1999 se mistrovství světa do 18 let účastní. \n"}
{"id": "1310168", "url": "https://cs.wikipedia.org/wiki?curid=1310168", "title": "Tomi Poikolainen", "text": "Tomi Poikolainen\n\nTomi Poikolainen (* 27. prosince 1961, Helsinky) je finský lukostřelec, účastník pěti olympiád.\n\nPřipravoval se pod vedením bronzového olympijského medailisty Kyösti Laasonena. Při svém debutu na olympiádě v Moskvě 1980 překvapivě získal zlatou medaili nástřelem 2455 bodů a jako osmnáctiletý se stal nejmladším finským olympijským vítězem v historii. Na Letních olympijských hrách 1984 skončil pátý, v roce 1988 byl jedenáctý v soutěži jednotlivců a při olympijské premiéře soutěže družstev skončil s týmem Finska na čtvrtém místě. V roce 1992 vybojovali Finové ve složení Tomi Poikolainen, Ismo Falck a Jari Lipponen stříbrné medaile, v individuálním závodě obsadil Poikolainen 24. místo. Na olympijských hrách 1996 byl osmý v týmové a dvanáctý v individuální soutěži. S družstvem Finska získal stříbrnou medaili na mistrovství světa v lukostřelbě v letech 1981 a 1991, v roce 1989 skončil mezi jednotlivci třetí. Na mistrovství Evropy v lukostřelbě vyhrál individuální soutěž v roce 1986 a byl třetí na šampionátech 1982 a 1988, v roce 1994 se stal mistrem Evropy v soutěži družstev.\n\nŽije v Hyvinkää a pracuje jako profesionální hasič. Jeho manželka Jutta Poikolainenová je také lukostřelkyně, reprezentovala Finsko na LOH 1988. \n\n"}
{"id": "1310171", "url": "https://cs.wikipedia.org/wiki?curid=1310171", "title": "Seznam dílů seriálu Černé zrcadlo", "text": "Seznam dílů seriálu Černé zrcadlo\n\nToto je seznam dílů seriálu \"Černé zrcadlo\". Britský dramatický seriál \"Černé zrcadlo\" měl premiéru na britské stanici Channel 4. Dne 21. října 2016 byla zveřejněna třetí řada seriálu na Netflixu.\n\n<onlyinclude>\n</onlyinclude>\n\n"}
{"id": "1310177", "url": "https://cs.wikipedia.org/wiki?curid=1310177", "title": "Mistrovství světa v ledním hokeji žen 2014", "text": "Mistrovství světa v ledním hokeji žen 2014\n\nMistrovství světa v ledním hokeji žen 2014 se poprvé v historii hrálo i v roce, kdy se hrál olympijský turnaj. Nehrála se pouze elitní skupina. IIHF rozhodla, že v roce, kdy se hrají olympijské hry bude pro zachování kontinuity postupů a sestupů mezi divizemi nejlepší, aby se všechny nižší divize odehrály. V prvním návrhu měl vítěz divize I nahradit v elitní skupině poslední celek olympijského turnaje v Soči. Po diskusi bylo však rozhodnutí změněno a tyto celky sehrály třízápasovou sérii o postup do elitní skupiny.\n\nPoslední celek olympijského turnaje se utkal s vítězem divize I z roku 2014 v sérii na dva vítězné zápasy, která se odehrála v Jokohamě v Japonsku ve dnech 8. až 11. listopadu 2014. V sérii zvítězilo a zajistilo si právo účasti v elitní skupině 2015. zůstalo pro rok 2015 v divizi I.\n\n\n\n\n\n\n"}
{"id": "1310179", "url": "https://cs.wikipedia.org/wiki?curid=1310179", "title": "Rychlý", "text": "Rychlý\n\nPříjmení Rychlý nosí více významných osobností:\n\n"}
{"id": "1310184", "url": "https://cs.wikipedia.org/wiki?curid=1310184", "title": "Gergely Karácsony", "text": "Gergely Karácsony\n\nGergely Szilveszter Karácsony (* 11. června 1975, Fehérgyarmat) je maďarský politolog a politik, poslanec parlamentu v 7. volebním cyklu v letech 2010 až 2014, původně zvolený za zelené hnutí Politika může být jiná, ze kterého v roce 2013 odešel a stal se spoluzakladatelem hnutí Dialog za Maďarsko. Od podzimu 2014 je starostou XVI. obvodu hlavního města Budapešti. Příjmení \"Karácsony\" znamená v maďarštině slovo Vánoce.\n\nNarodil se 11. června 1975 ve městě Fehérgyarmat na východě Maďarska do rodiny zahradních inženýrů. Ve věku 6 let přišel o otce. Vyrůstal v obci Nyírtass, později se přestěhoval do Debrecínu. V roce 1993 odmaturoval a byl přijat na studium historie na Károli Gáspár Református Egyetem, odkud v roce 1995 přestoupil na Institut sociologie a sociální politiky na Eötvös Loránd Tudományegyetem, kde získal roku 2000 diplom ze sociologie. V letech 1995 až 2000 byl také členem Széchenyi István Szakkollégium, později i vyučujicím. Vedle toho v období 1995 až 1997 studoval na ELTE i politologii. Od roku 2004 působí jako přednášející na Budapesti Corvinus Egyetem v Politologickém institutu. Od roku 2007 byl posluchačem doktorského programu na Politologickém institutu na ELTE.\nPracoval pro sociologickou agenturu Medián a v roce 2007 se stal vědeckým ředitelem této společnosti. Je členem Maďarské politologické společnosti a Maďarské sociologické společnosti.\n\nV letech 2002 až 2008 pracoval coby nestraník jako politický poradce na státním sekretariátu pro koordinaci Úřadu předsedy vlády (kancléřství). V létě 2009 vstoupil do tehdy nového zeleného hnutí Politika může být jiná. Byl šéfem volební kampaně pro parlamentní volby 2010 a zároveň kandidoval na 3. místě obvodní kandidátky za hlavní město Budapesť. Získal mandát a byl zvolen místopředsedou parlamentní frakce LMP. Ačkoliv již byl poslancem, neúspěšně znovu kandidoval v předčasných volbách v jednomandátovém parlamentním volebním obvodu II. budapešťského obvodu . \nDne 26. ledna 2013 spolu s několika poslanci (Benedek Jávor, Tímea Szabó) vystoupil z hnutí a společně založili levicovou zelenou formaci Dialog za Maďarsko, později byl zvolen do nejvyššího čtyřčlenného vedení strany. \n\nV komunálních volbách 2014 byl zvolen starostou budapešťského XVI. obvodu zvaného Zugló.\n\nJe lídrem Dialogu za Maďarsko pro parlamentní volby 2018.\n\nV říjnu roku 2019 byl zvolen primátorem Budapešti. Měl širokou podporu opozice od liberálních stran až po radikální pravicové hnutí Jobbik, které proti němu nevedlo kampaň. Výhru mu zajistil zisk 50,86 procenta hlasů, přičemž jeho oponent, kandidát vládní strany Fidesz a zároveň předchozí primátor Budapešti István Tarlós, ve volbě získal 44,1 procenta. Agentura Reuters označila tento výsledek za největší vítězství maďarské opozice za posledních deset let. \n\n\n"}
{"id": "1310187", "url": "https://cs.wikipedia.org/wiki?curid=1310187", "title": "Maria Tallchiefová", "text": "Maria Tallchiefová\n\nMaria Tallchiefová, rodným jménem Elizabeth Marie Tall Chief (24. ledna 1925, Fairfax – 11. dubna 2013, Chicago) byla americká baletní tanečnice indiánského původu. Byla příslušnicí indiánského kmene Osage. V 17 letech odešla do New Yorku, kde pět let tančila u společnosti \"Ballet Russe de Monte Carlo\". Zde se setkala s choreografem Georgem Balanchinem, jehož múzou a manželkou se stala. Ten roku 1946 založil \"New York City Ballet\" a Tallchiefovou v něm učinil primabalerínou a největší hvězdou. Zejména její výkon v \"Ptáku Ohniváku\" z roku 1949 sklidil velký ohlas v baletním světě. Poté se vydala na světové turné a byla první Američankou, kterou vystoupila na prknech Bolšojho těatru v Moskvě. Taneční kariéru ukončila roku 1966. Poté se stala řaditelkou baletu v \"Lyric Opera of Chicago\". Získala americké vyznamenání \"National Medal of Arts\".\n"}
{"id": "1310191", "url": "https://cs.wikipedia.org/wiki?curid=1310191", "title": "Lhotský", "text": "Lhotský\n\nPříjmení Lhotský nosí více významných osobností:\n\n"}
{"id": "1310192", "url": "https://cs.wikipedia.org/wiki?curid=1310192", "title": "Šmída", "text": "Šmída\n\nPříjmení Šmída nosí více významných osobností:\n\n\n"}
{"id": "1310193", "url": "https://cs.wikipedia.org/wiki?curid=1310193", "title": "Dialog za Maďarsko", "text": "Dialog za Maďarsko\n\nDialog za Maďarsko, , zkráceně Párbeszéd a dříve také PM, je zelená politická strana v Maďarsku, která se počátkem roku 2013 odštěpila od hnutí s názvem Politika může být jiná. V parlamentních volbách 2014 strana kandidovala společně s hnutím Együtt 2014 v rámci velké koalice Összefogás. Ve volbách získalo jeden mandát (poslankyně Tímea Szabó). Ve volbách do Evropského parlamentu 2014 společná koalice Együtt 2014 — Párbeszéd přinesla zisk jednoho mandátu, který nakonec obsadil Benedek Jávor. Lídrem strany pro parlamentní volby 2018 byl Gergely Karácsony.\n\n\nPoznámka: ve volbách 2014 kandidoval strana v koalici s MSZP, DK a hnutím Együtt. Ve volbách 2018 v koalici s MSZP.\n\n<nowiki>1</nowiki>: Strana měla jednotnou kandidátku s hnutím Společně 2014. První zvolený europoslanec Gordon Bajnai (E14) ihned odstoupil ve prospěch druhého v pořadí, kterým byl Benedek Jávor (PM).\n\n\n"}
{"id": "1310195", "url": "https://cs.wikipedia.org/wiki?curid=1310195", "title": "Nabarvené ptáče", "text": "Nabarvené ptáče\n\nNabarvené ptáče je český film režiséra Václava Marhoula z roku 2019 podle stejnojmenného románu polského spisovatele Jerzyho Kosińského z roku 1965. Vypráví o malém chlapci, který během druhé světové války sám putuje po východoevropském venkově. \n\nFilm je černobílý. Natáčel se částečně v mezislověnštině, umělém slovanském mezijazyku. Film byl přijat do hlavní soutěže 76. ročníku Benátského filmového festivalu, na němž od studentské poroty obdržel cenu Film pro UNICEF za nejlepší snímek bojující za dětská práva. V září 2019 se představil také na mezinárodním filmovém festivalu v Torontu.\n\nFilm se natáčel od jara 2017 v Česku (např. u obce Kuřívody, v Brně v káznici na Cejlu, Josefově, Bezdružicích, Černošíně, Kácově, Slaníku či v Boleticích), na Slovensku (u řeky Váh či v bratislavských ateliérech), v Polsku či na Ukrajině.\n\nPři natáčení velké akční scény v Boleticích vypomohli i režiséři Radim Špaček a Vít Karas a scéna se točila ve třech štábech.\n\nFilm byl Českou filmovou a televizní akademií navržen americké Akademii filmového umění na Oscara za nejlepší cizojazyčný film. Dne 16. prosince 2019 Akademie oznámila, že postoupil do užšího výběru 10 vybraných snímků. Do oscarové nominace \"Nabarvené ptáče\" 13. ledna 2020 ale vybráno nebylo.\n\n"}
{"id": "1310199", "url": "https://cs.wikipedia.org/wiki?curid=1310199", "title": "Kopp (příjmení)", "text": "Kopp (příjmení)\n\nPříjmení Kopp nosí více významných osobností:\n\n"}
{"id": "1310203", "url": "https://cs.wikipedia.org/wiki?curid=1310203", "title": "Mizera", "text": "Mizera\n\nPříjmení Mizera nosí více významných osobností:\n\n\n"}
{"id": "1310210", "url": "https://cs.wikipedia.org/wiki?curid=1310210", "title": "Witt", "text": "Witt\n\nWitt může být:\n\n\n\n"}
{"id": "1310211", "url": "https://cs.wikipedia.org/wiki?curid=1310211", "title": "Rychle a zběsile (rozcestník)", "text": "Rychle a zběsile (rozcestník)\n\nRychle a zběsile může být:\n\n"}
{"id": "1310217", "url": "https://cs.wikipedia.org/wiki?curid=1310217", "title": "Lukostřelecký paradox", "text": "Lukostřelecký paradox\n\nLukostřelecký paradox se dotýká především střelby z klasického luku. U klasického luku je tětiva napnuta proti podélné ose lučiště (A – označení na obrázku, příčný řez ) a směr vektoru síly (B) vyvíjené při výstřelu míří do středu lučiště. Šíp u klasického luku nemůže procházet osou lučiště, ale dotýká se lučiště z boku. V důsledku uvedených skutečností je podélná osa šípu (C) s vektorem síly vyvíjené při výstřelu různoběžná. Tyto různoběžky se protínají v místě kde je konec šípu založen na tětivě luku. Paradoxem je označována skutečnost, že šíp se po výstřelu nepohybuje ve směru zamíření své osy. \nDůležitou roli při výstřelu hraje pružnost těla šípu. Tětiva působí na šíp silou na konci šípu. Směr působení této síly není shodný s podélnou osou šípu. Protože šíp není dokonale tuhé těleso má svou pružnost. Kromě toho má šíp i svou setrvačnost. Efekt podporuje i skutečnost, že část hmotnosti šípu je soustředěna v hrotu šípu. \nUvedené faktory vedou k tomu, že síla tětivy způsobí na počátku výstřelu prohnutí šípu. V důsledku pružnosti se prohnutí šípu vrací zpět a šíp začne kmitat. Tyto kmity se postupně utlumují. \nKmity šípu složené s dopředným pohybem šípu způsobí hadovitý pohyb šípu. Tento pohyb umožní šípu to, že šíp je při svém letu schopen částečně obejít lučiště a skutečný směr pohybu může být blíže směru síly výstřelu než je původní směr osy šípu. \nNa stabilizaci letu šípu působí i jeho opeření. Výsledný směr pohybu šípu je závislý na složení všech uvedených sil. Pro dosažení dobrých výsledků je nutné používat šípy s maximálně shodnými vlastnostmi, mezi které patří mimo jiné i pružnost dříku šípu. \nDůsledkem výše popsaného mechanismu vzniku kmitů při výstřelu je riziko, že se dřík šípu při výstřelu může zlomit. Při kombinaci příliš silného luku a málo tuhého šípu mohou vzniklé síly překonat mez pevnosti materiálu dříku šípu, který se při výstřelu zlomí. Zadní část zlomeného šípu je stále urychlována tětivou a může poranit, nebo i prostřelit ruku, ve které lukostřelec drží lučiště.\n\n\n"}
{"id": "1310218", "url": "https://cs.wikipedia.org/wiki?curid=1310218", "title": "Sněžnický potok", "text": "Sněžnický potok\n\nSněžnický potok ( ) je potok v Ústeckém kraji v Česku a v Zemském okrese Saské Švýcarsko-Východní Krušné hory v Německu. Je dlouhý 4,8 km (v ČR 3,25), plocha povodí činí přibližně 7 km² a vlévá se do Bělé jako pravostranný přítok. \n\nPramení na západním svahu Děčínského Sněžníku (723 m) v nadmořské výšce 665 metrů pod komunikací vedoucí k jeho vrcholu. Po šesti set metrech se dostává do obce Zadní Ves a mění směr ze západního na svůj dominantní, severozápadní. Po necelém kilometru obec opouští v lesích. V nich přitéká do bezejmenného rybníka a vtéká na území Německa. Zde se zařezává do pískovcového údolí a vlévá se do říčky Bělé v nadmořské výšce 412 metrů. \n\n"}
{"id": "1310228", "url": "https://cs.wikipedia.org/wiki?curid=1310228", "title": "Seznam dílů seriálu Miliardy", "text": "Seznam dílů seriálu Miliardy\n\nToto je seznam dílů seriálu \"Miliardy\". Americký dramatický televizní seriál \"Miliardy\" měl premiéru 17. ledna 2016 na americké stanici Showtime. \n\n<onlyinclude></onlyinclude>\n\n26. ledna 2016 byl seriál prodloužen o druhou řadu, která měla premiéru 19. února 2017.\n\nV březnu 2017 stanice Showtime obnovila seriál pro třetí řadu, která měla premiéru 25. března 2018.\n\nDne 8. května 2019 byla stanicí objednána pátá řada.\n\n"}
{"id": "1310233", "url": "https://cs.wikipedia.org/wiki?curid=1310233", "title": "Vasuové", "text": "Vasuové\n\nVasuové jsou skupina védských a hinduistických božstev tvořících družiny Indry, později Agniho. Často jsou vzýváni jako pomocníci a dárci hmotných statků, ale jejich konkrétní funkce a povaha je nejasná.\n\nTradičně je mezi Vasuje řazeno osm božstev. V Brhadáranjakópanišadu to jsou následující:\n\nV Máhábharatě této osmě odpovídají následující božstva:\n\n\nTradiční počet osmi božstev vedl k užívání slova vasu pro osmičku v indické aritmetice, astonomii a astrologii. Někdy je však uváděno že jejich počet dosahuje 333.\n\nJejich jméno vychází ze sanskrtského „dobrý, dobrotivý“. Vychází z chápání bohů jako dárců dobrých věcí, o takové chování jsou konstantě žádáni v modlitbách. Tak je Indra nazýván také \"vasudá\", \"dátá vásu\" „dárce dobrého“, \"dátá vásúnaam\" „dárce dobrých věcí“, a stejnými nebo podobnými tituly jsou označováni Agni, Prthiví a Arjaman. Mimo védský kontext se podobná jména a tituly bohů objevují v mnoha indoevropských mytologiích:\n\n\nJaan Puhvel považuje Vasuje za božstva stojící jednou nohou na zemi a druhou v „kosmičtějších sférách“. Jejich jméno má doslova znamenat „statky, bohatství“ a nepřímo „dárce dobrých věcí“, jako hlavní význam slovní kořene \"vas-\" považuje „zářit, vyzařovat“ z čehož je sémanticky odvozen význam „být dobrý, dobrotivý“. Z nejasných důvodů ztotožňuje Vasuje s Ašviny, božskými dvojčaty-jezdci a ochránci před nebezpečím. Vasuové se starají o světský blahobyt, což však nezahrnuje pouze materiální přepych, ale také o zdraví, krásu a harmonický pohlavní a manželský život.\n"}
{"id": "1310245", "url": "https://cs.wikipedia.org/wiki?curid=1310245", "title": "Paracentéza", "text": "Paracentéza\n\nParacentéza je lékařský zákrok spočívající v propíchnutí ušního bubínku a následném odsátí hnisu (tj. punkce) ze středního ucha, nejčastěji se používá při zánětu středního ucha.\n\nCelý zákrok trvá 10 – 15 sekund. Ve většině případů však zákrok není pro pacienty bolestivý, protože v ušním bubínku není spleť nervových zakončení tak hustá. První částí je propíchnutí bubínku v jeho dolní části, kde se za bubínkem již nachází volný prostor, dlouhou jehlou. Následuje vložení odsávačky skrze úzký otvor v bubínku, kterou se vysaje hnis z oblasti středního ucha. Po paracentéze se obvykle vyskytuje ještě po nějaký čas, nejčastěji v řádech hodin, vytékání zbytkového hnisu dírou v ušním bubínku, v hnisu může být i příměs krve.\n\nPo propíchnutí se mohou dostavovat ještě několik dní bolesti v uchu, ale po 5 – 7 dnech se díra v ušním bubínku sama zacelí a ucho zůstává bez trvalých následků. Po dobu léčení se nesmí do ucha dostat žádná tekutina, ani nečistoty, jinak hrozí opětovná infekce a v případě proniknutí tekutiny do středního ucha se může objevit zalehnutí a ušní šelesty.\n"}
{"id": "1310261", "url": "https://cs.wikipedia.org/wiki?curid=1310261", "title": "Písně nepísně", "text": "Písně nepísně\n\nPísně nepísně je druhé sólové studiové album Vladimíra Václavka z roku 2003.\n\n\n\n"}
{"id": "1310277", "url": "https://cs.wikipedia.org/wiki?curid=1310277", "title": "Okamžik vzkříšení", "text": "Okamžik vzkříšení\n\nOkamžik vzkříšení (v americkém originále: Adam Resurrected) je americko-německo-izraelský film z roku 2008 režiséra Paula Schradera. Film je s tématikou Holokaustu je adaptací knihy izraelského spisovatele Jorama Kanjuka \"Adam, psí syn\" (: ) z roku 1968. Režisérem filmu je Paul Schrader. Hlavní roli komika Adama ztvárnil Jeff Goldblum, další role hráli Willem Dafoe, Derek Jacobi a Ayelet Zurer. \n\nFilm měl světvou premiéru na Filmovém festivalu v Telluride 30. srpna 2008, do běžné distribuce byl uveden 12. prosince 2008 ve Spojených státech. V České repulice se objevil v soutěži Karlovarského filmového festivalu v červenci 2009.\n"}
{"id": "1310278", "url": "https://cs.wikipedia.org/wiki?curid=1310278", "title": "Mendes", "text": "Mendes\n\nMendes je příjmení portugalského původu, které má následující nositele:\n\n\n"}
{"id": "1310281", "url": "https://cs.wikipedia.org/wiki?curid=1310281", "title": "Silnice II/648", "text": "Silnice II/648\n\nSilnice II/648 je silnice II. třídy, která vede z Rychaltic do Českého Těšína. Je to původní silnice I/48, která byla nahrazena dálnicí D48. Je dlouhá 25 km. Prochází jedním krajem a dvěma okresy.\n\n\n\n"}
{"id": "1310290", "url": "https://cs.wikipedia.org/wiki?curid=1310290", "title": "Seznam dílů seriálu Soy Luna", "text": "Seznam dílů seriálu Soy Luna\n\nToto je seznam dílů seriálu \"Soy Luna\".\n\n<onlyinclude></onlyinclude>\n"}
{"id": "1310291", "url": "https://cs.wikipedia.org/wiki?curid=1310291", "title": "Laura Asadauskaitė", "text": "Laura Asadauskaitė\n\nLaura Asadauskaitė-Zadneprovskienė (* 28. února 1984 Vilnius) je litevská reprezentantka v moderním pětiboji. Je olympijskou vítězkou z roku 2012, na hrách v roce 2008 skončila patnáctá a v roce 2016 byla třicátá, když v kombinaci běhu a střelby překonala olympijský rekord, ale jezdeckou část nedokončila. Na mistrovství světa v moderním pětiboji vyhrála v roce 2013 individuální závod a v roce 2014 smíšenou štafetu. Na mistrovství Evropy v moderním pětiboji získala sedm zlatých medailí: v individuálním závodě 2012, 2015 a 2016, soutěži družstev 2008 a 2016, ženské štafetě 2008 a smíšené štafetě 2014. V letech 2011 a 2015 byla zvolena nejlepší litevskou sportovkyní roku, byl jí také udělen Řád za zásluhy o Litvu. Jejím manželem je Andrejus Zadneprovskis, mistr světa a olympijský medailista v moderním pětiboji, mají dceru Adrianu (* 2010). Je absolventkou Univerzity Mykolase Romerise a příslušnicí litevské armády.\n\n"}
{"id": "1310294", "url": "https://cs.wikipedia.org/wiki?curid=1310294", "title": "Římskokatolická farnost Měrotín", "text": "Římskokatolická farnost Měrotín\n\nŘímskokatolická farnost Měrotín je územní společenství římských katolíků s farním kostelem sv. Martina v děkanátu Konice.\n\n\nK červnu 2017 zde působí jako administrátor excurrendo P. Mgr. Radomír Metoděj Hofman, OT.\n\nVe farnostech na Konicku, které spravuje Německý řád (Bouzov, Luká, Bílá Lhota, Chudobín, Měrotín, Náměšť na Hané) vychází od roku 2001 občasník Farní trouba.\n\n"}
{"id": "1310296", "url": "https://cs.wikipedia.org/wiki?curid=1310296", "title": "Římskokatolická farnost Bouzov", "text": "Římskokatolická farnost Bouzov\n\nŘímskokatolická farnost Bouzov je územní společenství římských katolíků s farním kostelem sv. Gotharda v děkanátu Konice.\n\n\nK červnu 2017 zde působí jako farář P. Mgr. Radomír Metoděj Hofman, OT.\n\nVe farnostech na Konicku, které spravuje Německý řád (Bouzov, Luká, Bílá Lhota, Chudobín, Měrotín, Náměšť na Hané) vychází od roku 2001 občasník Farní trouba.\n\n"}
{"id": "1310298", "url": "https://cs.wikipedia.org/wiki?curid=1310298", "title": "Cukrovar Čakovice", "text": "Cukrovar Čakovice\n\nCukrovar Čakovice \"(Cukrovary Schoeller a spol., a.s.)\" je bývalý průmyslový objekt v Praze 9 v ulici Cukrovarská v severozápadní části Čakovic.\n\nVýznamná podnikatelská rodina Schoellerů zakoupila v polovině 19. století v Čakovicích statek, na jehož pozemcích založila cukrovar. Od roku 1872 byl připojen na železniční trať České severní dráhy. Roku 1884 jej poničil požár, po kterém prošel několikerou přestavbou a rozšířením.\n\nPo znárodnění roku 1947 byl ke koncernu připojen cukrovar ve Vinoři. V 60. letech 20. století zpracovával mimo jiné i cukrovou třtinu z Kuby. Po roce 1990 byl objekt využíván jako balírna cukru a jiného zboží.\n\n\n\n"}
{"id": "1310300", "url": "https://cs.wikipedia.org/wiki?curid=1310300", "title": "Rudnaja Pristaň", "text": "Rudnaja Pristaň\n\nRudnaja Pristaň ( je vesnice (do roku 2004 sídlo městského typu) v Dalněgorském městském okruhu v Přímořském kraji v dálněvýchodním Rusku. Sídlo leží u ústí řeky Rudnaja do stejnojmenného japonskomořského zálivu ve vzdálenosti 35 km na východ od Dalněgorsku. V roce 2010 zde žilo 2107 obyvatel. Vesnice se nachází v oblasti se studenými suchými zimami a vlhkými a teplými léty. Hlavními místními pamětihodnostmi jsou mořský ostrůvek \"Dva brata (Dva bratři)\" s dvěma skalními pilíři a maják na Brinnerově mysu. Název vsi lze do češtiny přeložit jako \"Rudné přístaviště\".\n"}
{"id": "1310302", "url": "https://cs.wikipedia.org/wiki?curid=1310302", "title": "Tasemnice krysí", "text": "Tasemnice krysí\n\nTasemnice krysí (\"Hymenolepis diminuta,\" Rudolphi 1819) je tasemnice čeledi Hymenolepididae parazitující u hlodavců, nejčastěji myší a krys. Vzácně ji lze nalézt také u lidí. Tato tasemnice má dvouhostitelský cyklus, přičemž jako mezihostitel slouží někteří zástupci hmyzu. V laboratorních podmínkách je to nejčastěji brouk potemník moučný (\"Tenebrio molitor\"). Člověk se nakazí náhodným pozřením (nejčastěji skrze cereálie) infikovaných brouků. Tasemnice se u definitivního hostitele vyskytuje ve střevě. Infekce člověka je zpravidla bez příznaků nebo se může projevit bolestmi břicha a snížením apetitu. \n\nDospělé tasemnice \"H. diminuta\" dosahují délky 20-60 cm. Skolex je opatřen přísavkami a chobotkem. Samotné tělo (strobila) je složeno z 800 až 1000 článků. Vajíčko je kulaté o velikosti okolo 70 µm a obsahuje onkosféru se šesti háčky. Oproti \"H. nana\" chybí polární filamenta. \n\nTasemnice se vyskytuje u celé řady hlodavců. Typickým hostitelem je však myš domácí a krysa. Člověk je náhodný hostitel.\n\nJako mezihostitel tasemnice krysí figuruje více než 60 druhů hmyzu ze 7 různých řádů, včetně Lepidoptera, Orthoptera, Siphonaptera, Embiidina, Dermaptera, Dictyoptera a Coleoptera. Jako nejběžnější a taky nejčastěji experimentélně používanými mezihostiteli jsou však brouci potemníkovití, jmenovitě \"Tenebrio molitor\", \"Tribolium confusum\" a \"Tribolium castaneum\".\n\nPřítomnost tasemnice může být zjištěna ze stolice nálezem typických vajíček, jež lze morfologicky odlišit jak od tasemnic rodu \"Taenia\" tak i příbuzného druhu tasemnice dětské.\n"}
{"id": "1310303", "url": "https://cs.wikipedia.org/wiki?curid=1310303", "title": "Carl Hiaasen", "text": "Carl Hiaasen\n\nCarl Hiaasen (* 12.  března 1953) je americký spisovatel a novinář norského a irského původu. V roce 1974 absolvoval studium žurnalistiky na University of Florida, pracoval v deníku \"Miami Herald\". Knihy psal zpočátku s Williamem Montalbanem a od roku 1986 samostatně. Také skládal texty pro zpěváka protestsongů Warrena Zevona.\n\nJeho romány vycházejí z prostředí rodné Floridy a spojují detektivní zápletky se satirou na turistický průmysl a jeho neblahé dopady na životní prostředí. Podle knihy \"Striptýz\" natočil roku 1996 Andrew Bergman stejnojmenný film s Demi Moore v hlavní roli. Hiaasen vydal také dětskou dobrodružnou knihu \"Soví houkání\", která byla rovněž zfilmována. Hiaasenovy knihy patří k americkým bestsellerům a byly přeloženy do 34 jazyků. V roce 1992 získal literární cenu Dilys Award. \n\nHiaasen je známý také jako „objevitel“ Christophera Paoliniho. \n\n\n"}
{"id": "1310306", "url": "https://cs.wikipedia.org/wiki?curid=1310306", "title": "Benátské obranné stavby", "text": "Benátské obranné stavby\n\nBenátské obranné stavby z období 15. až 17. století: Stato da Terra – západní Stato da Mar je název jedné z přeshraničních památek světového kulturního dědictví UNESCO, sestávající z několika komponentů na území Itálie, Chorvatska a Černé Hory. Je tvořena pevnostmi a opevněnými městy Nejjasnější republiky benátské. Tato místa jsou roztroušena od vnitrozemí severní Itálie po východní pobřeží Jaderského moře a lze je dělit do dvou skupin. Zatímco italské pozice v historické oblasti \"„Stato da Terra“\" chránily Benátky před okolními evropskými mocnostmi, pevnosti a opevněná města na pobřeží Jadranu spadaly do tzv. \"„Stato da Mar“\" a byly opěrnými body, které měly zaručovat bezpečnou plavbu benátského loďstva směrem k Levantě. Obranné stavby byly vystavěny ve stylu „alla moderna“, který byl v 15. století novátorský vzhledem k rozmachu používání střelného prachu a nutnosti přizpůsobit vojenskou architekturu této skutečnosti. \n\nNásledující tabulka zahrnuje všech 6 lokalit, které byly společně zapsány na seznam památek chráněných UNESCEM.\n"}
{"id": "1310307", "url": "https://cs.wikipedia.org/wiki?curid=1310307", "title": "Nanortalik", "text": "Nanortalik\n\nNanortalik () je město v kraji Kujalleq v jižním Grónsku. V roce 2018 tu žilo 1 236 obyvatel, takže je to jedenácté největší grónské město a třetí největší město v kraji Kujalleq. Je to také nejjižněji položené město nad 1 000 obyvatel. Název Nanortalik znamená \"místo, kde žijí medvědi\", tento název je ovšem mylný, protože na území Nanortaliku lední medvědi nežijí.\n\nDíky své poloze byla oblast dosažena Nory dříve, než byla dosažena inuity. Město bylo založeno v roce 1770 jako Nennortalik. V roce 1797 tu byla obchodníky z Qaqortoqu založena obchodní stanice. Kvůli tomu, že město nemělo přístup k moři, bylo přesunuto o 3 km dále. Ze starého města existují již jen nepatrné pozůstatky.\n\nNanortalik se nacházi na stejnojmenném ostrově na pobřeží Labradorského moře, asi 100 km od mysu Farvel. Ostrov se nachází ve fjordu Tasermiut a nacházejí se tu hory Quaqqarsuasik (559) a Quassik (308 m).\n\nKolem Nanortaliku se nacházejí osady Narsarmijit, Alluitsup Paa, Tasiusaq, Aappilattoq, Ammassivik, farmy Saputit, Nalasut, Nuugaarsuk, Qallimiut, Qorlortorsuaq a opuštěné osady Akuliaruseq, Alluitsoq a Ikerasassuaq.\n\nHlavními zaměstnáními obyvatel jsou rybolov, lov krabů a lov tuleňů. Mezi lety 2004 a 2013 byly aktivní doly Nalunaq. Byly plány o postavení silnice vedoucí z Nanortaliku do Nalunaqu, ty se ale nepřijaly, protože obyvatelé Nanortaliku neměli příliš zájem o práci v dolech, a v dolech pracovali především cizinci.\n\nVe městě se nachází škola, fotbalové hřiště, dva hotely, nemocnice, tři obchody se smíšeným zbožím, kostel, hřbitov, muzeum a pošta.\n\nDo roku 2015 byl Nanortalik desátým největším městem, ale kvůli klesajícímu počtu obyvatel ho Uummannaq předběhl. Počet obyvatel Nanortaliku klesá, jako počet obyvatel většiny osad a měst v Kujallequ.\n\n"}
{"id": "1310309", "url": "https://cs.wikipedia.org/wiki?curid=1310309", "title": "Clapham Junction (film)", "text": "Clapham Junction (film)\n\nClapham Junction je britský hraný film z roku 2007, který režíroval Adrian Shergold. Film zachycuje životy několika osob v londýnské čtvrti Clapham v průběhu 36 hodin, během kterých se jejich osudy protnou.\n\nVe filmu probíhá souběžně několik dějových linií: Will a Gavin uzavírají registrované partnerství. Student Danny je vystaven posměchu svých spolužáků pro svou homosexualitu. Robin by rád prodal svůj scénář pro Channel 4, ale je odmítnut, neboť homosexuální téma již není v britské společnosti nic zajímavého jako dříve. 14letý Theo sleduje svého souseda, 29letého Tima a chtěl by se s ním seznámit a potajmu ho špehuje v knihovně. Terry bydlí se svou babičkou a odmítá si přiznat, že je gay.\n\nHned po obřadu začne Will flirtovat s mladým číšníkem Alfiem, ale je odmítnut. Svůj snubní prsten dá i s telefonním číslem tajně Alfiemu do kapsy. V gay klubu se Alfie potká s Terrym, ale Terry nakonec odejde s jiným mužem, kterého pak v jeho bytě fyzicky napadne. Theovi rodiče odejdou na večeři a Theo se rozhodne kontaktovat Tima, ten to však odmítá kvůli Theově věku. Alfie je přepaden v parku a zmlácen. Terry ho najde, ale nepomůže mu, jen mu ukradne Willův prsten. Alfie po převozu do nemocnice zemře. Terry sám je posléze přepaden homofobním útočníkem a skončí v nemocnici. Ošetřuje ho Gavin, který u něj najde Willův prsten.\nV abecedním pořadí:\n"}
{"id": "1310311", "url": "https://cs.wikipedia.org/wiki?curid=1310311", "title": "Fiat 1400 a 1900", "text": "Fiat 1400 a 1900\n\nFiat 1400 a Fiat 1900 jsou automobily vyráběné italskou automobilkou Fiat v letech 1950 až 1958 (Fiat 1400) resp. 1952 až 1959 (Fiat 1900). Tyto dva modely sdílely platformu, karoserii a většinu komponent, ale zatímco model \"Fiat 1400\" vybavený motorem 1,4 litru představoval nabídku střední třídy, \"Fiat 1900\" s motorem 1,9 a luxusnější výbavou i provedením, měl v té době představovat „vlajkovou loď“ automobilky.\n\nFiat 1400 a 1900 mají řadu prvenství: nebyla to úprava předválečných modelů, ale šlo o první modely automobilky, jejichž design a konstrukce byly kompletně navrženy po druhé světové válce, hlavním konstruktérem byl Dante Giacosa. Byl to první vůz automobilky, nabízený také se vznětovým motorem. Byl to také první osobní automobil španělského výrobce SEAT a jugoslávského výrobce Zastava. Vyráběl se rovněž v Rakousku: Steyr-Puch (nyní Magna Steyr).\n\n\n"}
{"id": "1310316", "url": "https://cs.wikipedia.org/wiki?curid=1310316", "title": "Římský salát", "text": "Římský salát\n\nŘímský salát (botanicky ) je rostlina pěstovaná jako listová zelenina k přípravě zeleninových salátů, jedna z variet lociky seté.\n\nŘímský salát má sytě zelené, křehké listy podlouhlého úzkého tvaru.\n\nŘímský salát obsahuje lactucin, který příznivě ovlivňuje trávení, uklidňuje mysl a uvolňuje křeče. Bohatý je na železo, vitaminy B, vitamin C, karoten nebo vlákninu.\n\nRostlina náleží k druhu locika setá a je tak příbuzná například s hlávkovým nebo ledovým salátem.\n\nŘímský salát se používá ve studené kuchyni k přípravě různých salátů. Je například tradiční ingrediencí salátu Caesar. Méně tradičně lze také tento salát osmahnout, dusit, zapékat nebo grilovat a může posloužit jako ingredience také do polévky.\n\nŘímský salát má velkou výtěžnost na plochu a nevadí mu husté osázení. Sází se do řádků vzdálených asi 10 cm, na přelomu jara a léta nebo na podzim. Po vzejití se rostlinky rozsazují asi 2,5 cm od sebe. Salát vyžaduje dostatek vláhy a kromě pravidelného zalévání by měl mít půdu schopnou udržet vlhkost. Zalévat by se měl spíše ráno, aby listy co nejrychleji uschly a snížila se možnost nákazy houbami, půdu by měl mít úrodnější. Úroda se sklízí seříznutím rostliny asi 2,5 cm nad zemí, kdy má sklízená část rostliny alespoň 8 cm délku. 3 až 8 týdnů nato vydá ta samá rostlina ještě druhou úrodu. Římský salát odolává lépe chladnému počasí než jiné variety lociky seté.\n\n"}
{"id": "1310317", "url": "https://cs.wikipedia.org/wiki?curid=1310317", "title": "Kostel Navštívení Panny Marie (Jednov)", "text": "Kostel Navštívení Panny Marie (Jednov)\n\nKostel Navštívení Panny Marie v Suchdole - místní části Jednově je významnou barokní památkou na střední Moravě, který je chráněn jako kulturní památka České republiky. Je farním kostelem římskokatolické farnosti Suchdol u Prostějova.\n\nU pramene nedaleko obce Suchdol, který byl považován za uzdravující, byla nejprve umístěna dřevěná socha Bolestné Panny Marie, pak vznkla malá kaplička. Poté, co se stala vyhledávaným cílem poutníků, rozhodl majitel suchdolského panství, klášter klarisek v Olomouci o vybudování nového svatostánku: nejprve kaple, která by potom sloužila jako presbytář většího kostela. Stavba kaple byla zahájena roku 1763 a dokončena roku 1765. V roce 1782 však byl klášter zrušen, a tak k dobudování kostela došlo až v letech 1807-1810, kdy také vznikla fara. Kostel byl přestavován ještě na začátku 20. století, v roce 1911 byla přistavěna věž. \n\n\n"}
{"id": "1310322", "url": "https://cs.wikipedia.org/wiki?curid=1310322", "title": "Falešné doznání", "text": "Falešné doznání\n\nFalešné doznání (\"Falscher Bekenner\") je německo-dánský hraný film z roku 2005, který režíroval Christoph Hochhäusler podle vlastního scénáře. Hlavním hrdinou filmu je mladík, který z nudy píše policii anonymní dopisy. Film měl světovou premiéru 15. května 2005 na Filmovém festivalu v Cannes.\n\nArmin právě dokončil vysokou školu a teď bydlí u rodičů. Svou budoucnost nevidí moc nadějně, pracovní pohovory pro něj končí neúspěchem. Během dne se jinak velmi nudí. Jednoho večera je svědkem smrtelné autonehody. Když se připlete k další autonehodě, začne jen tak posílat smyšlené anonymy policii, že on je zodpovědný za tyto nehody. A zahrává si tím víc, čím víc se o neznámém zločinci začne psát v místních novinách.\n"}
{"id": "1310323", "url": "https://cs.wikipedia.org/wiki?curid=1310323", "title": "Ondřej Šašinka", "text": "Ondřej Šašinka\n\nOndřej Šašinka (* 21. března 1998) je český fotbalový útočník a mládežnický reprezentant, hráč klubu FC Baník Ostrava od ledna 2018 na hostování v mužstvu FC ViOn Zlaté Moravce.\nJeho starším bratrem je fotbalista Jakub Šašinka.\n\nZačínal ve Staříči, od žákovských kategorií hrál v Baníku Ostrava. V nejvyšší soutěži debutoval 6. prosince 2015 ve Vítkovicích za Baník proti Spartě (prohra 1:2). Poté, co Baník Ostrava poprvé od ročníku 1965/66 sestoupil z nejvyšší soutěže, zde působil i na podzim 2016. Na jaře 2017 hostoval ve slovenském prvoligovém klubu FK Senica, po sezoně se vrátil zpět do Baníku Ostrava.<br>\nV lednu 2018 odešel na hostování do dalšího slovenského mužstva FC ViOn Zlaté Moravce. V červenci roku 2019 je poslán na hostování do 1. FC Slovácko\n\nOndřej Šašinka nastupoval v mládežnických reprezentacích České republiky od kategorie U16 do kategorie U21.\n\n"}
{"id": "1310334", "url": "https://cs.wikipedia.org/wiki?curid=1310334", "title": "Římskokatolická farnost Suchdol u Prostějova", "text": "Římskokatolická farnost Suchdol u Prostějova\n\nŘímskokatolická farnost Suchdol u Prostějova je územní společenství římských katolíků s farním a poutním kostelem Navštívení Panny Marie v děkanátu Konice olomoucké arcidiecéze.\n\n\nVe farnosti se pravidelně koná tříkrálová sbírka.\n\nV listopadu 2019 uděloval ve farnosti svátost biřmování biskup Antonín Basler.\n"}
{"id": "1310336", "url": "https://cs.wikipedia.org/wiki?curid=1310336", "title": "Petúnie zahradní", "text": "Petúnie zahradní\n\nPetúnie zahradní (\"Petunia × atkinsiana\") je jednoletá okrasná rostlina pěstována pro nálevkovité, i přes 5 cm velké různobarvé květy rozkvétající v letním období.\n\nJe to hybrid vzniklý v 19. století křížením dvou původních jihoamerických druhů \"Petunia axillaris\" a \"Petunia integrifolia\". Oba rostou v oblastech na styku jihu Brazílie a severu Argentiny s územími Paraguaje a Uruguaje. Pro své nápadné květy, snadné množení a poměrně malou náročnost při pěstování byl rozšířen do mnoha zemí. V České republice tento druh výjimečně zplaňuje a krátkodobě se dostává do volné přírody, zimní středoevropské klima však dlouhodobě nepřežije.\n\nJednoletá bylina s přímými, poléhavými i převislými lodyhami, které bývají větvené a dorůstají do výšky 50 až 80 cm. Jsou porostlé listy s krátkými řapíky nebo přisedlými, které mají čepele velké 40 až 90 × 15 až 25 mm, eliptické i vejčité a na konci tupé nebo špičaté. Lodyhy i listy bývají porostlé různě dlouhými chlupy.\n\nOboupohlavné, pětičetné květy na stopkách vyrůstají jednotlivě z úžlabí listenů. Kalich mají zvonkovitý a hluboce dělený, jeho cípy bývají kopinaté až čárkovité. Koruna bývá zbarvena bíle, krémově, žlutě, růžové, fialově, červeně nebo je různobarvá, je široce nálevkovitá a mívá v průměru 3 až 8 cm. Korunní trubka je válcovitá nebo se nahoře se rozšiřuje, nestejně velké plátky jsou široké, někdy zvlněné a na vrcholu zaokrouhlené nebo mělce laločnaté. V květu je pět tyčinek s nitkami srostlými (2+2+1) s dolní části korunní trubky. Nesou žluté, modré nebo fialové prašníky, jedna tyčinka je kratší a neplodná. Vejčitý semeník je dvoudílný a má čnělku s laločnatou bliznou.\n\nPlod je hnědá, stopkatá, vejčitá tobolka asi 12 mm dlouhá a 8 mm široká. Otvírá se dvěma chlopněmi, obsahuje četná kulovitá, hnědá semena velká asi 0,5 mm. Ploidie petúnie zahradní je 2n = 14.\n\nPetúnie zahradní se pěstuje jako květem ozdobná letnička, která se používá pro zkrášlení oken, balkónů, teras a různých veřejných prostranství. Vysazuje se do okrasných květinových nádob i do půdy na záhonech. Stále se šlechtí velké množství nových a nových kultivarů odlišující se vzrůstem, délkou převislých výhonů, velikosti, barvou i tvarem květů které mohou být jednoduché nebo plné, hladké, zvlněné, jednobarevné, dvoubarevné různě skvrnité nebo s odlišným ústím a žilnatinou a pod. Některé jsou zase odolné proti větrnému i deštivému počasí.\n\nMnohé kultivary se každoročně množí semeny vysévanými do skleníků brzy z jara, ty vzácnější se pro zachování vlastností rozmnožují pouze vegetativně. Vysazují se do kypré, propustné půdy bohatě zásobené živinami a humusem. Do venkovního prostředí se sází poměrně pozdě, rostliny nesnáší jarní chlad a vlhko, křehké květy mohou být též poškozovány silným větrem a deštěm.\n\nV posledním období se vžilo pro určité petúnie pojmenování \"surfinie\". Jméno vzniklo jako chráněný název výpěstků japonské firmy SUNTORY pro poměrně jednoduše vegetativně množené převislé petúnie. Postupně jméno zevšeobecnělo i pro ostatní převislé kultivary.\n\n"}
{"id": "1310339", "url": "https://cs.wikipedia.org/wiki?curid=1310339", "title": "Leguán růžový", "text": "Leguán růžový\n\nLeguán růžový (\"Conolophus marthae\"), též zvaný galapážský růžový, je kriticky ohrožený druh vejcorodého ještěra z čeledi leguánovití. Je endemitem Galapág (Ekvádor), ale vyskytuje se pouze na ostrově Isabela, na kterém byl poprvé spatřen až v roce 1986. Za samostatný druh rodu \"Conolphus\" byl určen teprve v roce 2009, na základě odlišného zbarvení ale především genetické analýzy, podle které se vyvinul z jiného předka než jeho příbuzní leguán bledý (\"Conolophus pallidus\") a leguán galapážský (\"Conolophus subcristatus\").\nLeguán růžový je velmi podobný ostatním druhům svého rodu. Liší se však odlišnou barvou kůže mající růžový odstín, který na několika místech přechází do černé. Po stranách těla se mu tvoří také černé svislé pruhy. Mírně odlišný je i jeho hřeben (především v oblasti krku), který postrádá ostré výčnělky, a je tak více zaoblený.\n\nRozměry leguána růžového jsou známy především z jeho holotypu; ten měl tělo dlouhé 47 cm a ocas asi 61,4 cm. Dospělý kus může vážit asi 5 kg.\n\nLeguán růžový se živí podobnou stravou, jako jeho příbuzní, především tedy kaktusy (např. květy opuncie), a ovocem.\n\nO životě a rozmnožování tohoto leguána není známo mnoho spolehlivých údajů. Předpokládá se však, že se jeho život podobá leguánovi bledému nebo leguánovi galapážskému. Údajně se může dožít až 60 let.\n\nLeguán růžový se vyskytuje pouze na ostrově Isabela, na území o rozloze 10 až 25 kilometrů čtverečních. Na těchto místech žije už necelých 200 kusů. Ačkoli není ostrov trvale lidmi obydlen, nevyhnul se rozšíření invazivních druhů predátorů, kterými jsou kočky (\"Felus catus\") nebo krysy (\"Rarrus rattus\"). Ti se asi nejvíce podílejí na poklesu jeho populace. Rozhodně více, než jeho jediný přirozený predátor jestřáb galapážský (\"Buleo galapagoensis\"). V neposlední řadě ohrožuje tohoto leguána samotný ostrov, na kterém se nachází činná sopka zvaná \"Wolf\". Poslední erupce tohoto vulkánu byla zaznamenána v roce 1982.\n\nZe strany ochránců je obecně doporučeno chovat tento druh v zajetí, a pokusit se jej úspěšně rozmnožit. Rovněž se pokládá za vhodné vytvořit přírodní rezervaci, a vypořádat se s nepůvodními druhy predátorů.\n\n"}
{"id": "1310340", "url": "https://cs.wikipedia.org/wiki?curid=1310340", "title": "Seznam dílů seriálu Mercy Street", "text": "Seznam dílů seriálu Mercy Street\n\nToto je seznam dílů seriálu \"Mercy Street\". Americký dramatický televizní seriál \"Mercy Street\" měl premiéru na americké stanici PBS. \n\n<onlyinclude></onlyinclude>\n\n"}
{"id": "1310342", "url": "https://cs.wikipedia.org/wiki?curid=1310342", "title": "Seznam medailistů na mistrovství České republiky v lezení na rychlost", "text": "Seznam medailistů na mistrovství České republiky v lezení na rychlost\n\nSeznam medailistů na mistrovství České republiky v lezení na rychlost je chronologický přehled medailistů na Mistrovství České republiky v soutěžním lezení, které v této disciplíně sportovního lezení pořádá Český horolezecký svaz.\n\n\n\n\n\n\n"}
{"id": "1310344", "url": "https://cs.wikipedia.org/wiki?curid=1310344", "title": "Seznam dílů seriálu The Carrie Diaries", "text": "Seznam dílů seriálu The Carrie Diaries\n\nToto je seznam dílů seriálu \"The Carrie Diaries\". Americký dramatický televizní seriál \"The Carrie Diaries\" měl premiéru v letech 2013–2014 na americké stanici The CW. \n\n<onlyinclude></onlyinclude>\n\n"}
{"id": "1310345", "url": "https://cs.wikipedia.org/wiki?curid=1310345", "title": "Klášter Brtnice", "text": "Klášter Brtnice\n\nKlášter Brtnice se nachází v horní části města Brtnice u zámku Brtnice. Paulánský klášter je spolu s kostelem blahoslavené Juliány z Collalta chráněn jako kulturní památka České republiky.\n\nKlášter vznikl po převzetí panství v Brtnici rodem Collaltů, který zahájilirekatolizaci panství, zpočátku pod vedením jezuitského řádu a v roce 1626 již začal hrabě Collalto jednat o zřízení kláštera v Brtnici. Správu panství a výstavbu kláštera vedla jeho manželka Bianca Polyxena z Thurnu. Stavba začala v roce 1629 a autorem projektu byl Giovanni Pieroni. Klášter měl být postaven v dolní části obce, ale z důvodu neideálního podloží však byla stavba přesunuta do prostor vedle zámku. V roce 1641 paulánští mniši převzali přestavěný starší luteránský kostel, nově zasvěcený Nanebevzetí Panny Marie a samotný konvent byl založen v roce 1644. V roce 1657 klášter přečkal velký požár v Brtnici a kostel při klášteře se stal dočasně farním kostelem. V roce 1675 byla zahájena stavba špitálu. Kostel v roce 1727 a pak i v roce 1760 vyhořel.\n\nV roce 1784 byl klášter po josefinských reformách zrušen a objekty byly rozprodány. Objekty kláštera sloužili jako hospodářské zázemí zámku a později jako textilní manufaktura. Ještě později byl klášter skladištěm a také byl upraven na obytné prostory. Kostel při klášteře byl pak v roce 1831 obnoven a benedikován Juliáně z Collalta.\n\n\n"}
{"id": "1310346", "url": "https://cs.wikipedia.org/wiki?curid=1310346", "title": "Paulánský klášter", "text": "Paulánský klášter\n\nJako paulánský klášter bývá označován klášter, který obývali pauláni. Na českém území jde např. o:\n\n"}
{"id": "1310348", "url": "https://cs.wikipedia.org/wiki?curid=1310348", "title": "Vlk, koza a zelí", "text": "Vlk, koza a zelí\n\nVlk, koza a zelí je klasický logistický hlavolam, jedna z úloh s překonáváním řeky. Její nejstarší písemné zaznamenání je z devátého století ve spise \"Úlohy k bystření mladíků\", který je připisován Alkuinovi z Yorku.\n\nNa jednom břehu řeky stojí u člunu člověk, který má u sebe vlka, kozu a hlávku zelí. Jeho úkolem je přepravit vše přes řeku, ovšem do člunu se k němu vždy vejde jen jedna věc. A navíc nesmí nechat spolu samotnou kozu a zelí, protože by nehlídaná koza zelí sežrala, ani spolu nesmí nechat samotné vlka a kozu, protože nehlídaný vlk by sežral kozu.\n\nÚkolem je vymyslet, jak to má provést.\n\nJako první musí člověk převézt kozu, protože převezení vlka by znamenalo, že mezitím koza sežere zelí, a převezení zelí by znamenalo, že mezitím vlk sežere kozu.\n\nPak se vrátí s prázdným člunem a má na výběr, zda převeze zelí nebo vlka. Obě možnosti jsou možné a v důsledku mohou vést k řešení. Na první pohled to tak ale nevypadá: Pokud člověk převeze zelí a pak se bude chtít vrátit pro vlka, koza mezitím na cílovém břehu sežere zelí, pokud převeze vlka a pak se bude chtít vrátit pro zelí, sežere mezitím na cílovém břehu vlk kozu.\n\nTrik je v tom, že poté, kdy je na cílovém břehu převozník s kozou a zelím (nebo vlkem), převeze kozu \"zpět\", přestože se tím zdánlivě vzdaluje cíli (opět má na výchozím břehu dvě věci a na cílovém jen jednu). Na výchozím břehu pak naopak kozu vyloží a odveze za zelím (respektive za vlkem) vlka (respektive zelí). \n\nTy už může nechat na cílovém břehu nehlídané a s prázdným člunem se vrátí pro kozu.\n\nObě nejkratší řešení tak vyžadují sedm překonání řeky, čtyři tam a tři zpět.\n\nKromě formulace s vlkem, kozou a zelím existuje řada ekvivalentních formulací s jinými třemi objekty s analogickými vztahy, např. liška, husa a pytel fazolí; liška, kuře a obilí; liška, husa a kukuřice; jaguár, prase a ovesná kaše.\n\nVarianta této klasické hádanky se objevuje i v seriálu Simpsonovi v dvacáté sérii v třinácté epizodě nazvané \"Gone Maggie Gone\". \n\nPřestože lze úlohu zadat i žákům základní školy, kteří ji dokáží vyřešit prostým zkoušením, může být užitečná i při výuce na vysoké škole. Lze ji totiž vyjádřit jako problém z oboru dynamického programování, z oboru teorie grafů nebo z oboru celočíselného programování a následně na ní ilustrovat patřičné algoritmy z těchto oborů, které problém dokáží vyřešit.\n"}
{"id": "1310349", "url": "https://cs.wikipedia.org/wiki?curid=1310349", "title": "Hyperrychlá hvězda", "text": "Hyperrychlá hvězda\n\nHyperrychlé hvězdy (anglicky HV nebo HVS – Hypervelocity stars) jsou hvězdy, které se pohybují řádově vyšší rychlostí než ostatní hvězdy v galaxii. V případě naší galaxie – Mléčné dráhy – se hvězdy obvykle pohybují rychlostmi kolem 100 km/s, ale hyperrychlé hvězdy dosahují rychlostí řádově 1000 km/s. Při této rychlosti jsou schopny uniknout z Mléčné dráhy. \n\nPůvodně byly hyperrychlé hvězdy zaznamenány jen v naší galaxii, ale roku 2018 byly z měření družice Gaia objeveny tyto hvězdy i ve Velkém a Malém Magellanovu oblaku.\n\nPředpokládá se, že tyto hvězdy žily původně v binárních systémech a když jedna hvězda tohoto systému explodovala jako supernova, získala druhá vysokou rychlost a unikla ze svého původního místa. \n\nExistence hyperrychlých hvězd byla předpovězena v roce 1988. Pozorovány byly poprvé v roce 2005.\n\n"}
{"id": "1310352", "url": "https://cs.wikipedia.org/wiki?curid=1310352", "title": "Marie Voříšková", "text": "Marie Voříšková\n\nMarie Voříšková, provdaná Šindelářová (15. září 1907, Vrané nad Vltavou – 20. června 1987 Praha) byla česká spisovatelka a dramatička, autorka literatury pro děti a mládež, dobrodružných a romantických příběhů.\n\nMarie Voříšková se narodila v roce 1907 ve Vraném nad Vltavou. Provdaná Šindelářová, psala pod dívčím jménem, první knihy podepisovala jako Máňa Voříšková, později též jako Marie Voříšková-Šindelářová. Pražská autorka milostné a pohádkové četby, často užívající exotických prostředí a dobrodružných syžetů. Psala též dramata a dramatizace pro mládež, rozhlas a televizi. Nedokončila reálné gymnázium, do roku 1931 a znovu pak po roce 1945 pracovala jako úřednice. V roce 1931 se stala redaktorkou časopisů pro ženy \"Pražanka\", \"Listu paní a dívek\" a v letech 1935 až 1939 byla šéfredaktorkou časopisu pro děti \"Punťa\". Přispívala též do sešitové románové edice \"Červená knihovna\", která vycházela v letech 1940-1944.\n\nTiskla romány na pokračování v ženském tisku, první knihy vydala roce 1935 v edici Červená knihovna (mj. pro nakladatelství \"Noc v bouři\"), Rodina a pro Nakladatelské družstvo Máje napsala celou řadu titulů dívčí a dětské četby (\"Tonča komediantka\", \"Přednostovic Madlenka\"). Za okupace žila jako autorka na volné noze. Po válce vydala dívčí román z okupace \"Osvobozené jaro\", dobrodružný román \"Černý květ\", vrcholící za Pražského povstání a mezitím několik souborů pohádek a bájí. V 60. letech byla odpovědnou redaktorkou Nakladatelství Lidová demokracie a v 80. letech také Nakladatelství Vyšehrad.\n\nByla první neromskou autorkou v Československu, která sbírala romské pohádky. V roce 1959 vydala sbírkou \"Cikánské pohádky\" a v 1969 \"Zpívající housle\". Její sbírky byly přeloženy do francouzštiny, němčiny, angličtiny, finštiny, nizozemštiny, dánštiny a španělštiny.\n\n\n\n\n \n"}
{"id": "1310354", "url": "https://cs.wikipedia.org/wiki?curid=1310354", "title": "Česko-slovenská státní hranice", "text": "Česko-slovenská státní hranice\n\nČesko-slovenská státní hranice je státní hranice mezi Českem a Slovenskem. Má délku 251,763 km a je tak nejkratší hranicí Česka a třetí nejdelší hranicí Slovenska. Ze severu začíná poblíž Hrčavy, kde se nachází trojmezí Česka, Polska a Slovenska, a pokračuje jihozápadním směrem přes Moravskoslezské Beskydy, Javorníky a Bílé Karpaty. Poté sestupuje do Dolnomoravského úvalu, přičemž v tomto úseku je vodní hranicí, neboť ji tvoří vodní nádrž Kostolnica, Sudoměřický potok, Baťův kanál a řeka Morava. Hranice končí na soutoku Moravy a Dyje, na trojmezí s Rakouskem.\n\nJako státní hranice vznikla česko-slovenská hranice v roce 1993 při rozdělení Československa. K poslední změně této hranice došlo v roce 1997. Tuto hranici je možné díky Schengenské smlouvě, stejně jako všechny české hranice, od roku 2007 volně přecházet, již od roku 2004 byl přechod zjednodušen díky členství v EU.\n\n"}
{"id": "1310356", "url": "https://cs.wikipedia.org/wiki?curid=1310356", "title": "Česko-rakouská státní hranice", "text": "Česko-rakouská státní hranice\n\nČesko-rakouská státní hranice je státní hranice mezi Českem a Rakouskem. Má délku 460,3 km a je tak 3. nejdelší hranicí Česka a 3. nejdelší hranicí Rakouska. Z východu hranice začíná na soutoku řek Morava a Dyje, což je trojmezí Česka, Slovenska a Rakouska a končí na trojmezí šumavském, kde sousedí s Německem. Hranici tvoří především hornatý terén – Novohradské hory a Šumava, v jedné části ale také řeka Dyje.\n\nDo roku 1990 bylo před hranicemi se Západním Německem a Rakouskem umístěno tzv. hraniční pásmo, které bylo téměř vysídlené a sloužilo pouze pro bezpečnostní účely. Později došlo k jeho revitalizaci, obnově uzavřených míst a jejich otevření převážně pro turisty (například na Šumavě nebo v Podyjí). Tuto hranici je možné díky Schengenské smlouvě, stejně jako všechny české hranice, od roku 2007 volně přecházet, již od roku 2004 byl přechod zjednodušen díky členství v EU.\n\nČást území Vitorazska, tzv. Západní Vitorazsko \"(dnes rovněž nazýváno Vitorazsko)\" o rozloze 113 km² získalo Československo od Rakouska 31. července 1920 na základě Saint-Germainské smlouvy podepsané již 10. září 1919. Rakouská část území se do určité míry shoduje s územím moderního dolnorakouského okresu Gmünd.\n\n"}
{"id": "1310357", "url": "https://cs.wikipedia.org/wiki?curid=1310357", "title": "Fiat 1800 a 2100", "text": "Fiat 1800 a 2100\n\nFiat 1800 a Fiat 2100 je dvojice šestiválcových automobilů vyšší střední třídy (segment E) vyráběných italskou automobilkou Fiat. Hlavním designérem a konstruktérem byl Dante Giacosa. Tyto dva modely sdílely platformu, karoserii a většinu komponent, liší se hlavně motorem. Model \"Fiat 1800\" je vybavený řadovým šestiválcem o objemu přibližně 1,8 litru a vyráběl se v letech 1959 až 1968. Model \"Fiat 2100\" je rovněž vybavený řadovým šestiválcem, ale o objemu přibližně 2,1 litru. Výroba začala současně s modelem 1800, ale v Itálii byla ukončena již v roce 1961, kdy byl nahrazen modelem Fiat 2300.\n\nV roce 1963 byla tato nabídka doplněna o model Fiat 1500L, což je v podstatě \"Fiat 1800\", ale vybavený čtyřválcovým řadovým motorem z nižšího modelu Fiat 1500 (modelová řada Fiat 1300/1500), jehož výroba byla mezitím zahájena. Tento model byl určen pro zákazníky, kteří chtěli větší a luxusnější auto než Fiat 1300 nebo 1500, ale za nižší cenu než Fiat 1800. Označení \"Fiat 1500L\" (L z italského Lunga: dlouhý) bylo nutné pro rozlišení od „normálního“ \"Fiatu 1500\". Existovala též verze \"1500L Taxi\". Fiat 1500L byl oblíbený zejména v jižní Evropě.\n\nTato verze se vyráběla též ve Španělsku, kde byla ale označena jednoduše SEAT 1500, protože španělská automobilka nevyráběla žádnou obdobu Fiatu 1500. SEAT 1500 se vyráběl až do roku 1972 a celkem ho bylo vyrobeno téměř 200 000 kusů. Odhaduje se, že v Itálii se vyrobilo přibližně 150 000 kusů různých verzí modelů 1800 a 2100.\n\n\n"}
{"id": "1310361", "url": "https://cs.wikipedia.org/wiki?curid=1310361", "title": "Syndrom učence", "text": "Syndrom učence\n\nSyndrom učence (anglicky Savant syndrome) je vzácně se vyskytující stav, kdy člověk (savant, česky učenec) s mentálním postižením zároveň vykazuje v určitých oblastech schopnosti, které vysoce překračují normu lidí bez mentálního postižení.  Syndrom učence se vyskytuje zejména u osob s poruchami autistického spektra nebo u osob po poranění mozku.\n\nNejvýrazněji se syndrom učence projevuje jako vrozený u osob, které jsou silně podprůměrné v IQ testech, ale vykazují výjimečné schopnosti v určitých oblastech (například rychlé počítání, výtvarné umění, paměť nebo hudba). Přestože je syndrom učence nazýván „syndrom“, není zařazen mezi mentální poruchy a není ani součástí mentálních poruch uváděných v diagnostických manuálech např. pod kódy ICD-10 nebo DSM-5.\n\nSyndrom učence může být také získaný, ačkoli tento typ je vzácnější. Darold Treffert ve své studii z roku 2010 popisuje 32 lidí, u kterých se po onemocnění demencí, zranění, otřesu mozku nebo epilepsií projevil syndrom učence.\n\nVýjimečné schopnosti lidí se syndromem učence jsou zejména v pěti oblastech: paměť, výtvarné umění, hudba, aritmetika a prostorové vnímání. Nejčastěji se syndrom projevuje ve formě „kalendářních učenců“ , což jsou lidé, kteří dokážou vypočítat den v týdnu pro jakékoli datum s neobyčejnou rychlostí a přesností nebo si vyvolat podrobné vzpomínky z jakéhokoli dne.\n\nZhruba polovina „učenců“ má různé poruchy autistického spektra. Je odhadováno, že 10% všech lidí s poruchou autistického spektra má nějakou formu syndromu učence. Druhá polovina „učenců“ má nějakou poruchu nebo poškození centrálního nervového systému.\n\nNeexistuje žádná široce přijímaná teorie, která by vysvětlovala kombinaci talentu a deficitu typických pro syndrom učence. Podle jedné hypotézy se autisté při zpracovávání podnětů soustředí spíše na detaily, tudíž tento kognitivní styl může být predispozicí pro talent spojený s tímto syndromem.\n\nJiná hypotéza tvrdí, že „učenci“ jsou podle empathizing-systemizing teorie hyper-systemizující, což vytváří dojem talentu. Tato teorie klasifikuje lidi podle toho, zda zakládají své schopnosti na empatii s ostatními nebo na „systemizování“ faktů o okolním světě. Pozornost na detaily je důsledkem zlepšené percepce nebo senzorické hypersenzitivity u jedinců se syndromem učence. Bylo také potvrzeno, že někteří „učenci“ umí operovat s informacemi na úrovních, které se vyskytují i u běžné populace, ale nejsou pro ně vědomě dostupné.\n\nSyndrom učence vzniká také poškozením levého předního spánkového laloku, což je oblast mozku klíčová pro zpracovávání smyslových vjemů, rozpoznávání objektů a vytváření vizuálních vzpomínek. Syndrom byl úspěšně uměle replikován pomocí transkraniální magnetické stimulace, která dočasně „deaktivovala“ výše uvedenou oblast mozku.\n\nNeexistují žádné konkrétní statistiky lidí postižených syndromem učence. Odhady mluví o „mimořádně vzácném“ výskytu. Zhruba 1 z 10 lidí s poruchou autistického spektra má schopnosti, které by se daly charakterizovat jako syndrom učence. Britská studie z roku 2009 ale zjistila, že ze 137 rodičů autistických dětí 28% věří, že jejich dítě má v nějaké oblasti schopnosti, které převyšují normu pro běžnou populaci.\n\nZískaný syndrom učence byl zatím reportován v cca 50 případech.\n\nSyndrom učence se vyskytuje výrazně častěji u mužů, kteří převažují nad ženami zhruba v poměru 6:1. U lidí postižených konkrétně některou poruchou autistického spektra se syndrom vyskytuje u mužů 4,3x víc než u žen.\n\nPojem \"idiot savant \"byl poprvé použit lékařem Johnem Langdonem Downem, který je známý zejména první charakteristikou Downova syndromu. Termín byl v té době používán často nesprávně, protože ne všechny případy spadaly pod tehdejší definici termínu \"idiot \"(těžká mentální retardace). Termín \"autistický učenec\" byl také užíván nesprávně, protože jen zhruba polovina lidí s diagnostikovaným syndromem učence má poruchu autistického spektra. Nakonec se ustálilo nynější označení \"syndrom učence\".\n\n"}
{"id": "1310362", "url": "https://cs.wikipedia.org/wiki?curid=1310362", "title": "Rani Srani", "text": "Rani Srani\n\nRani Srani je fiktivní indická herečka, svého času internetový mem rychle se šířící díky své libozvučnosti a defekačním konotacím v češtině. Díky fonetické hindské autentičnosti nemusí být zjevné, že jde o smyšlené jméno a mnozí, i novináři, tak naletěli.\n\nSlovo राणी (Rāṇī) se ale skutečně vyskytuje v maráthštině a znamená královna. \n\nFacebookový podvržený účet Rani Srani (mezitím zrušený a znovuzaložený, s odlišným obsahem) ve skutečnosti obsahoval starší fotografie skutečné herečky Poonam Bajwa z jejího facebookového profilu.\n"}
{"id": "1310363", "url": "https://cs.wikipedia.org/wiki?curid=1310363", "title": "Svinjak", "text": "Svinjak\n\nSvinjak je výrazná 1653 metrů vysoká hora Julských Alp tyčící se přibližně 4,5 kilometru východně nad slovinským městem Bovec. Na jejím severozápadním úpatí se nachází bývalá vojenská pevnost Kluže. Na jihu ji obtéká řeka Soča a na západě Koritnica.\n\nNázev hory se váže ke slovinskému výrazu *Svitnjak - svítící, jelikož je při pohledu z Bovce ozařována vycházejícím sluncem.\n\nNa horu lze vystoupit po značené turistické stezce z vesničky Kal-Koritnica.\n"}
{"id": "1310373", "url": "https://cs.wikipedia.org/wiki?curid=1310373", "title": "Statu quo (Svatá země, 1852)", "text": "Statu quo (Svatá země, 1852)\n\nStatu quo je firman Vysoké Porty z roku 1767, potvrzený firmanem sultána Abdülmecida I. z 8. února 1852, který upravuje vlastnická a přístupová práva křesťanských církví ve třech kostelech Svaté země: \nSoučasná platnost tohoto status quo je garantována Berlínskou smlouvou z roku 1878, byl potvrzen v době Britského palestinského mandátu a je zakotven v konkordátu mezi Izraelem a Svatým stolcem z roku 1993, stejně jako dohodou mezi Svatým stolcem a Organizací pro osvobození Palestiny z roku 2000.\n\n\n"}
{"id": "1310378", "url": "https://cs.wikipedia.org/wiki?curid=1310378", "title": "457 (číslo)", "text": "457 (číslo)\n\nČtyři sta padesát sedm je přirozené číslo. Římskými číslicemi se zapisuje CDLVII a řeckými číslicemi υνζ. Následuje po číslu čtyři sta padesát šest a předchází číslu čtyři sta padesát osm.\n\n457 je:\n\n"}
{"id": "1310385", "url": "https://cs.wikipedia.org/wiki?curid=1310385", "title": "Amír Chosrau Dihlaví", "text": "Amír Chosrau Dihlaví\n\nAmír Chusrau Jamín-ud-dín Abul Hasan, urdsky ابوالحسن یمین‌الدین خسرو‎, hindsky अमीर ख़ुसरो, známý jako Amír Chosrau Dihlaví (1253, Patijálí - říjen 1325, Dillí) byl indický súfistický básník, mystik a učenec. Byl synem tureckého úředníka a indické matky, žákem mystika Nizámuddína Auliji. Básně psal převážně v perštině, ale několik jich vytvořil i v hindustánštině. Je mu připisováno založení sufistického hudebně-poetického žánru \"qawwali\", stejně tak to byl zřejmě on, kdo do indické kultury vnesl žánr zvaný ghazela. Psal hojně i kasídy. Působil na dvoře sedmi sultánů během sultanátu v Dillí, většinu básní dedikoval sultánu Alánddín Muhammedšáh Childžímu (1296-1316). K jeho vrcholným dílům patří sbírka \"Šehāb-al-dīn Maḥmera Badāʾūnī\". Psal i romantické eposy (\"Širín u Chusrau\", \"Madžnún va Lailá\"), básně mystické: \"Matla-ul-anvár\" (\"Východ hvězd\"), \"Áinei Iskandarí\" (\"Zrcadlo Alexandrovo\") i lyriku: \"Tuhfat us-sigar\" (\"Dar mládí\"), \"Vasat-ul-haját\" (\"Střed života\"), \"Gurrat ul-Kamál\" (\"Lesk dokonalosti\"), \"Bakijjei nakijje\" (\"Čisté zbytky\"). Novinkou v perské literatuře je Amírovo literární zpracování osudu současníků, nejlepší prací tohoto druhu je příběh lásky syna sultána Childžia Chizrchána s gudžerátskou princeznou Duvalrání (\"Kissei Chizrchán u Duvalráni\"). Amíra lze označit i za předchůdce politické epiky, například jeho kniha \"Miftáh-ul-futúh\" (\"Klíč vítězství\") je poetickým líčením schůzky dilijského sultána s jeho otcem, bengálským panovníkem. Někdy je mu připisováno autorství slovníku \"Ḳhāliq Bārī\", v němž je vysvětlován význam perských, arabských a hindustánských slov. Amír je někdy přezdíván \"indický papoušek\".\n"}
{"id": "1310387", "url": "https://cs.wikipedia.org/wiki?curid=1310387", "title": "Muhamed Hazim Korkut", "text": "Muhamed Hazim Korkut\n\nMuhamed Hazim-efendija Korkut (1824 Travnik, osmanská říše – 1920 Travnik, Království Srbů, Chorvatů a Slovinců) byl bosenskohercegovský islámský duchovní bosňáckého původu.\n\nNarodil se do rodiny islámského vzdělance a duchovního Derviš Muhamed-efendiji Korkuta (?–1877), který mezi lety 1830 a 1877 vykonával úřad travnického muftího. Muhamed-efendija, který přivedl na svět syny Muhameda Hazima a Ahmeda Muniba (1848?–1925?), se vzdělával v Istanbulu a po návratu do vlasti působil i jako šajch v halvetijské tekiji a mudarris, učitel, u Elči Ibrahim-pašově medrese. Korkutové přitom pocházeli z hercegovské obce Ortiješ, odkud se někteří členové rodiny přesunuli do nedaleké vsi Rabina.\n\nMuhamed Hazim získal vzdělání od svého otce, po kterém následně zdědil i úřad travnického muftího. Tento post obnášel v letech 1877–1914, tedy za osmanské i nové rakousko-uherské správy. Za svůj smířlivý postoj k habsburské okupaci Bosny a Hercegoviny se těšil oblibě a úctě Zemské vlády v Sarajevu. \n\nMuhamed Hazim přivedl na svět mimo jiné syna Muhameda Asim-efendiju, který se oženil s dcerou Sulejman-bega Krehiće z Travniku. Asim-efendija byl muderrisem, učitelem, v travnické medrese, stejné zaměstnaní pak měli i jeho synové Siradž-efendija a Derviš-efendija (1900?–1943, známý i jako Ibnul-Ajn).\n"}
{"id": "1310396", "url": "https://cs.wikipedia.org/wiki?curid=1310396", "title": "Kaple Na Studních (Sedlec)", "text": "Kaple Na Studních (Sedlec)\n\nKaple Na Studních se sochou Krista je římskokatolická kaple v Sedlci. Je chráněna jako kulturní památka České republiky. Patří do farnosti Kutná Hora - Sedlec.\n\nKaple na půdorysu sedmiúhelníka je situována při staré silnici Sedlec-Kutná Hora. Má arkádovou trojosou předsíň, výrazný trojúhelný štít a sanktusovou vížku ve vrcholu. Byla postavena roku 1727 na místě starší kaple, z níž pochází socha spoutaného Krista v nice. Obnovena r. 1929.\n\nPravidelné bohoslužby se v kapli nekonají.\n"}
{"id": "1310399", "url": "https://cs.wikipedia.org/wiki?curid=1310399", "title": "Pik Brno", "text": "Pik Brno\n\nPik Brno () je hora v pohoří Velký Kavkaz v Kabardsko-Balkarsku v Rusku. Její vrchol leží v nadmořské výšce 4110 m.\n\nNachází se severně od rusko-gruzínské hranice, asi čtyři kilometry severně od druhé nejvyšší kavkazské hory Dychtau. Tyčí se nad horolezeckou základnou Bezengi, která leží u soutoku řeky Těrek (vycházející z ledovce Bezengi) a toku vedoucího z ledovce Mižirgi Čiran.\n\nPrvovýstup na tehdy nepojmenovaný vrchol uskutečnila 17. července 1957 skupina horolezců z klubu VŠ Slavie Brno. Štít, zdolaný jižní stěnou, pojmenovali po svém domovském městě. Ke členům tehdejšího týmu patřili, mimo jiné, také Arnošt Mader, Vlastimil Šmída a Zdeněk Šmerda.\n"}
{"id": "1310405", "url": "https://cs.wikipedia.org/wiki?curid=1310405", "title": "Arenys de Mar", "text": "Arenys de Mar\n\nArenys de Mar je obec v Katalánsku v comarca Maresme. Leží 40 km od Barcelony.\n\nSousedí s obcemi Caldes d'Estrac, Mar Mediterrani, Canet de Mar, Arenys de Munt Sant Iscle de Vallalta a Sant Vicenç de Montalt.\n\nSanta Maria Arenys dnes Arenys de Mar, je ve srovnání s mnoha městy Katalánska mladé, má pouhých 400 let. Je městem od roku 1599 a mělo velký námořní význam v 18. a 19. století.\n\n\n"}
{"id": "1310409", "url": "https://cs.wikipedia.org/wiki?curid=1310409", "title": "Bystrý", "text": "Bystrý\n\nBystrý je zaniklý hrad na Zámeckém kopci u Stárkova v okrese Náchod. Lokalita, která bývá označována také jako tvrz, byla osídlena ve třináctém století. Na místě se dochovaly terénní relikty opevnění.\n\nO hradu se nedochovaly žádné písemné prameny, ale archeologické nálezy umožnily datovat vznik hradu do druhé poloviny třináctého století. Zanikl ve čtrnáctém století požárem. Absence mladších nálezů vyvrací spojitost místa s hradem Matěje Salavy z Lípy, kterému měl Bystrý patřit v roce 1415. Existuje hypotéza, že hrad plnil především vojenskou funkci v souvislosti s kolonizací krajiny prováděnou Bohušem ze Stárkova nebo jeho bratrem Petrem ze Skalice.\n\nJednodílný hrad byl na severovýchodní a jihovýchodní straně opevněn příkopem a valem. V samotném hradním jádře se nedochovaly žádné viditelné pozůstatky zástavby. Podle archeologického výzkumu stála na nejvyšším místě nad šíjovým příkopem čtverhranná budova s kamennou podezdívkou a opevnění bylo postavené převážně ze dřeva.\n\nMísto se zbytky hradu je volně přístupné, ale nevede na něj žádná turistická trasa. Ze Stárkova vede úbočím Zámeckého kopce v blízkosti hradu modře značená turistická trasa směrem k Hronovu.\n\n\n"}
{"id": "1310416", "url": "https://cs.wikipedia.org/wiki?curid=1310416", "title": "Věra Saudková", "text": "Věra Saudková\n\nVěra Saudková (rodným jménem Davidová; 27. březen 1921, Praha – 3. srpen 2015, tamtéž) byla česká redaktorka, překladatelka z němčiny do češtiny a také poslední žijící neteř Franze Kafky. \n\nByla dcerou Ottýlie Davidové, zvané Ottla, jež byla nejmladší a také nejoblíbenější sestrou pražského německého spisovatele Franze Kafky. Vystudovala pražské reálné gymnázium v Dušní ulici, posléze studovala do uzavření vysokých škol v roce 1939 němčinu a srovnávací literaturu na Filozofické fakultě Univerzity Karlově. Měla čtyři děti, syna Vladimíra Saudka, Vojtěcha Saudka, dceru Annu Třeštíkovou a syna Františka Saudka. Její vnuk Josef Třeštík, který informoval veřejnost o jejím úmrtí, také uvedl, že jeho babička spolu s Karlem Projsou (1912–1972), svým prvním manželem a literátem, ukrývali během nacistické okupace českého novináře a spisovatele Jiřího Weila. Jejím druhým manželem byl český překladatel Erik Adolf Saudek. \n\nV průběhu života byla zaměstnána jako redaktorka v Lidových novinách, či v nakladatelství Odeon a Svoboda. Jako překladatelka z němčiny převedla dle NK ČR do češtiny literáty, kterými byli kupříkladu Irmtraud Morgner (česky \"Svatba v Cařihradu\", 1974), Stefan Andres (česky \"Holubí věž\", 1974), Wieland Herzfelde (česky \"Paměti veselého sirotka\", 1975), Karl Hermann Roehricht (česky \"Děti periferie\", 1984), Franz Josef Degenhardt (česky \"Zanedbání povinné péče\", 1984), Alfred Döblin (česky \"Milost se neuděluje\", 1985), či Stefan Zweig (česky \"Opojení z proměny\", 1986). \n\nZemřela v pondělí dne 3. srpna 2015 ve věku 94 let v blízkosti své dcery v Praze.\n\nV roce 1921 adresoval Franz Kafka své sestře Ottle následující slova, jak uvádí novinář LN Petr Zídek (2015): \n\n"}
{"id": "1310419", "url": "https://cs.wikipedia.org/wiki?curid=1310419", "title": "Brno (Jablonec nad Jizerou)", "text": "Brno (Jablonec nad Jizerou)\n\nBrno (německy \"Brno\") je osada, dnes součást města Jablonec nad Jizerou v okrese Semily. Brno tvoří jednu ze základních sídelních jednotek města. V roce 2011 zde trvale žilo 9 obyvatel.\n\nZákladní sídelní jednotka Brno zahrnuje kromě samotného Brna také blízkou lokalita Hejlov. Obě osady se nacházejí severně od Bratrouchova, jehož jsou částí, kolem vrchu Hejlov. Osada Brno se nachází na horské louce na strmém severozápadním svahu kopce, západně od vrcholu, a je tvořena devíti staveními v nadmořské výšce 720–760 m. Další domy spadající pod ZSJ Brno jsou již součástí osady Hejlov, ležící severně od stejnojmenného vrcholu.\n\nBrno bylo od roku 1850 součástí Jablonce nad Jizerou. V 70. letech 19. století se osamostatnil Bratrouchov, který do té doby rovněž příslušel k Jablonci, a součástí nové obce se stalo i Brno. To získalo v 50. letech 20. století status části obce, který si zpočátku podrželo i po začlenění Bratrouchova do Jablonce v roce 1974. Po roce 1980 se z Brna stala základní sídelní jednotka.\n"}
{"id": "1310427", "url": "https://cs.wikipedia.org/wiki?curid=1310427", "title": "Defenestrace (film)", "text": "Defenestrace (film)\n\nDefenestrace (2018) byl původní název českého výpravného televizního filmu režiséra Zdeňka Jiráského. Česká televize ho vysílala pod názvem Bůh s námi - od defenestrace k Bílé hoře. Vznikl ke čtyřsetletému výročí začátku Třicetileté války a vypráví o prvních třech letech války, tj. defenestraci, Českém stavovském povstání, bitvě na Bílé hoře a popravě českých pánů.\n\nNatáčel se na zámku Kratochvíle a v katedrále svatého Víta v Praze. Plánováno bylo také natáčení na zámku v Telči, Švihově, v zámeckých zahradách v Kroměříži, v katedrále v Kolíně nad Rýnem či v bývalém vojenském újezdu Brdy. Film koprodukovaly rakouská televize ORF a francouzsko-německá kulturní stanice ARTE.\n\nRežisér Jiráský vyzdvihl výtvarný potenciál snímku – krásné renesanční interiéry, skvělé kostýmy a i několik válečných scén. Mluvčí ČT Alžběta Plívová zmínila, že bitevní scény budou pojednány stylizovaně; mimořádně dobře esteticky zpracovaná \"Defenestrace\" má být postavena hlavně na komorních dialogových obrazech.\n"}
{"id": "1310432", "url": "https://cs.wikipedia.org/wiki?curid=1310432", "title": "Seznam dílů seriálu Panství Downton", "text": "Seznam dílů seriálu Panství Downton\n\nToto je seznam dílů seriálu \"Panství Downton\". Britský dramatický televizní seriál \"Panství Downton\" odehrávající se mezi lety 1912 a 1926 premiérově vysílala britská stanice ITV od 26. září 2010 do 25. prosince 2015.\n\n<onlyinclude></onlyinclude>\n\n"}
{"id": "1310434", "url": "https://cs.wikipedia.org/wiki?curid=1310434", "title": "Alíšer Navoí", "text": "Alíšer Navoí\n\nAlíšer Navoí (9. února 1441 Herát - 3. ledna 1501 Herát) byl uzbecký básník a politik, zakladatel čaghatajské literatury, narozený na území dnešního Afghánistánu, v jeho době Tímúrovské říše. Čerpal z perských zdrojů, ale zdůrazňoval rovnocennost starouzbečtiny a perštiny (zejm. v díle \"Muxokamat allugatayn\"). K jeho nejslavnějším dílům patří \"Farchad a Sírín\". Byl rovněž členem dervišského mystického řádu, jeho duchovním učitelem byl básník Džámí. Věnoval se též filantropii, malířství a kaligrafii. Jeho život se stal námětem vůbec prvního uzbeckého filmu z roku 1948: \"Básník a vladař\".\n"}
{"id": "1310436", "url": "https://cs.wikipedia.org/wiki?curid=1310436", "title": "Katedrála svatého Havla a Otmara (Sankt Gallen)", "text": "Katedrála svatého Havla a Otmara (Sankt Gallen)\n\nKatedrála svatého Havla a Otmara je římskokatolický kostel ve městě St. Gallen, ve Švýcarsku. Stojí vedle opatství svatého Havla, jehož je součástí. Celý areál opatství je zapsán na seznamu světového kulturního dědictví UNESCO. V roce 1847 se stal sídelním chrámem diecéze Sankt Gallen.\n"}
{"id": "1310442", "url": "https://cs.wikipedia.org/wiki?curid=1310442", "title": "Jan Rýz", "text": "Jan Rýz\n\nJan Rýz (6. října 1946 Hradec Králové – 8. listopadu 2016 Praha) byl český malíř a pedagog.\n\nV letech 1963 - 1966 vystudoval Vysokou školu strojní a textilní v Liberci. Od roku 1969 do roku 1973 studoval Pedagogickou fakultu Univerzity Hradec Králové, obor výtvarná výchova u profesora Bořivoje Borovského. Po studiu se přestěhoval do Prahy, kde v 80. letech pracoval ve Středočeské galerii, kde pečoval o grafické sbírky a propagoval je. Od 90. let se věnoval pedagogické činnosti. Byl středoškolským profesorem výtvarných oborů na gymnáziu, Střední odborné škole pedagogické a Vyšší odborné škole v Praze 6 - Dejvicích. Od roku 2002 učil na Střední uměleckoprůmyslové škole v Praze 3. V letech 1999 - 2006 byl členem Sdružení pražských malířů.\nByl také členem Středočeského sdružení výtvarníků.\n\nJako malíř se nejprve věnoval kresbám sportu, který se stal na dlouhá léta jeho motivem tvorby. Postupně došel k vlastní stylizaci a propojení tvarů, ploch a linií. Vedle toho originálním způsobem převáděl díla významných malířů do vlastní výtvarné řeči či stylizoval osobitým často humorným způsobem známé osobnosti světového malířství. Postupně obohatil kresbu a malbu o další prvky a techniky, jako je slepotisk a koláž. Dostal se k asambláži, v které kombinoval dřevo s kůží, textilem a nakonec i s plastem. Právě plast ho přivedl kolem roku 2010 k zcela novému výtvarnému nápadu. Začal tvořit takzvané plastily, dvojrozměrné a později i trojrozměrné objekty z plastových trubiček, kroužků, geometrických tvarů, někdy s použitím drátěné konstrukce, čímž dospěl k výtvarnému projevu, který vycházel materiálově, technicky i svým pojetím ze současného světa. Výstava jeho plastilů se konala v Nové síni v Praze v roce 2013, v Emauzském klášteře v roce 2014 a v Geofyzikálním ústavu AV ČR na Spořilově v Praze v březnu 2015.\n\n\n"}
{"id": "1310448", "url": "https://cs.wikipedia.org/wiki?curid=1310448", "title": "Dračí kámen", "text": "Dračí kámen\n\nDračí kámen (v anglickém originále Dragonstone) je první díl sedmé řady seriálu \"Hra o trůny\" stanice HBO. V USA měla premiéru 16. července 2017 a v Česku o den později. Režíroval ji Jeremy Podeswa a scénář napsali David Benioff a D. B. Weiss. V epizodě si zahrál známý zpěvák Ed Sheeran, který získal roli jednoho z vojáků, které potkala Arya Stark.\n\nWalder Frey (David Bradley) uspořádá hostinu pro své příbuzné a vazaly. Nalije jim víno a oslavuje vítězství nad Starky, své ženě ale pití nepovolí. Všichni, kteří se napijí, umírají otráveni jedem. Pod obličejem Waldera se schovává Arya Stark (Maisie Williams), která svoji masku nakonec odloží a Walderově manželce Kitty (Lucy Hayes) rozkáže, aby až se budou lidé ptát, co se stalo, ať řekne, že zima si přišla pro lord Freyů.\n\nPo cestě z Dvojčat Arya narazí na skupinu vojáků, které nezná. Jde o vojsko Lannisterů, ale bez velitele a s přátelskými vojáky. Zpívají společně písně a nabídnou Arye, aby se k nim přidala, což dívka přijímá. Když se jí jeden z vojáků zeptá, proč míří do Králova přístaviště, odpoví, že se chystá zabít královnu, což všichni berou jako vtip.\n\nSandor Clegane (Rorry McCann) cestuje s Bratrstvem bez praporců, vedeným Bericem Dondarrionem (Richard Dormer) a Thorosem z Myru (Paul Kaye), a nachází opuštěný dům, který ale Ohař poznává: při cestování s Aryou zde přečkali noc a on poté majitele domu a jeho malou dceru okradl. Oba dva v domě najde mrtvé a tak je pohřbí. Na popud Thorose a Berica se pak podívá do ohně, kde vidí místo, kde se Zeď setkává s mořem, a kde prochází tisíce nemrtvých lidí.\n\nDaenerys Targaryen (Emilia Clarke) se svojí družinou přijíždí na svůj rodný hrad, Dračí kámen, který je po odchodu Stannise Baratheona zcela opuštěný. Nad stolem s mapou království zahajuje poradu, jak bude invaze pokračovat.\n\nJon (Kit Harington) se Sansou (Sophie Turner) se rozhodují, jak pokračovat proti armádě nemrtvých. Jonův návrh je takový, že proti nemrtvým nepřátelům budou bojovat úplně všichni od 10 do 60 let. A to ženy i muži, protože jediný Jon ví, že se proti nepřátelům na severu musí spojit všichni dohromady. Získá i nové vazaly po svých mrtvých nepřátelích. Sansa od nového krále Severu požaduje, aby Karstarky a Umbery potrestal za to, že zradili Starky a navrhuje tak, odebrat jim rodová sídla a darovat je jiným rodům, které je podpořily proti Ramsaymu. Proti tomu se Jon ostře ohradí a vznikne konflikt. Ani jeden z rodů nakonec potrestán není, protože ti členové, kteří se rozhodli podpořit Boltony, již zemřeli a Jon si myslí, že není spravedlivé, trestat za to jejich mladé děti.\n\nSam (John Bradley) jako učeň v Citadele uklízí nočíky a podává oběd. Vůbec ho to ale neuspokojuje. Jako jeden z mála, kdo přežili bílé chodce (a jednoho i zabil), touží po znalostech, jak je zabít. Mistr ho během pitvy navede, aby se postupně dostal do zakázané části knihovny, která je pouze pro mistry. Půjčí si knihy a během volné chvilky s Fialkou (Hannah Murray) a jejím dítětem zjistí, kde lze najít jedinou zbraň, která zničí bílé chodce − dračí sklo − a ihned pošle zprávu Jonovi.\n\nBěhem své nudné a rutinní práce se setkává s lupusem postiženým Jorahem Mormontem (Iain Glen), který se ho ptá, jestli už Daenerys Targaryen dorazila, na což Samwell odpoví, že neví.\n\nCersei (Lena Headey) s Jaimem (Nikolaj Coster-Waldau) řeší nad mapou království, jak pokračovat dál, když si získali tolik nepřátel. Novou pomoc najdou v Euronu Greyjoyovi (Pilou Asbæk), který touží se svým loďstvem zabít svého synovce a neteř. Také si chce vzít novou královnu, ale Cersei jej odmítne, tak se Euron vydá hledat dar, na který Cersei čeká.\n\nNa Černý hrad, kde je novým lordem velitelem Bolestínský Edd (Ben Crompton), dorazí Meera (Ellie Kendrick) s Brandonem (Isaac Hempstead Wright). Noční hlídka jim otevře bránu, a přestože Edd zpočátku nevěří, že jsou to oba severští malí lordi, nakonec je pouští přes bránu dovnitř.\n\n"}
{"id": "1310452", "url": "https://cs.wikipedia.org/wiki?curid=1310452", "title": "Volby prezidenta USA 1788–1789", "text": "Volby prezidenta USA 1788–1789\n\nVolby prezidenta USA v letech 1788–1789 byly první prezidentské volby ve Spojených státech. Zvítězil v nich George Washington, který se tak stal prvním prezidentem USA, a John Adams, který se stal prvním viceprezidentem USA. Americká válka za nezávislost sice skončila již v roce 1783, ovšem až do těchto voleb měl výkonou moc \"prezident kontinentálního kongresu\".\n\nBěhem Filadelfského ústavního konventu byla přijata 17. září 1787 Ústava Spojených států amerických, která nahradila Články Konfederace a trvalé unie, čímž dala vzniknout nepřímé volbě prezidenta a viceprezidenta USA, které volí sbor volitelů. \n\nVoleb se zúčastnilo 43 782 voličů. Sbor volitelů si odbyl hlasování 4. února 1789. K vítězství bylo ze 69 hlasů volitelů potřeba 35, přičemž jako jediný tohoto počtu dosáhl federalisticky sympatizující kandidát George Washington. Volba prezidenta byla sloučena s volbou viceprezidenta (každý volitel měl dva hlasy – pro kandidáta na prezidenta a viceprezidenta, přičemž hlasy nebyly rozlišeny). Druhé místo v počtu volitelů tedy získal John Adams se 34 hlasy, který se záhy stal viceprezidentem (do roku 1804 kdo obsadil druhé místo stal se automaticky viceprezidentem USA). Následovali John Jay (9 hlasů), Robert H. Harrison (6 hlasů), John Rutledge (6 hlasů), John Hancock (4 hlasy), George Clinton (3 hlasy) a další.\n\nVolební účast byla menší než 1,3%. (Právo hlasovat bylo omezeno věkem, rasou, pohlavím a především majetkem).\n\nGeorge Washington se stal prvním prezidentem USA a složil přísahu 30. dubna roku 1789 v tehdejším hlavním městě – New Yorku. \n\n\n"}
{"id": "1310463", "url": "https://cs.wikipedia.org/wiki?curid=1310463", "title": "Renaud Capuçon", "text": "Renaud Capuçon\n\nRenaud Capuçon (* 27. leden 1976 Chambéry) je francouzský houslista a bratr violoncellisty Gautiera Capuçona.\n\nNarodil se ve francouzském městě Chambéry, kde už ve čtyřech letech začal studovat na místní konzervatoři. Ve čtrnácti letech odešel na Národní konzervatoř hudby a tance v Paříži, kde studoval u Gérarda Pouleta a Vedy Reynolds. Odnesl si odtud ceny pro nejlepší komorní hudbu (1992) a nejlepšího houslistu (1993). Na tuto konzervatoř později chodil i jeho bratr. Dále studoval u Thomase Brandise a Isaaca Sterna. V roce 1996 založil vlastní festival v La Ravoire (ukončen roku 2010). O rok později získal cenu Berlínské akademie umění a začal hrát v orchestru Claudia Abbada, kde se setkal s dirigenty Pierrem Boulezem, Danielem Barenboimem, Seiji Ozawou a Franz Welser-Möstem. V té době začal také vystupovat jako sólista a komorní hudebník a hrál např. s Hélène Grimaud, Gérardem Caussé nebo svým bratrem.\n\nV letech 2000-2006 byl nominován na několik cen v Victoires de la Musique a Société des auteurs, compositeurs et éditeurs de musique.\n\nS významnějším orchestrem si poprvé zahrál v roce 2002, a to s berlínským. Od té doby hrál s např. francouzským, různými americkými (chicagský, bostonský, filadelfský...) atd.\n\nNahrál komorní díla skladatelů jako Ravel, Schubert, Bramhs, ale také houslové koncerty, např. od Schumanna nebo Mendelssohna.\n\nÚčinkoval ve filmu 7.57 am-pm (režisér Simon Lelouch), kde v pařížském metru zahrál skladbu Melody of Orpheus od Glucka.\n\nV roce 2011 mu byl udělen Rytíř (Chevalier) francouzského Národního řádu za zásluhy.\n\nOd roku 2005 hraje na housle \"Panette\" od rodiny Guarneri, na které hrál Isaac Stern. Dříve používal také od Vuillauma, Guadagniniho a od Stradivaria.\n\n\n"}
{"id": "1310467", "url": "https://cs.wikipedia.org/wiki?curid=1310467", "title": "Eva Děpoltová", "text": "Eva Děpoltová\n\nEva Děpoltová (5. srpna 1945 Bratislava – 16. července 2017) byla česká operní pěvkyně, sopranistka, dlouholetá sólistka Národního divadla.\n\nNež se začala věnovat opernímu zpěvu, vystupovala s populární bigbítovou kapelou.\n\nStudovala zpěv na Hudební fakultě AMU a následně pokračovala v soukromých studiích u Jeleny Obrazcovové a emeritní sólistky Vídeňské státní opery Zdenky Zikové.\n\nV Národním divadle debutovala v roce 1974 jako Mařenka v absolventském představení \"Prodané nevěsty\", ale následně získala angažmá v tehdejší Ostravské opeře a poté ve Slovenském národním divadle v Bratislavě. Mezi její úkoly v Ostravě patřila i role Anny v moderní bulharské opeře \"Antigona 43\" skladatele Ljubomira Pipkova.\n\nDo Národního divadla se ale opakovaně vracela, až se stala členkou jeho souboru v roce 1979 a zůstala jí čtvrt století. Nastudovala celou řadu rolí, ze kterých vynikly její Milada v \"Daliboru\", Donna Anna v \"Donu Giovannim\" a nakonec i Krasava a Libuše ve Smetanově \"Libuši\". V titulní roli této opery s velkým úspěchem zaskočila 1. ledna 2000 ve slavnostním uvedení k zahájení českého předsednictví Evropské unie.\n\nÚspěchy měla i v zahraničí, například při uvedení \"Prodané nevěsty\" ve Frankfurtu nad Mohanem po boku Petera Dvorského, hostovala také v Istanbulu, Teheránu, Düsseldorfu a Hannoveru.\n\nJe pochována na Vyšehradském hřbitově, odd. 6, č. hrobu 88.\n\nZ repertoáru Evy Děpoltové lze vyzvednout mj. role v operách italských skladatelů. Byly to například \"Tosca\", \n\"Manon Lescaut\" a \"Turandot\" od Giacoma Pucciniho a postavy z děl Giuseppe Verdiho jako Violetta v \"Traviatě\", Abigail v \"Nabuccovi\" či Lady Macbeth v opeře \"Macbeth\". Velké úspěchy slavila Děpoltová v českých operách. Jejími rolemi byly Mařenka v \"Prodané nevěstě\", Milada v \"Daliborovi\", Anežka ve \"Dvou vdovách\", \"Káťa Kabanová\" (Leoš Janáček), Krasava a Libuše v \"Libuši,\" \"Rusalka\", Julie v \"Jakobínu\" a další. S lehkostí se pohybovala také v operách z období klasicismu, zejména jako Leonora ve \"Fideliovi\" nebo Donna Anna v \"Donu Giovannim\". Byla také pravidelným hostem koncertů České filharmonie.\n\nUmění Děpoltové je zachyceno na několika nahrávkách společnosti Supraphon (zčásti pořízených Československým rozhlasem), hlavně v dílech českých skladatelů. Jde například o tyto nahrávky:\n"}
{"id": "1310472", "url": "https://cs.wikipedia.org/wiki?curid=1310472", "title": "Městská tržnice na Zelném trhu", "text": "Městská tržnice na Zelném trhu\n\nMěstská tržnice na Zelném trhu je budova kryté tržnice v Brně. Nachází se na náměstí Zelný trh v historickém centru města.\n\nNa místě dnešní tržnice původně stály tři městské domy. Prostřední z nich, čo. 15, se 7. března 1941 samovolně zřítil, což se obešlo bez zranění, neboť obyvatelé byli nedlouho předtím urychleně vystěhováni. Událost postihla i oba sousední domy. Jeden z nich (čo. 16) byl o pět dní později stržen, dům na nároží s Mečovou (čo. 14) byl zbořen za dalších devět dní. Poté zůstal prostor několik let prázdný.\n\nV letech 1948–1950 byla na volném místě postavena čtyřpodlažní, pozdně funkcionalistická budova městské kryté tržnice potravin a zeleniny, kterou navrhli architekti Vilém Zavřel, Emil Hruška a Ivan Ráž. Byla pojmenována jako Dům potravin a podle původních plánů měla nahradit prodejní stánky tradičně rozmístěné po celém Zelném trhu. Nerealizována zůstala výzdoba průčelí alegorickými postavami od sochařů Vincence Makovského, Sylvy Lacinové, Ladislava Martínka a Karla Zouhara. Tržnice byla otevřena 12. ledna 1951.\n\nV 80. letech byla budova modernizována. Původní funkce tržnice později zanikla a budova fungovala jako víceúčelová stavba, která byla v roce 1997 částečně přestavěna. Tehdy také získala nové jméno Obchodní dům Krokodýl. Po roce 2010 sloužil krytý prostor bývalé tržnice již pouze jako skladiště stánkových prodejců z náměstí. Majitel budovy, městská část Brno-střed, začal v roce 2014 připravovat obnovu původní funkce tržnice i její původní podoby. Rekonstrukce podle projektu architekta Michala Palaščáka začala v červnu 2016 a původně měla být hotová do konce roku. Kvůli problémům se statikou stavby, které byly zaviněny předchozími nevhodnými úpravami, se realizace protáhla. Na konci června 2017 byla otevřena obchodní pasáž, celá budova potom o měsíc později, 17. července. Celá rekonstrukce stála přibližně 70 milionů korun. V přízemí budovy se nachází kavárna, pekárna a dětský koutek, v dalších dvou patrech krytá tržnice s prostory pro prodejce se zbožím, které nelze prodávat přímo na náměstí pod otevřeným nebem (maso, uzeniny, sýry, apod.). V nejvyšším třetím patře se nachází kancelář tržnice, coworkingový prostor a vyhlídková terasa.\n"}
{"id": "1310473", "url": "https://cs.wikipedia.org/wiki?curid=1310473", "title": "Agní Parthene", "text": "Agní Parthene\n\nÓ čistá Panno či \"Ó Panno přečistá\" (: \"Ἁγνὴ Παρθένε\" / \"Agní Parthene\") je neliturgický hymnus, jehož autorem je sv. Nektarios z Eginy. Hymnus je součástí knihy chvalozpěvů Bohorodičce, \"Theotokarion\".\nHymnus se někdy zpívá východokřesťanských chrámech na začátku nešpor, nebo po završení Božské liturgie po žehnání kříže a přijetí antidoru.\n\nText je možno rozdělit do čtyř slok (S = 1, 2, 3, 4), každá sloka do tří hlasů (T = A, B, C), přičemž každý hlas se zpívá dvakrát (iterace I = α, β). Po každém z těchto 24 zpěvů následuje refrén (R). S tím jsou spojeny řecký text, transliterace a hudební notace.\n\"Čistá Panno\", sv. Nektarios Eginský\n"}
{"id": "1310474", "url": "https://cs.wikipedia.org/wiki?curid=1310474", "title": "Jozef Felix", "text": "Jozef Felix\n\nJozef Felix (27. května 1913 Ružomberok – 14. dubna 1977 Bratislava) byl slovenský literární vědec, kritik, překladatel, dramaturg, pedagog.\n\nPo absolvování gymnázia v Ružomberoku studoval na filozofické fakultě Univerzity Karlovy v Praze a Univerzity Komenského v Bratislavě. Ve studiích ještě pokračoval na pařížské Sorbonně. Publikovat začal počátkem třicátých let, sledoval zejména vývoj nové slovenské poezie a prózy, překládal z francouzštiny, španělštiny, italštiny a češtiny. Učil na gymnáziích v Kláštore pod Znievom a Bratislavě, v roce 1940 získal doktorát filozofie. Byl autorem několika středoškolských učebnic. V roce 1944 se zúčastnil Slovenského národního povstání. \nPo skončení druhé světové války se stal dramaturgem Slovenského národního divadla v Bratislavě (1945-1949). Následující dva roky pracoval v Literárněvědném ústavu Slovenské akademie věd. V letech 1951-1960 působil ve Slovenském vydavatelství krásné literatury, kde se jako redaktor a editor zasloužil o vydávání klasiků slovenské literatury. Současně se věnoval také překladům románské literatury. Od roku 1960 pracoval v Ústavu slovenské literatury a po vzniku Ústavu světové literatury a jazyků (1963) v jeho romanistickém oddělení. Jeho nejdůležitější stati a kritické práce vyšly v roce 1965 pod názvem Harlekýn skloněný nad vodou. V roce 1967 se stal docentem dějin románských literatur na Filozofické fakultě Univerzity Komenského.. Zde přednášel v letech 1967-1974.\n\nV roce 1991 se stal nositelem Řádu Tomáše Garrigue Masaryka III. třídy in memoriam.\n"}
{"id": "1310475", "url": "https://cs.wikipedia.org/wiki?curid=1310475", "title": "Ray Stevens", "text": "Ray Stevens\n\nRaymond \"Ray\" Stevens (* 26. července 1963 Camberley, Spojené království) je bývalý britský zápasník–judista a grappler anglické národnosti, stříbrný olympijský medailista z roku 1992.\n\nS judem začínal v 10 letech. Připravoval s v známém londýnském klubu Budokwai nejprve jako dvorní sparingpartner fenomenálního britského judisty Neila Adamse. V britské seniorské reprezentaci se prosadil v roce 1985 ve střední váze do 86 kg, ale v dalších letech jeho pozice zaujal krajan Densign White. Na vrcholné sportovní akci se objevil opět až s přestupem do vyšší polotěžké váhy do 95 kg v roce 1990. Své snažení v této váze však záhy zaplatil zraněním pravého kolene, kvůli kterému vynechal celou další sezonu 1991. \n\nV roce 1992 se vrátil na tatami a získal možnost startu na olympijských hrách v Barceloně. Na olympijský turnaj vyladit formu. V semifinále proti Poláku Pawłu Nastulovi pro něho zvedli rozhodčí praporky (hantei). Ve finále nastoupil proti vytáhlému Maďarovi Antalu Kovácsovi se snažil dostat soupeře na zem a nasadit mu páčení. Maďar se pokaždé šikovně vysmekl a ke všemu dvakrát neubránil jeho osobní techniku uči-mata a prohrál na dvě juka. Získal stříbrnou olympijskou medaili. \n\nV roce 1993 opět laboroval s pravým kolenem. V roce 1995 si sedmým místem na mistrovství světa v Čibě zajistil účast na olympijských hrách v Atlantě, kde nepostoupil přes druhé kole. Sportovní kariéru ukončil v roce 1998. Věnuje se trenérské práci. Na předměstí Londýna má otevřenou tělocvičnu \"Ray Stevens Academy\".\n\nRay Stevens byl levoruký judista, výborný v boji na zemi, kde byla jeho osobní technika nasazovaná páka juji-gatame.\n\n\n"}
{"id": "1310477", "url": "https://cs.wikipedia.org/wiki?curid=1310477", "title": "Takakazu Seki", "text": "Takakazu Seki\n\nSeki Takakazu, japonsky 関 孝和, znám též jako Kówa Seki (jiný způsob čtení; 1642 – 5. prosince 1708) byl japonský matematik z období Edo. Položil základy japonské matematiky („\"wasan\" (和算)“), k čemuž použil zapomenuté čínské zdroje ze 13. - 15. století. Někdy je nazýván „japonský Newton“. \n\nByl synem samuraje. Byl adoptován hlavou rodiny Seki, proto nese toto jméno. Pracoval díky této vlivné rodině jako vedoucí úřadu zásobování v Edo (dnes Tokio), a to až do roku 1706.\n\nNezávisle na evropské vědě zopakoval a někdy předjímal některé její objevy, připisuje se mu například prvenství při definici Bernoulliho čísel. Jeho nástupci později vyvinuli školu, jež byla dominantní v japonské matematice až do konce období Edo. Není vždy jasné, co z jejich prací pochází přímo od Sekiho, a co už byl jejich vlastní přínos. Věnoval se také kartografii a problematice kalendáře. Číslo Pí (\"π\") vypočítal s přesností na deset desetinných míst, přičemž užil k výpočtu metodu, kterou až ve 20. století znovuobjevil Alexander Aitken. Největších průlomů dosáhl v algebře, když opustil těžkopádný starý čínský tabulkový systém, čímž výrazně zjednodušil řešení rovnic o více než jedné neznámé. Zabýval se též vyššími polynomiálními rovnicemi. \n"}
{"id": "1310483", "url": "https://cs.wikipedia.org/wiki?curid=1310483", "title": "Silnice II/491", "text": "Silnice II/491\n\nSilnice II/491 je silnice II. třídy, která vede z Lípy přes Slušovice, Hrobice, a Velíkovou po křižovatku s II/489 do Lukova. Je dlouhá 11,296 km. Prochází jedním krajem a jedním okresem. V úseku Lípa - Slušovice je tato silnice čtyřproudá, která se také označuje jako ,slušovická dálnice\".\n\n"}
{"id": "1310491", "url": "https://cs.wikipedia.org/wiki?curid=1310491", "title": "Silnice II/480", "text": "Silnice II/480\n\nSilnice II/480 je silnice II. třídy, která vede z Veřovic do Kopřivnice. Je dlouhá 21 km. Prochází jedním krajem a jedním okresem.\n\n\n"}
{"id": "1310497", "url": "https://cs.wikipedia.org/wiki?curid=1310497", "title": "Anne-Marie Davidová", "text": "Anne-Marie Davidová\n\nAnne-Marie Davidová (* 23. května 1952 Arles) je francouzská zpěvačka pop music. V roce 1970 vydala první singl „Bab El Oued Mon Amour“, výrazně na sebe upozornila rolí Marie Magdaleny v muzikálu \"Jesus Christ Superstar\": hrála v jevištní podobě, uvedené v Palais de Chaillot, a také nadabovala francouzskou verzi filmu. \n\nV roce 1973 reprezentovala Lucembursko na Eurovision Song Contest s písní „Tu te reconnaîtras“. Získala 129 hlasů a těsně zvítězila před španělskou skupinou Mocedades a Britem Cliffem Richardem. \n\nV letech 1974–1978 žila v Turecku, kde kromě pěveckých vystoupení také hrála ve filmu \"Pembe Panter\". V roce 1979 se znovu zúčastnila Ceny Eurovize, tentokrát jako zástupkyně Francie se skladbou „Je suis l'enfant-soleil“, a skončila na třetím místě. \n\nOd roku 1981 účinkovala v muzikálu Claude Bollinga \"Le Vent tourbillon\", vystupovala také na slavnostním ceremoniálu mistrovství světa v klasickém lyžování 1982 v Oslo a na festivalu ve Viña del Mar v Chile. \n\nKoncem osmdesátých let přerušila hudební kariéru, žila na venkově a věnovala se chovu koní. Znovu začala vystupovat v roce 2003, o rok později vydala koncertní album \"Live à Charleroi\". V roce 2005 byla jedním z hostů . V roce 2010 nahrála další desku nazvanou \"Federico\", která je poctou básníkovi Federicu Garcíovi Lorcovi. Ve spolupráci s hudebníkem Jeanem Musym představila projekt „filmů bez obrazů“, zaměřený na rozvoj uměleckého cítění nevidomých dětí. \n\n"}
{"id": "1310500", "url": "https://cs.wikipedia.org/wiki?curid=1310500", "title": "Hranice na Moravě (nádraží)", "text": "Hranice na Moravě (nádraží)\n\nŽelezniční stanice Hranice na Moravě (dřívější název: \"Mährisch Weißkirchen\", Hranice) se nachází na trati 270, původní železniční trať společnosti c.k. privilegované Severní dráhy císaře Ferdinanda (SDCF) v městě Hranice na adrese Nádražní 498. Je součástí II. železničního rychlostního koridoru ČD.\n\nVýstavba probíhala v roce 1844 do roku 1847. Výstavbu trati řídil Karl Hummel. V letech 1960–1963 byla trať elektrifikována. Od roku 1949 nese název Hranice na Moravě.\n\nVýstavba II. koridoru ČD probíhala v letech 1999–2001 a v roce 2012 byl zaveden pravostranný provoz.\n\nZabezpečovací zařízení železniční stanice Hranice na Moravě je dálkově řízeno z Centrálního dispečerského pracoviště Přerov (CDP Přerov) a Dálkově ovládaným zabezpečovacím zařízením (DOZ) Hranice na Moravě.\n\n\n\nŽelezniční stanice byla postavena podle plánů architektů Karla Hummela a Ernsta Ehrenhause podle plánu z roku 1845. Naproti výpravní budovy byl postavena v klasicistním slohu budovu vodárny a obytný dům, který byl zbourán v roce 1938. V roce 1935 bylo zrušeno samostatné nádraží místní dráhy. Byla provedena přestavba kolejiště, krytí ostrovních nástupišť a vybudován podchod (1938–39).\n\nV roce 1847 (3. března) byla dokončena výstavba výpravní jednopatrové budovy kryté valbovou střechou. V budově se nacházely čekárny, dvě restaurace, kanceláře a v patře byly byty. Klasicistní budova s tříosým rizalitem zakončeným trojúhelníkovým tympanonem, přízemí bylo členěné pásovou rustikou. V roce 1870 byla budova rozšířena na obě strany z sedmi okenních os na devět. V období 1895 do 1896 byla stavitelem z Nového Jičína Jindřichem Czeikem provedeno rozšíření a přestavba výpravní budovy. Na obou bocích budovy byly rohové rizality zakončené trojúhelníkovými tympanony, přízemí bylo zdobeno bosáží. V roce 1939 byl vypracován projekt přestavby výpravní budovy Ing. arch. Jiřím Žalmanem. Projekt byl uskutečněn až po ukončení 2. světové války v letech 1946–1948.\n\nV železniční stanici jsou cestujícím poskytovány tyto služby: mezinárodní pokladní přepážka, vnitrostátní pokladní přepážka (ČD), možnost platit v eurech, platba platební kartou, bezbariérové WC, výdej In Karet (ČD), čekárna, ČD kurýr, úschovna kol, úschovna zavazadel, bufet. Před nádražím je autobusové stanoviště.\n\nTuristické trasy a cyklotrasy začínají u nádraží:\n"}
{"id": "1310501", "url": "https://cs.wikipedia.org/wiki?curid=1310501", "title": "Kuličky (film)", "text": "Kuličky (film)\n\nKuličky (2008) je český povídkový film režisérky Olgy Dabrowské, jde o její celovečerní debut. Na ploše čtyř povídek (\"Svatba\", \"Maminčin andílek\", \"Mravní imperativ\" a \"Pomalu, ale slábnu\") vypráví o různých podobách ženské manipulace s muži.\n\nFilm se natáčel 20 natáčecích dní v letech 2006 a 2007 v Praze a okolí.\n\n\n"}
{"id": "1310502", "url": "https://cs.wikipedia.org/wiki?curid=1310502", "title": "Silnice II/378", "text": "Silnice II/378\n\nSilnice II/378 je silnice II. třídy, která vede z Drahan do Senetářova. Je dlouhá 13,8 km. Prochází dvěma kraji a dvěma okresy.\n\n\n\n"}
{"id": "1310504", "url": "https://cs.wikipedia.org/wiki?curid=1310504", "title": "Silnice II/382", "text": "Silnice II/382\n\nSilnice II/382 je silnice II. třídy, která vede z Hrobu ke hraničnímu přechodu Moldava / Neurehefeld. Je dlouhá 11 km. Prochází jedním krajem a jedním okresem.\n\n\n"}
{"id": "1310506", "url": "https://cs.wikipedia.org/wiki?curid=1310506", "title": "Silnice II/384", "text": "Silnice II/384\n\nSilnice II/384 je silnice II. třídy, která vede z křižovatky u Nového Dvora (část Veverské Bítýšky) do Brna. Je dlouhá 13 km a celá se nachází na území města Brna. Je to významná brněnská radiální komunikace severozápadního směru (ulice Kníničská a Obvodová), obsluhující jižní břeh Brněnské přehrady (ul. Rakovecká) a propojující Brno s Veverskou Bítýškou.\n\n\n"}
{"id": "1310575", "url": "https://cs.wikipedia.org/wiki?curid=1310575", "title": "Novorusko", "text": "Novorusko\n\nOznačení Novorusko může mít některý z těchto významů: \n"}
{"id": "1310589", "url": "https://cs.wikipedia.org/wiki?curid=1310589", "title": "Silnice II/397", "text": "Silnice II/397\n\nSilnice II/397 je silnice II. třídy, která vede z Hostěradic ke hraničnímu přechodu Jaroslavice / Zwingendorf. Je dlouhá 26,5 km. Prochází jedním krajem a jedním okresem.\n\n\n"}
{"id": "1310662", "url": "https://cs.wikipedia.org/wiki?curid=1310662", "title": "Seznam medailistů na mistrovství České republiky v boulderingu", "text": "Seznam medailistů na mistrovství České republiky v boulderingu\n\nSeznam medailistů na mistrovství České republiky v boulderingu je chronologický přehled medailistů na Mistrovství České republiky v soutěžním lezení, které v této disciplíně sportovního lezení pořádá Český horolezecký svaz.\n\n\n\n\n"}
{"id": "1310725", "url": "https://cs.wikipedia.org/wiki?curid=1310725", "title": "Silnice II/398", "text": "Silnice II/398\n\nSilnice II/398 je silnice II. třídy, která vede z Vémyslic do Šafova. Je dlouhá 58,8 km. Prochází jedním krajem a jedním okresem\n\n\n"}
{"id": "1310752", "url": "https://cs.wikipedia.org/wiki?curid=1310752", "title": "Petr Bajer", "text": "Petr Bajer\n\nPetr Bajer (* 1967 Horní Jelení) je český politik. Od roku 2013 předseda Strany soukromníků České republiky. \n\nPožární a bezpečnostní technik, ekolog v ČSAD, v roce 1994 začal podnikat ve službách a odpadovém hospodářství a autodopravě, později ještě otevřel obchody s kojeneckým textilem, hračkami a papírnictvím. Většinu starostí o provozovny za něho v současnosti převzala manželka Šárka, se kterou žije 22 let.\n\nženatý, otec dvou dcer Zuzany a Nikoly (27, 17) a jednoho syna Petra (11),25 let žije v Holicích.\n\nSport, funkcionář (předseda fotbalového oddílu SK Holice), chalupaření, houbaření, turistika\n\nV roce 2009 se podílel na založení Strany soukromníků České republiky, která se přihlásila k odkazu prvorepublikové Československé živnostensko - obchodnické strany středostavovské a dále ke Straně podnikatelů, živnostníků a rolníků ČR, která působila v první polovině 90. let. V roce 2013 byl zvolen do jejího čela jako předseda. Od roku 2014 vykonává funkci uvolněného místostarosty města Holic.\n\nHájit drobné živnostníky, podnikatele, ale i jejich zaměstnance. \"Pokud má malá firma fungovat, musí být založena od počátku na takříkajíc přátelské bázi. Mezi zaměstnancem a majitelem by neměl být velký rozdíl, maximálně, že jeden má IČO a druhý nikoli, samozřejmě při zachování pravidel,\" řekl. Ze začátku se Soukromníci hlavně zasazovali o vyřešení splatnosti faktur, plateb DPH jen z uhrazených faktur, odstranění zbytečné byrokracie, teď přibyla podle Bajera kontrolní hlášení a EET a další omezování podnikání obecně.\n"}
{"id": "1310797", "url": "https://cs.wikipedia.org/wiki?curid=1310797", "title": "Eduard Táborský", "text": "Eduard Táborský\n\nEduard Táborský (18. března 1910 Praha – 12. listopadu 1996 Austin byl český diplomat, osobní tajemník Edvarda Beneše během druhé světové války.\n\nVystudoval právnickou fakultu Univerzity Karlovy, po dvouleté službě ve vojenské prokuratuře začal od roku 1937 působit v československé diplomacii.\n\nV letech 1937-1938 byl osobním sekretářem ministra Kamila Krofty. Po německé okupaci Československa emigroval do Anglie. Od července 1939 až do konce války byl osobním tajemníkem a právním poradcem prezidenta Edvarda Beneše. Po skončení druhé světové války působil opět v diplomatických službách, od října 1945 do června 1948 byl československým velvyslancem ve Švédsku. Po abdikaci prezidenta Beneše v červnu 1948 rezignoval na funkci vyslance a zůstal v exilu. Nejdříve působil jako docent srovnávací státovědy na stockholmské univerzitě. V roce 1949 odešel do USA a nastoupil na univerzitu v Austinu jako profesor politických věd. V roce 1990 se stal čestným předsedou Společnosti dr. Edvarda Beneše.\n\nV roce 1991 se stal nositelem Řádu Tomáše Garrigue Masaryka III. třídy.\n"}
{"id": "1310804", "url": "https://cs.wikipedia.org/wiki?curid=1310804", "title": "Létavka pardálí", "text": "Létavka pardálí\n\nLétavka pardálí, nazývaná také šíronožka bornejská (\"Rhacophorus pardalis\"), je žába náležící do čeledi létavkovití (Racophoridae) a rodu létavka (\"Rhacophorus\"). Obývá Indonésii, jako například ostrovy Borneo či Sumatra, rozšířila se do Bruneje, Malajsie a na Filipíny. Vyskytuje se v tropických deštných lesích, přičemž ji lze najít v primárních i sekundárních. Na nepříliš dlouhou dobu může osídlit i oblasti narušené. Obývá stromový baldachýn.\n\nLétavka pardálí dosahuje velikosti u samců 39 až 55 mm, samičky měří 55 až 71 mm. Je to středně velký druh se zaobleným čenichem. Prsty mají na konci přísavky a mezi nimi je napnutá blána, kterou jsou vybaveny i končetiny, a pomocí níž může tato žába plachtit; podobnou přemisťovací strategii využívá i mnoho jiných druhů žab. Zbarvení je na horní straně těla (která je hladká) hnědé, možná je i přítomnost skvrn bílého zbarvení, břicho zrnitého povrchu má potom barvu růžovou. Boky jsou žluté a zdobené skvrnami. Létací blána má barvu červenou. Žába se může podobat skokanovi šplhavému (\"Hylarana chalconota\") a také jiné létavce − druhu \"Rhacophorus dulitensis\" (česky létavka sumaterská).\n\nO chování této žáby bylo i přes rozsáhlý areál výskytu nebylo zjištěno potřebné množství informací. Vliv na to má především odlehlý způsob života na vrcholcích stromů. Ozývá se krátkým voláním, jež připomíná smích. Samice klade neurčený počet vajíček do pěnovitého hnízda vytvořeného samcem nad vodní hladinu, přičemž se může přizpůsobit řadě toků včetně okrajů jezer. Tento způsob chovu je typický pro řadu zástupců z čeledi. Z vajíček se vylíhnou pulci, kteří svůj vývoj pokračují právě ve vodní hladině. Pulec měří asi 4 cm a mezi populacemi se mohou vyskytnout některé barevné odchylky - zatímco některé mají barvu světlou, u jiných se mohou vyvinout černé znaky.\n\nMezinárodní svaz ochrany přírody hodnotí létavku pardálí jako málo dotčený druh, protože má velkou neklesající populaci obývající rozsáhlý areál rozšíření, který se táhne i přes chráněná území; oblasti narušené pak žába může osídlit. I tak však je druh ohrožen kácením lesů, pro jeho ochranu je důležité právě zastavení ničení porostů.\n\n"}
{"id": "1310897", "url": "https://cs.wikipedia.org/wiki?curid=1310897", "title": "Darwinovo pohoří", "text": "Darwinovo pohoří\n\nDarwinovo pohoří (\"Cordillera Darwin\") je horské pásmo v jihozápadní části ostrova Isla Grande de Tierra del Fuego, které je jižním výběžkem And. Leží na území Chile (východní předhůří zasahuje i do Argentiny), je dlouhé 225 km a široké okolo 65 km. Hory svírá ze severu záliv Almirantazgo a z jihu průliv Beagle, nachází se zde národní park Alberta de Agostiniho. Vrcholy jsou kryty ledovcem o rozloze 2300 km². Pohoří je pojmenováno podle přírodovědce Charlese Darwina, který tuto oblast navštívil v roce 1832 na své plavbě s lodí \"HMS Beagle\".\n\nZa nejvyšší vrchol pohoří a celé Ohňové země byla původně považována hora Monte Darwin (2438 m n. m.), podle údajů publikovaných roku 2004 Johnem Shiptonem je však ještě vyšší hora, kterou neoficiálně pojmenoval podle svého otce Monte Shipton a jejíž výšku odhadl na 2580 m n. m.\n\nPrvní přechod Darwinova pohoří uskutečnila v říjnu 2011 francouzská expedice.\n\n"}
{"id": "1310931", "url": "https://cs.wikipedia.org/wiki?curid=1310931", "title": "Silnice II/399", "text": "Silnice II/399\n\nSilnice II/399 je silnice II. třídy, která vede z Košíkova do Znojma. Je dlouhá 56,5 km. Prochází dvěma kraji a třemi okresy.\n\nV srpnu 2017 bylo oznámeno, že se chystá úprava dálničního přivaděče k dálnici D1 a to spolu s výstavbou obchvatu Jinošova, stavba by měla být rozdělena na tři etapy, kdy první by měl být vystavěn obchvat Jinošova. Následně existují plány na obchvat Náměšti nad Oslavou. Touto stavbou by se zkrátil dojezdový čas k vojenskému letišti v Náměšti nad Oslavou a Jaderné elektrárně Dukovany. V roce 2019 bude silnice rekonstruována od Dalešic po Třesov.\n\n\n\n\n"}
{"id": "1311036", "url": "https://cs.wikipedia.org/wiki?curid=1311036", "title": "Volby prezidenta USA 1792", "text": "Volby prezidenta USA 1792\n\nVolby prezidenta USA 1792 byly druhé prezidentské volby ve Spojených státech. Stejně jako v minulých volbách v roce 1789 byl zvolen George Washington prezidentem USA a John Adams viceprezidentem USA.\n\nVolby roku 1792 se řídily stejnými pravidly jako v roce 1789. V průběhu první vlády George Washingtona se začaly zvětšovat rozpory mezi členy kabinetu mezi ministrem financí Alexandrem Hamiltonem a ministrem zahraničí Thomasem Jeffersonem. Rozpor mezi těmito politiky zapříčinil vznik politických stran. Příznivci Hamiltona se nazývali federalisté a příznivci Jeffersona republikáni. Strany však neměly žádné struktury, a nemohly tak nominovat konkrétního kandidáta. Díky alianci Jeffersona a Madisona z Virginie, George Clintona a Aarona Burra z New Yorku z května 1791, byli republikáni schopni prosadit kandidaturu Clintona na viceprezidenta Spojených států.\n\nVoleb se zúčastnilo 28 579 voličů. Sbor volitelů 13. února 1793 jednohlasně schválil George Washingtona pro další čtyři roky coby prezidenta USA, i když zamýšlel odejít z politiky, neměl protikandidáta. Pro zvolení bylo zapotřebí získat 67 ze 132 volitelů. Hlasování viceprezidenta nebylo stejně jako v předešlých volbách oddělené (každý volitel měl dva hlasy - pro kandidáta na prezidenta a viceprezidenta, přičemž hlasy nebyly rozlišeny). Jako viceprezident byl znovu zvolen John Adams se 77 hlasy. Jeho hlavní rival George Clinton dostal pouhých 50. Další republikáni Thomas Jefferson dostal 4 hlasy a Aaron Burr 1 hlas.\n\nVolební účast byla nejmenší v historii Spojených států. K volbám se vydalo 0,88% voličů. \n\nGeorge Washington byl jednomyslně znovuzvolen pro druhé funkční období a složil přísahu dne 4. března 1793 v tehdejším hlavním městě - Filadelfii.\n\n\n"}
{"id": "1311444", "url": "https://cs.wikipedia.org/wiki?curid=1311444", "title": "The Folkways Years, 1959–1973", "text": "The Folkways Years, 1959–1973\n\nThe Folkways Years, 1959–1973 je album archivních nahrávek bluesmana Memphis Slima, které bylo vydáno společností Smithsonian Folkways Recordings (číslo katalogu SFW40128) a obsahuje nahrávky Memhis Slima z let 1959–1973, které provedl pro nahrávací společnost Folkways Records. Autorem nahrávek byl Moses Asch a na nahrávkách se podílejí další významní hudebníci: Willie Dixon, Jazz Gillium, Arbee Stidham, Jump Jackson, Mat Murphy a Pete Seeger. \n\n\n"}
{"id": "1311447", "url": "https://cs.wikipedia.org/wiki?curid=1311447", "title": "MV Sycamore", "text": "MV Sycamore\n\nMV Sycamore je víceúčelová cvičná loď provozovaná s civilní registrací australským námořnictvem. Oficiální označení plavidla je Multi-role Aviation Training Vessel (MATV), tedy víceúčelové plavidlo pro letecký výcvik. Primárně slouží k výcviku posádek vrtulníků, sekundárně rovněž pro další druhý výcviku (navigace, vyzvedávání torpéd a min), vlečení terčů, nebo humanitární mise. Ve službě je od roku 2017. Vlastníkem plavidla je společnost DMS Maritime a australské námořnictvo si jej pronajímá.\n\nPlavidlo bylo objednáno v rámci rozsáhlejšího modernizačního programu s označením Air 9000 Phase 7. Vyvinuto bylo na základě oceánské hlídkové lodě typu OPV 2400 nizozemské loděnice Damen Group (DG). Postavila jej vietnamská loděnice Song Cam v Haiphongu, která je součástí loděnic DSG. Stavba byla zahájena roku 2015, přičemž na vodu byla loď spuštěna v srpnu 2016. V dubnu 2017 loď úspěšné prošla námořními zkouškami. V srpnu 2017 byla přijata do služby.\n\nNa palubě jsou komfortní kajuty pro 22 členů posádky a dalších až 71 osob. Plavidlo je vybaveno vzdušným a hladinovým vyhledávacím radarem Terma SCANTER 6002. Je neozbrojené, ale v případě potřeby je plánována instalace jednoho 76mm kanónu a dvou 30mm kanónů. Na palubě jsou uloženy dva rychlé inspekční čluny RHIB. Na zádi se nachází přistávací plocha a hangár pro jeden vrtulník (např. EC135 T2+, MH-60R Romeo a NRH90). Z paluby mohou operovat také bezpilotní stroje (např. Schiebel Camcopter S-100). Pohonný systém tvoří čtyři diesely, každý o výkonu 2350 kW, pohánějící dva lodní šrouby se stavitelnými lopatkami. Manévrovací schopnosti plavidla zlepšuje příďové dokormidlovací zařízení o výkonu 450 kW. Nejvyšší rychlost dosahuje 23 uzlů. Dosah je 6000 námořních mil a autonomie 20 dní.\n"}
{"id": "1311456", "url": "https://cs.wikipedia.org/wiki?curid=1311456", "title": "Sanandréská kreolština", "text": "Sanandréská kreolština\n\nSanandréská kreolština (sanandréskokreolsky \"Islander Creole English\") je kreolský jazyk na bázi angličtiny, kterým se mluví v Kolumbii, na souostroví a v departementu San Andrés a Providencia. Mluví jím mulatské etnikum Raizal, jazyk byl ovlivněn africkými jazyky twi, eveština a igboština. Jazyk je velmi podobný belizské kreolštině nebo kreolštině Pobřeží Moskytů. Jazyk je podstatně jednoduší než angličtina. \n\nTímto jazykem mluví asi 12 000 lidí. Na San Andrés a Providencia jsou tři úřední jazyky, jedním z nich je sanandréská kreolština, těmi dalšími jsou angličtina a španělština. Angličtina byla původním jazykem, nyní se používá hlavně při obřadech v baptistických kostelech, v televizi, nebo při komunikaci s turisty. Ve školách je vyučována britská angličtina. Dále do této oblasti dostávají imigranti ze zbytku Kolumbie (hlavně z měst Cartagena, Barranquilla a Bogotá), ti mluví španělsky. Sanandréská kreolština však stále žije, většina místních si váží svého kreolského původu.\n"}
{"id": "1311678", "url": "https://cs.wikipedia.org/wiki?curid=1311678", "title": "Mcensk", "text": "Mcensk\n\nMcensk () je město v Orelské oblasti v Ruské federaci. Při sčítání lidu v roce 2010 měl přes třiačtyřicet tisíc obyvatel a byl tak třetím největším městem oblasti po Orlu a Livnách.\n\nMcensk leží na Zuši, pravém přítoku Oky v povodí Volhy. Od Orlu, správního střediska oblasti, je vzdálen přibližně pětapadesát kilometrů severovýchodně.\n\nVe městě je nádraží na hlavní železniční trati Moskva–Tula–Kursk–Bělgorod a stejná města spojuje i dálnice M2, která město míjí z jihovýchodu.\n\nPrvní zmínka o Mcensku je v Nikonově letopisu z roku 1146, kdy Mcensk patřil do Černigovského knížectví. Pak byl v 14. a 15. století součástí Litevského velkoknížectví, než se v roce 1504 stal součástí Moskevského knížectví, pro které byl jednou z pevností na jeho jižní hranici.\n\nOd roku 1778 je Mcensk městem.\n\n"}
{"id": "1311749", "url": "https://cs.wikipedia.org/wiki?curid=1311749", "title": "Kärgeräs", "text": "Kärgeräs\n\nKärgeräs je páté studiové album black metalové skupiny Root. V roce 2001 vyšlo album společně s albem Hell Symphony. Na albu je jeden bonus - Prohibition.\n\n\n"}
{"id": "1311825", "url": "https://cs.wikipedia.org/wiki?curid=1311825", "title": "The Book", "text": "The Book\n\nThe Book je šesté studiové album black metalové skupiny Root.\n\n\n"}
{"id": "1312021", "url": "https://cs.wikipedia.org/wiki?curid=1312021", "title": "Mike Sturgis", "text": "Mike Sturgis\n\nMike Sturgis je americký bubeník, který hrál ve skupině 21 Guns a ve skupině Psycho Motel, kde působil společně s kytaristou Iron Maiden Adrianem Smithem. S touto skupinou hrál na obou jejich albech \"State of Mind\" (1996) a \"Welcome to the World\" (1997). Byl též bubeníkem ve skupině Wishbone Ash mezi lety 1995 a 1997 a ve skupině Asia mezi lety 1994 a 2001.\n\nNa bicí začal hrát ve věku deseti let a od roku 1982 do roku 1986 navštěvoval Universitu v Miami, kde získal vzdělání \"Studiová hudba\" a \"Jazz\". V letech 1986 až 1987 jezdil s norskou skupinou A-ha a hrál na 'The Swing Of Things', 'I've Been Losing You' a 'Soft Rains Of April' z alba 'Scoundrel Days'. V tomto období byl požádán co-producentem skupiny Phenomena Wilfriedem Rimensbergerem, aby se připojil s bicími k rockovému superstar projektu, kterým bylo album \"Dream Runner\", kde se seznámil se Scottem Gorhamem a Johnem Wettonem, kteří se na nahrávání také podíleli.\n\nVystupoval živě nebo nahrával s takovými hvězdami popu, rocku a jazzu, jako David Bowie, Elton John, A-ha, Asia, Jack Bruce, Steve Winwood, Tom Jones, Wishbone Ash, Bob James, Randy Brecker a Bob Mintzer. Vystupuje s jazz-funkovou skupinou Redtenbacher’s Funkestra.\n\nV současné době žije se svou ženou a dvěma dětmi v Anglii.\n"}
{"id": "1312023", "url": "https://cs.wikipedia.org/wiki?curid=1312023", "title": "Upernavik", "text": "Upernavik\n\nUpernavik () je město v kraji Avannaata v Grónsku. V roce 2017 tu žilo 1059 obyvatel, takže je to nejmenší město nad 1000 obyvatel, třetí největší město kraje Avannaata a třinácté největší město Grónska. Je to také nejseverněji položené město Grónska nad 1000 obyvatel a čtvrté nejsevernější město světa nad 1000 obyvatel (severněji jsou ještě kanadský Pond Inlet (1 315 obyvatel), ruská Jurjung-Chaja (1 148 obyvatel) a špicberský Longyearbyen (2 144 obyvatel)).\n\nZa Upernavikem se nachází stejnojmenné letiště, ze kterého je možné létat do Qaanaaqu, Qaarsutu a Ilulissatu. Lety provozuje Air Greenland a v osadách v Upernavickém souostroví se používají především vrtulníky Bell 212. Je také možná lodní doprava přes místní lodní přístav.\n\nUpernavik se nachází v Upernavickém souostroví (pojmenovaném podle samotného Upernaviku), obrovském souostroví u severovýchodního pobřeží Baffinova zálivu. Ostrov Upernavik má rozlohu asi 7 km a je asi 103 km vzdálen od poloostrova Sigguup Nunaa.\n\nPočet obyvatel Upernaviku byl v posledních dvou desetiletích stabilní, důvodem byla migrace obyvatel z menších osad na Upernavickém souostroví do Upernaviku, ta ovšem v několika posledních letech ustává a počet obyvatel Upernaviku od roku 2008 klesá.\nUpernavik má klima tundry. Zimy jsou velice chladné a sněžné a léta jsou chladná a přechodně deštivá. Kvůli nejvyšší průměrné teplotě 5,2 °C v červenci tu nemohou růst žádné stromy. Nejvlhčí je podzim, nejsušší je jaro. S ročními srážkami 251 mm je Upernavik jedním z nejsušších míst v Grónsku.\n"}
{"id": "1312024", "url": "https://cs.wikipedia.org/wiki?curid=1312024", "title": "Volby prezidenta USA 1796", "text": "Volby prezidenta USA 1796\n\nVolby prezidenta USA 1796 byly třetí prezidentské volby ve Spojených státech. Ačkoliv tehdy Ústava USA nezakazovala úřadujícímu prezidentovi Georgovi Washingtovi kandidovat napotřetí, svým způsobem se rozhodl nekandidovat. Ve volbách zvítězil John Adams a jako viceprezident byl zvolen Thomas Jefferson.\n\nVolby roku 1796 se řídily stejnými pravidly jako v roce 1792. Zatímco v předešlých volbách se politické strany teprve utvářely, před těmito volbami se již plně zformovaly. Alexander Hamilton založil Federalistickou stranu a krátce do roku 1792 jí předsedal. Protějšek Hamiltonovy politiky Thomas Jefferson zase založil Demokraticky-republikánskou stranu. Když v roce 1796 George Washington oznámil, že nebude usilovat o třetí termín prezidenské funkce, přirozeným kandidátem federalistů se stal bývalý viceprezident John Adams. Hamilton, který podporoval Adamse, se však snažil prosadit kandidaturu Thomase Pinckneyho, který se nakonec stal jenom kandidátem na viceprezidenta. Tento krok u federalistů znamenal rozbití Pinckneyho tábora ve straně a ignoraci svých potenciálních voličů. Demokraticky-republikánským kandidátem byl Thomas Jefferson a Aaron Burr, který kandidoval jako viceprezident.\n\nVoleb se zúčastnilo 66 841 voličů. John Adams získal 53,4% a Thomas Jefferson 46,6% hlasů. a Když v únoru 1797 schválil sbor volitelů 71 hlasy Johna Adamse jako druhého prezidenta USA, bylo k vítězství potřeba 69 hlasů. Hlasování viceprezidenta nebylo stejně jako v předešlých volbách oddělené (každý volitel měl dva hlasy - pro kandidáta na prezidenta a viceprezidenta, přičemž hlasy nebyly rozlišeny), ale druhý v pořadí byl Jefferson se svými 68 hlasy. Jedná se tedy o jediné volby, ve kterých byli zvoleni dva kandidáti z protichůdných stran. Thomas Pinckney obdržel 59 hlasů. Spolukandidát Jeffersona Aaron Burr získal 30 hlasů. Ostatní kandidáti dosáhli méně než 16 hlasů.\n\nVítězství Adamse bylo přisouzeno hlavně voličům ze severních států, zatímco jižní a západní státy jako Kentucky nebo Tennessee podporovaly Jeffersona.\n\nVolební účast byla 2,07%.\n\n\n"}
{"id": "1312025", "url": "https://cs.wikipedia.org/wiki?curid=1312025", "title": "Geoffrey Ingram Taylor", "text": "Geoffrey Ingram Taylor\n\nGeoffrey Ingram Taylor (7. března 1886, Londýn - 27. června 1975, Cambridge) byl anglický fyzik a matematik. Klíčová postava výzkumu proudění a vlnění. Věnoval se též teorii elastostatického stresu, kvantové teorii radiace a interferenci fotonů. V letech 1911 - 1952 působil na univerzitě v Cambridge. Obdržel řadu ocenění, mj. Copleyho medaili či Medaili Wilhelma Exnera.\n\n"}
{"id": "1312029", "url": "https://cs.wikipedia.org/wiki?curid=1312029", "title": "TV.com", "text": "TV.com\n\nTV.com je internetová stránka vlastněná americkou společností CBS Interactive (sesterská společnost CBS Corporation). Slouží jako internetová televize i fórum. Poskytuje různé druhy televizí a různých show online, především v anglickém jazyce. Vysílá v Austrálii, Kanadě, Irsku, Japonsku, na Novém Zélandě, ve Spojených státech a Spojeném království. Podporuje a zdůrazňuje obsah vytvořený uživateli. Byla založena v roce 2005. Má vlastní mobilní aplikaci.\n\n"}
{"id": "1312035", "url": "https://cs.wikipedia.org/wiki?curid=1312035", "title": "Rinus Michels", "text": "Rinus Michels\n\nMarinus Jacobus Hendricus Michels, krátce Rinus Michels (9. února 1928 Amsterdam – 3. března 2005 Aalst) byl nizozemský fotbalista a trenér.\n\nCelou hráčskou kariéru strávil v AFC Ajax, kde působil na postu útočníka. Ve třinácti ligových sezónách nastřílel 122 branek a získal titul v letech 1947 a 1957. Odehrál také pět zápasů za národní tým, vyšel však střelecky naprázdno. Po ukončení kariéry byl učitelem a amatérským trenérem, v roce 1965 získal trenérskou licenci a usedl na lavičku Ajaxu. Uplatnil zde svoji novátorskou taktiku nazvanou totální fotbal, založenou na přečíslení soupeře pomocí rychlého prolínání útočné a obranné řady, vysunutém presinku po ztrátě míče a vystavování soupeřových útočníků do ofsajdové pasti. Díky tomuto stylu hry se Ajax stal čtyřikrát mistrem (1966, 1967, 1968 a 1970) a třikrát vyhrál Nizozemský fotbalový pohár (1967, 1970 a 1971), hrál také finále Poháru mistrů v roce 1969 a v roce 1971 nejprestižnější evropskou klubovou soutěž vyhrál.\n\nV roce 1971 přijal Michels angažmá ve španělském klubu FC Barcelona, s nímž vyhrál španělskou ligu v roce 1974 a Copa del Rey 1978. Nizozemský fotbalový svaz se rozhodl před mistrovstvím světa ve fotbale 1974 v NSR pověřit vedením reprezentačního týmu Michelse a dosavadní trenér František Fadrhonc se stal jeho asistentem. Holanďané, jejichž kapitánem byl hráč Barcelony Johan Cruijff, předváděli atraktivní útočný fotbal a nakonec získali stříbrné medaile, ačkoli hráli na mistrovství světa poprvé od roku 1938; podlehli pouze ve finále domácímu týmu 1:2.\n\nPo odchodu z Barcelony a krátkém působení v USA trénoval Michels 1. FC Köln a podařilo se mu s ním získat v roce 1983 DFB-Pokal. Roku 1984 se vrátil k nizozemské reprezentaci. V kvalifikaci na mistrovství světa ve fotbale 1986 neuspěl, ale dovedl Nizozemce k titulu na mistrovství Evropy ve fotbale 1988 – hrálo se opět v Německu a Michelsovi se podařila odveta za rok 1974, když porazil domácí tým v semifinále, dokonce stejným skóre 2:1. Vedl holandskou reprezentaci také na mistrovství Evropy ve fotbale 1992, kde získala bronzové medaile.\n\nPro svůj autoritativní přístup měl přezdívku \"Generál\" (známý byl jeho výrok: „Špičkový fotbal je jako válka; kdo je příliš ohleduplný, je ztracen.“), byl však známý také smyslem pro humor a schopností stmelit partu. FIFA ho v roce 1999 vyhlásila nejlepším trenérem dvacátého století, v Nizozemsku se na jeho počest uděluje Cena Rinuse Michelse pro trenéra roku. Také obdržel nejvyšší státní vyznamenání, Oranžsko-nasavský řád.\n\nV závěru života trpěl problémy se srdcem, na následky operace srdeční chlopně v roce 2005 zemřel.\n\n"}
{"id": "1312036", "url": "https://cs.wikipedia.org/wiki?curid=1312036", "title": "Mistrovství České republiky ve skialpinismu", "text": "Mistrovství České republiky ve skialpinismu\n\nMistrovství České republiky ve skialpinismu je nejvyšší českou soutěží ve skialpinismu.\n\nKromě něj organizuje Český horolezecký svaz také Český pohár ve skialpinismu, jehož byla tato MČR některé roky součástí, někdy také jako jedno z kol Středoevropského poháru ve skialpinismu.\n\n\n"}
{"id": "1312037", "url": "https://cs.wikipedia.org/wiki?curid=1312037", "title": "Mistrovství Slovenska ve sportovním lezení", "text": "Mistrovství Slovenska ve sportovním lezení\n\nMistrovství Slovenska ve sportovním lezení (slovensky: \"Majstrovstvá Slovenska v športovom lezení / MSR\") jsou národní mistrovství a nejvyšší soutěže ve sportovním lezení na Slovensku, organizuje je Slovenský horolezecký spolek JAMES (SHS James). Mistrovství byla často otevřená jako mezinárodní a na prvních místech se několikrát umístili také čeští reprezentanti.\n\nV roce 2015 a 2016 byly závody součástí Slovenského poháru.\n\n\n\n\n\n\n\n\n"}
{"id": "1312038", "url": "https://cs.wikipedia.org/wiki?curid=1312038", "title": "Renata Šindelářová", "text": "Renata Šindelářová\n\nRenata Šindelářová (* 6. března 1973, Ostrov) je česká redaktorka, spisovatelka a blogerka. Převážně se věnuje beletrii.\n\nNarodila se v roce 1973 v Ostrově u Karlových Varů. Vystudovala střední ekonomickou školu a vysokou pedagogickou školu. Profesí je pojišťovací makléř. Již od roku 1999, kdy jí vyšla první kniha, se aktivně věnuje též literatuře. Kromě beletrie píše publicistické články a několika básněmi přispěla do poetických sbírek. Své pedagogické vzdělání využívá při svých volnočasových aktivitách, například jako lektorka tvůrčího psaní.\n\n\n"}
{"id": "1312061", "url": "https://cs.wikipedia.org/wiki?curid=1312061", "title": "III. třída okresu Kroměříž", "text": "III. třída okresu Kroměříž\n\nIII. třída okresu Kroměříž (též zvaná jako Okresní soutěž – okres Kroměříž) je 9. nejvyšší fotbalovou soutěží v republice.\n\n"}
{"id": "1312062", "url": "https://cs.wikipedia.org/wiki?curid=1312062", "title": "III. třída okresu Uherské Hradiště", "text": "III. třída okresu Uherské Hradiště\n\nIII. třída okresu Uherské Hradiště (též zvaná jako Okresní soutěž – okres Uherské Hradiště) je 9. nejvyšší fotbalovou soutěží v republice.\n\n</div>\n\n"}
{"id": "1312063", "url": "https://cs.wikipedia.org/wiki?curid=1312063", "title": "Jiří Berousek", "text": "Jiří Berousek\n\nJiří Berousek (* 10. ledna 1948) je bývalý český fotbalový brankář a trenér. Později byl v Opavě asistentem trenéra a trenérem brankářů. Působil také v představenstvu klubu. Žije v Opavě-Kylešovicích.\n\nChytal za opavský Ostroj, nejvýše s ním působil ve 2. nejvyšší soutěži.\n\nV Opavě působil jako asistent trenéra Petra Žemlíka (1994–1997), Jiřího Bartla (1998/99, 1.–30. kolo; 2010/11, 8.–30. kolo), Miroslava Mentela (2001/02, 10.–30. kolo), Tomáše Matějčka (podzim 2003, 1.–11. kolo), Svatopluka Schäfera ml. (podzim 2003, 12.–16. kolo) a Jaroslava Gürtlera (podzim 2010, 5.–7. kolo).\n\n\n"}
{"id": "1312080", "url": "https://cs.wikipedia.org/wiki?curid=1312080", "title": "Roman Přibyl", "text": "Roman Přibyl\n\nRoman Přibyl (* 16. srpna 1973) je bývalý český fotbalový útočník. Bydlí ve Znojmě.\n\nV neděli 18. srpna 1996 debutoval v dresu Drnovic v nejvyšší soutěži na Letné proti domácí Spartě (nerozhodně 2:2). Za Drnovice také vstřelil svůj jediný prvoligový gól v České republice, když v neděli 14. září 1997 v Drnovicích jedinou brankou rozhodl zápas proti Hradci Králové. Poslední prvoligový start v domácí nejvyšší soutěži si připsal v neděli 16. května 1999 v Karviné proti Baníku Ostrava (prohra 1:3). V nejvyšší slovenské soutěži hrál za Rimavskou Sobotu v sezoně 1997/98 a na podzim 1998.\n\nZa Znojmo hrál druhou, třetí a později také čtvrtou nejvyšší soutěž. Na jaře 1996 působil v nižší rakouské soutěži. Na podzim 1999 hrál II. ligu v Karviné, na jaře 2000 hrál MSFL za FC PSJ Jihlava. Poté se vrátil do divizního Znojma, se kterým v sezoně 2001/02 vybojoval postup zpět do MSFL. V letech 2004–2006 působil opět v Rakousku, kariéru uzavřel v TJ Družstevník Starý Petřín.\n\n"}
{"id": "1312081", "url": "https://cs.wikipedia.org/wiki?curid=1312081", "title": "Plymouth Township (Michigan)", "text": "Plymouth Township (Michigan)\n\nPlymouth Township je obec s charakteristikou Charter Township v okrese Wayne v Michiganu v USA. Je součásti metropolitní oblasti Velkého Detroitu. Uvnitř obce se nachází stejnojmenné město. V roce 2010 měla 27 524 obyvatel. Město i obec obhospodařuje poštovní úřad se ZIP kódem 48170.\n"}
{"id": "1312085", "url": "https://cs.wikipedia.org/wiki?curid=1312085", "title": "Rašíd al-Dín Hamadání", "text": "Rašíd al-Dín Hamadání\n\nRašíd al-Dín Hamadání (1247, Hamadán — 1318, Tabríz) byl perský historik, lékař a politik židovského původu. \n\nNarodil se v judaistické rodině ve městě Hamadán (na území dnešního Íránu), ale asi ve třiceti letech konvertoval k islámu a nastoupil jako lékař ke dvoru mongolského vládce Persie Abaka Chána (vládl 1265–1282). Dotáhl to dokonce na pozici vezíra, ale byl svými nepřáteli obviněn z otrávení vládce Öljaitüa a popraven. Soudní proces měl silně antisemitský přídech. V 15. století byly jeho pozůstatky přemístěny z muslimského hřbitova na židovský.\n\nProslul především dějinami světa sepsanými v perštině v knize \"Jāmiʿ al-tawārīkh\" (sepsáno 1300-1310). Vzácné jsou především pasáže věnované Mongolsku a Indii. Mongoly ovšem líčil značně negativně a nazýval je \"Turky\". V knize projevoval značný zemský patriotismus a užíval za tím účelem, jako jeden z prvních autorů, pojmu \"Írán\". Oproti jiným historikům své doby se také více věnoval otázkám sociálního a ekonomického vývoje. Rukopis knihy, z níž se mnohé části nedochovaly, byl monumentálně iluminován v umělecko-intelektuálním centru Rab'-e Rashidi v Kazvínu, které al-Dín Hamadání nechal založit.\n"}
{"id": "1312093", "url": "https://cs.wikipedia.org/wiki?curid=1312093", "title": "Cryptosporidium", "text": "Cryptosporidium\n\nCryptosporidium je rod jednohostitelských kokcidií kmene Apicomplexa vyskytujících se u savců, ptáků a plazů. \n\nVšechna vývojová stádia se vyvíjí intracelulárně, tj. uvnitř buňky, ale extracytoplazmaticky, tj. uvnitř vlastní parazitoforní vakuoly. Parazitují v buňkách sliznic, nejčastěji trávicího systému, méně často ve výstelce dýchacího systému, v játrech, slinivce břišní, žlučníku, na oční spojivce aj.\n\nPři nepohlavním množení, tzv. merogonii, dochází k tvorbě dvou odlišných typů merontů. Typ I. obsahuje 6-8 jader. Po dozrání z každého jádra vzniká merozoit a ten napadá další slizniční buňku. V následující generaci vznikají opěty meronty I. typu nebo morfologicky odlišné meronty II. typu, které produkují pouze 4 merozoity. \n\nPři následné gametogonii, tj, pohlavním množení, se většina vzniklých zygot vyvíjí v tzv. silnostěnné oocyty, které sporulují v parazitoforní vakuole hostitelské buňky. Tyto oocysty odcházejí ze zažívacího traktu trusem. Část tzv. tenkostěnných oocyst zažívací trakt neopouští, snáze praskají a uvolněné sporozoity opakovaně zahajují endogenní cyklus - merogonii (autoinfekce). Oocysty měří mezi 2-10 µm. Oocysty kryptosporidií obsahují 4 volně uložené sporozoity a poměrně velké reziduální tělísko. Nemají mikropyle a jejich stěna je téměř bezbarvá. Jsou téměř kulaté, silně světlolomné. \n\nEndogenní vývoj probíhá v tenkém střevě. Oocysty jsou pozřeny s potravou, vodou, z vnějšího prostředí nebo inhalovány vhodným hostitelem. Sporozoity pronikají slizničními buňkami zažívacího traktu. Mají však schopnost se uvolňovat z oocysty i spontánně, což částečně vysvětluje, proč kryptosporidie mohou infikovat tkáně mimo zažívací trakt, např. oční spojivku či dýchací systém. Prepatentní perioda je různě dlouhá, zpravidla 2-10 dní a to jak v závislosti na hostitelském druhu, ale i na druhu kryptosporídií. \n\nDiagnostika se provádí ze vzorků trusu, resp. stolice (u lidí), často se využíví koncentrační metody dle Sheathera. Dále je možné detekovat oocysty v nátěrech trusu s následným barvením oocyst barvením dle Ziehl-Nielsena, negativním barvením dle Heineho, barvením dle Baxbyho et al. nebo barvením dle Miláčka a Vítovce. Posmrtně lze oocysty diagnostikovat v histologických řezech a seškrabech sliznice tenkého střeva. Po barvení v hematoxilin-eozinu se kryptosporidie jeví jako drobná, sférická tělíska o velikosti 2-5 um, nacházející se v zóně kartáčového lemu střevních slizničních buněk, kde se barví bazofilně (toto platí u druhů parazitujících u savců). Oocysty lze detekovat také pomocí imunofluorescence s využitím monoklonálních protilátek (MAbs). Dále lze užít techniky PCR nebo RFLP (Restriction Fragment Lenght Polymorpism, fingerprinting) metodu u získaných izolátů C. parvum. \n\nTeplota a vlhkost umožňují oocystám dlouhou dobu životaschopnosti, zůstávají infekční až po dobu 1 roku. Oocysty kryptosporidií spolehlivě ničí peroxid vodíku a chlordioxid, vysoké teploty (65 °C po 20 minut) a zmrazení. Ozonizace vody také napomáhá devitalizaci oocyst kryptosporidií. Jejich vitalitu také ovlivňuje UV záření, přičemž přirozené sluneční záření se tak stává váznamným faktorem, který dezinfikuje vnější prostředí.\n\nK terapii se užívá podpůrná a symptomatická léčba. Užití rehydratačních roztoků je nezbytné k zamezení dehydratace postiženého organismu. U telat často včasné podání kolostra od hyperimunizovaných krav může symptomy onemocnění zmírnit. U plně imunitně vybavených jedinců tura domácího dochází často k samovyzdravení (tzv. fenomén selfcure). K preventivní aplikaci i terapii onemocnění u lidí a zvířat byly ověřovány salinomycin, sulfaquinoxalin, amprolium, dinitolamid a paromomycin. U telat byla zkoušena i perorální vakcinace oocystami. Specifická terapie však dosud není vyřešena. \n\nDruhy \"Cryptosporidium hominis\" a \"C. parvum\" genotyp 1 jsou významnými parazity člověka. Přenáší se nejčastěji kontaminovanou vodou, zeleninou, přímým kontaktem s infikovaným jedincem, jakož i dalšími cestami. U lidí způsobuje akutní průjmové onemocnění a bolesti břicha, které u imunokompetentních lidí odezní zpravidla do týdne. U imunokompromitovaných jedinců (např. HIV pozitivní) je průběh závažnější, průjmy jsou chronického charakteru a nemoc může končit i fatálně.\n\nDalší běžné druhy jsou \"Cryptosporidium muris\", \"Cr. bailey\", \"Cr. meleagridis\", \"Cr. saurophilum\", \"Cr. serpentis\". \n"}
{"id": "1312097", "url": "https://cs.wikipedia.org/wiki?curid=1312097", "title": "Michal Barda", "text": "Michal Barda\n\nMichal Barda (* 27. června 1955, Praha, Československo) je bývalý československý házenkář, brankář. Po skončení aktivní kariéry působil i jako trenér.\n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 6 utkáních. Hrál za Duklu Praha. Za reprezentaci Československa nastoupil ve 218 utkáních, 10 let byl kapitánem reprezentace. S Duklou Praha získal 7 mistrovských titulů a v roce 1984 Pohár mistrů evropských zemí.\n\n"}
{"id": "1312108", "url": "https://cs.wikipedia.org/wiki?curid=1312108", "title": "Obština Gărmen", "text": "Obština Gărmen\n\nObština Gărmen ( \"Община Гърмен\") je bulharská jednotka územní samosprávy v Blagoevgradské oblasti. Leží v jihozápadním Bulharsku – na západních svazích Západních Rodopů a na jihozápadě malou částí též v údolí Mesty. Správním střediskem je ves Gărmen, kromě ní obština zahrnuje 15 vesnic. Žije zde přes 13 tisíc stálých obyvatel.\n\nV obštině žije 13 405 stálých obyvatel a včetně přechodně hlášených obyvatel 17 242. Podle sčítáni 1. února 2011 bylo národnostní složení následující:\n"}
{"id": "1312110", "url": "https://cs.wikipedia.org/wiki?curid=1312110", "title": "Jaan Puhvel", "text": "Jaan Puhvel\n\nJaan Puhvel (* 24. ledna 1932 Tallinn) je estonsko-americký lingvista, indoevropista, asyriolog a mytolog, žák francouzského strukturalisty George Dumézila. Jeho nejvýznamnějším dílem je stále nedokončený etymologický slovník chetitštiny, vydávaný od roku 1984.\n\nSpolečně s rodiči uprchl do Švédska v důsledku sovětské okupace Estonska. Od roku 1949 do roku 1952 studoval na McGillově univerzitě v Montrealu a v letech 1952 až 1954 na Harvardově univerzitě. V letech 1954 a 1955 studoval jako stipendista na pařížské Sorbonně a Uppsalské univerzitě.\n\nPoté působil jako lektor klasických jazyků na McGillově univerzitě a Texaské univerzitě v Austinu. Roku 1959 získal na Harvardově univerzitě titul doktora filosofie. Od roku 1958 vyučoval klasické jazyky a komparativní indoevropistiku na Kalifornské univerzitě v Berkeley, od roku 1964 s titulem profesora. Od roku 1990 je také hostujícím profesorem na Tartuské univerzitě.\n\nJe ženatý s estonskou mikrobioložkou Sirje Madli Puhvel, jeho bratr Martin Puhvel je literární vědec a skandinavista.\n\n\n"}
{"id": "1312116", "url": "https://cs.wikipedia.org/wiki?curid=1312116", "title": "Obština Satovča", "text": "Obština Satovča\n\nObština Satovča ( \"Община Сатовча\") je bulharská jednotka územní samosprávy v Blagoevgradské oblasti. Rozkládá se v jihozápadním Bulharsku na jihozápadních svazích Západních Rodopů až k údolí Mesty u hranic s Řeckem. Správním střediskem je ves Satovča, kromě ní obština zahrnuje 13 vesnic. Žije zde přes 15 tisíc stálých obyvatel.\n\nVšechna sídla v obštině jsou samosprávná.\nV obštině žije 15 005 stálých obyvatel a včetně přechodně hlášených obyvatel 18 963. Podle sčítáni 1. února 2011 bylo národnostní složení následující:\n"}
{"id": "1312121", "url": "https://cs.wikipedia.org/wiki?curid=1312121", "title": "Gustav Janouch", "text": "Gustav Janouch\n\nGustav Janouch (1. března 1903, Maribor, Slovinsko – 5. března 1968 Praha) byl český hudební skladatel, spisovatel a překladatel, zabývající se dílem pražského německy píšícího spisovatele Franze Kafky.\n\nJako překladatel převedl do češtiny v roce 1956 dílo \"Deník Anne Frankové\". \n\nJe autorem také otázky a pochybnosti budící německy napsané publikace, \"Gespräche mit Kafka\" (1951, rozš. vyd. 1968), jejíž pravdivost, či serióznost v minulosti napadli kupříkladu germanista Eduard Goldstücker, či literární kritik a překladatel Josef Čermák, který také na popud této knihy uveřejnil v roce 2005 knihu \"Franz Kafka – Výmysly a mystifikace\". Oproti kritice Eduarda Goldstückera se ale postavil Josef Škvorecký, který se jej v roce 1962 zastal a zdůvodnil to slovy, že k danému datu byl dle jeho vědomí Gustav Janouch jediným žijícím člověkem v Praze, který se s Franzem Kafkou osobně poznal. \n\n\n\n"}
{"id": "1312122", "url": "https://cs.wikipedia.org/wiki?curid=1312122", "title": "Leguán chocholatý", "text": "Leguán chocholatý\n\nLeguán chocholatý (\"Brachylophus vitiensis\"), nazývaný také fidžijský chocholatý nebo fidžský, je ještěr z čeledi leguánovití a rodu \"Brachylophus\", jehož zástupci jsou obecně zeleno-modře zbarveni, a s oblibou žijí ve vlhkých pobřežních lesích. Leguán chocholatý je kriticky ohrožený druh.\n\nLeguán chocholatý je endemitem ostrova Fidži, vyskytující se pouze ostrovech jižního Pacifiku; na ostrově Yadua Taba, Monuriki a na ostrovech Deviulau a Waya v oblasti zvané Yasawa. Zpozorován byl ale rovněž na ostrovech Monu, Qalito nebo třeba Malolo Levu. V roce 1984 byl naposledy spatřen také na ostrovech Matacawa Levu nebo Naviti, zde však již pravděpodobně vyhynul (od roku 2000 není na zmíněných ostrovech evidován).\n\nLeguán chocholatý byl poprvé objeven v roce 1979, a popsán v roce 1981. Od ostatních druhů svého rodu se liší odlišnou skladbou užších svislých pruhů, jež můžou být na některých místech černě lemované. O něco patrnější má i ostnatý hřebínek na těle (na páteři a hlavě), vzpřímený až do výšky 1,5 cm, navíc černého zbarvení. Leguán chocholatý dorůstá podstatně vyšších rozměrů, může být dlouhý až 1,2 metru a vážit až 300 gramů. Umí velmi rychle změnit barvu svého těla; od zelené přes modrou, až černou. Tak činí především v období námluv nebo při teritoriálním chování.\n\nHnízdit obvykle začíná v období mezi březnem a dubnem, a námluvy se konají o jeden nebo dva měsíce dříve. Samice snese asi čtyři bílá vejce do vyhrabané díry v lese, tu následně zahrabe a snůšku bedlivě střeží. Mláďata se líhnou za neobvykle dlouho dobu, po více jak osmi měsících inkubace. Z nory vylézají příhodně v období dešťů, a olizují vláhu z mokrých listů.\n\nJe to převážně býložravec, živící se listy a plody stromů nebo keřů (zejména pak květy ibišku, na jejichž stromech setrvává velmi často).\n\nÚhlavním nepřítelem nejen těchto leguánů je bezesporu člověk, který soustavně ničí jejich biotop, obzvláště deforestací a rozvojem zemědělství, nebo i nechtěnou kolonizací invazivních druhů živočichů. Na ostrovech se objevují i nepůvodní vysazené druhy roslin; příkladem je divoká mimóza (\"Leucaena leococephala\"), což je rostlina s bílými hlávkovými květy, jejíž lusky jsou pro leguány jedovaté. Problematická bývá i predace ze strany divokých koz, ale ta už do žebříčku nejvyšších hrozeb nepatří. Především se zde vyskytuje několik nepůvodních predátorů, jako třeba kočky, krysy nebo promyky, a ty přeživší populaci leguánů ohrožují asi nejvíce. Za těchto okolností a z hlediska ochrany zdejší fauny, vláda Fidži přísně zakazuje jakýkoli pohyb osob na některých neobydlených ostrůvcích (např. na Yadua Taba). Na ostrovech Fidži žije asi 12 až 14 tisíc leguánů chocholatých.\n\n"}
{"id": "1312124", "url": "https://cs.wikipedia.org/wiki?curid=1312124", "title": "Sutter", "text": "Sutter\n\nPříjmení Sutter nosí více různých osobností:\n\n\n\n"}
{"id": "1312125", "url": "https://cs.wikipedia.org/wiki?curid=1312125", "title": "Seznam dílů seriálu The Missing", "text": "Seznam dílů seriálu The Missing\n\nToto je seznam dílů seriálu \"The Missing\". Britský dramatický televizní seriál \"The Missing\" měl premiéru na stanici BBC One.\n\n<onlyinclude></onlyinclude>\n\n"}
{"id": "1312127", "url": "https://cs.wikipedia.org/wiki?curid=1312127", "title": "Meščerové", "text": "Meščerové\n\nMeščerové ( \"Мещера́\") byli příslušníci ugrofinského národa obývajícího ve středověku oblast v povodí řeky Oky, východně od Moskvy a západně od Mordvinců. Jejich hlavním městem byl \"Goroděc Meščerský\" ležící zhruba v místech současného Kasimova.\n\nPodle archeologických nálezů, učiněných v roce 1870 nedaleko Jegorjevska, žily ugrofinské kmeny na tomto území již na počátku našeho letopočtu. Poprvé se o Meščerech zmiňuje v 6. století Jordanes, většina informací o nich pochází ze starých ruských kronik. Byli označováni jako „lesní lidé“, živili se převážně lovem, rybolovem a včelařením, byli zručnými výrobci lodí, kovotepci a tkalci. Vhledem k neúrodné bažinaté půdě mělo zemědělství jen okrajový význam, hlavní plodinou bylo konopí. Vyznávali animismus, později pod ruskou nadvládou přešli na křesťanství, stejně jako jejich sousedé a příbuzní Muromové a Merjové. \n\nVětšina Meščerů postupně splynula s okolním ruským a částečně i mordvinským obyvatelstvem. K meščerskému dědictví řadí odborníci řadu místních názvů, charakteristické kroje, převahu černovlasých typů i tzv. cokání (výslovnost hlásky \"c\" tam, kde spisovná ruština používá \"č\") v řadě vesnic Penzenské, Tambovské a Rjazaňské oblasti. Za potomky východních Meščerů, kteří byli pod nadvládou Kazaňského chanátu a přijali islám, se považuje smíšené ugrofinsko-tatarské etnikum Mišerové. \n\nOblast jihovýchodně od Moskvy se podle tohoto etnika nazývá Meščerská nížina.\n\n\n"}
{"id": "1312131", "url": "https://cs.wikipedia.org/wiki?curid=1312131", "title": "Christopher Cockerell", "text": "Christopher Cockerell\n\nChristopher Sydney Cockerell (4. června 1910, Cambridge – 1. června 1999, Hythe) byl anglický technik a vynálezce. Proslul především vynálezem vznášedla. Krom toho vynalezl tzv. Cockerellův vor, hydraulický přístroj, který může být užíván k výrobě elektrické energie.\n\nJeho otec pracoval jako správce Fitzwillianova muzea. Christopher se již jako malý kluk nadchl pro techniku a stroje, vylepšil kupříkladu matčin šicí stroj. Vystudoval mechaniku a elektroniku na nejstarší koleji univerzity v Cambridgi, na Peterhouse. Po studiích pracoval pro \"Radio Research Company\" a posléze pro \"Marconi Company\", kde se podílel i na vývoji radaru. Po odchodu od Marconiho si koupil firmu na výrobu lodí. Začal lodě technicky zdokonalovat a u té příležitosti ho napadlo, že kdyby se loď za pomoci vzduchového polštáře zvedla nad hladinu, mohla by dosahovat mnohem vyšší maximální rychlosti. Roku 1955 postavil pracovní model z balzového dřeva a podal svůj první patent vznášedla (GB 854211). Soukromý sektor o vynález neměl zájem, tak se Cockerell obrátil na britskou vládu. Ta ho zařadila na tajný seznam vojenských projektů, ale reálný zájem o vývoj neměla. Tajným projektem bylo vznášedlo do roku 1958. Poté, co se objevily informace o vývoji podobných zařízení v kontinentální Evropě, projekt byl odtajněn a předán státní organizaci \"National Research Development Corporation\". 11. června 1959 byl veřejnosti představen prototyp SR-N1. Plavidlo bylo schopné nést čtyři muže a dosahovat rychlost 28 mil za hodinu. 25. července 1959, v den výročí slavného Blériotova letu, prototyp překročil Lamanšský průliv mezi Calais a Doverem. Plavba trvala dvě hodiny a tři minuty. Záhy byla založena společnost \"Hovercraft Development\", jejímž se Cockerell stal technickým ředitelem. Podílel se pak na mnohých vylepšeních vznášedla. Užíváno bylo zejména v Lamanšském průlivu, který nakonec překonávalo za půl hodiny. Roku 2000 však provoz skončil, vznášedlo bylo vytlačeno železnicí a moderními loděmi.\n"}
{"id": "1312133", "url": "https://cs.wikipedia.org/wiki?curid=1312133", "title": "Groh", "text": "Groh\n\nPříjmení Groh nosí více různých osobností:\n\n"}
{"id": "1312134", "url": "https://cs.wikipedia.org/wiki?curid=1312134", "title": "Kuummiit", "text": "Kuummiit\n\nKuummiit (v západním dialektu Kuummiut, zastarale \"Kũmît\", \"Kũmiut\") je osada v kraji Sermersooq v Grónsku. Název města Kuummiit znamená \"lidé, kteří žijí u řeky\". V roce 2017 tu žilo 282 obyvatel. Osada byla založena v roce 1915.\n\nKuummiit se nachází na východním pobřeží fjordu Ammassalik, asi 40 km severovýchodně od Tasiilaqu a 34 km severně od Kulusuku.\n\nPočet obyvatel Kuummiitu se snížil o téměř 34% vzhledem k počtu obyvatel z roku 1990 a o více než 24% oproti roku 2000.\n"}
{"id": "1312153", "url": "https://cs.wikipedia.org/wiki?curid=1312153", "title": "Seznam členů Zastupitelstva Jihomoravského kraje (volby 2016)", "text": "Seznam členů Zastupitelstva Jihomoravského kraje (volby 2016)\n\nSeznam osob zvolených do Zastupitelstva Jihomoravského kraje v roce 2016.\n\nUstavující zasedání Zastupitelstva Jihomoravského kraje ve volebním období 2016 - 2020 se konalo 23. listopadu 2016. Ke dni 21. listopadu 2016 rezignoval na funkci člena zastupitelstva Robert Plaga. Tímto dnem se novou členkou zastupitelstva stala Šárka Korkešová jako náhradnice za ANO 2011. Ta složila slib člena zastupitelstva na zasedání 15. prosince 2016.\n\nDne 1. 3. 2018 došlo k změnám ve složení krajské rady. Po odstoupení Igora Chlupa a Miroslava Kubáska byli novými členy rady zvoleni Vít Rajtšlégr a Milan Vojta.\n\nV červnu 2019 byl s platností od 1. července téhož roku zvolen náměstkem hejtmana Jihomoravského kraje Petr Hýbler, naopak radní od tohoto data se stala Taťána Malá.\n"}
{"id": "1312154", "url": "https://cs.wikipedia.org/wiki?curid=1312154", "title": "Raymond Vahan Damadian", "text": "Raymond Vahan Damadian\n\nRaymond Vahan Damadian, arménsky Ռեյմոնդ Վահան Դամադյան (* 16. března 1936, New York) je americký matematik, lékař a vynálezce arménského původu považovaný za vynálezce magnetické rezonance.\n\nVystudoval matematiku na University of Wisconsin–Madison (bakalářský stupeň) a Albert Einstein College of Medicine v New Yorku (magisterský stupeň). Roku 1972 navrhl nukleární magnetickou rezonanci, založenou na principu rozdílných magnetických vlastností atomových jader prvků, jako tomografickou zobrazovací metodu. Zařízení na tomto principu později vyvinul Paul Christian Lauterbur, roku 1976 pak Peter Mansfield poprvé přístroj užil při vyšetření člověka. Mansfield a Lauterbur byli v roce 2003 oceněni Nobelovou cenou za fyziologii a medicínu, Damadian byl naopak opomenut, což vzbudilo široké diskuse.\n\nDamadian je znám též jako kreacionista. Ovládá rovněž hru na housle, kterou studoval osm let na Juilliard School. \n\n"}
{"id": "1312156", "url": "https://cs.wikipedia.org/wiki?curid=1312156", "title": "Hranické viadukty", "text": "Hranické viadukty\n\nHranické viadukty jsou tři souběžné železniční mosty na železniční trati 270 před železničním nádražím Hranice na Moravě původní dráhy společnosti c.k. privilegované Severní dráhy císaře Ferdinanda. Viadukty byly prohlášeny v roce 2007 kulturní památkou České republiky.\n\nV roce 1844 až 1846 byl nad údolím řeky Veličky před stanicí Hranice na Moravě postaven cihlový most. Most má třicet dva cihlových oblouků a dosahoval celkové délky 448,5 m. Nejvyšší oblouk měl světlou výšku 11,38 m. Během výstavby zde pracovalo až 2500 osob a zahynulo na 20 osob. Most byl uveden do provozu s jednou kolejí v roce 1846.\n\nV roce 1873 byl z důvodu zdvojkolejnění železniční trati postaven druhý kamenný most, který je s cihlovým mostem veden rovnoběžně a má třicet dva polokruhových kleneb. Délka je 426,5 m, mezera mezi mosty 2,5 m a dotýkají se v místech sdružených pilířů. Mezera je zakrytá betonovými deskami. Projekty vypracovali Ludwug Schiele a Karel Hummel.\n\nV roce 1910 byla zahájena výstavba třetího betonového mostu pro dvě koleje, opět veden rovnoběžně s předchozími mosty na straně kamenného mostu. Délka 434,3 m, má třicet kleneb, mezera mezi mosty je 5 m a jsou propojeny lávkami. Stavba byla přerušena v roce 1914 a v letech 1915–1918 pokračovala s využitím válečných zajatců. Bylo zda nasazeno na 300 italských a ruských zajatců, jiné prameny uvádějí až 2000. Po první světové válce byla nedokončená stavba zakonzervována. Další negativní vliv na dostavbu mostu měla hospodářská krize. Výstavba mostu byla obnovena až v roce 1936 a most byl dostavěn v roce 1939.\n\nV roce 1956 byla trať elektrifikována.\n\nV letech 2000–2001 v rámci modernizace II. tranzitního železničního koridoru byl rekonstruován a opraven betonový most. Kvůli špatnému technickému stavu se uvažovalo o zbourání nejstaršího, zděného viaduktu, po kterém navíc po rekonstrukci betonového mostu přestaly jezdit vlaky. Zděný viadukt byl nakonec v roce 2008 rekonstruován, přičemž z něj byla odstraněna nepotřebná kolej. V roce 2007 byly mosty prohlášeny kulturní památkou ČR.\n\nK viaduktům vede modrá turistická značka od nádraží v Hranicích směr Lipník nad Bečvou a červená turistická značka od nádraží v Hranicích směr Potštát. Od nádraží v hranicích vede cyklotrasa 6139A, která se napojuje na cyklotrasy 6139, 6058 vedoucí k viaduktům.\n\n"}
{"id": "1312163", "url": "https://cs.wikipedia.org/wiki?curid=1312163", "title": "Jeruzalémský patriarchát", "text": "Jeruzalémský patriarchát\n\nJeruzalémský patriarchát je označení pro jeruzalémskou církev, nejstarší křesťanskou komunitu na světě.\nPrvním biskupem v Jeruzalémě byl podle tradice sv. Jakub Spravedlivý, po němž následovala série židokřesťanských biskupů, končící v roce 135 (povstání Bar Kochby), pak již byli biskupové nežiovského původu. Až Chalcedonský koncil roku 451 povýšil dosavadní biskupství jeruzalémské na patriarchát. Po první křížové výpravě roku 1099 byl v Jeruzalémě založen Latinský patriarchát, který sídlil v Jeruzalémě od roku 1099 do roku 1187. Pravoslavní patriarchové nepřestávali být ustanovováni, ale sídlili v Konstantinopoli. Roku 1187 byl Latinský patriarchát donucen Jeruzalém opustit, nepřestal však existovat, patriarchové byli nadále katolickou církví ustanovováni, ale až do moderních dob sídlil v Římě. Již od roku 638 v jeruzalémě působili biskupové arménské církve, kteří od roku 1311 používají titulu patriarcha. Do své titulatury zařazuje Jeruzalém také Antiochijský patriarcha Melchitské řeckokatolické církve, který má také jednu ze svých tří sidelních archeparchií v Jeruzalémě.\n\n\n\n"}
{"id": "1312164", "url": "https://cs.wikipedia.org/wiki?curid=1312164", "title": "Gordon Gould", "text": "Gordon Gould\n\nGordon Gould (17. července 1920, New York – 16. září 2005, New York) byl americký fyzik a vynálezce, jeden z objevitelů laseru.\n\nVystudoval fyziku na Union College (bakalářský stupeň) a na univerzitě Yale (magisterský stupeň), se zaměřením na optiku a spektroskopii. V letech 1944-1945 se podílel na výrobě atomové bomby v Los Alamos, ale byl z výzkumu vyloučen pro své komunistické aktivity. Roku 1949 začal působit na Kolumbijské univerzitě, kde ho vedl nositel Nobelovy ceny Polykarp Kusch. Ten ho nasměroval k výzkumu stimulované emise záření. Gould si v roce 1957 zapsal do notesu návrh zesilovače a generátoru světelného paprsku a diskutoval o něm i s vynálezcem maseru Charlesem Hardem Townesem. V roce 1960 si Townes a jeho švagr Arthur Schawlow nechali zesilovač světla patentovat. Gould ihned vyrazil do boje o patent. Začala třicetiletá série soudních sporů, v nichž Gould operoval především s notářsky ověřeným zápisníkem, do něhož si své myšlenky kdysi zaznamenal. Gould nakonec právo na řadu klíčových patentů získal, ovšem Townes již roku 1964 získal za vynález laseru Nobelovu cenu za fyziku, na rozdíl od Goulda či autora prvního skutečně funkčního laseru Theodora Maimana.\n\n"}
{"id": "1312167", "url": "https://cs.wikipedia.org/wiki?curid=1312167", "title": "Georges Mandjeck", "text": "Georges Mandjeck\n\nGeorges Constant Mandjeck (* 9. prosinec 1988, Douala) je kamerunský fotbalista, hrající povětšinou na postu defenzivního záložníka za Spartu. Je mistrem Afriky z roku 2017. Mimo Kamerun působil na klubové úrovni ve Francii, Německu, Turecku a České republice.\n\nSvou kariéru v Evropě začal ve VfB Stuttgart, kde se však příliš neprosadil a tak se dvakrát vydal na hostování, v obou případech do klubu 1. FC Kaiserslautern. Povedené bylo především jeho druhé angažmá v tomto klubu, při kterém odehrál většina zápasů a s klubem slavil vítězství ve 2. německé lize a postup do Bundesligy. Tu si však již nezahrál, neboť byl koupen francouzským ligovým mužstvem Stade Rennais. Tam se však nedokázal prosadit do základní sestavy a naskakoval často jen jako střídající hráč, a tak se po roce a půl stěhoval do jiného francouzského klubu AJ Auxerre. Tam ihned začal nastupovat v základní sestavě, ale ani on nezabránil sestupu. V týmu tak odehrál jednu druholigovou sezónu a znovu přestoupil. Vyhlédl si ho turecký prvoligový Kayseri Erciyesspor, kde strávil 2 sezóny. Zejména při té druhé ho trápily zdravotní potíže a tak neodehrál příliš mnoho zápasů. Na sezónu 2015/16 může vzpomínat v dobrém, protože jako jeden ze základních stavebních kamenů sestavy tehdy druholigového francouzského FC Metz dokázal s klubem ze 3. místa postoupit do Ligue 1, nejvyšší francouzské soutěže. Prvoligová sezóna 2016/17 dopadla pro klub i pro hráče dobře. Méty se zachránily (14. místo z 20) a Mandjeck odehrál 29 zápasů z 38, 6 jich zmeškal kvůli účasti na vítězném Africkém pohárů národů.\n\nV červenci 2017 přestoupil z FC Metz do pražské Sparty, která tak reagovala na zranění Lukáše Váchy, které si vyžádá delší léčení. V lednu 2018 byl poslán na hostování zpět do Mét.\n\nS kamerunskou reprezentací vyhrál roku 2017 Mistrovství Afriky. Zúčastnil se s ní i Mistrovství světa 2010, Konfederačního poháru 2017 či Olympijských her 2008.\n\n"}
{"id": "1312169", "url": "https://cs.wikipedia.org/wiki?curid=1312169", "title": "Arménský patriarchát jeruzalémský", "text": "Arménský patriarchát jeruzalémský\n\nIl Arménský patriarchát jeruzalémský, známý také jako Arménský patriarchát svatého Jakuba (arménsky: Առաքելական Աթոռ Սրբոց Յակովբեանց Յերուսաղեմ, Aṙak'yelakan At'voṙ Srboc 'Yakovbeanc' Yerusaġem, doslova \"Apoštolské sídlo svatého Jakuba v Jeruzalémě\") je patriarchální diecéze Arménské apoštolské církve, která byla založena roku 638 a její biskupové od roku 1311 používají titulu patriarcha. Katedrálou je kostel sv. Jakuba v Arménské čtvrti v Jeruzalémě. Současným patriarchou je Nurhan Manougian.\n"}
{"id": "1312170", "url": "https://cs.wikipedia.org/wiki?curid=1312170", "title": "Silnice II/341", "text": "Silnice II/341\n\nSilnice II/341 je silnice II. třídy, která vede z Heřmanova Městce do Hrbokova. Je dlouhá 10,5 km. Prochází jedním krajem a jedním okresem.\n\n\n"}
{"id": "1312171", "url": "https://cs.wikipedia.org/wiki?curid=1312171", "title": "Anna Gašparíková-Horáková", "text": "Anna Gašparíková-Horáková\n\nAnna Gašparíková-Horáková (28. října 1896 Martin – 23. února 1987 tamtéž) byla slovenská historička a archivářka.\n\nByla nejstarší dcerou slovenského spisovatele Jozefa Gašparíka-Leštinského. Vystudovala dějiny na Filozofické fakultě Univerzity Karlovy (1924-1928). V letech 1929-1936 pracovala jako soukromá archivářka Tomáše Garrigue Masaryka. Její vzpomínky z této doby vyšly knižně v roce 1995 pod názvem \"U Masarykovcov. Spomienky osobnej archivárky T. G. Masaryka.\" V roce 1936 se provdala za slavistu prof. Jiřího Horáka. Je autorkou historické monografie \"Povstanie Rákocziho\", \"Slovania\" (1930) a \"Tisícročné Slovensko\" (1947). Toto syntetické dílo psala ze stanoviska Československé jednoty, vyzdvihuje význam reformačních tradic v dějinách slovenského národa a vyzdvihla příslušnost Slovenska k západoevropskému kulturnímu okruhu. Věnovala se rovněž literární historii a vydávala publikace propagující slovenskou kulturu v zahraničí. \n\nV roce 1992 jí byl udělen Řád Tomáše Garrigua Masaryka IV. třídy in memoriam. \n"}
{"id": "1312173", "url": "https://cs.wikipedia.org/wiki?curid=1312173", "title": "Silnice II/344", "text": "Silnice II/344\n\nSilnice II/344 je silnice II. třídy, která vede z Havlíčkova Brodu do obce Hodonín v okrese Chrudim. Silnice je dlouhá 36,5 km, prochází dvěma kraji a dvěma okresy.\n\n\n\n"}
{"id": "1312174", "url": "https://cs.wikipedia.org/wiki?curid=1312174", "title": "Římskokatolická farnost Branky", "text": "Římskokatolická farnost Branky\n\nŘímskokatolická farnost Branky je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem Neposkvrněného Početí Panny Marie.\nPrvní zmínka o obci pochází z roku 1270. První zmínky o kostele pocházejí až z roku 1784. Předtím byla obec Branky přifařena do Kelče. Farní kostel byl postaven během tří let z financí náboženského fondu a v květnu roku 1787 byl zasvěcen Neposkvrněnému početí Panny Marie. Prvním duchovním správcem nově zřízené farnosti se stal P. Eliáš Eugen Heinrich.\n\nOd července 2013 byl ustanoven administrátorem excurrendo R. D. Mgr. Ján Rimbala. Ten od ledna 2016 sídlí na zdejší faře.\n\nVe farnosti se pravidelně pořádá tříkrálová sbírka. V roce 2017 se při ní vybralo 21 621 korun. V roce 2018 se při ní vybralo 24 333 korun.\n\nKaždoročně po letních prázdninách probíhá Farní den na faře. V minulých letech se farnost zapojila do celostátní akce Noc kostelů . Účast plánuje i v roce 2018, kdy se uskuteční ochutnávka mešního vína, prohlídka věže, divadelní vystoupení Víti Marčíka a scholy.\n\nKaždý 13. den v měsíci se schází věřící na faře k modlitbě růžence ve Fatimském večeřadle.\n\nJednou měsíčně ve čtvrtek je mše svatá sloužena v kapli v Policích, po níž následuje společenství rodin.\n\nNa slavnost Seslání Ducha Svatého se v 15 hodin koná mše svatá v Oznicích u obrázku.\n\n"}
{"id": "1312177", "url": "https://cs.wikipedia.org/wiki?curid=1312177", "title": "Jezernický viadukt", "text": "Jezernický viadukt\n\nJezernický viadukt je název pro dva železniční mosty na železniční trati 270 původní dráhy společnosti c.k. privilegované Severní dráhy císaře Ferdinanda v obci Jezernice. Viadukty byly prohlášeny v roce 2007 kulturní památkou České republiky.\n\nJezernický viadukt jsou vlastně dva mosty postavené vedle sebe, které překlenují údolí potoka Jezernice a silnici III/4377 mezi Drahotušemi a Hranicemi na Moravě. Stavba staršího cihelného mostu pro jednu kolej byla dokončena v roce 1842, ale do provozu byl uveden až v roce 1847. Novější kamenný byl zprovozněn roku 1873 při rozšiřování trati na dvoukolejnou. \n\nDélka mostu je 426,44 m, je tvořen 35 většími (světlost 7,59 m) a sedmi menšími oblouky (světlost 5,69 m), tloušťka kleneb 0,63 m. Celková šíře mostu byla 8,8 m, výška až 10,6 m.\n\nV letech 1998–2001 v rámci modernizace II. tranzitního železničního koridoru byl kompletně sanován, klenby byly nově vyzděny, na lícních stěnách byly použité mrazuvzdorné cihly. Hlavní nosnou konstrukci tvoří železobetonové klenby, kotvené do cihelných kleneb kovovou sítí. Čelní zdi byly znovu postaveny z původních kamenů. Při rekonstrukci byla šíře mostovky zvětšena na 10,6 m. Investiční náklady byly stanoveny na 164 milionů korun. V roce 2003 rekonstrukce získala cenu \"Mostní dílo roku 2001\" Ministerstvem dopravy ČR.\n\nK Jezernickému viaduktu vede turistická značka z Jezernice a cyklotrasa 6240 od nádraží v Drahotuších.\n"}
{"id": "1312179", "url": "https://cs.wikipedia.org/wiki?curid=1312179", "title": "Silnice II/349", "text": "Silnice II/349\n\nSilnice II/349 je silnice II. třídy, která vede z Měřína do Čechtína. Je dlouhá 18,5 km. Prochází jedním krajem a dvěma okresy. V roce 2019 bude rekonstruována část silnice mezi Svatoslaví a Čechtínem.\n\n\n\n"}
{"id": "1312180", "url": "https://cs.wikipedia.org/wiki?curid=1312180", "title": "Miroslav Duch", "text": "Miroslav Duch\n\nMiroslav Duch (* 13. listopadu 1979, Náchod) je český skialpinista z týmu \"AKLVK Alpine Pro Skitrab team\", první a několikanásobný mistr České republiky ve skialpinismu.\n\n"}
{"id": "1312181", "url": "https://cs.wikipedia.org/wiki?curid=1312181", "title": "Chytrý", "text": "Chytrý\n\nPříjmení Chytrý, přechýleně Chytrá, nosí více osobností:\n\n"}
{"id": "1312183", "url": "https://cs.wikipedia.org/wiki?curid=1312183", "title": "Chytra", "text": "Chytra\n\nPříjmení Chytra, přechýleně Chytrová, nosí více osobností:\n\n"}
{"id": "1312184", "url": "https://cs.wikipedia.org/wiki?curid=1312184", "title": "Silnice II/352", "text": "Silnice II/352\n\nSilnice II/352 je silnice II. třídy, která vede z Jihlavy do Polné. Je dlouhá 11,8 km. Prochází jedním krajem a jedním okresem.\n\n\n"}
{"id": "1312185", "url": "https://cs.wikipedia.org/wiki?curid=1312185", "title": "Ján Bulík", "text": "Ján Bulík\n\nJán Bulík (1. ledna 1897 Kovačica – 30. ledna 1942 Mauthausen) byl slovenský právník.\n\nVystudoval právnickou fakultu v Bělehradě, od roku 1926 působil jako advokát. Patřil mezi přední členy československého krajanského hnutí v Jugoslávii a organizátory kulturního a politického života zdejších Slováků. V letech 1932-1935 byl předsedou Matice slovenské v Jugoslávii. Od začátku druhé světové války organizoval v Jugoslávii odboj. V lednu 1941 byl zatčen a následně deportován do koncentračního tábora v Mauthausenu, kde zemřel. \nV roce 1992 mu byl udělen Řád T. G. Masaryka III. třídy in memoriam.\n"}
{"id": "1312186", "url": "https://cs.wikipedia.org/wiki?curid=1312186", "title": "Fiat 2300", "text": "Fiat 2300\n\nFiat 2300 je šestiválcový automobil vyšší střední třídy (segment E) vyráběných italskou automobilkou Fiat v letech 1961–1969 v provedení čtyřdveřový sedan (navrhl Dante Giacosa), pětidvéřové kombi a dvoudvéřové kupé. Model Fiat 2300 nahradil po dvou letech výroby Fiat 2100 v modelové řadě Fiat 1800 a 2100, zatímco nižší model \"Fiat 1800\" zůstal ve výrobě až do roku 1969, společně s modelem Fiat 2300. Za zvláštní zmínku stojí také to, že od roku 1966 byl Fiat 2300 (jako první model automobilky) nabízen také s třístupňovou automatickou převodovkou americké společnosti \"Borg Warner\".\n\nModel Fiat 2300 nahradil Fiat 2100, oproti staršímu modelu byla k dispozici nejen verze sedan a kombi, ale také dvě varianty kupé: Fiat 2300 Coupé a Fiat 2300S Coupé (s výkonnějším motorem vybaveným dvojitým karburátorem). Tyto varianty ovšem nenavrhl přímo Fiat, ale společnost \"Carrozzeria Ghia\". První prototyp prezentovala na Turínském autosalonu v roce 1960.\n\nProdukční verzi, založenou na novém sedanu Fiat 2300 prezentovala v roce 1961 a prodávat se začala v roce 1962. \"Carrozzeria Ghia\" sice kupé navrhla, ale neměla pro něj dostatečné výrobní kapacity, takže se musela obrátit na společnost Officine Stampaggi Industriali.\"\n\nNávrh kupé byl přizpůsoben platformě sedanu 2300, se kterým sdílí nejdůležitější komponenty. Sám Fiat 2300 sedan, přestože šlo o nový model, vycházel konstrukčně z osvědčeného návrhu modelu Fiat 2100 z roku 1959 (avšak je vybaven větším motorem). Rozvor, výška a šířka modelů 2100 a 2300 jsou stejné, jen délka je nepatrně (20 mm) větší. Kupé je maličko širší a má také mírně odlišné zpřevodování. Kupé má standardně elektricky ovládaná okna a různé luxusnější vybavení.\n\nVětšina vyrobených kusů sedanu a kupé je vybavena čtyřstupňovou, plně synchronizovanou převodovkou. Automatická spojka značky \"Saxomat\" se nabízela jako příplatková výbava. Od roku 1966 bylo možné místo toho zvolit třístupňovou automatickou převodovkou americké společnosti \"Borg Warner\", poprvé u Fiatu.\n\nŠestiválcový řadový motor s rozvodem OHV má litinový blok motoru a hliníkovou hlavu válců. Základní verze motoru má jeden dvojitý karburátor, výkonnější verze 2300S má dva dvojité horizontální karburátory.\n\n"}
{"id": "1312193", "url": "https://cs.wikipedia.org/wiki?curid=1312193", "title": "Mazal", "text": "Mazal\n\nPříjmení Mazal nosí více významných osobností:\n\n"}
{"id": "1312206", "url": "https://cs.wikipedia.org/wiki?curid=1312206", "title": "Silnice II/363", "text": "Silnice II/363\n\nSilnice II/363 je silnice II. třídy, která vede z Poličky do Brněnce. Je dlouhá 22 km. Prochází jedním krajem a jedním okresem.\n\n\n"}
{"id": "1312208", "url": "https://cs.wikipedia.org/wiki?curid=1312208", "title": "Zajac", "text": "Zajac\n\nPříjmení Zajac, přechýleně Zajacová, nosí více významných osobností:\n\n"}
{"id": "1312211", "url": "https://cs.wikipedia.org/wiki?curid=1312211", "title": "Malorusko (2017)", "text": "Malorusko (2017)\n\nMalorusko ( , \"Malorossija\") byl název navrhovaného nástupnického státu Ukrajiny, navrženého prezidentem mezinárodně neuznané Doněcké lidové republiky v dokumentu zveřejněném dne 18. července 2017 během války na východě Ukrajiny. Iniciativu však nepodpořilo vedení sesterské Luhanské lidové republiky, které označilo krok za pochybný.\n\nV letech 2014 a 2015 vlády obou separatistických lidových republik usilovaly o sdružení ve společný stát nazvaný Novorusko (podle historického regionu Ruské říše). Iniciativu nakonec zastavily minské mírové dohody.\n\nDne 18. července 2017 oznámil vůdce Doněcké lidové republiky (DLR) Alexandr Zacharčenko vyhlášení státu Malorusko. Později téhož dne prezentoval vicepremiér Doněcké lidové republiky Alexandr Timofejev ústavní zákon o jeho založení. Podle jeho tvrzení se na založení měli kromě DLR podílet také Luhanská lidová republika (LLR) a zástupci 19 ukrajinských oblastí: Charkovské, Dněpropetrovské, Záporožské, Chersonské, Mykolajivské, Oděské, Sumské, Poltavské, Černihivské, Kirovohradské, Čerkaské, Rovenské, Volyňské, Ternopilské, Ivanofrankivské, Lvovské a Kyjevské, města Kyjeva a Donbasu. Totožnost údajně přítomných zástupců oblastí nebyla přiblížena. Představitelé Luhanské lidové republiky však účast na daném shromáždění popřeli, dle jejího vůdce Igora Plotnického s nimi nebyl projekt ani projednán. LLR dle něj „zůstává stoupencem minských dohod a bude požadovat jejich vykonání“.\n\nAlexandr Zacharčenko necelý měsíc po vyhlášení tzv. projektu Malorusko oznámil, že „Malorusko nebude“, a nápad podle Doněcké tiskové agentury označil za nepodařený. Projekt podle Zacharčenka zkrachoval proto, že vyvolává odpor. Podle novinářských spekulací (např. podle Jevgenije Kiseljova) Zacharčenko od svého záměru ustoupil snad především proto, že se od této „politické tvořivosti“ distancoval Kreml.\n\nMalorusko bylo prohlášeno nástupnickým státem Ukrajiny s hlavním městem Doněckem. Kyjev měl mít status historicko-kulturního centra. Za vlajku byl vybrán prapor Bohdana Chmelnického. Nárokovalo si území celé Ukrajiny vyjma Krymu anektovaného roku 2014 Ruskou federací.\n\n Dle Zacharčenka došlo k vyhlášení nového státu s cílem „zastavit občanskou válku a vyhnout se novým obětem“, dle Timofejeva Ukrajina „sama sebe zdiskreditovala“.\n"}
{"id": "1312214", "url": "https://cs.wikipedia.org/wiki?curid=1312214", "title": "Bukovský", "text": "Bukovský\n\nPříjmení Bukovský nosí více významných osobností:\n\n"}
{"id": "1312217", "url": "https://cs.wikipedia.org/wiki?curid=1312217", "title": "Spilka (příjmení)", "text": "Spilka (příjmení)\n\nPříjmení Spilka nosí více významných osobností:\n\n"}
{"id": "1312218", "url": "https://cs.wikipedia.org/wiki?curid=1312218", "title": "Paul Lendvai", "text": "Paul Lendvai\n\nPaul Lendvai (* 24. srpen 1929, Budapešť) je rakouský novinář, televizní komentátor stanice ORF a spisovatel maďarského původu. Platí za fundovaného znalce oblasti jihovýchodní a východní Evropy, věnující se zájmově historicko-politicko-kulturnímu vývoji Maďarska. \nPo maturitě, již absolvoval s vyznamenáním, vystudoval práva na Katolické univerzitě Petra Pázmánye v rodné Budapešti. Od roku 1957 žije v Rakousku, o dva roky později mu zde bylo také uděleno rakouské státní občanství.\n\nV roce 2011 založil se svojí třetí manželkou Zsókou Lendvai vídeňské nakladatelství Nischen Verlag, jež se zaměřuje na maďarskou překladovou literaturu. Je jedním z nejtvrdších mezinárodních kritiků Orbánova režimu, jenž svými zákony utahuje maďarským médiím ohlávku.\n\n\n\n"}
{"id": "1312220", "url": "https://cs.wikipedia.org/wiki?curid=1312220", "title": "Mátl", "text": "Mátl\n\nPříjmení Mátl, přechýleně Mátlová, nosí více významných osobností:\n\n"}
{"id": "1312221", "url": "https://cs.wikipedia.org/wiki?curid=1312221", "title": "Michal Štantejský", "text": "Michal Štantejský\n\nMichal Štantejský (* 23. ledna 1984) je český skialpinista z týmu \"SAC Špindlerův Mlýn\", několikanásobný mistr České republiky ve skialpinismu.\n\n"}
{"id": "1312222", "url": "https://cs.wikipedia.org/wiki?curid=1312222", "title": "Silnice II/364", "text": "Silnice II/364\n\nSilnice II/364 je silnice II. třídy, která vede z Bystrého do Bělé nad Svitavou. Je dlouhá 16 km. Prochází jedním krajem a jedním okresem.\n\n\n"}
{"id": "1312223", "url": "https://cs.wikipedia.org/wiki?curid=1312223", "title": "Muchálek guamský", "text": "Muchálek guamský\n\nMuchálek guamský (\"Myiagra freycineti\") je vyhynulý druh lejskovcovitého ptáka obývající ostrov Guam. Říkalo se mu také chuguangguang. Druh popsal Emile Oustalet v roce 1881. Vyhynul následkem rozšíření nepůvodních bojg hnědých.\nMuchálek guamský byl malým druhem pěvce, jeho velikost se vyšplhala asi na třináct centimetrů. Zbarvení horní části těla se lišilo v závislosti na pohlaví, samci jej měli leskle modročerný, samice spíše nahnědlý. Ocas měl odstíny modré břidlice, končetiny byly černé včetně chodidel. Spodní strana těla byla skořicová na prsou a bílým hrdlem a bradou. Zobák měl odstín černé.\n\nMuchálek guamský žil na ostrově Guam v Marianách, které leží v západní části Tichého oceánu − jednalo se o zdejší endemit. Jako vhodný biotop mu zde sloužily například lesní porosty, ale osídlil velkou část různých stanovišť. Rozmnožoval se zde hlavně mezi lednem a červnem, avšak mohlo k tomu dojít během celého roku. Samička nakladla do dovedně ukrytého hnízda z rostlinných materiálů (například mechů), jež byly pospojovány pavučinou, jedno až dvě vejce krémové barvy. Jedná generace trvala 4,2 let. Muchálek guamský se živil hmyzem, který detekoval díky vouskům u zobáku.\n\nNěkdy žil společně s poddruhem pávíka australasijského \"Rhipidura rufifrons uraniae\"; ten je rovněž považován za zaniklý.\nVe čtyřicátých letech dvacátého století po druhé světové válce došlo na ostrově Guam k introdukci bojg hnědých (\"Myiagra freycineti\"). Tito hadi, měřící až dva metry, sem byli pravděpodobně zavlečeni na lodích americké armády a začali ptáky lovit. Ještě do sedmdesátých let nebyl muchálek vzácným druhem; do roku 1980 však stál druh na pokraji vyhynutí. O tři roky později byla nalezena už jen skupinka méně než sta exemplářů, která žila v blízkosti řeky Pajon a za půl roku byl na stejném místě odchycen poslední exemplář druhu; tuto poslední populaci možná mohla zlikvidovat nějaká choroba. Zbývající pták − samec − měl posloužit pro záchranu druhu v lidské péči, avšak jiní muchálci, tedy i samice, již od té doby nebyli na Guamu objeveni. Samec uhynul příští rok. Mezinárodní svaz ochrany přírody vyhlásil muchálka guamského o deset let později, v roce 1994, vyhynulým druhem. Společně s ním na Guamu následkem introdukce bojg vyhynuli i jiní původní ptáci.\n\nExempláře muchálků guamských vlastní muzea v Honolulu (včetně hnízd s vejci), Washingtonu a Leidenu.\n\n\n"}
{"id": "1312224", "url": "https://cs.wikipedia.org/wiki?curid=1312224", "title": "A0620-00", "text": "A0620-00\n\nA0620-00 je černá díra, která se nachází v souhvězdí Jednorožce.\n\nA0620-00 je tmavý, kompaktní hvězdný objekt s hmotností přibližně 6,6 hmotnosti Slunce (13 × 10 kg). Žije ve dvojici s hvězdou hlavní posloupnosti, kterou je oranžový trpaslík spektrální třídy K o hmotnosti 0,4 Slunce. Obě složky okolo sebe obíhají s periodou 7,75 hod.\n\nObjekt A0620-00 není přímo pozorovatelný. Je však příliš hmotný na to, aby mohlo jít o neutronovou hvězdu, a proto podle současných znalostí musí jít o černou díru. \n\nTento binární systém se nachází ve vzdálenosti asi 3 000 světelných let od Země, což znamená, že A0620-00 je nejbližší známá černá díra (další černá díra, známější objekt Cygnus X-1, leží ve více než dvojnásobné vzdálenosti).\n"}
{"id": "1312227", "url": "https://cs.wikipedia.org/wiki?curid=1312227", "title": "Škopek", "text": "Škopek\n\nŠkopek může být:\n\n\n"}
{"id": "1312233", "url": "https://cs.wikipedia.org/wiki?curid=1312233", "title": "IAI Nammer", "text": "IAI Nammer\n\nIAI Nammer ( - leopard, případně tygr) byl stíhací letoun vyvinutý v Izraeli na přelomu 80. a 90. let 20. století společností Israel Aerospace Industries jako modernizovaná verze stroje Kfir určená pro exportní trh. Ačkoliv došlo k výrobě a zalétání prototypu, nenašel se dostatek zájemců o koupi a další vývoj typu byl zastaven aniž by došlo ke stavbě dalších exemplářů. Avionika stroje měla těžit z vývojových prací podniknutých na zrušeném projektu Lavi. \nPodle původně oznámených plánů měl být projekt Nammer balíčkem modernizací pro stávající draky letounů Mirage III a Mirage 5. Zákazníkům měl být nabídnut výběr ze dvou konfigurací, jedné založené na náhradě pohonné jednotky motorem General Electric F404 a druhé zachovávající dosavadní SNECMA Atar, ale integrující střelecký radar typu Elta EL/M-2011 nebo Elta EL/M-2032. První varianta maximalizovala výkony, zejména dolet, druhá schopnost zaměřování cílů ve vzdušném boji. S pokračujícími vývojovými pracemi začal být projekt Nammer označován jako nově stavěný stroj, s radarem typu EL/M-2032 jako nedílnou součástí vybavení, s tím, že zákazníci měli mít možnost výběru z jimi preferované pohonné jednotky, buď F404 (či jeho švédské varianty Volvo RM12), SNECMA M53 anebo Pratt & Whitney PW1120.\nNávrh vzhledem značně připomínal Kfir C-7, od něhož byl ale snadno rozlišitelný delší špicí trupu a absencí hřbetního vstupu vzduchu před náběžnou hranou svislé ocasní plochy.\n\nPožadovaná cena za kus byla 20 milionů amerických dolarů, a společnost Israel Aerospace Industries podmiňovala zahájení výroby získáním objednávek na alespoň 80 kusů.\n\n\n\n"}
{"id": "1312234", "url": "https://cs.wikipedia.org/wiki?curid=1312234", "title": "Berousek", "text": "Berousek\n\nPříjmení Berousek, přechýleně Berousková, nosí více osobností:\n\n"}
{"id": "1312235", "url": "https://cs.wikipedia.org/wiki?curid=1312235", "title": "Kasl", "text": "Kasl\n\nPříjmení Kasl nosí více významných osobností:\n\n"}
{"id": "1312237", "url": "https://cs.wikipedia.org/wiki?curid=1312237", "title": "Jordán (příjmení)", "text": "Jordán (příjmení)\n\nPříjmení Jordán nosí více významných osobností:\n\n"}
{"id": "1312241", "url": "https://cs.wikipedia.org/wiki?curid=1312241", "title": "Katarína Máliková", "text": "Katarína Máliková\n\nKatarína Máliková (* 1990) je slovenská zpěvačka a písničkářka. Pochází z obce Polomka v regionu Horehroní. Doprovází se na klavír, klávesy a syntezátor. Se skupinou spoluhráčů natočila debutové album \"Pustvopol\", na které nahrála úpravy lidových písní ze Zvolenska i své vlastní autorské skladby. Dle reakcí je mimořádně atmosférické. Album bylo oceněno ve slovenské anketě Radio Head Awards v kategoriích debut roku, nahrávka roku v kategorii world music/folk a album roku (cena kritiků). Spoluhráči z alba ji doprovázejí na koncertech (pod názvem „Katarína Máliková & ansámbel“), kde písně z debutového alba doplňuje novějšími skladbami či staršími písněmi s prvky šansonu a jazzu.\n\n\n"}
{"id": "1312242", "url": "https://cs.wikipedia.org/wiki?curid=1312242", "title": "Zadražil", "text": "Zadražil\n\nPříjmení Zadražil nosí více významných osobností:\n\n"}
{"id": "1312244", "url": "https://cs.wikipedia.org/wiki?curid=1312244", "title": "SABCA", "text": "SABCA\n\nSociété anonyme belge de constructions aéronautiques (~ Belgická akciová společnost pro leteckou výrobu), známější pod zkratkou SABCA či S.A.B.C.A., je belgický letecký výrobce, v současné době součást skupiny Dassault. Působí v oblasti civilního i vojenského letectví a kosmického průmyslu.\nSABCA byla založena roku 1920 a od té doby se podílela na mnoha výrobních programech v oblasti vojenského i civilního letectví a kosmických letů. Svou činnost koncentruje do tří odlišných oblastí trhu - výroby draků letadel nebo jejich prvků, výroby ovládacích prvků (servomotory) a údržbu a modernizaci letadel. Disponuje jak vlastními výrobními tak i konstrukčními kapacitami.\nSpolečnost vykonává svou činnost ve třech hlavních lokacích:\n\nV první polovině roku 2005 vyprodukovala 2,27 milionů eur čistého zisku při obratu 53,79 milionů eur.\nV roce 2007 dosáhla obratu 126 milionů eur, z toho 92 % z exportních zakázek, při 990 zaměstnancích.\n\n"}
{"id": "1312245", "url": "https://cs.wikipedia.org/wiki?curid=1312245", "title": "SNECMA Turbomeca Larzac", "text": "SNECMA Turbomeca Larzac\n\nSNECMA Turbomeca Larzac je dvouproudový motor vyráběný konsorciem GRTS (\"Groupement Turbomeca-SNECMA\") složeným z francouzských společností SNECMA a Turbomeca. Své hlavní uplatnění nalezl na typu Dassault/Dornier Alpha Jet.\n\n\nÚdaje podle\n\n\n\n"}
{"id": "1312247", "url": "https://cs.wikipedia.org/wiki?curid=1312247", "title": "Fiat Talento", "text": "Fiat Talento\n\nFiat Talento je lehké užitkové vozidlo vyráběné italskou automobilkou Fiat, poprvé se prodával v roce 1981. Existují dvě nesouvisející a nenavazující generace.\n\n"}
{"id": "1312248", "url": "https://cs.wikipedia.org/wiki?curid=1312248", "title": "Kangerlussuaq", "text": "Kangerlussuaq\n\nKangerlussuaq (zastarale \"Kangerlugssuak\", nebo ) je město v kraji Qeqqata v Grónsku. Se svými 514 obyvateli v roce 2016 je to třetí největší město kraje Qeqqata, sedmnácté největší město Grónska a nejmenší sídlo s uznaným statutem města v Grónsku (pro získání statutu města musí mít sídlo více než 500 obyvatel). Je známý především díky svému letišti.\n\nOblast nebyla kvůli své poloze nikdy osídlena starými inuitskými kulturami.\n\nKangerlussuaq byl založen 7. října 1941 za druhé světové války armádou USA jako vojenská stanice s názvem Bluie West-8. V roce 1950 se dostala stanice pod kontrolu Dánska, které založilo u základny osadu s názvem Søndre Strømfjord (dnešní Kangerlussuaq), ale dne 27. dubna 1951 si USA stanici Bluie West-8 koupilo a přejmenovalo ji na Sondrestorm Air Base. Dne 30. září 1992 USA základnu opustilo a současná osada byla přejmenována podle Gróňanů na Kangerlussuaq (název znamená \"velký fjord\").\n\nKangerlussuaq je nejvzdálenější od moře ze všech grónských osad, nejkratší cesta k moři je dlouhá asi 124 km (dalšími velmi vzdálené osady od moře jsou Narsarsuaq (asi 88 km) a Kapisillit (asi 74 km)), není ale vnitrozemský, má přístup k moři díky stejnojmennému fjordu, na jehož konci leží (cesta přes fjord k moři je dlouhá asi 176 km).\n\nKangerlussuaq se nachází asi 22 km od grónského ledovce, vede tu i silnice, takže tu jezdí turisté. Ledovec zřetelně vystupuje ze země, a tak je to hlavní turistická atrakce Kangerlussuaqu.\n\nKangerlussuaq se nachází asi 50 km severně od severního polárního kruhu.\n\nKangerlussuaq je známý především díky svému letišti, které jako jedno ze dvou letišť v Grónsku (spolu s letištěm Narsarsuaq) zvládne velká letadla, jako například letadla Boeing 747. Je z něho možné letět do Aasiaatu, Ilulissatu, Maniitsoqu, Narsarsuaqu, Ittoqqortoormiitu a Sisimiutu. Je z něho možné letět také do Kodaně v Dánsku a Reykjavíku na Islandu.\n\nKangerlussuaq má největší dopravní síť silnic v Grónsku (přičemž nejsou počítány ulice ve městě).\n\nNejdelší silnice vede z města přes pohoří Isunngua ke grónskému ledovci. Tato silnice je použita především pro turistické účely.\n\nByly návrhy na zavedení 170 km dlouhé silnice, spojující Sisimiut s Kangerlussuaqem. Náklady na výstavbu silnice byly uvedeny na 250 až 500 milionů DKK, přičemž záleželo na kvalitě silnice, takže byly plány zamítnuty. Bylo také prokázáno, že doba jízdy by byla delší než doba letu, ale jsou návrhy na přemístění hlavního letiště do Nuuku, přičemž by bylo letiště Kangerlussuaq zrušeno pro mezinárodní účely a sloužilo by pouze městu Kangerlussuaq.\n\nNa začátku devadesátých let počet obyvatel klesal kvůli oleji na letišti. V roce 1994 začal opět stoupat, v posledních letech ovšem opět klesá.\n"}
{"id": "1312256", "url": "https://cs.wikipedia.org/wiki?curid=1312256", "title": "Olsson", "text": "Olsson\n\nPříjmení Olsson má následující nositele:\n\n\n"}
{"id": "1312257", "url": "https://cs.wikipedia.org/wiki?curid=1312257", "title": "Vlastimil Chytrý", "text": "Vlastimil Chytrý\n\nVlastimil Chytrý (* 30. dubna 1980) je český fotbalový trenér a bývalý útočník. Žije v Kroměříži. V sezoně 2016/17 trénoval mužstvo FK Bystřice pod Hostýnem v Přeboru Zlínského kraje.\n\nZačínal v Pilaně Zborovice, v mládežnických kategoriích hrál také v Hanácké Slavii Kroměříž, Slovácké Slavii Uherské Hradiště a Zlíně.\n\nV nejvyšší soutěži zasáhl jako střídající hráč do 5 utkání v dresu Drnovic (13.09.1998–12.04.2002), aniž by skóroval. Druhou nejvyšší soutěž hrál za Zlín a Přerov. V nižších soutěžích nastupoval za HS Kroměříž, FC Viktoria Otrokovice, SK Hranice a Těšnovice.\n\nVrcholovou hráčskou kariéru mu ukončilo osm operací kolene.\n\nPo skončení hráčské kariéry se stal trenérem. Byl hrajícím trenérem Těšnovic, dále vedl Chropyni, kroměřížské dorostence (U19) a muže. V sezoně 2016/17 trénoval mužstvo FK Bystřice pod Hostýnem v Přeboru Zlínského kraje.\n\n"}
{"id": "1312263", "url": "https://cs.wikipedia.org/wiki?curid=1312263", "title": "Reyes", "text": "Reyes\n\nReyes může být:\n\n"}
{"id": "1312279", "url": "https://cs.wikipedia.org/wiki?curid=1312279", "title": "Volby prezidenta USA 1800", "text": "Volby prezidenta USA 1800\n\nVolby prezidenta USA 1800 byly čtvrté prezidentské volby ve Spojených státech. Hlasování sborem volitelů bylo neplatné, a tak byl poprvé v historii Spojených států zvolen prezident Sněmovnou reprezentantů. Byly to také poslední volby konané s původním zněním Ústavy USA před přijetím 12. dodatku, který upravil způsob volby prezidenta, který se již nezměnil. Prezidentem byl vybrán Thomas Jefferson a viceprezidentem Aaron Burr.\n\nVolby roku 1800 se řídily stejnými pravidly jako v roce 1796. Úřadující prezident John Adams nedosáhl společenské důvěry, což mohlo ovlivnit rozhodnutí o potlačení Friesova povstání. Společnost oponovala použitím vojska proti povstaleckým zemědělcům pod vedením kapitána Johna Friesa, kterému se čelní představitelé Federalistické strany odmítali následně omluvit. Situace se pro Adamse zhoršila, když propustil ministra zahraničí Timothyho Pickeringa a ministra války Jamese McHenryho, kteří byli blízcí přátelé Alexandra Hamiltona, což vedlo k rozkolu ve straně a nepodpoře Adamse. Přesto se rozhodl zúčastnit voleb s viceprezidentským kandidátem Charlesem Pinckneym.\n\nSituaci oslabeného tábora využili rivalové z Demokraticky-republikánské strany. Jako kandidáta na prezidenta vyslali Thomase Jeffersona a jeho zástupce Aarona Burra. Jefferson kritizoval Adamsovu politiku a hlásal omezení federální moci, protože zvyšovala pravomoci státním orgánům. Nesouhlasil s rozšířením námořnictva a udržováním stálé armády jako s dopravní milicí. \n\nKampaně byly vedeny v nepřátelském duchu - oba tábory své odpůrce uráželi a pomlouvali. V novinách Federalistické strany tisk označil Jeffersona za extrémního ateistu a libertinistu. Republikáni zase líčili Adamse za zvýhodňujícího monarchu. Rozkol u federalistů a lépe organizovaná kampaň republikánů vedla k Adamsově prohře.\n\nVoleb se zúčastnilo 67 282 voličů. Jefferson získal podporu 61,4% voličů. Jefferson a Burry získal 73 hlasů, i když k vítězství jim stačilo pouhých 70. Adams získal 65 hlasů, Pinckney 64 a John Jay 1 hlas. Poprvé tedy kandidáti ze stejné strany získali stejný počet hlasů. V souladu s ústavou byla volby prezidenta přenechána do rukou sněmovny reprezentantů, ve které dominovali federalisté. První hlasování se konalo 11. února 1801, ale skončilo remízou, protože Hamiltonovi stoupenci nechtěli podpořit kandidaturu Jeffersona. Po 7 dnech a 35 neplatných hlasováních nakonec pro něj volili. Navzdory tomu, že s ním Hamilton zůstává několik let v konfliktu, myslel, že je jeho soupeřivý spolukandidát \"Bouřlivák Burr\" nebezpečný a vystaví ho zesměšnění, což byl důvod, proč je nakonec volil.\n\nVolební účast byla menší než 4%.\n\nThomas Jefferson složil přísahu 4. března 1801 v hlavním městě - Washingtonu, D.C..\n\n"}
{"id": "1312299", "url": "https://cs.wikipedia.org/wiki?curid=1312299", "title": "Kulusuk", "text": "Kulusuk\n\nKulusuk (zastarale \"Qulusuk\", ) je osada v kraji Sermersooq v Grónsku. V roce 2016 tu žilo 257 obyvatel, žije tu však mnoho Dánů. Název Kulusuk znamená \"hrdlo alkouna\".\n\nKulusuk se nachází na severovýchodním pobřeží stejnojmenného ostrova, s rozlohou asi 484 km. Nejvyšší hora se jmenuje Qalorujoorneq (676 m).\n\nPrvní lidé, kteří dosáhli ostrov, byli lidé Saqqacké kultury. Šli ze severu, protože šli přes dnešní Pearyho zemi, aby se vyhnuli Dorsetské kultuře, která šla opačným směrem (proti směru hodinových ručiček). Asi před 3000 lety tuto oblast Dorsetská kultura tuto oblast dosáhla, vyhnala současné obyvatele a pokračovala dále na sever. Thulští lidé se dostali do oblasti v 15. století, našli ji ale neobydlenou.\n\nPo dalších asi 300 let nebyla oblast obydlena a byla odtržena od zbytku Grónska. Jediné přeživší sídlo, založené v roce 1894, byl Tasiilaq (tehdy \"Ammassalik\"). Kulusuk byl založen v roce 1909.\n\nPočet obyvatel Kulusuku se snížil o více než 27% vzhledem k roku 1990 a o téměř 23% oproti roku 2000.\n"}
{"id": "1312301", "url": "https://cs.wikipedia.org/wiki?curid=1312301", "title": "ETA SA", "text": "ETA SA\n\nETA SA Manufacture Horlogère Suisse je švýcarský výrobce hodinek se sídlem v Grenchen. Za vznik se označuje rok 1856, kdy byla založena společnost Eterna, Eterna v průběhu 20. století vytvořila dceřinou firmu ETA, která se měla zaměřovat na montáž hodinových strojků a hodinových základů (ébauche), čemuž se firma věnuje doposud, v 70. letech vedle mechanických strojků začala vyrábět i quartzové strojky, v 80. letech byla firma zakoupena Swatch Group. Jedná se jednoho z největších dodavatelů hodinových strojků (jak pro výrobce ve skupině, tak dalším výrobcům mimo), což vedlo i k několika vyšetřováním ve Švýcarsku ve věci monopolního postavení ETA.\n\n"}
{"id": "1312303", "url": "https://cs.wikipedia.org/wiki?curid=1312303", "title": "Jazz Gillum", "text": "Jazz Gillum\n\nWilliam McKinley \"Jazz\" Gillum (11. září 1902 nebo 1904 – 29. března 1966) byl americký bluesový hráč na harmoniku a zpěvák.\n\nGillum se narodil v Indianole (stát Mississippi). Když mu bylo sedm let, utekl z domova a dalších několik let žil v Charlestonu, Mississippi. Pracoval a přivydělával si jako pouliční muzikant. V roce 1923 se přestěhoval do Chicaga. Zde potkal kytaristu Big Bill Broonzyho. Jako duo začali hrát v nočních klubech v okolí města. V roce 1934 Gillum nahrával pro společnosti ARC Records a Bluebird Records.\n\nJeho vlastní nahrávky a nahrávky, kde vystupuje jako spoluhráč, byly zařazeny na vysoce ceněné desky nahrávací společnosti \"Bluebird Records\", které ve třicátých a čtyřicátých letech produkoval Lester Melrose. V roce 1940 byl prvním, kdo nahrál klacické blues \"Key to the Highway\" (Big Bill Broonzy jej doprovázel na kytaru). skladba je nahrána s dnes obvyklou melodií v osmitaktovém bluesovém uspořádání. (Píseň byla poprvé nahrána několik měsíců dříve Charliem Segarem, s jinou melodii a ve dvanáctitaktovém bluesovém uspořádání.) Gillumova a Broonzyho verze se za několik měsíců stala bluesovým standardem.\n\nGillumovy nahrávky byly také jedny z prvních bluesových nahrávek, kde se jako doprovod objevila elektrická kytara. V roce 1938 nahrál několik písní s tehdy šestnáctiletým kytaristou Georgesem Barnesem. Například skladbu \"Reefer Headed Woman\" a několik dalších.\n\nV roce 1942 narukoval do Armády Spojených států a sloužil až do roku 1945.\n\nV roce 1946 nahrál ranou verzi písně \"Look on Yonder Wall\" spolu s klavíristou Big Maceo. Skladba se stala později populární v podání Elmore Jamese.\n\nPoté, co společnost Bluebird Records na konci čtyřicátých let přestala existovat, zúčastnil se již jen několika nahrávek. Jeho poslední nahrávky jsou z roku 1961 na albu, které nahrál spolu s klavíristou Memphis Slimem a zpěvákem a kytaristou Arbee Stidhamem pro společnost Folkways Records.\n\nDne 29. března 1966 byl Gillum zastřelen během pouliční hádky. Poté, co byl převezen do Garfield Park Hospital v Chicagu, mohli lékaři už jen konstatovat smrt. Je pohřben na hřbitově Restvale Cemetery, v Alsip, Illinois.\n\nJeho dcera, Ardella Williams, je bluesovou zpěvačkou v Chicagu.\n\n"}
{"id": "1312320", "url": "https://cs.wikipedia.org/wiki?curid=1312320", "title": "Individual Challenge Cup 2008", "text": "Individual Challenge Cup 2008\n\nIndividual Challenge Cup 2008 (ICC 2008) byl III. ročník mezinárodní soutěže jednotlivců ve field trialu retrieverů, který se konal 8. a 9. listopadu 2008 v Finsku poblíž města Janakkala. Pořadatelem soutěže byly finské retriever kluby - Labradorinnoutajakerho ry (LNK), Suomen Sileäkarvaiset Noutajat ry (SSN) a Suomen Noutajakoirajärjestö ry (SNJ).\n\nSoutěže se zúčastnilo 21 psů ze 7 zemí. Vítězem se stal Esa Valkonen z Finska s fenou Usvalammen Roihu před Stefano Martinolim z Itálie se psem Greenbriar Caffrey of Morayglen.\n\nNominováno bylo šest rozhodčích.\nVýsledkové listiny.\n\nPrvní den proběhla kvalifikace do nedělního finále poblíž města Janakkala.\n       postupující do finále.\n\nNedělní finále proběhlo poblíž města Mäntsälä.\n\n"}
{"id": "1312321", "url": "https://cs.wikipedia.org/wiki?curid=1312321", "title": "Vicki Baumová", "text": "Vicki Baumová\n\nVicki Baumová (nepřechýleně Vicki Baum; 24. leden 1888, Vídeň – 29. srpen 1960, Hollywood, Kalifornie) byla původem rakouská harfenistka, scenáristka, novinářka a spisovatelka, řadící se k literárnímu hnutí Nová věcnost. \n\nNarodila se původně jako Hedwig Baumová ve Vídni, vyrůstala jako jedináček v dobře situované židovské rodině, její otec Hermann si přál avšak míti syna, jenž se měl jmenovati Viktor, a tak se z Hedwigy stala Vicki. Nevyrůstala ale vůbec v idylickém prostředí, otec, povoláním bankovní úředník, byl hrubián, který ji zakazoval dokonce čísti, její matka Mathilde zase trpěla psychickými problémy, a tak jediné útočiště nalézala u svého dědečka. Měla hudební nadání. Na Vysoké škole múzických umění ve Vídni vystudovala hru na harfu. \n\nPo prvním rozvodu, následném novém vztahu a s příchodem na svět dvou synů se ale přiklonila na stranu literatury. V letech 1926–1931 byla zaměstnána v berlínském nakladatelství Ullstein-Verlag, kde se redakčně starala o časopis \"Die Dame\". Její první román \"Menschen im Hotel\" (česky Lidé v hotelu, 1933) z roku 1929 zaznamenal v daném období nebývalý úspěch. Dočkal se nejenom nejednoho divadelního uvedení, nýbrž i toho filmového roku 1932 v Hollywoodu (film \"Grand Hotel\"), v němž si zahrála např. i herečka Greta Garbo. Sama se na něm podílela jako scenáristka.\n\nSpadá typově do výmarského emancipačního ideálu, moderního kultu tzv. Nové ženy (německy \"Neue Frau\"), jež se již dokáže navzdory všem předchozím nesnázím prosaditi a realizovati v té do té doby ryze mužské společnosti a jež vede ke změně mužského nazírání na ženy. Je klasickou představitelkou výmarské dívčí literatury, v jejíž tvorbě rezonují specificky ženská témata (tzn. studium, potrat, mateřství, či manželství), avšak necílí primárně pouze a jenom na ženské publikum. \n\nV letech 1906–1910 byla provdána za rakouského spisovatele a novináře Maxe Presla. V roce 1916 se vdala podruhé, a to za dirigenta Richarda Lerta, jemuž také porodila posléze dva syny; v této době se již začíná ale více věnovati samotnému psaní nežli hudbě. \n\nV 30. letech 20. století pobývala s rodinou převážně ve Spojených státech amerických, národní socialisté v Německu pálili na hranicích její knihy. V roce 1938 získala americké státní občanství. Od roku 1941 psala již anglicky. Na sklonku jejího života jí byla diagnostikována leukemie, o které zpočátku nikomu nic neřekla, onemocnění i před svojí rodinou tajila. Zemřela dne 29. srpna 1960 v Kalifornii.\n\n\n"}
{"id": "1312323", "url": "https://cs.wikipedia.org/wiki?curid=1312323", "title": "Úplně normální", "text": "Úplně normální\n\nÚplně normální (v anglickém originále The New Normal) je americký komediální televizní seriál, který v letech 2012–2013 vysílal televizní kanál NBC.\n\nBryan a David tvoří šťastný gay pár z Los Angeles. Oba jsou bohatí, mají úspěšnou kariérou. Jediné, co jim ve svém vztahu chybí, je dítě. Rozhodnou se mít potomka prostřednictvím náhradní matky. Tím poznají Goldie Clemmonsovou z Ohia, která se přestěhuje do jejich domu i se svou 9letou dcerou Shaniou. Goldie je servírka, která opustila svého nevěrného manžela a po přestěhování chce začít nový život. Za ní však proti její vůli dorazí i její babička Jane, která zastává velmi pravicové a konzervativní názory. Přináší tím do společného soužití Bryana, Davida a Goldie nemálo zmatků a hádek.\n\n"}
{"id": "1312325", "url": "https://cs.wikipedia.org/wiki?curid=1312325", "title": "Dante Giacosa", "text": "Dante Giacosa\n\nDante Giacosa (3. ledna 1905 Řím – 31. března 1996 Turín) byl významný italský automobilový konstruktér a designér. První důležité konstrukce realizoval již před druhou světovou válkou, v letech 1946–1970 byl hlavním konstruktérem automobilky Fiat, jeho úprava koncepce „vše vpředu“ se stala \"de facto průmyslovým standardem\".\n\nNarodil se na začátku roku 1905 v Římě, kde jeho otec vykonával vojenskou službu. Jinak kořeny jeho rodiny jsou v \"Neive\", na jižním okraji regionu Piemont (italsky Piemonte), asi 50 kilometrů jihovýchodně od Turína, hlavním městě regionu. Vystudoval strojírenství na Polytechnické univerzitě v Turíně (italsky Politecnico di Torino, je to nejstarší technická univerzita v Itálii), promoval v roce 1927.\n\nPo absolvování povinné vojenské služby nastoupil v roce 1928 ve Fiatu, nejprve ovšem pracoval na vojenských vozidlech a poté v oddělení leteckých motorů. Ještě před válkou však navrhl několik významných automobilových konstrukcí. Od roku 1946 až do roku 1970 byl hlavním konstruktérem automobilky Fiat, poté odešel do důchodu, ale se společností Fiat zůstal v úzkém kontaktu jako „poradce předsednictva Fiat a velvyslanec společnosti u národních a mezinárodních organizací“. Napsal rovněž několikasvazkové vzpomínky na svůj profesní život a o historii automobilky Fiat.\n\nByl také prezidentem FISITA (Fédération Internationale des Sociétés d'Ingénieurs des Techniques de l'Automobile) a autorem odborné monografie \"Motori Endotermici\", anglicky \"Endothermic Engines\", která se zabývá různými otázkami souvisejícím s návrhem, konstrukcí a funkcemi spalovacích motorů. Práce se stala referenční příručkou pro kurzy strojních inženýrů na mnoha univerzitách a byla přeložena do řady jazyků. Zemřel 31. března 1996 v Turíně.\n\nDo společnosti Fiat nastoupil ihned po studiích a absolvování povinné vojenské služby (v roce 1928), nejprve ovšem pracoval na vojenských projektech a poté v oddělení leteckých motorů. Ředitel oddělení leteckých motorů ovšem byl \"Tranquillo Zerbi\", který pro Fiat navrhoval také automobily pro Grand Prix.\n\nKdyž začal pracovat v roce 1933 na projektu Fiat 500 Topolino, jeho tehdejší nadřízený \"Antonio Fessia\" natolik důvěřoval schopnostem mladého inženýra, že mu svěřil konstrukci všech mechanických komponent vozidla včetně šasi. Fiat 500 Topolino bylo na svou dobu velmi moderní malé auto, které bylo nesmírně úspěšné i komerčně. Nakonec se vyrábělo od roku 1936 až do roku 1955 a vyrobilo se ho 520 000 kusů.\n\nDalší jeho konstrukcí byl \"Fiat 508 C (1937)\" (nahrazující model Fiat 508 Balilla z roku 1932), vůz nižší střední třídy (segment C), který se po modernizaci v roce 1939 přejmenoval na Fiat 1100. Tento Fiat možná není v laické veřejnosti tak znám, jako Fiat 500 Topolino, ale ve své době byl oceňován jak pro vynikající šasi, zajišťující výborné jízdní vlastnosti a současně snadnou řiditelnost, tak pro konstrukci motoru, která mimo jiné používala v té době moderní rozvod OHV (Topolino ještě používalo starší rozvod SV). Na vůz té doby a cenové kategorie je neobvyklé též nezávislé zavěšení přední nápravy.\n\nKrátce před válkou se Giacosa významně podílel též na konstrukci Fiatu 508 C Mille Miglia, což je dvoudveřový dvoumístný sportovní vůz typu kupé s aerodynamickou karosérií, založený na šasi a motoru původního modelu Fiat 508 C, vyráběný v letech 1938 až 1939. Krátce po zahájení výroby se vůz v roce 1938 zúčastnil slavného závodu Mille Miglia (Tisíc mil), který vedl z Brescie v Lombardii do Říma a zpět po trase ve tvaru osmičky, která měla přibližně 1600 kilometrů, tedy cca 1000 mil. Hned při své první účasti vůz zvítězil ve své třídě a byl šestnáctý v absolutní klasifikaci při průměrné rychlosti přes 112 km, přestože většina komponent byla převzata ze sériového vozu (včetně motoru: pouze měl větší karburátor a upravený kompresní poměr, takže dosahoval výkonu 42 koní (31 kW) oproti 32 k (24 kW) sériového motoru). Pro srovnání, absolutní vítěz s vozem Alfa Romeo, měl motor o objemu 3 litry a výkon 220 kW (téměř 300 koní, více než sedminásobek výkonu Fiatu!).\n\nHlavní zásluhu na tom, že vůz s víceméně sériovým motorem o objemu necelých 1,1 litru dosahoval rychlost přes 140 km/h měla novátorská aerodynamická karoserie s nízkým koeficientem aerodynamického odporu. Tvar karoserie byl optimalizován vytvořením řady modelů v měřítku 1:5, které byly testovány v aerodynamickém tunelu na Polytechnické univerzitě v Turínu.\n\nBohatý italský průmyslník \"Piero Dusio\" se v roce 1944 obrátil na Giacosu s žádostí o vytvoření jednomístného závodního automobilu, který by mohl být zakoupen za relativně nízkou cenu. Návrh vytvořil ve svém volném čase mimo továrnu Fiat. Konstrukce využívala komponenty Fiatu 500 Topolino a Fiatu 508 C. Výsledný vůz Cisitalia D46 byl v prodeji od roku 1946. Prostorový rám byl navržen s použitím ocelových trubek a tělo se skládalo z panelů z lehké slitiny – byla to slavná italská konstrukční technika známé pod označením \"superleggera\" („superlehká“). Motor z Fiatu 1100 byl vyladěn tak, že poskytoval výkon 60 koní. Vůz tak dosahoval maximální rychlost 175 km/h. V roce 1946 byla vyrobena série dvaceti automobilů a vozy úspěšně závodily po zbytek čtyřicátých let.\n\nGiacosa dále provedl počáteční konstrukční práce na dalším modelu Cisitalia, dvousedadlovém sportovním autě, Projektu 202. Opět použil rám z trubek. Návrh byl adaptací konstrukce předchozího modelu D46 s jedním sedadlem. Prototyp byl vybaven karosérií typu kupé podobným modelu Fiat 508 C Mille Miglia. Dříve než začala sériová výroba, Giacosa předal odpovědnost za konstrukci Giovanni Savonuzzimu.\n\nPřestože v roce 1946 se Giacosa stal hlavním konstruktérem automobilky Fiat, zpočátku se nezdálo, že by mohl naplno uplatnit své představy o tom, jakým směrem by se měly ubírat konstrukce automobilů Fiat. Obchodní oddělení společnosti Fiat mělo zásadní vliv na to, jak budou vypadat nové modely.\n\nFiat 1400 byl první vůz, který nebyl jen úpravou předválečných modelů, ale šlo nový design a konstrukci, byl to také první Fiat nabízený i  se vznětovým motorem, byl to rovněž první automobil vyráběný v automobilkách SEAT a Zastava. Model tedy má na jedné straně řadu prvenství, ale na druhé straně to byl jen dílčí úspěch, za osm let se v Itálii vyrobilo pouze 120 000 kusů. Úspěšná však byla licenční výroba SEAT a Zastava, vyráběl se také v Rakousku (Steyr-Puch nyní Magna Steyr). Důvodem jen vlažného přijetí vozu v Itálii byly právě protichůdné požadavky obchodního oddělení, které měl automobil plnit v méně rozvinutých zemích a v Itálii.\n\nDalší poválečnou konstrukcí byl Fiat 1100/103. Přes téměř stejné číselné označení jako model, který nahrazoval, měl nový vůz zcela odlišný design i konstrukci karosérie a podvozku, z předválečného modelu \"Fiat 1100 (1937)\" byl převzat pouze osvědčený motor, který byl mírně upraven. Model postupně prošel řadou modernizací, vyráběl se zejména jako sedan a kombi (po určitou dobu i další verze, např. kupé nebo roadster TV Tranformabile), na jeho platformě byl postaven i lehký užitkový vůz Fiat 1100 T. Vyráběl se až do roku 1969 (1100 T až do 1972) a celkem se ho vyrobilo kolem 1,75 miliónů kusů.\n\nDalším návrhem Giacosy a jeho týmu byla náhrada předválečného Fiatu 500 Topolino, který se (v poslední modernizaci) vyráběl až do poloviny 50. let. Náhradou se stal Fiat 600: vůz zcela nové konstrukce s vodou chlazeným motorem vzadu (oproti tomu \"VW Brouk\" měl motor chlazený vzduchem). Giacosa využil výhod této konstrukce, takže při délce jen 3215 mm nabídl vůz pro čtyři osoby, byť s omezeným zavazadlovým prostorem. Při objemu motoru jen 633 cm³ byl vůz schopen dosáhnout rychlosti téměř 100 km/h (pozdější verze se silnějším motorem až 110 km), což bylo dáno zejména nízkou hmotností (585 kg). Giacosa také překonal problém jízdní nestability, která se považovala za důsledek koncepce „vše vzadu“. Zjistil, že to není způsobeno rozložením zatížení mezi nápravy, ale užitím jednoduchého typu zavěšení zadní nápravy, které měly vozy s motorem vzadu a pohonem vzadu jiných značek. Použitím pokročilejšího typu zavěšení byl tento problém téměř úplně eliminován.\n\nAni ne rok po zahájení výrobu Fiatu 600 (v roce 1956) vznikl vůz Multipla (předchůzce dnešních minivanů). Chytrou úpravou platformy původního Fiatu 600 se podařilo postavit vůz s minimálními rozměry, ale až pro 6 sedících osob, použitelný i jako malá dodávka pro přepravu nákladu za předpokladu vyjmutí jedné nebo obou zadních řad sedadel (existovala i verze Fiat 600 T, primárně určená pro převážení nákladu, nikoli osob).\n\nVylepšená verze Fiatu 600, Fiat 600D byl uveden na trh v roce 1960. Objem motoru byl zvýšen na 767 cm³, výkon 25 koní (18 kW). Výroba v Itálii pokračovala až do roku 1970, bylo zde vyrobeno téměř 2,7 miliónu vozů. Licenční výroba trvala ještě mnohem déle: SEAT ve Španělsku vyráběl mírně upravené verze do roku 1973 (814 926 vozů), v Argentině do roku 1982 (přes 304 000 vozů). Zastava v bývalé Jugoslávii vyráběla dokonce až do roku 1985 (od konce 70. let s motorem Fiatu 850): 923 487 kusů. Dále se model vyráběl i v Německu (Fiat Neckar: asi 172 tisíc), menší množství vozů bylo vyrobeno i v Chile, Kolumbii, Uruguayi, Malajsii, na Tchaj-wanu a v Austrálii. Celosvětově bylo vyrobeno přibližně 5 miliónů kusů. Fiat 600 spolu s Fiatem 500 zásadně přispěly k poválečné motorizaci nejen Itálie, ale i Španělska, Jugoslávie a dalších zemích.\nV roce 1957 vznikl ještě menší Fiat 500. Na první pohled je velmi podobný \"Fiatu 600\", ale na rozdíl od něj má dvouválcový motor, který je chlazený vzduchem (Fiat 600 má čtyřválec chlazený vodou) a při délce 2970 mm (oproti 3215 mm) a váze 499 kg je deklarován pro 2+2 osoby. Původní motor, o objemu 479 cm³ a výkonu 13 koní (9,7 kW), byl záhy po zahájení výroby nahrazen vylepšenou verzí o výkonu 16,5 koní (12,3 kW), ještě později motorem 499 cm³ (18 koní, 13 kW). S tímto motorem byl vůz schopen dosáhnout rychlosti až 110 km/h, při spotřebě kolem 5 litrů/100 km.\n\nV roce 1960 Fiat zahájil též výrobu modelu \"Giardiniera\" (tedy kombi) se zvětšeným rozvorem, rovněž s motorem 499 cm³, ale trochu odlišné konstrukce (válce vodorovně). Upravené verze Fiatu 500 vyráběla společnost Autobianchi (od roku 1955 součást koncernu Fiat), v závodě Desio. Model byl pojmenován \"Bianchina\" a vyráběl se čtyřdveřový sedan, kombi, roadster a později také jako malá dodávka (založená na platformě Giardiniery). Rakouská automobilka Steyr-Puch (nyní Magna Steyr) vyráběla od roku 1957 licenčně Puch 500 (též Steyr-Puch 500). Většina komponent byla dodávána z Itálie, ale byl použit jiný motor typu boxer vlastní konstrukce, který měl mnohem hladší chod (Fiat dokonce zvažoval zavést jeho výrobu i v Itálii), také zavěšení bylo odlišné. Později byly vyráběny modely s výkonnějším motorem, od roku 1965 to 1969 modely \"650 TR\" a \"650 TR II\" (R jako Rallye). Tyto modely později úspěšně prošly homologací pro rallye, vedle řady dalších úspěchů\nv roce 1966 polský jezdec \"Sobiesław Zasada\" vyhrál Mistrovství Evropy v rallye s vozem Steyr-Puch 650 TR II, který se tak stal nejmenším automobilem, který kdy dosáhl takového vítězství.\n\nFiat 850 byl zaveden do výroby v roce 1964 jako prostornější sedan, který se několik let vyráběl souběžně s modelem Fiat 600. Fiat 850 měl motoru o objemu 843 cm³, rozvor 2027 mm a patří do segmentu B (malé automobily) oproti segmentu A (miniautomobily) u Fiatu 600. Následující rok (1965) se začala vyrábět i verze 850T (Multipla na nové platformě), dále se na této platformě vyrábělo i kupé a roadster, s motorem o výkonu 47 koní (35 kW), později s motorem 903 cm³ (52 koní, 39 kW). Do roku 1972 bylo vyrobeno přes půl miliónu kusů, roadster se vyráběl do roku 1973. Mnoho dalších verzí bylo vyrobeno řadou specializovaných italských karosáren. Fiat 850 sedan a kupé bylo vyráběno také ve Španělsku automobilkou SEAT.\n\nFiat 126 se začal vyrábět v roce 1972 (25 let po zahájení výroby Fiatu 500 a 27 let od Fiatu 600), jako poslední Fiat s pohonem zadních kol. Byl určen jako přímá náhrada Fiatu 500. V Itálii se vyráběl do roku 1980, v Polsku jako Polski Fiat 126p (přezdívka \"Maluch\") se vyráběl až do roku 2000. Z Polska byl vyvážen i do jiných zemích, ve většině zemí však Fiat od roku 1993 nabízel pouze modernější Fiat Cinquecento s motorem vpředu. Vyráběl se jako dvoudvéřový čtyřmístný sedan, v Polsku od roku 1988 též jako třídveřový hatchback (přestože měl motor vzadu!). Licenční výroba probíhala též v bývalé Jugoslávii, v automobilce Zastava. Celková výroba (včetně licenční) dosáhla přibližně 4,7 miliónu kusů (počet kusů vyrobených v Jugoslávii není znám). Mezitím však Dante Giacosa připravil svou další přelomovou konstrukci: Fiat 128.\n\nBěhem své dlouhé kariéry Dante Giacosa zkonstruoval mnoho vozů, mezi nejdůležitější lze zařadit hned jeho první větší samostatnou konstrukci, Fiat 500 Topolino, dále Fiat 1100 z roku 1937, Fiat 1100 z roku 1953, Fiat 600 a Fiat 500. Mnozí odborníci se však domnívají, že jeho vůbec nejvýznamnější konstrukcí, nejen z pohledu automobilky Fiat, je Fiat 128 s upravenou koncepcí „vše vpředu“. V roce 2012 motoristický novinář Jamie Kitman nazval Fiat 128 „průkopníkem malých vozů, které dnes řídíme“.\n\nVíceméně do konce 60. let 20. století převažovala z více důvodů v konstrukci osobních automobilů tzv. klasická koncepce, tj. motor vpředu a pohon zadní nápravy. Některé vozy používaly motor vzadu, např. automobily Tatra od \"Tatry 77\" až po \"Tatru 613\", ale též některé vozy Škoda (např. \"Škoda 1000 MB\" nebo \"Škoda 100/110\").\n\nKoncepce motor vpředu, pohon předních kol, zkráceně \"„vše vpředu“\" nebyla v celosvětovém měřítku úplnou novinkou, objevila se již v 30. letech 20. století, např. automobily DKW F1 nebo Citroën Traction Avant. Model Citroënu s předním pohonem se vyráběl od roku 1934 až 1957 (kolem 760 000 vozů), takže ho lze označit i za komerčně úspěšný.\n\nFiat 128 byl první vůz Fiat s pohonem předních kol (vyráběný od roku 1969). Dante Giacosa zde použil vlastní úpravu koncepce \"„vše vpředu“\", takže nejenže dosáhl další úsporu místa, lepšího chlazení a mazání motoru a převodovky, jednodušší servis, ale současně potlačil nevýhody tohoto řešení a tím zlepšil jízdní vlastnosti vozu. Příčně uložený motor s převodovkou v jedné ose, nestejné hnací hřídele, inovativní mechanismus spojky a lepší umístění chlazení (které mohlo dobře nasávat čerstvý vzduch) s elektricky řízeným ventilátorem chladiče byly doplněny o nápravu typu MacPherson. Tato upravená konstrukce velmi rychle prokázala své přednosti a během několika let ji převzaly téměř všichni ostatní výrobci do svých vozidel s předním pohonem, od malých vozů až po střední třídu, a stala se \"de facto průmyslovým standardem\". Fiat 128 byl zvolen jako Evropské auto roku 1970. Automobilka ve svých reklamách zdůrazňovala, že mechanické komponenty zabírají méně než 20 % celkového objemu vozidla a že Enzo Ferrari řídí Fiat 128 jako své osobní vozidlo.\"\n\nPřed Fiatem 128 si Dante Giacosa tuto upravenou koncepci důkladně vyzkoušel na voze Autobianchi Primula, což nebylo tak kritické z marketingového a obchodního hlediska. Pro model Primula byl použit čtyřválcový vodou chlazený čtyřválec o objemu 1221 cm³, který byl převzatý z , ale ve voze Primula byl instalován již ve výše popsaném upraveném provedení s převodovkou vedle motoru, ale se samostatným mazáním, lepším chlazením a snazším servisem. Pět let testování ve voze Primula (1964 až 1969: do zahájení výroby Fiatu 128) umožnilo vyřešit (výrazně potlačit) nevýhody této konstrukce, jako je nestejný přenos hnací síly na levou a pravou stranu, nestejné opotřebení pneumatik a potenciální tendenci motoru ovlivnit trajektorii vozu v případě prudké akcelerace.\n\nKrátce po zahájení výroby Fiatu 128, automobilka rychle dokázala přednosti a flexibilitu této koncepce, když ji upravila pro velmi odlišný Fiat X1/9 (vyráběný od roku 1972), kde zachovala příčně umístěný motor s převodovku vedle motoru a nestejné hnací hřídele. Tentokrát byl ovšem motor umístěn uprostřed vozu, před zadní nápravou. To umožnilo tomuto sportovnímu vozu dosáhnout téměř ideálního rozmístění hmotnosti mezi přední a zadní nápravu. Jde o první sériově vyrábění vůz s touto koncepcí.\n\nV roce 1999 proběhla anketa Car Engineer of the Century, na průběh volby dohlížela Global Automotive Elections Foundation. V závěrečném hlasování 18. prosince 1999 byl jako \"Automobilový konstruktér století\" zvolen Ferdinand Porsche. Ale již sama nominace vedle takových osobností jako např. Ettore Bugatti, Colin Chapman, Henry Ford nebo Hans Ledwinka svědčí o významu Dante Giacosy nejen pro Fiat, ale pro celé automobilové odvětví.\n\nAutomobily, na kterých se Dante Giacosa významně podílel konstrukčně, případně i designem.\n"}
{"id": "1312326", "url": "https://cs.wikipedia.org/wiki?curid=1312326", "title": "Seznam dílů seriálu Dark Matter", "text": "Seznam dílů seriálu Dark Matter\n\nToto je seznam dílů seriálu \"Dark Matter\". Kanadský sci-fi televizní seriál \"Dark Matter\" měl premiéru na kanadské stanici Space.\n\n<onlyinclude></onlyinclude>\n\n"}
{"id": "1312329", "url": "https://cs.wikipedia.org/wiki?curid=1312329", "title": "Vlastimil Ryšavý", "text": "Vlastimil Ryšavý\n\nVlastimil Ryšavý (* 5. března 1972) je bývalý český fotbalový útočník. Žije ve Mšeně nad Nisou.\n\nV nejvyšší soutěži nastoupil za Karvinou, České Budějovice, Hradec Králové, Příbram a Jablonec do 96 utkání, v nichž vstřelil 8 branek (1996–2001). Ve druhé lize hrál za Turnov, Karvinou a České Budějovice ve 38 zápasech a zaznamenal 10 gólů (1995–1998). Připsal si také jeden start v Poháru Intertoto v ročníku 2000 (Marila Příbram).\n\n"}
{"id": "1312341", "url": "https://cs.wikipedia.org/wiki?curid=1312341", "title": "Michel Léon Hirsch", "text": "Michel Léon Hirsch\n\nMichel Léon Hirsch (29. května 1907, Paříž – prosinec 1989) byl francouzský novinář,rozhlasový publicista, překladatel z češtiny, vedle Hanuše Jelínka největší propagátor české literatury ve Francii.\n\nMezi válkami studoval v Praze a překládal básně (Otokar Březina, František Halas, Vítězslav Hálek, Vladimír Holan, Vítězslav Nezval, Jaroslav Seifert), prozaiky (Vladislav Vančura, Egon Hostovský) i divadelní hry (Karel Čapek). V třicátých letech působil ve Francouzském institutu v Praze. Pro La Revue française de Prague přeložil \"Cestu na jitřní\" Jana Čepa pod mírně změněným titulem \"Nuit de Noël\" (La RFP, č. 60, 15. června 1933, s. 90-95). Po válce pracoval na francouzském ministerstvu informací a byl tajemníkem umělecké sekce francouzsko-české společnosti (Amitié Franco-Tchécoslovaque) a vedoucím československé sekce Radia Paříž a spolupracoval i v redakci pro Afriku a Střední Východ u ORTF (Office de Radiodiffusion Télevision Francaise).\n\n\n\n"}
{"id": "1312344", "url": "https://cs.wikipedia.org/wiki?curid=1312344", "title": "Radoslav Groh", "text": "Radoslav Groh\n\nRadoslav Groh (* 23. března 1989, Dvůr Králové nad Labem) je český skialpinista z týmu \"Hudy/LaSportiva, TJ Spartak Vrchlabí\", běžec a horolezec, mistr České republiky ve skialpinismu.\n\nSe skialpinismem začal v roce 1999, jeho prvním závodem byla Noc tuleních pásů v roce 2006 kde zvítězil v kategorii kadetů. V září 2016 provedl spolu s Jindřichem Hudečkem první český zimní výstup na Fitz Roy v Patagonii. Do roku 2013 lyžoval za \"AKLVK Alpine Pro Skitrab team\", v letech 2015-2016 za Lusti Skialp Team, od roku 2017 Hudy/LaSportiva, TJ Spartak Vrchlabí. V červenci 2018 vystoupil spolu s dalšími českými horolezci na osmitisícovku Nanga Parbat. \n\nBěhu a lyžování se věnuje celá rodina, jeho mladší sestra Karolína Grohová je rovněž mistryní České republiky ve skialpinismu a má medaile z juniorských kategorií na mistrovství světa ve skialpinismu.\n\n\n\n\n\nV letech 2013-2015 přelezl v Adršpachu cesty v obtížnosti VIIa-VIIIb pískovcové klasifikace\n\n"}
{"id": "1312346", "url": "https://cs.wikipedia.org/wiki?curid=1312346", "title": "Trstenik", "text": "Trstenik\n\nTrstenik je vesnice patřící do opčiny Orebić v Chorvatsku v Dubrovnicko-neretvanské župě. V roce 2011 zde žilo 116 obyvatel.\n\nVesnice se nachází v širokém zálivu centrální části jižního pobřeží poloostrova Pelješac, asi 24 km východně od Orebiče. Je přístupná z hlavní pelješacké silnice návaznou spojkou. Vesnice vznikla jako přístav pro přepravu vína, odkud se vyváželo do Dubrovníka, Splitu a Itálie. Význam vesnice klesl po vybudování tunelu Dingač z Potomje na pobřeží.\n\nJe střediskem vinařství, pěstuje se především odrůda plavac mali, z níž se vyrábí proslulé víno dingač, další ekonomickou aktivitou obyvatel je rybolov a cestovní ruch.\n\nV Trsteniku je přístaviště pro jachty s kotvištěm, které je nebezpečné pro jižní větry a oblázková pláž. Trajekt do přístavu Polače na ostrově Mljet byl pro nevýnosnost zrušen, využíván je místo toho přístav Prapratno.\n\nNad vesnicí se tyčí kopec Ćućin (616 m), kde žijí mufloni a divoká prasata. Také se zde nachází archeologické naleziště v jeskyni Prnčeva špilja. Nálezy dokazují, že byl zdejší kraj osídlen již v době kamenné. U hřbitovního kostela sv. Štěpána jsou fragmenty římské venkovské usedlosti. Zajímavé jsou ruiny kostelíka sv. Jiří pocházejícího z předrománského období. Ve zříceninách bývalého paláce duborvnického místodržícího se dochoval reliéf sv. Blažeje.\n\n"}
{"id": "1312349", "url": "https://cs.wikipedia.org/wiki?curid=1312349", "title": "Alexandr Zacharčenko", "text": "Alexandr Zacharčenko\n\nAlexandr Vladimirovič Zacharčenko ( , ; 26. června 1976 Doněck, Ukrajinská SSR - 31. srpna 2018 Doněck) byl nejvyšší představitel (prezident a zároveň předseda vlády) Doněcké lidové republiky.\n\nNarodil se do rodiny horníka v Doněcku na tehdy sovětské Ukrajině. Původním povoláním byl důlní elektrikář. Vystudoval elektrotechnickou odbornou školu v rodném městě. Následné studium práv nedokončil.\n\n31. srpna 2018 přišel Zacharčenko při výbuchu v restauraci „Separ“ v Doněcku o život. Ruské ministerstvo zahraničí označilo událost za vraždu a teroristický útok. Zacharčenko byl ženatý, z manželství vzešli tři synové.\n\nV průběhu nepokojů v Donbasu se Zacharčenko 16. dubna 2014 zúčastnil obsazení budovy oblastní správy v Donĕcku. 7. srpna 2014 vystřídal rodilého Rusa Alexandra Borodaje jako předseda vlády Doněcké lidové republiky. \n\nV září 2014 byl Zacharčenko vedoucím delegace doněckého separatistického území na jednání o mírovém plánu pro Donbas v Minsku. Tzv. první minská dohoda (Minsk I) nese jeho podpis. Také druhá minská dohoda (Minsk II) ze dne 12. února 2015 byla za Doněckou lidovou republiku podepsána Zacharčenkem. \n\nPři bojích v rámci války na východní Ukrajině podporoval bojovníky Doněcké lidové republiky několikrát přímo na frontové linii. V roce 2015 byl zraněn v  Debalcevu. V roce 2014 byl jedním ze zastánců návrhu zřídit na území východní Ukrajiny stát Novorusko. 18. července 2017 proklamoval pro přechodné období až tří let nový stát Malorusko.\n\n"}
{"id": "1312356", "url": "https://cs.wikipedia.org/wiki?curid=1312356", "title": "Gotthold Eisenstein", "text": "Gotthold Eisenstein\n\nFerdinand Gotthold Max Eisenstein (16. dubna 1823, Berlín – 11. října 1852, Berlín) byl německý (pruský) matematik židovského původu. Přispěl zejména k teorii čísel a matematické analýze.\n\nJeho rodina ještě před jeho narozením konvertovala od judaismu k protestantismu. Měl šest sourozenců, ale všechny zahubil zápal mozkových blan – on jediný tuto nemoc v dětství přežil. Odmala projevoval matematický a hudební talent (od raného dětství se věnoval hře na klavír).\n\nStudoval na Gymnáziu Friedricha Wilhelma, později na Gymnáziu Friedricha Werdera v Berlíně. Již na gymnáziu se věnoval problematice diferenciálního počtu. Roku 1843 začal studovat na Univerzitě Friedricha Wilhelma v Berlíně (dnes Humboldtova univerzita). Již během prvních let studia publikoval 25 článků v matematickém časopise Augusta Leopolda Crella (např. o kvadratické, bikvadratické a kubické reciprocitě). Crell byl z nadaného studenta nadšený a představil ho Alexanderu von Humboldtovi. Ten se stal Eisensteinovým učitelem a podporovatelem, zajistil mu u pruské vlády několik stipendií, bez nichž by extrémně chudý Eisenstein sotva mohl dostudovat. Seznámil ho rovněž s Karlem Friedrichem Gaussem (roku 1844).\n\nPo skončení studií začal Eisenstein na berlínské univerzitě ihned učit a roku 1847 zde byl jmenován profesorem matematiky. Roku 1848 byl – byť na pouhý jeden den – uvězněn za podíl na revolučních událostech, jež toho roku zmítaly Berlínem. Ač šlo spíše o přehmat, neboť Eisenstein nebyl příliš politicky angažovaný (byť byl v zásadě republikánem), poznamenalo to jeho zdraví a přišel kvůli incidentu o státní stipendium, navzdory Humboldtovým protestům. Přesto právě v té době vytvořil důležité práce o prvočíslech.\n\nJeho finanční situace se zlepšila teprve tehdy, když byl roku 1851 na Gaussovu přímluvu zvolen členem akademie věd v Göttingenu. Rok poté byl zvolen rovněž členem Pruské akademie věd a umění. Krátce na to však zemřel na tuberkulózu, v 29 letech. V čele pohřebního průvodu šel 83letý Humboldt, učitel, který přežil svého žáka.\n\nHistorik matematiky Eric Temple Bell rozšířil pověst, že Gauss pronesl větu \"Existovali jen tři matematici, kteří tvořili dějiny: Archimedes, Newton a Eisenstein\" (\"\"Es habe nur drei epochebildende Mathematiker gegeben: Archimed, Newton, Eisenstein\"\"). Nejspíše ji však takto nikdy nevyslovil, pochází patrně od Moritze Cantora, Eisensteinova žáka.\n\n\n"}
{"id": "1312358", "url": "https://cs.wikipedia.org/wiki?curid=1312358", "title": "Kruhoočko velké", "text": "Kruhoočko velké\n\nKruhoočko velké (\"Zosterops strenuus\") je vyhynulý druh pěvce žijící na ostrově lorda Howa (byl to tamní endemit) z čeledi kruhoočkovití (Zosteropidae) a rodu \"Zosterops\". Někdy je zařazeno jako poddruh jiného kruhoočka − kruhoočka tenkozobého (\"Zosterops tenuirostris\"). Druh popsal John Gould v roce 1855. Exemplář kruhoočka mu zaslal skotský přírodovědec John MacGillivray, pobývající na ostrově roku 1853, společně ještě s kruhoočkem zahradním (\"Zosterops tephropleurus\").\nJednalo se o velký druh kruhoočka, rozpětí jeho křídel mohlo dosáhnout až sedmi centimetrů. Sám Gould jej okomentoval jako „největší ze všech kruhooček” a zvolil pro něj vědecké jméno \"Zosterops strenuus\", přičemž \"strenus\" pochází z latiny a znamená \"mocný\". U druhu nebyl vyvinut výrazný pohlavní dimorfismus. Hřbet kruhoočka byl šedý a na hlavě přecházel do olivové barvy. Šedohnědý byl potom spodek těla vyjma oblasti kolem konce ocasu a krku (ty byly žluté) a světlého břicha. Končetiny měly barvu s modrou s odstíny šedé, modrý zobák byl potom doplněn černou barvou. Duhovky byly zabarveny hnědě a kolem očí se potom vyvinul typický znak pro tento druh − bělavé kroužkování.\nKruhoočko velké žilo na ostrově lorda Howa. Jednalo se o tamní endemit. Osídlilo různá prostředí, která obývala kruhoočka stále, nemigrovala. Vyskytovala se například v lesích, avšak mohla žít i v otevřených oblastech. Nevyhýbala se ani lokalitám, které obsadili lidé. Ptáci tvořili menší hejna, jež se mohla spojovat s kruhoočky australopacifickými (\"Zosterops lateralis\"). Stravu těmto ptákům poskytoval hmyz a ovoce. Výjimkou nebylo ani krmení se na ovoci pěstovaném lidmi. Mimoto jídelníček mohla tvořit i jiná potrava včetně vajec ostatních druhů ptáků. Kruhoočko hnízdilo například na palmách náležících k druhu \"Howea forsteriana\". Samice kladla do šálkovitého hnízda z rostlinného materiálu (vlákna palem a jiné) dvě až tři vejce modrého zbarvení.\nTento druh byl na ostrově lorda Howa běžným ptákem, existují prý záznamy o tisících jedinců. Roku 1918 zde však došlo ke ztroskotání lodi \"SS Makambo\", ze které během následujících devíti dnů osídlily ostrov nepůvodní krysy (\"Rattus rattus\"); právě jejich introdukci se před havárií snažilo zabránit. Krysy se staly predátory kruhooček velkých, některé ptáky navíc stříleli i farmáři, protože se podle nich jednalo o škůdce. Od roku 1918 populace nabrala klesající tendenci a za deset let druh vymizel zcela. Mezinárodní svaz ochrany přírody jej za vyhynulý uznal o šedesát let později, roku 1988.\n"}
{"id": "1312361", "url": "https://cs.wikipedia.org/wiki?curid=1312361", "title": "IC 4756", "text": "IC 4756\n\nIC 4756 je jasná a rozsáhlá otevřená hvězdokupa v souhvězdí Hada vzdálená od Země přibližně 1 580 světelných let. Objevil ji Solon Irving Bailey v roce 1896.\n\nVyhledání hvězdokupy na obloze je poněkud obtížnější, protože leží v místě setkání hranic souhvězdí Hada, Orla a Hadonoše a blízko ní se nenachází žádná jasná hvězda. Přesto je díky své celkové magnitudě za bezměsíčné noci viditelná pouhým okem jako slabá rozptýlená skvrna sotva znatelně jasnější než Mléčná dráha, která ji překrývá. V triedru vypadá jako protáhlý jasný objekt, ze kterého vystupuje několik částečně rozeznatelných hvězd osmé a deváté magnitudy. Nejlepší pohled na ni je v malých dalekohledech s průměrem 100 mm, které ji i při velmi nízkém zvětšení dokážou zcela rozložit na několik desítek hvězd.\n\nHvězdokupa se nachází blízko nebeského rovníku a je tedy snadno pozorovatelná ze všech obydlených oblastí Země, ať na severní či jižní polokouli. Při porovnání zeměpisných šířek jsou ovšem pozorovatelé hvězdokupy na severní polokouli mírně zvýhodněni proti pozorovatelům se stejnou zeměpisnou šířkou na jižní polokouli. Nejvhodnější období pro její pozorování na večerní obloze je od června do listopadu.\n\n3 stupně severozápadně od hvězdokupy leží jasná otevřená hvězdokupa NGC 6633, další 4 stupně západně se nachází jasná ale malá planetární mlhovina NGC 6572 a 12 stupňů jižně od hvězdokupy leží otevřená hvězdokupa Messier 11.\n\nZa objevitele hvězdokupy je považován Solon Irving Bailey, který ji objevil v roce 1896 při svém pobytu na observatoři Arequipa v Peru. Pravděpodobně ji ale pozoroval i Thomas William Webb, který ji zaznamenal do své slavné příručky \"Celestial Objects for Common Telescopes\", která byla poprvé vydána v roce 1859. Tato příručka ovšem byla určena pro širokou veřejnost a nikoli pro vědeckou obec, takže když John Dreyer sestavoval Index Catalogue, zařadil do něj tuto hvězdokupu na základě Baileyho záznamu. Ještě dříve ji možná pozoroval v 18. století Jean-Philippe Loys de Chéseaux, který sousední hvězdokupu NGC 6633 popsal jako \"poněkud oddělenou od zbytku západním směrem\". Hvězdokupu nezávisle spoluobjevil i Kasimir Graff v roce 1922, ale tou dobou již byla hvězdokupa zapsána v Index Catalogue vydaném v roce 1907.\n\nNavzdory své velké jasnosti byla tedy hvězdokupa objevena až na konci 19. století, a to nejen kvůli její velké rozloze, ale i díky velkému množství hvězd Mléčné dráhy v okolí hvězdokupy, které ztěžují její oddělení od hvězd na pozadí.\n\nIC 4756 je hvězdokupa s velkým zdánlivým rozměrem. Leží ve vzdálenosti 484 parseků (1 580 světelných let) od Země, tedy na vnitřním okraji ramene Orionu, blízko velkých shluků temných mlhovin, které vytváří Orlí trhlinu, která sousedí s Velkou trhlinou v Labuti. Její nejjasnější hvězdy jsou osmé magnitudy a mají žlutooranžovou barvu, ale do 12. magnitudy obsahuje celkem více než sto hvězd.\n\nSe stářím odhadovaným na 500 až 800\nmilionů let jde o docela starou hvězdokupu. Mnoho výzkumů se zaměřuje zejména na metalicitu jejích hvězd, zvláště těch v pokročilém stavu vývoje (červených obrů), protože se podobá metalicitě dalších otevřených hvězdokup, které leží ve stejné vzdálenosti od středu Mléčné dráhy.\n\n"}
{"id": "1312365", "url": "https://cs.wikipedia.org/wiki?curid=1312365", "title": "Darebácký stát", "text": "Darebácký stát\n\nDarebácký stát (též „zlotřilý“ nebo „ničemný“ stát, anglicky \"\") je kontroverzní pojem, který se vžil v americkém politickém diskurzu devadesátých let 20. století ve vztahu ke státům, které jsou Spojenými státy považovány za hrozbu pro světový mír. Překlady do českého nebo slovenského jazyka se různí podle autorů. Tento termín je i v současnosti převážně používán ve Spojených státech, avšak americké ministerstvo zahraničí přestalo termín oficiálně používat v roce 2000. Nicméně byl rozšířený i v médiích jiných zemí.\n\nPo jistou dobu označovala americká zahraniční politika tímto termínem státy, které splňovaly následující kritéria:\n\nPočátky konceptu rogue states spadají do období před koncem studené války. Tento koncept procházel postupně určitým vývojem a změnami. Již v sedmdesátých letech 20. století se objevil podobný koncept. tzv. pariah states, který označoval státy, jejichž vlády ohrožovaly vlastní občany. Nejednalo se o chování státu navenek vůči ostatním státům, ale dovnitř k vlastním občanům. Tyto státy se vyznačovaly hrubým porušováním základních lidských práv, což mohlo vyústit až v genocidu. Poprvé se objevily rozpory mezi základními mezinárodními normami, které uznávají státní suverenitu a potřebou chránit základní lidská práva v roce 1990, kdy mezinárodní společenství zakročilo proti invazi do Kuvajtu. Na druhou stranu však existují případy, kdy mezinárodní společenství obdobným případům nevěnovalo pozornost. Jednalo se např. o vietnamskou invazi do Kambodži pro odstranění režimu Rudých Khmerů v roce 1978 nebo tanzanská intervence v Ugandě na pomoc jednotkám při svržení Amina v roce 1979. Druhý význam konceptu \"pariah states\" ukazuje, že na konci sedmdesátých let 20. století se pozornost Spojených států začala obracet i k vnějšímu chování těchto států a na jeho základě je charakterizováno dnešní chování rogue states. V roce 1979 vydalo americké ministerstvo zahraničních věcí seznam států, které podporovaly terorismus. S touto činností pokračovala i administrativa prezidenta Reagana. Prezident Ronald Reagan začal od roku 1985 pravidelně vyhlašovat stav národního ohrožení. Jeho argumentem tehdy bylo, že politika a aktivity nikaragujské vlády vážně ohrožují národní bezpečnost a zahraniční politiku Spojených států. Za státy, které zneužívají lidská práva svých obyvatel, zatímco nejsou považovány za konkrétní hrozbu za svými vlastními hranicemi, jsou na začátku 21. století považovány Bělorusko a Zimbabwe. V roce 1985 Ronald Reagan označil Libyi, Irák, KLDR, Kubu a Nikaraguu za státy, které podporují mezinárodní terorismus orientovaný proti Spojeným státům, což byl první znak pro charakteristiku rogue states. Druhým důležitým znakem se stala snaha získat zbraně hromadného ničení. K tomu došlo až po roce 1989, protože proliferace jaderných zbraní nebyla během studené války vnímána jako klíčový bod zájmu Spojených států, především proto, že většina států usilujících o jaderné zbraně byla považována za spojence Spojených států. Tím začalo budování konceptu, který se dotvořil až během vlády prezidenta Billa Clintona.\n\nOd dob vzniku tohoto konceptu v sedmdesátých letech 20. století bylo mnoho států označeno americkou administrativou za rogue states. Některé z těchto států byly po určité době ze seznamu odstraněny. Ale existuje také mnoho států, které splňovaly jedno nebo obě kriteria (podpora terorismu a snaha o získání zbraní hromadného ničení) a do seznamu zařazeny nebyly, např. Sýrie, která do seznamu zařazena nebyla z důvodu svého významu pro mírový proces na Blízkém východě.\n\nDo rozpadu Sovětského svazu byla regionální politika chápána výhradně v širším kontextu studené války. Ukončení soupeření Spojených států a Sovětského svazu znamenalo i uvolnění pro zbytek mezinárodního systému, což přineslo i nové možnosti pro státy „třetího světa“. Počátkem devadesátých let 20. století dochází v americké zahraniční a bezpečnostní politice k viditelnému posunu od globálního přístupu k regionálnímu. Spojené státy v tomto období začínají stále více vnímat regionální protivníky jako naléhavou strategickou hrozbu. Chování některých států upoutalo pozornost Spojených států a vznikl koncept rogue states, který označuje státy, které pro své chování a porušování mezinárodních norem představovaly podle Spojených států určitou hrozbu pro ostatní státy světa, ale především pro Spojené státy samotné. Po skončení studené války došlo k propojení dvou zdůrazňovaných charakteristik americké zahraniční politiky do jediného konceptu. Změnu zahraniční politiky ovlivnily dvě události: irácká invaze do Kuvajtu v roce 1990 a posilující jaderné ambice KLDR, která se v roce 1993 rozhodla odstoupit od Smlouvy o nešíření jaderných zbraní.\n\nDodnes neexistuje úplná shoda ohledně konkrétních charakteristik rogue states. Jedná se o poměrně nesourodou skupinu států, které byly do skupiny rogue state zařazeny. Spojené státy rozhodují o tom, kdo bude na seznam zařazen, a jak se ukazuje, na příliš objektivní kritéria nehledí. Problémem zůstává i samotné označení rogue states. Státy byly v minulosti označovány různými termíny, jako např. uvedeným „pariah states“, nebo „outlaw states“ či „backflash states“. Tím dochází k dalšímu rozvolňování konceptu a díky tomu není možné přesně určit, kdo je členem skupiny rogue state. Státy zařazené mezi rogue states se v průběhu času měnily, ale dva státy zůstávají dlouhodobou součástí celého konceptu. Jedná se o Írán, s nímž mají Spojené státy špatné vztahy od roku 1979, kdy v Íránu proběhla islámská revoluce. Druhým zmiňovaným státem je Korejská lidově demokratická republika (KLDR), která je Spojenými státy již od dob korejské války v 50. letech považována za nepřátelský režim. Oba tyto státy zaměstnávaly americké administrativy už v devadesátých letech 20. století. Především administrativy prezidenta Georga W. Bushe a Baracka Obamy se musely potýkat s hrozbou spojenou hlavně s íránským a severokorejským jaderným raketovým programem. Státy, které byly dříve považovány Spojenými státy za rogue states: Afghánistán, Kuba, Irák, Libye, Jugoslávie. \n\nHlavním bodem amerického postupu proti Kubě, byla od roku 1961 až do vyvrcholení kubánské krize operace Mongoose. CIA měla k dispozici rozpočet, který šel na financování zvláštní skupiny „Mongoose“, která organizovala bombardování kubánských hotelů a dalších objektů, napadala dobytek a zemědělské pěstování, přidávala toxické chemikálie do vyvezeného cukru apod. Na začátku 1961 Spojené státy zrušily diplomatické vztahy s Kubou a vyhlásily ekonomickou blokádu. V dubnu zorganizovaly invazi v zátoce Sviní, což byl ozbrojený útok kubánských kontrarevolucionářů. Poté, co invaze ztroskotala, Spojené státy uvalily na zemi přísné embargo a z nařízení prezidenta J. F. Kennedyho byla zintenzivněna teroristická kampaň. Šlo o program, který měl za cíl osvobodit planetu od teroristických režimů´a zejména odstranění režimu Fidela Castra. Teroristická kampaň proti Kubě pokračovala i za prezidenta Richarda Nixona. Vyvrcholila v polovině sedmdesátých let 20. století, došlo k několika útokům na rybářské lodě, ambasády a další kubánské úřady v zahraničí. Kuba byla připsána na oficiální černou listinu teroristických států zapsána v roce 1982. Nahradila Husajnův Irák, který tím dostal šanci žádat o pomoc USA. I když se Sovětský svaz rozpadl a bezpečnostní důvody pominuly, administrativa George H. W. Bushe v roce 1992 embargo zpřísnila. V roce 1999 zmírnil Bill Clinton sankce pro všechny země uvedené na oficiálním seznamu „teroristických států“, jenom Kubu ponechal stranou.\n\nTvrdý postoj Spojených států vůči Kubě v období kubánské krize je velmi nepopulární ve většině latinsko-amerických států a částečně už i mezi americkými Kubánci žijícími na Floridě. Jde o výsledek dlouhotrvajícího logistického nátlaku části kubánské komunity, která nepřestává doufat ve zhroucení kubánského režimu kontrarevoluční cestou, což by mimo jiné otevřelo cestu k navrácení majetků zabavených komunistickým režimem po roce 1959.\n\nPo Titově smrti v roce 1980 zabředla Jugoslávie do hluboké politické a ekonomické krize, která oživila národnostní napětí a vyústila v nejkrvavější konflikt v poválečné Evropě. Výsledkem jsou tisíce mrtvých a počet přesídlených nebo uprchlíků, který se blíží číslu jeden milion. Skončil tím ideál harmonického soužití mezi Srby, Chorvaty a bosenskými muslimy. Již v 80. letech 20. století se objevovaly více či méně silné separatistické tendence jednotlivých svazových republik Socialistické federativní republiky Jugoslávie. Na počátku 90. let vyhlásilo samostatný stát Slovinsko a Chorvatsko, následovala Republika Makedonie a Republika Kosovo a nakonec v březnu 1992 i Bosna a Hercegovina. Když prezident Bill Clinton vydal v roce 1995 rozkaz zasáhnout v Bosně (už v únoru 1994 si americké stíhačky F-16 připsaly první vojenský zásah NATO v historii, když sestřelily čtyři vojenská letadla Republiky srbské útočící na pozemní cíle) a v roce 1999 bombardoval Srbsko, „není důvodem morální svědomí nebo snaha zastavit etnické čistky. Jediným smyslem těchto akcí bylo předejít situaci, kdy by byla ohrožena soudržnost NATO a důvěryhodnost Spojených států“. Zásahy byly preemptivní, nikoliv preventivní. Cílem obou zásahů bylo, aby se ve „sjednocené, integrované a otevřené Evropě upevnila dominantní pozice Spojených států. Už v průběhu roku 1995 se zvyšuje četnost akcí NATO proti srbským pozicím /např. kvůli opakovanému nedodržování rezolucí OSN týkajících se stažení těžkých zbraní z okolí Sarajeva/. Ty vyvrcholily 21. března 1999 bombardováním Jugoslávie letectvem NATO, které trvalo 78 dní. Na bombardování se podílelo 19 členských států NATO s potenciálem mnohonásobně převyšujícím ten jugoslávský. Bojová letadla startovala z Itálie, Velké Británie, Turecka, Francie, Maďarska a také ze Spojených států. Letecké útoky podporovala americká sedmá flotila. Při leteckých útocích byly použity zakázané zbraně jako kazetové bomby a střely s ochuzeným uranem /vyvolávajícími GHS faktor/. Poprvé byly použity grafitové bomby. Na začátku byly napadány vysloveně vojenské cíle, postupně přibyly i cíle civilní – továrny, elektrárny, zásobníky nafty a plynu, mosty a vládní budovy. Letadla NATO poprvé bombardovala velikou elektrárnu s použitím nové, tzv. grafitové bomby. Velká oblast se na několik hodin ponořila do tmy. Američané začali shazovat tzv. kazetové bomby, které zabíjejí nebo zraňují svými ostrými střepinami. Byly použity střely typu JDAM /Joint Direct Attack Munition/ řízené satelitem a vybavené zvláštním zařízením na ničení elektronických aparatur a zařízení. Bombardováním Srbska se ustavilo nové pravidlo, podle něhož pro vojenský zásah není potřeba souhlasu Rady bezpečnosti. Stejné pravidlo se uplatnilo i v Iráku v roce 2003. Italský generál NATO ve výslužbě Biagio Di Grazia řekl, že bombardování Jugoslávie bylo „experimentální válkou NATO, kterou NATO využilo mimo jiné pro trénink letectva během útoku, kde počet útočníků a obránců byl v různorodých rovnováhách“. Devadesátá léta 20. století se stala „dekádou humanitárních intervencí“. Zásah NATO proti Jugoslávské svazové republice představuje nejvýznamnější případ humanitární intervence po skončení 2. světové války. K použití síly pouze z humanitárních důvodů však dochází jen výjimečně. Za zásahem zpravidla stojí i jiné důvody, jako posílení vlastního vlivu, odstranění nebezpečného soupeře apod. Právo intervenovat v zájmu humanity bylo ustaveno díky odvaze a altruismu Spojených států a jejich spojenců, kteří předvedli, co dokážou především v Kosovu.\n\nV říjnu 2000 byl srbský prezident Slobodan Miloševič zbaven moci a Spojené státy oficiálně otevřely své velvyslanectví v Bělehradě. Dne 17. února 2008 vyhlásila tzv. Republika Kosovo s podporou USA a EU jednostranně nezávislost na Srbsku, kterou Srbsko odmítá uznat. Později téhož roku se premiérem tohoto státu řízeného mafií a americkými speciálními službami stal Hasim Thaci, který byl v roce 2016 zvolen prezidentem Kosova. Kosovští Albánci dělají vše, aby zemi opustil i zbytek kosovských Srbů, kteří tam ještě zůstali. Dnešní život Srbů v Kosovu je utrpením: loupeže, bití, znásilnění, žhářství jsou na pořadu dne. Albánci mají pocit beztrestnosti, devastují pravoslavné kostely. V současné době pokračuje Západ ve své snaze naklonit si srbské politiky na svoji stranu. V roce 1999 byla v Kosovu poblíž města Uroševce vybudována americká vojenská základna Camp Bondsteel.Po omluvě za bombardování Bělehradu šéfa NATO Jense Stoltenberga v roce 2015, vyjádřil v roce 2016 při své návštěvě země lítost nad civilními oběťmi také americký viceprezident Joe Biden.\n\nPo roce 2000 pokračoval proces integrace balkánských zemí do evropských i mezinárodních struktur. V roce 2004 v rámci tzv. velkého východního rozšíření bylo do Evropské unie přijato Slovinsko, v roce 2013 Chorvatsko. Asociační dohodu podepsala Republika Makedonie v roce 2001 a o čtyři roky později obdržela status kandidátské země. Asociační dohodu podepsala v roce 2006 Albánie, v roce 2007 Černá Hora a v roce 2008 Srbsko a Bosna a Hercegovina. Stabilizační a asociační dohody mají s EU uzavřeny již všechny balkánské státy s výjimkou Kosova. Uzavření asociační dohody předpokládá a připravuje konečný vstup země do Unie, není tento postup s uzavřením takové dohody v případě Kosova v blízké budoucnosti jistý. Rychlejší pokrok se dal očekávat u Makedonie, Albánie a Černé Hory, pomalejší v případě Bosny a Srbska.\n\nSovětská válka v Afghánistánu byl vojenský konflikt probíhající v letech 1979–1989 mezi sovětskými jednotkami, které do Afghánistánu přišly na pozvání afghánské komunistické vlády a mezinárodními povstaleckými skupinami mudžahedínů. Spojené státy znepokojené vznikem komunistického režimu v Afghánistánu, začaly od léta 1979 dodávat peníze a zbraně povstaleckým skupinám muhdžahedínů, které byly od vypuknutí bojů vyzbrojovány a cvičeny agenty CIA. Mudžahedíni a jejich výcvik byl tajně, bez dohledu voličů či Kongresu, financován Spojenými státy jako součást boje proti rozpínání Sovětského svazu. Tato myšlenka vzešla z hlav někdejších politických poradců (jako její autor je někdy uváděn Zbigniew Brzezinski). V letech 1992–1996 se skupiny mudžahedínů postavily proti sobě a nakonec byly převálcovány milicemi Talibánu. Talibánci byli téměř na počátku vítězství, když přijali v roce 1996 Usámu bin Ládina a al-Káidu a vytvořili z Afghánistánu základnu mezinárodního terorismu.\n\nPo útocích útocích z 11. září 2001 Talibán nevydal Usámu bin Ládina do Spojených států, které o to žádaly. Spojené státy a Spojené království provedly 8. října 2001 v Afghánistánu sérii leteckých útoků jako součást Operace Trvalá Svoboda. Invaze Spojených států do Afghánistánu v roce 2001 odstavila Talibán od moci a vláda Spojených států, která již neviděla národní vládu jako nebezpečí, výrazně zlepšila vztahy s touto zemí. V srpnu roku 2003, kdy se Spojené státy rozhodly soustředit své úsilí na Irák, vyzvaly Severoatlantickou alianci, aby zajistila velení jednotek umístěných v Afhánistánu. Byly to: Spojené království, Německo, Kanada, Nizozemsko a Francie. Afghánská ekonomika se sice postupně začíná rozvíjet, ale hlavním motorem jejího růstu není vyspělá průmyslová výroba, těžba nerostů ani rostoucí kupní síla obyvatel, ale pouze produkce drog. V zemi nadále přetrvávají obtíže vyvolané následky dlouholetých bojů. Ústřední vláda není schopna vlastními silami zabezpečit mír, protože nemá celou zemi ještě pod kontrolou a je do značné míry závislá na podpoře mezinárodních mírových sil.\n\nStabilizovat Afghánistán se nepodařilo, protože moc nově ustavené vlády nesahala příliš daleko za Kábul. Situaci v zemi ještě zkomplikovala krize, která se vyostřila v druhé polovině roku 2009, kdy se konaly prezidentské volby. V nich do čela země postavený prezident Hámid Karzaj obhájil svůj úřad. Volby provázely gigantické podvody a Karzáí nechal zablokovat konání druhého kola. Už v roce 2009, v době, kdy byla ekonomika Spojených států v krizi a státní rozpočet se nacházel ve velkých dluzích, byl prezident Obama kvůli rozhodnutí týkajícímu se dalšího posílení přítomnosti Spojených států v Afghánistánu kritizován nejen protivládními aktivisty, ale i vlivnými členy své vlastní strany. Válka začala stále více ztrácet i podporu americké veřejnosti. Protože se bezpečností situace v zemi nelepší, plánují Spojené státy vyslat v roce 2017 do Afghánistánu další čtyři tisíce vojáků. Atentáty jsou v zemi na denním pořádku. Organizují je bojovníci hnutí Talibán i dalších radikálně náboženských skupin. Jejich cílem je vyhnání západních jednotek ze země a svržení vlády podporované ze zahraničí. Čtyři tisíce vojáků Spojených států se mají přidat k asi deseti tisícům těch, kteří v zemi v současnosti působí.\n\nWashington oficiálně podporoval Saddáma Husajna od dob prezidenta Ronalda Reagana (prezident v letech 1981–89) a George H. W.Bushe (prezidentem 1989–93), ve skutečnosti už i dříve. V říjnu 1989, dlouho po skončení války s Íránem, vydal prezident Bush starší direktivu k národní bezpečnosti, ve které se píše: „Normální vztahy mezi USA a Irákem jsou prospěšné pro dlouhodobé cíle Spojených států. A jsou také tím, co do oblasti Perského zálivu a Středního východu přinese kýženou stabilitu“. Krátce po této deklaraci odvolal Bush zákaz poskytování půjček irácké vládě. Saddám Husajn není jediným tyranem, se kterým Spojené státy udržovaly pozitivní vztah. Podporovaly spoustu dalších zločinců: mimo jiné Ferdinanda Marcose a Nicolalea Ceausesca. Těmto vůdcům však nebyla americká pomoc nakonec nic platná, protože byli posléze svrženi vlastním státem.\n\nIrák Saddáma Husajna, zruinovaný a zavalený dluhy po dlouhé válce s Íránem, se rozhodl během léta 1990 uloupit bohatý Kuvajt. Bagdádský diktátor doufal, že Západ, který ho podporoval v boji proti Íránu, mu ponechá i v tomto případě volnou ruku. Ale Západ nechtěl ztratit zájem o oblast, která skrývá 60% světových zásob ropy. Koalice vedená Spojenými státy začala 17. ledna 1991 Operaci Pouštní bouře.\n\nV době republikánské administrativy Richarda Nixona (prezident: 1969–1974( a Geralda Forda (prezident: 1974–1977) Libye nestála v popředí amerických zájmů. K posunu došlo za demokratické administrativy prezidenta Jamese Cartera (prezident: 1977–1981). Dne 4. února 1977 se Libye ocitla na seznamu potenciálních nepřátel USA, který vypracovalo ministerstvo obrany. V květnu 1978 americká vláda vydala zákaz exportu vojenského materiálu do Libye. Dne 2. prosince došlo k útoku na americké velvyslanectví v Tripolisu, což vedlo k prudkému zhoršení vzájemných vztahů. K výraznému zhoršení vztahů se Spojenými státy došlo po nástupu Reaganovy administrativy v lednu 1981. Nejtvrdším Reaganovým zásahem proti Kaddáfímu se stal americký letecký útok dne 15. dubna 1986. Američané bez přesvědčivých důkazů obvinili libyjské agenty z nastražení bomb v západoberlínské diskotéce La Belle, při jejichž výbuchu 5. dubna 1986 zahynul americký občan a turecká servírka. Tento incident se stal záminkou k operaci El Dorado Canyon. 160 amerických letounů bombardovalo vojenské a zpravodajské objekty v Tripolisu a Benghází. Všeobecně negativní mezinárodní ohlas na tuto operaci vedl Reagana k zastavení dalších vojenských akcí proti Libyi. Po nástupu administrativy Billa Clintona (prezident: 1993–2001) zaujaly Spojené státy vůči Libyi mimořádně tvrdý postoj. Libye byla zařazena mezi „hlavní nepřátele míru v oblasti vzhledem k podpoře terorismu a ambicím získat nukleární, chemické a biologické zbraně“ označené jako rogue states, což se projevilo ve zpřísnění mezinárodních sankcí proti Libyi v roce 1993.\n\nTaké Libye byla ovlivněna událostmi, které přineslo Arabské jaro. Součástí arabského jara se stala občanská válka v Libyi. 19. března 2011 byla na pomoc povstalcům, kteří stáli proti Kaddáfímu, zahájena zahraniční vojenská intervence pod názvem „Operace Písečná bouře“. Této operace se zúčastnilo celkem 14 členských států NATO, a s nimi Spojené arabské emiráty, Jordánsko a Švédsko. Posledním dějstvím událostí libyjské občanské války se stala bitva o Syrtu, kam se Kaddáfí uchýlil. Dne 18. října 2011 americká státní tajemnice Hillary Clintonová vyzvala, aby byl dopaden „živý nebo raději mrtvý“. Poté, co byl Muammar Kaddáfí odstraněn, země upadla do trvalého zmatku. Západ použil vojenské síly, aby v zemi instaloval nepopulární režim neschopný si poradit se zakořeněnými náboženskými a kmenovými rozepřemi. Libyjská ropa a plyn byly hlavním důvodem vojenské intervence NATO ve jménu osvobození obyčejných Libyjců od diktatury plukovníka Kaddáfího. Zavraždění zajatého Kadáfího předznamenalo chmurnou budoucnost země. Libye se stala základnou islamistických teroristů. Kromě toho z Libye proudí k italským břehům nekontrolovatelné množství ilegálních migrantů.\n\nStáty, které jsou Íránem považovány za rogue states: Spojené státy, Izrael, Saúdská Arábie.\n\nKoncept rogue states čelí časté kritice, a to z různých důvodů. Tyto důvody se pojí se skutečností, že mnozí koncept považují za nástroj pro prosazování politických zájmů Spojených států. Noam Chomsky poukazuje na skutečnost, že Spojené státy často zdůrazňují, že rogue states porušují mezinárodní normy, čímž jsou nebezpečné pro ostatní členy, a na druhou stranu americká administrativa považuje nadnárodní instituce za silně neefektivní a po nástupu prezidenta Clintona v roce 1993 bylo dokonce prohlášeno, že Spojené státy se hodlají chovat multilaterárně pouze tehdy, pokud to bude možné. V případě, že to bude nutné, se Spojené státy hodlají chovat unilaterárně. Příkladem politiky uniletarismu byla už politika prezidenta Ronalda Reagana. Unilateralismus v nejširším slova smyslu znamená, že Spojené státy jednají v mezinárodních vztazích samostatně a řídí se pouze svými vlastními zájmy. Tento politický směr je spojován nejen s neochotou podřizovat se, či přizpůsobovat zájmům ostatních států, ale nenechat se ovládat ani mezinárodními institucemi – ať už se jedná o mezinárodní organizace, nebo o mezinárodní právo. Spojené státy dělají přesně to, co na rogue states kritizují. Dalším problémem jsou státy, které na seznam rogue states zařazeny byly, i když nesplňují vymezené základní charakteristiky (např. Kuba), a státy, které se na seznamu nikdy neobjevily, přestože splňují kritéria konceptu (např. Sýrie).\n\nOstřejší rétoriku oproti předcházejícím administrativám používal prezident George W. Bush. Ta byla zesílena po teroristických útocích na Spojené státy, ke kterým došlo 11. září 2001. V lednu 2002 prezident Bush ve svém každoročním projevu o stavu Unie poprvé zmínil tzv. Osu zla („Axis of Evil“), která označovala státy, které podporují mezinárodní terorismus a usilují o získání zbraní hromadného ničení. Jako součást osy zla byly v projevu vymezeny tři státy - Irák, Írán a KLDR. Cílem Spojených států se stal boj proti těmto režimům.\n\nPo útocích 11. září 2001 neokonzervativci ve Washingtonu, kteří měli možnost ovlivňovat prezidenta George W. Bushe, zaměřili své síly na to, aby si na prezidentovi vymohli pád režimu Saddáma Husajna, přestože věděli, že nemá nic společného se zničením Twin Towers. 20. března 2003 zahájila americká armáda útok pod názvem Operace Irácká svoboda, která zahájila válku v Iráku a která v podstatě pokračuje dodnes. Z hlediska mezinárodního práva nebyla Operace Irácká svoboda 2003 legální, protože nedostala zmocnění Rady bezpečnosti OSN užít všech nezbytných prostředků. Před jejím zahájením hovořil americký prezident Bill Clinton o dvou hlavních důvodech, kterými měly být existence iráckých zbraní hromadného ničení a propojení mezi Saddámem a Usámou bin Ládinem, a proto tato operace neobstála ani z hlediska legitimnosti. Její oficiální zdůvodňovování přineslo velkou blamáž a diskreditaci tehdejším významným aktérům. Prvním z nich je administrativa 43. amerického prezidenta, v jejímž rámci se vedle samotného G. W. Bushe nejvíce angažovali především viceprezident Dick Cheney, ministr obrany Donald Rumsfeld a jeho první náměstek Paul Wolfowitz. Došlo k těžké diskretizaci britského premiéra Tonnyho Blaira a jeho španělského kolegy J. M. Aznara. V případě přípravy války proti Iráku poprvé intenzivně zapůsobila vládní mediální propaganda. Po jejím ukončení Bush nepřesvědčil svět o její oprávněnosti. Zaměření na Irák v kombinací s velmi ambiciózní rétorikou bylo velkým problémem Bushovy podpory demokracie. Velmi problematické se jeví odůvodnění americké intervence v Iráku, kdy se ze snahy najít zbraně hromadného ničení postupně stává boj za vytvoření prvního demokratického státu na Středním východě. Politika podpory demokracie tak byla kritizována jako sobecká snaha Spojených států přetvářet cizí společnosti ku prospěchu Spojených států, a to bez ohledu na přání a cíle samotných obyvatel. Vývoj politického života Iráku je po stažení okupačních vojsk spletitý. Irácké povstání proti ústřední vládě i sektářské násilí v dimenzích občanské války pokračují.\n\nVztahy mezi Spojenými státy a Íránem jsou definovány islámskou revolucí, která proběhla v únoru 1979. V listopadu téhož roku následovalo obsazení amerického velvyslanectví a držení jeho personálu jako rukojmí 444 dní. Během té doby se Spojené státy pokusily o záchrannou akci, která selhala. Dodnes patří politika proti Íránu mezi ústřední blízkovýchodní politiky Spojených států. V 80. letech poskytoval Washington vojenskou asistenci Iráku v průběhu irácko-íránské války 1980–1988 ve snaze zadržovat šíření revoluce mimo Írán a doufaje v kolaps revolučního režimu. Neokonzervativní křídlo Bushova kabinetu propagovalo změnu režimu v Íránu a země byla zařazena do osy zla. Zahraniční politika Bushovy administrativy se musela od roku 2002 vyrovnávat i s veřejným odhalením Íránského jaderné programu, jehož budování bylo urychleno na konci devadesátých let 20. století. Diplomatické úsilí na tomto poli vyvíjela především Evropská unie v čele s Německem, Francií a Velkou Británií, podporovaná Spojenými státy a OSN. V listopadu 2004 byla uzavřena tzv. pařížská dohoda, v rámci níž se Írán zavázal zastavit obohacování uranu. V roce 2005 však Írán dohodu porušil a obohacování uranu obnovil a deklaroval „nezcizitelné právo“ na zvládnutí všech etap jaderného palivového cyklu. Následovala řada sankcí ze strany Evropské unie, Spojených států i dalších členů RB. V červenci roku 2015 se světové mocnosti dohodly s Teheránem na omezení jeho jaderného programu výměnou za odvolání sankcí proti Íránu. 8.5.2018 oznámil americký prezident Donald Trump, že Spojené státy odstupují od mezinárodní jaderné dohody s Íránem. Podle něj je smlouva neúčinná, protože nezabránila tomu, aby Teherán mohl pokračovat ve vývoji jaderných zbraní. Americký prezident považuje dohodu za \"velké zklamání nejen pro něj, ale i pro všechny občany Spojených států\" a uvedl, že po odstoupení od dohody budou Spojené státy mnohem bezpečnější. Současně Trump uvedl, že obnoví sankce proti Íránu, a to na \"nejvyšší úrovni\". Zástupci Německa, Francie a Británie se shodli s íránským ministrem zahraničí na potřebě jadernou dohodu zachovat. Evropská unie trvá na tom, že dohoda funguje a poukazuje na opakované inspekce OSN, které ověřují, zda Írán dodržuje svou část dohody. \n\nSpojené státy považují severokorejskou otázku za jednu z největších bezpečnostních výzev v asijsko-pacifickém prostoru. V roce 2007 slíbila Severní Korea uzavření jaderného reaktoru v Jongbjonu a vpuštění inspektorů do země výměnou za ekonomickou pomoc. Ke konci září 2008 však Severní Korea obnovila jaderný program a mezinárodní pozorovatele agentury pro atomovou energii ze země vykázala. Navzdory mezinárodnímu tlaku Severní Korea provedla v roce 2009 test vypuštění telekomunikační družice na oběžnou dráhu. Severní Korea používá i v roce 2009 výhružky války proti Jižní Koreji, Japonsku i USA. Zájmy Spojených států a Číny se v otázce Severní Koreje rozcházejí. Z pohledu Číny musí být stabilita v regionu zachována i za cenu severokorejského režimu. 12. prosince 2012 Severní Korea úspěšně vypustila svou první družici. Vstoupila tak do elitního klubu zemí, které jsou schopny vypustit družici vlastní kosmickou raketou. Zároveň však start severokorejské rakety vyvolal nemalé pozdvižení. Řada států Severokorejce podezřívá, že pod rouškou civilního využití kosmického prostoru zkouší vojenské rakety. A ti zase reagují, že s testy nehodlají přestat. V květnu 2017 vyslaly Spojené státy do oblasti Korejského poloostrova letadlovou loď USS Ronald Reagan. V současné době v regionu již působí USS Carl Vinson. Obě plavidla budou provádět společná cvičení v regionu, kde kvůli raketovým a jaderným aktivitám KLDR panuje zvýšené napětí. Základní surovinou pro výrobu mikroelektronických součástek při výrobě počítačů, chytrých telefonů, mikročipů apod. jsou \"vzácné zeminy\" obsahující chemické prvky, které se nacházejí ve 3. podskupině Periodické tabulky. Jedná se o lanthanoidy, které jsou skupinou patnácti chemických prvků počínajících lanthanem /dále sem patří např. skandium, cer, neodym, samarium, terbium/. Většina prvků této \"vzácné zeminy\" se těží v Číně. Předpokládá se, že druhé největší zásoby \"vzácných zemin\" má Severní Korea. Další zemí, kde se předpokládají jejich bohaté zásoby je Afghánistán.\n\nVe velkých částech Sýrie a Iráku zaujal místo zdiskreditovaných státních institucí nábožensky legitimizovaný řád tzv. Islámského státu. Tyto země se štěpí podle náboženských a v případě Kurdů i etnických hranic. Každá skupina zasahuje teritoriálně do sousední země. V Sýrii dosud trvá občanská válka, stejně jako trvá občanská válka v Iráku po předčasném odchodu amerických vojsk v roce 2011. Scénář „změny režimu“ použitý v Iráku v roce 2003 nevedl ani v Libyi po vojenské intervenci v roce 2011 k nastolení prozápadního režimu. Poté, co byl Muammar Kaddáfí odstraněn, země upadla do trvalého zmatku. Západ použil vojenské síly k tomu, aby v zemi nainstaloval nepopulární režim neschopný si poradit se založenými náboženskými a kmenovými rozepřemi. Libye se stala základnou islamistických teroristů. Kromě toho z Libye proudí k italským břehům nekontrolované množství ilegálních migrantů. Názory na oprávněnost války v Iráku i v Libyi se časem mění. V prosinci 2008, kdy americký prezident G.W.Bush odcházel ze své funkce uvedl: „Myslím, že jsem nebyl připraven na válku.“ Současně uvedl, že lituje fiaska okolo neexistence iráckých zbraní hromadného ničení.\n\n\n"}
{"id": "1312368", "url": "https://cs.wikipedia.org/wiki?curid=1312368", "title": "Ivan Baťka", "text": "Ivan Baťka\n\nIvan Baťka (* 28. února 1966) je český podnikatel, majitel chemičky Fosfa v Břeclavi.\n\nVystudoval gymnázium, poté obor zahraniční obchod na Vysoké škole ekonomické v Praze. Po roce 1989 začal podnikat. V letech 1999 až 2000 zastával funkci obchodního ředitele ČEZ. V roce 1999 založil Rádio Impuls. Od roku 2002 je generálním ředitelem a jediným akcionářem chemické firmy Fosfa v Břeclavi, která patří k největším výrobcům potravinářských fosfátů na světě.\n\nIvan Baťka je obdivovatelem podnikatelů Tomáše a Jana Antonína Baťových. Svůj podnik se snaží řídit podobně jako to dělali oni. Firma proto nemá žádné půjčky a ani neusiluje o zisk dotací. Baťka také financoval vydání několika knih o bratrech Baťových.\n"}
{"id": "1312369", "url": "https://cs.wikipedia.org/wiki?curid=1312369", "title": "Nikolaj Soloduchin", "text": "Nikolaj Soloduchin\n\nNikolaj Soloduchin (* 3. ledna 1955 obec Paserkovo, Sovětský svaz) je bývalý sovětský a ruský zápasník–judista, olympijský vítěz z roku 1980.\n\nZačínal se sambem na druhé stupni základní školy v kroužku. Při studiu policejní akademie v Kursku se seznámil s judem. Od roku 1975 se sačal objevovat na judistických turnajích. Připravoval se v Kursku pod vedením Michaila Skrypova. V sovětské judistické reprezentaci se prosadil po olympijském roce 1976 v pololehké váze do 65 kg. V roce 1979 vybojoval v jednom roce titul mistra světa a Evropy. V roce 1980 startovala na olympijských hrách v Moskvě a před domácím publikem získal zlatou olympijskou medaili, když ve finále porazil Mongola Damdina. V roce 1984 byl připraven reprezentovat Sovětský svaz na olympijských hrách v Los Angeles, ale v startu mu zabránila tehdejší politická situace v zemích východního bloku. Sportovní kariéru ukončil v roce 1985.\n\nNikolaj Soloduchin byl pravoruký judista, jeho osobní technikou bylo seoi-nage resp. jeho sambistická varianta eri, kterou zvládal na levou i pravou stranu. \n\nIz glubinki – na Olimp!, olimpicblog.ru\n\n\n"}
{"id": "1312374", "url": "https://cs.wikipedia.org/wiki?curid=1312374", "title": "Čepelare", "text": "Čepelare\n\nČepelare ( \"Чепеларе\") je město ležící v jižním Bulharsku, ve střední části Západních Rodopů na horním toku řeky Asenica. Je správním střediskem stejnojmenné obštiny a má přes 4 tisíce obyvatel.\n\nMísto je osídleno od 13. století př. n. l., jak dokládají thrácké hroby. Slované sem přicházeli ze severu mezi 5. a 6. stoletím. V té době zde vzniklo sídliště, které je doloženo až do 14. století, kdy zaniklo v důsledku obsazení země osmanskými Turky.\n\nZakladateli současného Čepelare jsou Volko a Belju Marčovi, kteří se zde usadil se svými rodinami počátkem 18. století. V roce 1750 zde již žilo 19 rodin. Během bulharského obrození se z města stalo kulturní, vzdělávací a hospodářské středisko v pohoří Rodopy.\n\nVýznamný pokrok nastal poté, co se město stalo v roce 1879 součástí Východní Rumélie a následně v roce 1885 Bulharska. Roku 1880 zde byla zřízena pošta s telegrafickým spojením. Nejrychlejšího rozvoje bylo dosaženo za starosty Vasila Dečeva, který tuto funkci vykonával po dobu 28 let od roku 1896. Ještě téhož roku byla postavena velká škola. Také vznikl plán rozvoje města, tehdy jediný v Rodopech. Podle tohoto plánu byla zbudována mimo jiné i místní knihovna. Koncem 19. století zde žilo 1 706 obyvatel. K zachování a řízení lesů bylo roce 1906 založeno lesní družstvo „Săglasie“, první v Bulharsku. Ještě za Dečevova funkčního období (1921) bylo město elektrifikováno jako jedno z prvních v Bulharsku. Vděční občané mu postavili pomník a je po něm pojmenováno několik budov ve městě.\n\nZásluhou zdejšího rodáka Nikoly Čičovského, který si tam postavil první vilu, vzniklo zimní středisko Pamporovo. Čepelare bylo povýšeno na město v roce 1964.\n\nVe městě žije 4 760 stálých obyvatel a je zde trvale hlášeno 5 294 obyvatel. Podle sčítáni 1. února 2011 bylo národnostní složení následující:\n"}
{"id": "1312375", "url": "https://cs.wikipedia.org/wiki?curid=1312375", "title": "Chřástal wakeský", "text": "Chřástal wakeský\n\nChřástal wakeský (\"Hypotaenidia wakensis\", zastarale \"Gallirallus wakensis\") je vyhynulý druh chřástalovitého ptáka z rodu \"Hypotaenidia\". Jednalo se o monotypický taxon. Žil na atolu Wake.\nChřástal wakeský dosahoval velikosti mezi 22 až 25 centimetry, jednalo se o malý druh. Křídla, přičemž jedno dosahovalo velikosti 8,5 až 10, cm, atrofovala. Tělo tohoto ptáka bylo zabarveno olivově hnědě, hlava potom dosahovala tmavšího odstínu. Duhovka měla červenou barvu. Hrdlo bylo zbarveno bíle, krk byl šedavý a níže zbarvení přecházelo do popelavě hnědé. Přes spodní stranu těla se také táhlo několik bělavých pruhů. Zobák byl zbarvený hnědě, stejného odstínu potom dosahovaly končetiny. Juvenilní jedinci byli tmavě černohnědí, na spodní straně těla dosahovalo zbarvení světlejších odstínů. Tomuto druhu se podobal jiný chřástal − chřástal páskovaný (\"Gallirallus philippensis\").\n\nChřástal wakeský žil na atolu Wake, jednalo se o tamní endemit. Obýval tu křovinaté oblasti. Usadil se v oblastech tvořených pandány (\"Pandanus\"), které pokrývají velkou část ostrova, a také rostlinami náležících do rodu \"Sesuvium\" (tlustobýl). Žil zde všežravě: ze živočišné potravy se živil například ještěrkami či bezobratlými (například hmyz, měkkýši), rostlinnou složku potom tvořila kupříkladu semena. Ptáci potravu získávali jejím vyhrabáváním ze sypké půdy. Jeden americký voják popsal, jak tento druh ulovil korýše: rychle se k němu připlížil a bleskově mu uštědřil několik ran zobákem. O sociálním chování nebylo zjištěno mnoho informací. Jednalo se o zvědavá zvířata, která se nebála lidí.\n\nRozmnožování připadalo na období mezi červencem (námluvy a samotný akt páření) a srpnem; jestliže však byly podmínky příznivé, pářit se mohli i dvakrát. Vyvinul se u nich společný systém chovu, kdy například skupiny ptáků bránily mláďata proti predátorům (nepřáteli vajec a mláďat byli krabi náležící do rodu \"Coenobita\" či potkani). Jedna generace trvala 3,4 roku.\nBěhem prvních desetiletí dvacátého století vnikly na ostrov americké vojenské jednotky, to však pro ptáky nepředstavovalo problém. Pravděpodobně jim nevadila ani introdukce krys: druh totiž koexistoval s krysou ostrovní (\"Rattus exulans\"). Ještě před druhou světovou válkou se jednalo o hojného ptáka. Během druhé světové války byl však ostrov Wake násilně obsazen japonským vojskem. Během následujících roků 1942 až 1945 sloužili tito ptáci japonským vojákům jako potrava, chřástalové navíc nepovažovali lidi za nebezpečné, nehledě k tomu, že pokud se k jejich lovu připojilo vojáků více, chřástal neměl ani šanci utéct. Populace potom byly ničeny při bouřkách. Během války nakonec došlo k bombardování ostrova, a na jejím konci, roku 1945, už z atolu chřástalové vymizeli. Mezinárodní svaz ochrany přírody prohlásil druh chřástal wakeský za vyhynulý. Exempláře vlastní muzea v Tringu, Washingtonu a New Yorku.\n\n"}
{"id": "1312377", "url": "https://cs.wikipedia.org/wiki?curid=1312377", "title": "Cassiopeia A", "text": "Cassiopeia A\n\nCassiopeia A je intenzivní rádiový zdroj v souhvězdí Kasiopeji.\n\nNachází se v zdánlivé blízkosti hvězdokupy M 52. Tento rádiový zdroj však nemá nic společného s hvězdokupou a pravděpodobně je pozůstatkem supernovy. Předpokládá se, že světlo z výbuchu dorazilo k Zemi pravděpodobně před 350 lety. Žádné záznamy o jejím vizuálním pozorování však neexistují. Na místě rádiového zdroje můžeme najít vláknité mlhoviny, které se dosud rozpínají rychlostmi kolem 6000 km/s. Tyto zbytky hvězdy vytvářejí prstencovou strukturu s průměrem 4', která je však vizuálně velmi slabá. Z jejího spektra vědci usoudili, že mlhovina obsahuje prvky kyslík, síru, vápník, neon i ionizované železo. Toto pozorování potvrzuje teorii o vzniku prvků ve hvězdách. Z těchto zbytků zářících v rentgenovém spektru lze vypočítat hmotnost původní hvězdy - asi 20 hmotností Slunce. Kromě Slunce je nejsilnějším rádiovým zdrojem na obloze a má nejvyšší hustotu toku záření. Je od nás vzdálen asi 8000 světelných let (někde se udává až 11 000 ).\n"}
{"id": "1312380", "url": "https://cs.wikipedia.org/wiki?curid=1312380", "title": "Nino Benvenuti", "text": "Nino Benvenuti\n\nGiovanni „Nino“ Benvenuti (* 26. dubna 1938 Isola d'Istria) je bývalý italský boxer. Jako amatér prohrál ze 120 zápasů jediný, stal se mistrem Evropy v letech 1957 a 1959 a na domácí olympiádě v Římě vyhrál kategorii do 67 kilogramů, zároveň mu byla udělena Cena Vala Barkera pro boxera s nejvytříbenější technikou. V roce 1961 se stal profesionálem, v roce 1963 se stal mistrem Itálie a v roce 1965 získal po vítězství nad Alessandrem Mazzinghim titul mistra světa World Boxing Association a World Boxing Council v lehké střední váze. O ten přišel o rok později, když prohrál na body s Korejcem Kim Ki-soo, poté přešel do střední váhy a 17. dubna 1967 v Madison Square Garden porazil v zápase o titul mistra světa Emile Griffitha z Amerických Panenských ostrovů. Titul držel až do 11. července 1970, kdy ho o něj připravil Argentinec Carlos Monzón. V roce 1971 ukončil profesionální kariéru, během které vyhrál 82 zápasů (z toho 35 knockoutem) a prohrál pouze sedm. V roce 1968 ho časopis \"The Ring\" vyhlásil nejlepším světovým boxerem roku, v roce 1992 byl zařazen do International Boxing Hall of Fame.\n\nV šedesátých letech se zapojil do politiky, podporoval Italské sociální hnutí. Hrál také ve filmech: ve spaghetti westernu Duccia Tessariho \"Živí nebo raději mrtví\" (1969) a v akční detektivce Stelvia Massiho \"Mark il poliziotto spara per primo\" (1975). Je otcem šesti dětí. Po ukončení sportovní kariéry provozoval restauraci v Terstu, působil také jako televizní komentátor. Dostalo se mu cti nést olympijskou vlajku při závěrečném ceremoniálu Zimních olympijských her 2006.\n\n"}
{"id": "1312381", "url": "https://cs.wikipedia.org/wiki?curid=1312381", "title": "James Harris Simons", "text": "James Harris Simons\n\nJames Harris Simons (* 1938, Newton) je americký matematik, manažer hedgeových fondů a filantrop židovského původu. V oblasti vědy přispěl ke studiu strojového rozpoznávání tvarů: spolu s Shiing-Shen Chernem formuloval Chern-Simonsovu teorii. Přispěl k vývoji teorie strun poskytnutím teoretického rámce pro kombinaci geometrie, topologie a kvantové teorie pole. V letech 1968-1978 byl profesorem matematiky a následně vedoucí katedry matematiky na Newyorské státní univerzitě ve Stony Brooku. Proslul také jako tzv. kvantitativní investor. V roce 1982 založil \"Renaissance Technologies\", soukromý hedgeový fond se sídlem v New Yorku. Ačkoli Simons odešel z fondu v roce 2009, zůstává jeho nevýkonným předsedou a poradcem. Podle časopisu \"Forbes\" disponoval v roce 2017 majetkem ve výši 18 miliard dolarů, což z něj činilo 24. nejbohatšího Američana.\n\n"}
{"id": "1312388", "url": "https://cs.wikipedia.org/wiki?curid=1312388", "title": "Dan Bricklin", "text": "Dan Bricklin\n\nDaniel Singer \"Dan\" Bricklin (* 16. červenec 1951, Filadelfie) je americký vynálezce a programátor židovského původu. \n\nBricklin se narodil do židovské rodiny ve Filadelfii, kde chodil do Jack M. Barrack Hebrew Academy. Vystudoval elektrické inženýrství a počítačovou vědu na Massachusetts Institute of Technology (1973) a obchod na Harvardově univerzitě (1979). \n\nSpolu s Bobem Frankstonem vynalezl roku 1979 první tabulkový procesor nazvaný VisiCalc. To otevřelo možnost využít počítač v obchodu. Program byl vytvořen pro počítač Apple II, později vyšly verze pro počítače Atari, Commodore a IBM. Bricklin s Frankstonem po vynálezu tabulkového procesoru založili firmu \"Software Arts\" a začali procesor prodávat, byť se jim nepodařilo ho patentovat, neboť Nejvyšší soud neuznal software za vynález v pravém slova smyslu. To nicméně vedlo k rychlému rozšíření podobných programů, z nichž nejznámější je asi Microsoft Excel. Roku 1985 Bricklin založil další společnost \"Software Garden\", později ještě firmy \"Slate corporation\" a \"Trellix Corporation\" (dnes ve vlastnictví \"Web.com\"). V těchto firmách vyvíjel další software, například program pro psaní rukou na displeji iPadu (Note Taker HD).\n\n"}
{"id": "1312391", "url": "https://cs.wikipedia.org/wiki?curid=1312391", "title": "Rám Náth Kóvind", "text": "Rám Náth Kóvind\n\nRám Náth Kóvind (* 1. října 1945 Derapur, Uttarpradéš) je indický politik, který dne 25. července 2017 vystřídal jako 14. prezident v pořadí v úřadu prezidenta země Pranaba Mukherdžího.\n\nPochází z nejnižší indické kasty, tzv. nedotýkatelných (\"dalitů\"). Do politiky vstoupil v roce 1994, kdy byl zvolen členem horní komory indického parlamentu tzv. Rádžjy Sabhá (tj. Rady států) za svazový stát Uttarpradéš, tento úřad poslance pak vykonával po dobu 12 let, tj. ve dvou po sobě jdoucích funkčních obdobích, až do roku 2006. V minulosti zastával úřad guvernéra indického svazového státu Bihár, kam jej po volbách v roce 2014 poslal tehdejší premiér země Naréndra Módí.\n\nV roce 2017 se účastnil za podpory vládní strany (BJP; hinduistická Indická lidová strana) indických prezidentských voleb, v kterých ziskem 65,6 % hlasů porazil opoziční kandidátku a bývalou diplomatku Míru Kumárovou (UPA).\n\nV září 2018 oficiálně navštívil Českou republiku.\n\n"}
{"id": "1312396", "url": "https://cs.wikipedia.org/wiki?curid=1312396", "title": "Jerry Rice", "text": "Jerry Rice\n\nJerry Lee Rice (* 13. října 1962, Starkville) je bývalý americký hráč amerického fotbalu. Třikrát vyhrál Super Bowl (1989, 1990, 1995). Třináctkrát byl vybrán do all-stars týmu National Football League zvaného Pro Bowl (1986–1996, 1998, 2002). Se 1549 získanými yardy je na čele historické tabulky NFL. Stejně tak drží rekord v počtu touchdownů, dosáhl jich 197. Roku 2010 byl uveden do síně slávy profesionálního amerického fotbalu (\"Pro Football Hall of Fame\"). Hrál za kluby San Francisco 49ers (1985–2000), Oakland Raiders (2001–2004) a Seattle Seahawks (2004). \n"}
{"id": "1312397", "url": "https://cs.wikipedia.org/wiki?curid=1312397", "title": "Římskokatolická farnost Častolovice", "text": "Římskokatolická farnost Častolovice\n\nŘímskokatolická farnost Častolovice je územním společenstvím římských katolíků v rychnovském vikariátu královéhradecké diecéze.\n\nKostel v Častolovicích byl založen místním velmožem Půtou ve 14. století. Plebánie při kostele zanikla zřejmě během husitských válek. Častolovická farnost byla obnovena v roce 1727 z rozhodnutí tehdejšího královéhradeckého biskupa Václava Františka Karla Košína a místní vrchnost se zavázala odvádět část naturálií z několika vsí k vydržování kněze.\n\nV 80. letech 20. století byl zásadně renovován z iniciativy tehdejšího duchovního správce, ThDr. Martina Srubjana, častolovický farní kostel svatého Víta. Renovace byly završeny 23. září 1989 slavností znovuvysvěcení kostela.\n\nFarnost má sídelního duchovního správce, který je zároveň administrátorem ex currendo ve farnosti Lično.\n\n"}
{"id": "1312404", "url": "https://cs.wikipedia.org/wiki?curid=1312404", "title": "George Mikes", "text": "George Mikes\n\nGeorge Mikes, původně \"Mikes György\" (* 15. února 1912 Siklós – 30. srpna 1987 Londýn) byl anglický spisovatel a novinář maďarského původu. Jeho nejznámějším dílem je \"Jak být cizincem\" (\"How to be an Alien\", první vydání 1946). \n\nVystudoval Univerzitu Loránda Eötvöse a pracoval jako právník, postupně začal psát pro budapešťské noviny divadelní kritiky a v roce 1938 ho deník \"Reggel\" vyslal do Londýna jako zahraničního dopisovatele. Po vypuknutí války zůstal Mikes vzhledem ke svému židovskému původu v Anglii a pracoval pro BBC, v roce 1946 získal britské občanství. Ve stejném roce vydal \"Jak být cizincem\" (s ilustracemi Nicolase Bentleyho), ironický popis zvyků a mravů ostrovní společnosti viděných očima přistěhovalce z kontinentu. Kniha zaujala britské čtenáře typickým suchým humorem, prodalo se jí více než tři sta tisíc výtisků, vzniklo i její televizní zpracování. V roce 1960 Mikes vydal pokračování \"Jak být originální\", v němž reagoval na změnu životního stylu v poválečné Británii, charakterizované vzestupem životní úrovně, ztrátou tradiční izolace a překotnou modernizací; česky vyšly obě knihy v jednom svazku roku 1970 v překladu Zory Wolfové. Série knih Jak být… dosáhla devíti pokračování, z nichž česky vyšlo ještě \"Jak být chudým\" (Dauphin 2015, překlad Kamil Maxa). Mikes napsal také humorné cestopisy z Japonska, Izraele a Spojených států, knihu \"Číča: životopis kočky\" (česky vyšla 1996 v nakladatelství Svoboda, překlad Eva Marxová), podílel se na satirickém televizním pořadu \"That Was the Week That Was\", psal pro \"The Observer\", \"The Times Literary Supplement\" a maďarské vysílání Svobodné Evropy, byl předsedou londýnské pobočky PEN klubu. Vydal i vážné knihy: reportáž o osudech válečných zajatců \"We Were There To Escape – the true story of a Jugoslav officer\", studii o politických represích v komunistickém Maďarsku \"A Study in Infamy: the operations of the Hungarian Secret Police (AVO)\" i životopis svého přítele, maďarského exilového spisovatele Arthura Koestlera nazvaný \"Arthur Koestler; the story of a friendship\" (1983). \n\n"}
{"id": "1312407", "url": "https://cs.wikipedia.org/wiki?curid=1312407", "title": "Nobutoši Hikage", "text": "Nobutoši Hikage\n\nNobutoši Hikage (* 9. července 1956) je bývalý japonský zápasník–judista a trenér reprezentace.\n\nJudu se začal aktivně věnovat během studií na univerzitě Kokušikan v Tokiu. Po skončení studií byl zaměstnán u policie ve městě Mijako. V japonské seniorské reprezentaci se objevoval od roku 1979. V roce 1980 přišel z politických důvodů o možnost startovat na olympijských hrách v Moskvě. V roce 1983 získal svůj první titul mistra světa, ale v roce 1984 neuspěl při japonské olympijské kvalifikaci a přišel o nominaci na olympijské hry v Los Angeles. Sportovní kariéru ukončil po zisku druhého titulu mistra světa v roce 1985. Věnoval se trenérské práci. Zaměřoval se na ženské judo, které vedl několik let jako reprezentační trenér. Podílel se na rozvoji juda v Tunisku.\n\nNobutoši Hikage byl levoruký judosta, jeho osobní technikou bylo o-soto-gari a tani-otoshi.\n\n\n"}
{"id": "1312412", "url": "https://cs.wikipedia.org/wiki?curid=1312412", "title": "Misawa", "text": "Misawa\n\nMisawa () je město na východě prefektury Aomori na severu ostrova Honšú v Japonsku. V dubnu 2017 mělo město 38 993 obyvatel, což při rozloze 119,97 km² představovalo hustotu zalidnění 325 obyvatel na km².\n"}
{"id": "1312417", "url": "https://cs.wikipedia.org/wiki?curid=1312417", "title": "Seznam televizních filmů Netflixu", "text": "Seznam televizních filmů Netflixu\n\nSeznam televizních filmů Netflixu uvádí přehled televizních filmů, které byly premiérově uvedeny na americké placené streamovací televizi Netflix.\n\nPřipravované\n"}
{"id": "1312418", "url": "https://cs.wikipedia.org/wiki?curid=1312418", "title": "Vzdělávání praxí", "text": "Vzdělávání praxí\n\nCílovými skupinami projektu jsou všichni lidé starší 15 let, jejichž profil odpovídá jedné z následujících kategorií – evidovaní uchazeči nebo zájemci o zaměstnání na Úřadu práce (včetně absolventů), osoby na/po mateřské dovolené nebo rodičovské dovolené, nízkokvalifikované osoby, osoby starší 50 let, osoby se zdravotním postižením, žáci a studenti střední nebo vysoké školy (posledního ročníku střední školy; posledních 4 semestrů vysoké školy v bakalářském nebo magisterském programu, popř. doktorandském; posledních 4 semestrů vyšší odborné školy; jednoletého denního studia akreditované jazykové školy). \n\nÚčastníci získávají praktické zkušenosti a nové znalosti přímo v reálném pracovním prostředí jimi vybrané firmy. Po celou dobu praktického vzdělávání provází účastníka zkušený a zaškolený zaměstnanec dané firmy, tzv. mentor. Praxe trvá v délce 1–6 měsíců dle vybrané pozice. Pozice je možné vybírat ze širokého spektra oborů, jako jsou administrativa, ekonomie, služby, strojírenství, zemědělství, cestovní ruch, stavebnictví, informační technologie, marketing a reklama. \n\nKromě získaných zkušeností přináší projekt účastníkům také potenciální možnost budoucího uplatnění v dané firmě. Po absolvování vzdělávání praxí obdrží účastník certifikát, který mu může u budoucích zaměstnavatelů pomoci jako reference. Účast v projektu není nijak zpoplatněna. Pokud účastník na vzdělávání praxí musí dojíždět, má možnost požádat o příspěvek na cestovné a ubytování. \n\nPoskytovatelem vzdělávání praxí, tedy společností, kam účastník na praxi dochází, se může stát fyzická (podnikající) a/nebo právnická osoba (např. a. s., s. r. o. apod.), která existuje alespoň 6 měsíců. Výhodou zapojení firem do projektu je možnost vyzkoušet si potenciálního zaměstnance v praxi a zefektivnit firemní procesy. Vynaložené náklady na vzdělávání praxí jsou firmám plně kompenzovány.\n\n"}
{"id": "1312420", "url": "https://cs.wikipedia.org/wiki?curid=1312420", "title": "IIHF Challenge Cup of Asia 2012", "text": "IIHF Challenge Cup of Asia 2012\n\nIIHF Challenge Cup of Asia 2012 byl turnaj v ledním hokeji, který se konal od 18. do 25. března 2012 v Déhrádún Aréně v Déhrádúnu v Indii. Turnaje se zúčastnilo sedm mužstev, která byla rozdělena do dvou výkonnostních skupin. V silnější nasazené skupině A spolu hrála čtyři družstva každé s každým jedenkrát a ve slabší skupině B tři družstva každé s každým dvakrát. Poté se v předkole vyřazovací části střetl třetí a čtvrtý celek skupiny A s prvním a druhým celkem skupiny B. Do semifinále se poté zapojily i celky z prvního a druhého místa ve skupině A. Stejně jako o rok dříve nenastala ani jedna remíza a tak nedošlo na prodloužení. Vítězství si připsali hráči Spojených arabských emirátů před hráči Thajska a hráči Malajsie.\n"}
{"id": "1312432", "url": "https://cs.wikipedia.org/wiki?curid=1312432", "title": "Robin Cousins", "text": "Robin Cousins\n\nRobin Cousins (* 17. srpna 1957, Bristol) je bývalý anglický krasobruslař. Vítěz olympijského závodu v Lake Placid roku 1980, mistr Evropy z Göteborgu ze stejného roku, držitel dvou stříbrných medailí z mistrovství světa (1979, 1980). Po skončení závodní kariéry tančil v ledních šou a působil i jako choreograf a tanečník na divadelních a muzikálových prknech ve West Endu.\n\n \n"}
{"id": "1312433", "url": "https://cs.wikipedia.org/wiki?curid=1312433", "title": "Hidetoši Nakaniši", "text": "Hidetoši Nakaniši\n\nHidetoši Nakaniši (* 3. června 1958) je bývalý japonský zápasník–judista.\n\nJudu se začal aktivně věnovat během studií na univerzitě Tokai v Tokiu. V japonské seniorské reprezentaci se objevoval od roku 1981. V roce 1984 si vybojoval jako úřadující mistr světa nominaci na olympijské hry v Los Angeles. Ve čtvrtfinále nestačil na Jihokorejce An Pjong-kuna a v boji o třetí místo prohrál s Britem Kerrithem Brownem. Obsadil páté místo. Sportovní kariéru ukončil v roce 1986. Věnoval se trenérské práci na univerzite mezinárodního Budo a na univerzitě Tokai.\n\nHidetoši Nakaniši byl pravoruký judista, jeho osobní technikou bylo seoi-nage.\n\n\n"}
{"id": "1312436", "url": "https://cs.wikipedia.org/wiki?curid=1312436", "title": "Silnice II/354", "text": "Silnice II/354\n\nSilnice II/354 je silnice II. třídy, která vede z Předhradí do Svařenova. Je dlouhá 63,5 km. Prochází dvěma kraji a dvěma okresy.\n\n\n\n"}
{"id": "1312437", "url": "https://cs.wikipedia.org/wiki?curid=1312437", "title": "Silnice II/365", "text": "Silnice II/365\n\nSilnice II/365 je silnice II. třídy, která vede ze Svojanova do Letovic. Je dlouhá 16,5 km. Prochází dvěma kraji a dvěma okresy.\n\n\n\n"}
{"id": "1312442", "url": "https://cs.wikipedia.org/wiki?curid=1312442", "title": "Silnice II/361", "text": "Silnice II/361\n\nSilnice II/361 je silnice II. třídy, která vede z Jaroměřic nad Rokytnou do Znojma. Je dlouhá 31 km. Prochází dvěma kraji a dvěma okresy.\n\nV roce 2020 bude rekonstruován most mezi Jaroměřicemi nad Rokytnou a Příštpem.\n\n\n\n"}
{"id": "1312460", "url": "https://cs.wikipedia.org/wiki?curid=1312460", "title": "Silnice II/367", "text": "Silnice II/367\n\nSilnice II/367 je silnice II. třídy, která vede z Prostějova do Tlumačova. Je dlouhá 37 km. Prochází dvěma kraji a čtyřmi okresy.\n\n\n\n\n\n"}
{"id": "1312484", "url": "https://cs.wikipedia.org/wiki?curid=1312484", "title": "Esteros", "text": "Esteros\n\nEsteros je brazilsko-argentinsko-francouzský hraný film z roku 2016, který režíroval Papu Curotto. Film popisuje vztah dvou mužů, kteří se znovu náhodně potkávají po několika letech. Film měl světovou premiéru 27. května 2016 na Inside Out Film Festivalu v Torontu.\n\nMatías a Jerónimo se jako děti kamarádili. Jejich rodiny trávily společné dovolené na venkově. Jejich přátelství se ale během dospívání proměnil v milenecký vztah. Protože Matíasův otec dostane práci v São Paulu, s rodinou se odstěhuje a kontakt mezi chlapci je tím přerušen. Po několika letech se Matías vrací do městečka se svojí přítelkyní, protože její bratranec slaví úspěšné složení státnic. Matías se ve městě nečekaně potká s Jerónimem. Navštíví společně farmu Jerónimových rodičů, kde si Matías pod dojmem dávných vzpomínek uvědomí svůj vztah k Jerónimovi.\n\n"}
{"id": "1312491", "url": "https://cs.wikipedia.org/wiki?curid=1312491", "title": "Kaple svaté Tekly (Babí)", "text": "Kaple svaté Tekly (Babí)\n\nKaple svaté Tekly je pozdně barokní sakrální stavba ve vsi Babí (dnes část města Trutnov). Stojí ve středu obce po levé straně silnice na Žacléř, vedle hřbitova. Slouží příležitostným bohoslužbám.\n\nO výstavbu kaple se počátkem 50. let 18. století přičinili zejména dva zdejší rolníci, bratři Tobias a Johann Groherovi, kteří poskytli dostatečné finanční prostředky k jejímu zbudování. Místní obyvatelé podporovali výstavbu kaple dobrovolnou a bezplatnou pracovní činností, povozy, peněžitými i materiálními příspěvky, a tak mohla být stavba, zahájená roku 1753, již v následujícím roce dokončena. Roku 1755 pak byla slavnostně vysvěcena k poctě svaté Tekly. Některé zdroje uvádějí, že její původní zasvěcení bylo Bolestnému utrpení Panny Marie, ovšem už z roku 1777 je doloženo zasvěcení svaté Tekle a stejné patrocinium má i dnes.\n\nV roce 1765 obdržela kaple oficiální povolení od biskupské konzistoře, že v ní mohou být slouženy bohoslužby.\n\nRoku 1862 prošla kaple důkladnou opravou, kdy byla střecha byla nově pokryta a ukončení věže bylo změněno z dosavadní kulaté barokní báně na nynější pyramidové. Před vchodem byla tehdy postavena kamenná opěrná zeď včetně schodů a kaple byla nově vybílena. Následujícího roku byly od varhanáře Bartha z Pilníkova pořízeny nové varhany. Roku 1871 bylo před vchod do kaple přistavěno dřevěné zádveří. Roku 1889 byl vysvěcen nový zvon, pořízený z darů obyvatel obce. V roce 1890 byly renovovány postranní oltáře. V roce 1914 byla střecha nově pokryta eternitem a věž plechem. V roce 1916 byl velký zvon rekvírován a použit pro válečné účely.\n\nRoku 1919 kaple získala nové varhany, které postavil Jindřich Růžička, nástupce pražské varhanářské firmy Schiffner, a nahradily starší stroj z roku 1863. V létě roku 1922 pak prošla kaple celkovou opravou a novým vybavením interiéru.\n\nZa druhé světové války byl opět zrekvírován zvon a od té doby kaple dlouho žádný neměla. Na osudech kaple se po druhé světové válce neblaze podepsalo vysídlení německého obyvatelstva, které tehdy v obci tvořilo výraznou většinu. Počet obyvatel Babí se výrazně snížil a nově dosídlení obyvatelé neměli vztah ke kulturním hodnotám regionu, takže o kapli nijak nepečovali. Roku 1957 přestaly hrát varhany. O rok později je sice zprovoznil E. Seidl ze Šumperka, ale ani poté nástroj dlouho nesloužil a zůstal pak na mnoho desetiletí nefunkční. 3. května 1958 se kaple sv. Tekly dočkala památkové ochrany, ale ani to nezabránilo jejímu postupnému chátrání v dalších desetiletích. Postupem času kaple velmi trpěla spodní vodou a celkově zanedbanou údržbou. Na rozdíl od některých jiných kaplí v regionu však tu nikdy nedošlo ke kompletní devastaci či vyloupení vnitřního zařízení.\n\nPrvní opravy se kaple dočkala teprve v polovině 90. let, kdy byla stará poškozená eternitová a plechová střešní krytina nahrazena tradičním šindelem. V prvních dvou desetiletích 21. století pak město Trutnov, které je vlastníkem kaple, vynaložilo nemalé finanční prostředky na celkovou renovaci kaple, počínaje rokem 2006, kdy proběhla oprava krovu, zajištění stropní a stěnové konstrukce, odvodnění kostela, byla přeložena kamenná dlažba a proběhl restaurátorský průzkum vnitřních omítek kaple. Následně byla během roku 2009 obnovena vnější fasáda a navazující hřbitovní a opěrná zeď, v letech 2013-2014 byla restaurována výmalba interiéru a vnitřní zařízení a v roce 2015 varhanář a restaurátor Jiří Červenka z Jakubovic u Lanškrouna opravil a opět zprovoznil varhany. \n\nTéhož roku nechalo město Trutnov pro kapli odlít nový zvon, který byl do věže kaple zavěšen v létě 2016. Zvon byl odlit ve zvonařské dílně Tomášková-Dytrychová v Brodku u Přerova, váží zhruba sto dvacet kilogramů a nese reliéf patronky kaple sv. Tekly a sv. Kříže a nápisy „FRIEDE SEI STETS MEIN GELÄUTE EUCH ZUR EHREN UND ZUR FREUDE“ (nápis, který byl i na předchozím zvonu, zrekvírovaném za 2. světové války), český překlad „NECHŤ MŮJ HLAS MÍRU TRVALE VÁS PROVÁZÍ KE SLÁVĚ A RADOSTI“ a „POŘÍZEN MĚSTEM TRUTNOV V ROCE 2015 PRO KAPLI SV. TEKLY NA BABÍ ZA STAROSTY MGR. IVANA ADAMCE“.\n\nKaple byla po opravě znovu posvěcena 23. září 2016 (na svátek sv. Tekly) trutnovským farářem P. Adrianem Jaroslavem Sedlákem za účasti starosty Trutnova Ivana Adamce a dalších představitelů církve a města a velkého počtu místních obyvatel a rodáků a potomků vysídlených německých obyvatel. V pátek 25. května 2018 se v kapli poprvé konala Noc kostelů, s prohlídkou kaple a varhanním koncertem.\n\nJedná se o pozdně barokní jednolodní zděný kostelík venkovského typu, orientovaný oltářem k severozápadu a situovaný do svahu s průčelím přivráceným k silnici. Po pravé straně ke kapli přiléhá hřbitov, založený roku 1868, dnes s většinou náhrobků zchátralých.\n\nLoď kaple má obdélný tvar, přecházející do půlkruhového závěru. Neodmyslitelnou součástí kaple je bedněné zádveří z roku 1871, chránící vstup do kaple ve zdejším drsném horském podnebí. Z předsíňky do samotného prostoru kaple se vstupuje jednoduchým kamenným portálem se segmentově vzdutým nadpražím. Stejně řešené je také okno nad vchodem, viditelné zvenku nad střechou předsíňky. Průčelí je pak zakončeno trojúhelným štítem s oválným okénkem a štukovým políčkem s datem \"\"AN.NO\" 17.55\". V bočních fasádách je na každé straně jedno okno zaklenuté do tvaru stlačeného oblouku. Stejné okno je také v ose závěru kaple. Kaple má hrubou vnější omítku, po poslední rekonstrukci ve žluté barvě, s hladkými bílými šambránami, nárožními pilastry a profilovanou římsou. Sedlová střecha kaple je kryta šindelem, na hřebenu střechy stojí čtyřboký bedněný sanktusník se stanovou střechou, krytou taktéž šindelem. \n\nKaple je sklenuta valenou klenbou s hranatými výsečemi, ve vrcholu klenby v lodi štukové zrcadlo, v rámu s rostlinnými motivy je tu vymalován obraz Pána Ježíše a Panny Marie. Vítězný oblouk je vyzdoben německým citátem z Janova evangelia: „Ich bin der Weg, die Wahrheit und das Leben“ („Já jsem cesta, pravda a život“), jeho ostění je členěno pilastry.\n\nNynější podoba interiéru pochází z celkové opravy kaple v roce 1922. Hlavní oltář byl zhotoven na počátku 19. století je vyzdoben titulním obrazem sv. Tekly, po stranách sochami sv. Marie Magdalény a sv. Pavla a na vrcholu křížem s Kristem. Kameny hlavního oltáře byly osazeny roku 1765 a obsahují relikvie dvou svatých (Dorephi a Anelinius). Další vnitřní vybavení je pravděpodobně o půl století mladší. Po levé straně vítězného oblouku stojí boční oltář s obrazem sv. Jana Nepomuckého, po pravé straně boční oltář Panny Marie Pomocné s titulním obrazem v bohatě řezaném kasulovém rámu, podle některých zdrojů z 1. poloviny 18. století.\n\n\n"}
{"id": "1312509", "url": "https://cs.wikipedia.org/wiki?curid=1312509", "title": "Kaby Lake", "text": "Kaby Lake\n\nKaby Lake je kódové označení pro sedmou generaci mikroarchitektur společnosti Intel, která byla oznámena 30. srpna 2016. Stejně jako předchozí mikroarchitektura Skylake využívá 14nanometrový výrobní proces. Je generací, která končí několikaletý model \"tick-tock\", kde se v jednotlivých generacích střídal nový výrobní proces, tedy zmenšování desek a jejich tranzistorů, a nová architektura. Tento model byl nahrazen novým modelem \"proces-architektura-optimalizace\", kde je po vytvoření nové architektury tato nová architektura optimalizována; Kaby Lake je právě touto optimalizací. Kaby Lake byl nejdříve dodáván výrobcům elektroniky v druhém čtvrtletí roku 2016. Oficiální prodej procesorů pro stolní počítače byl zahájen v lednu roku 2017.\n\nKaby Lake je první generací procesorů od Intelu, která postrádá oficiální podporu Microsoftu pro verze Windows starší než je Windows 10.\n\nObě architektury mají stejná jádra a stejný výkon na jeden MHz taktu. Základní takt však byl zvýšen, u některých modelů až o 300 MHz. Také změny taktu (např. při přechodu z klidového stavu do zátěže) jsou rychlejší. Pro Kaby Lake byly vyvinuty nové čipsety série 200 (se sérií čipsetů 100 jsou kompatibilní po aktualizaci BIOSu). Také nabízí podporu technologie Optane společnosti Intel, která umožňuje ukládání dat na pevném disku do rychlejší mezipaměti.\n\nNejvýraznější změny nastaly u grafického jádra, kde je nyní plná hardwarová podpora HEVC/VP9 dekódování, včetně 4K videí při snímkové frekvenci 60 fps. Také kódování těchto standardů je nyní implementováno hardwarově. Vybrané procesory získaly také vyšší takt grafického jádra.\n\nKaby Lake je také první architekturou typu Core umožňující hyper-threading u procesorů s označením Pentium a přetaktovávání některých čipů s označením i3.\n"}
{"id": "1312510", "url": "https://cs.wikipedia.org/wiki?curid=1312510", "title": "Poloprvočíslo", "text": "Poloprvočíslo\n\nPoloprvočíslo je přirozené číslo, které je součinem právě dvou prvočísel (ta mohou být i stejná). Poloprvočísla jsou vždy složená čísla. Prvním poloprvočíslem je 4, které je rovno 2×2. Poloprvočísel je nekonečně mnoho.\n\nČíslo 33 má dělitele 1, 3, 11 a 33. Poloprvočíslo musí být dělitelné jedničkou, jedním (pokud je druhou mocninou prvočísla) nebo dvěma prvočísly a samo sebou, takže 33 je poloprvočíslo.\n\nČíslo 19 má dělitele 1 a 19. Poloprvočíslo musí být dělitelné jedničkou, dvěma prvočísly a samo sebou, takže 19 není poloprvočíslo, ale prvočíslo.\n\nČíslo 42 má dělitele 1, 2, 3, 6, 7, 14, 21 a 42. Poloprvočíslo musí být dělitelné pouze jedničkou, jedním či dvěma prvočísly a samo sebou, takže 42 není poloprvočíslo ani prvočíslo.\n\nČíslo 49 má dělitele 1, 7 a 49. Poloprvočíslo musí být dělitelné jedničkou, jedním nebo dvěma prvočísly a samo sebou, 49 je poloprvočíslo, protože jde o druhou mocninu prvočísla.\n\n\nPokud chceme zjistit, jestli je dané číslo poloprvočíslo, vydělíme si dané číslo některým z prvočísel, kterými je číslo dělitelné. Jestliže po vydělení vyjde prvočíslo, je dané číslo poloprvočíslo. Jestliže při dělení vyjde složené číslo (a to i jakékoli poloprvočíslo či druhá mocnina), není dané číslo ani poloprvočíslo, ani prvočíslo. Jestliže při dělení všemi nižšími prvočísly vychází vždy desetinné číslo, je dané číslo prvočíslo. Jestliže při dělení vyjde stejné číslo, je dané číslo druhá mocnina dělitele.\n\n4, 6, 9, 10, 14, 15, 21, 22, 25, 26, 33, 34, 35, 38, 39, 46, 49, 51, 55, 57, 58, 62, 65, 69, 74, 77, 82, 85, 86, 87, 91, 93, 94, 95, 106, 111, 115, 118, 119, 121, 122, 123, 129, 133, 134, 141, 142, 143, 145, 146, 155, 158, 159, 161, 166, 169, 177, 178, 183, 185, 187, 194, 201, 202, 203, 205, 206, 209, 213, 214, 215, 217, 218, 219, 221, 226, 235, 237, 247, 249, 253, 254, 259, 262, 265, 267, 274, 278, 287, 289, 291, 295, 298, 299, 301, 302, 303, 305, 309, 314, 319, 321, 323, 326, 327, 329, 334, 335, 339, 341, 346, 355, 358, 361, 362, 365, 371, 377, 381, 382, 386, 391, 393, 394, 395, 398, 403, 407, 411, 413, 415, 417, 422, 427, 437, 445, 446, 447, 451, 453, 454, 458, 466, 469, 471, 473, 478, 481, 482, 485, 489, 493, 497, 501, 502, 505, 511, 514, 515, 517, 519, 526, 527, 529, 533, 535, 537, 538, 542, 543, 545, 551, 553, 554, 559, 562, 565, 566, 573, 579, 581, 583, 586, 589, 591, 597, 611, 614, 622, 623, 626, 629, 633, 634, 635, 649, 655, 662, 667, 669, 671, 674, 679, 681, 685, 687, 689, 694, 695, 697, 698, 699, 703, 706, 707, 713, 717, 718, 721, 723, 731, 734, 737, 745, 746, 749, 753, 755, 758, 763, 766, 767, 771, 778, 779, 781, 785, 789, 791, 793, 794, 799, 802, 803, 807, 813, 815, 817, 818, 831, 835, 838, 841, 842, 843, 849, 851, 862, 865, 866, 869, 871, 878, 879, 886, 889, 893, 895, 898, 899, 901, 905, 913, 914, 917, 921, 922, 923, 926, 933, 934, 939, 943, 949, 951, 955, 958, 959, 961, 965, 973, 974, 979, 982, 985, 989, 993, 995, 998\n\n"}
{"id": "1312511", "url": "https://cs.wikipedia.org/wiki?curid=1312511", "title": "Japonské malířství", "text": "Japonské malířství\n\nDnešní japonské malířství čerpá z tvorby starých japonských umělců různých malířských škol.\nPrvní malířské školy byly ovlivněny uměním čínským a indickým. Vzorem pro japonské malíře byla zejména díla malířů z období čínské dynastie Tchang. Až v 11. a 12. století vznikla malířská škola Tosa, představující umění čistě japonské. Rozkvět školy Tosa pokračoval ve století 14. a 15. V tomto období vzniká nová renesance čínského umění v období čínské dynastie Sung. Toto nové čínské umění ovlivnilo japonské malíře 15. století. Pro školu Tosa jsou typické dlouhé svitky zvané \"makimono\", s tématy bitevních výjevů, dobrodružných příběhů, či ukazující scény ze života u dvora nebo ze života světců. Spojují dekorativní tendence s narativním líčením. V roce 1397 se šógun Ašikaga Jošimicu vzdal vlády a uchýlil se do Kjóta, do Zlatého pavilónu Kinkakudži. Soustředil kolem sebe okruh básníků, filosofů a dalších umělců ve snaze oživit staré čínské umění. Vznikly dvě malířské školy nového hnutí, pojmenovaných podle osobností, které je vedly.\n\n\nTéměř všichni japonští malíři v tomto období byli členy buddhistiské sekty Zen. Filosofie této sekty upřednostňovala touhu ducha po svobodě a kladla důraz na hloubku náboženského citu proti přejaté formálnosti buddhismu. Umělci Zen nepoužívali bohaté efekty, snažili se o rychlou malířskou zkratku. A protože tah štětce zanechává na plátně nebo na papíře nezměnitelnou stopu, bylo potřeba pracovat rychle a bez chyb. Styl školy Kanó rozvíjel Masanobuův syn Motonobu. Motonobu se snažil vtisknout klasickému stylu čínského umění osobitý japonský výraz. Toto se podařilo jeho vnukovi Eitoku.\n\nŠkola Kanó se stala nejvýznamnější japonskou malířskou školou. Představovala japonské malířství až do 18. století. Tato škola byla velmi pružná, velmi aktivní a také velmi životná. Masanobu vytvářel křehké, oduševnělé krajiny. V nekonečnu těchto krajin meditují čínští filosofové. Styl školy Kanó má kaligrafický charakter, oceňuje krásu a pádnost rukopisu pro jeho vlastní hodnoty. Tento styl dále rozvíjel Masanobuův syn Motonobu. Přiblížit klasický čínský styl japonskému výrazu se podařilo Motonobuovu vnukovi Eitokuovi. Kanó Eitoku byl výraznou osobností v období Momojama, nazvaného podle stejnojmenného hradu, který postavil Hidejoši Tojotomi. Hidejoši miloval přepych, rozměrná plátna, nástěnné dekorace plné zářivého koloritu. Eitoku převzal kolorit čínských mistrů období dynastie Ming a spojil ho s jemností a vkusem malířské tradice z doby vlády klanu Ašikaga. Zobrazoval příběhy čínských hrdinů, tygry, ptáky s nádherným peřím, fantastické bytosti. K novému směru, který se vracel k zobrazování skutečnosti, položil základ Motonobuův syn Hidejori, jehož tvorba ukazovala každodenní život a jeho starosti. Tento směr se vyvinul ve školu \"ukijo-e\".\n\nNa Hidejoriho navázal Matabei, který je pokládán za zakladatele školy \"ukijo-e\". Ke škole \"ukijo-e\" patřily výrazní představitelé japonského barevného dřevorytu 18. století: Harunobu Suzuki, Utamaro Kitagawa, Kacušika Hokusai a další. Japonský barevný dřevoryt 18. století ovlivnil i francouzské malířství osmdesátých let 19. století. Pro Evropany představuje vrchol japonského malířství barevný dřevoryt \"ukijo-e\". Největším malířem této školy je považován Hokusai. K tradici japonské kaligrafie se vrací i moderní japonské malířství 20. století. \n"}
{"id": "1312512", "url": "https://cs.wikipedia.org/wiki?curid=1312512", "title": "Pedro Fernando", "text": "Pedro Fernando\n\nPaulo Fernando Fazenda Manuel známý jako Pedro Fernando (* 19. listopad 1998 Luanda) je angolský rapper a hudebník. Pochází z Luandy. Svou uměleckou kariéru začal v roce 2013, kdy vydal své první album. V roce 2016 vydal album s názvem \"Golden God\".\n\nZpívá své písně v portugalštině a angličtině\n\n\n"}
{"id": "1312555", "url": "https://cs.wikipedia.org/wiki?curid=1312555", "title": "Čolek zelenavý", "text": "Čolek zelenavý\n\nČolek zelenavý (\"Notophthalmus viridescens\") je obojživelník původem ze Severní Ameriky, kde je ve Spojených státech druhým nejčastějším se vyskytujícím druhem mloka. Je rozšířen od kanadských východních přímořských provincií na západ do oblastí Velkých jezer a od nich jižním směrem ve východních zalesněných územích až po Floridu či Alabamu a dále podél Mexického zálivu až do Texasu. Žijí na rozsáhlém území s rozdílnými klimatickými vlivy a proto se jejich vývoj i chování místo od místa odlišuje.\n\nČolci zelenaví mají čtyři stádia vývoje, jsou to vajíčka, larvy žijící ve vodě, neotenické stadium a dospělci, průběh těchto stádií je řízen vlivy prostředí ve kterém žijí. Druh se dělí na čtyři poddruhy:\nObývají vlhké listnaté i jehličnaté lesy v horských i lužních oblastech, kde se ukrývají pod padlými kmeny, starými pařezy nebo ve vlhké hrabance. Žijí v blízkosti malých sladkovodních, nejčastěji nezarybněných jezírek s bahnitým dnem, což bývají i příkopy, močály nebo potůčky s pomalu tekoucí vodou. Tato jezírka bývají zastíněná, hustě porostlá travinami a v průběhu roku mohou krátkodobě vysýchat. Dospělci obvykle žijí v době mezi rozmnožováním na pevnině a do vody odcházejí od konce léta do počátku zimy. Všichni z okolí, pocházející ze stejného jezírka, se vydávají na cestu najednou, urazí přitom po nocích za deštivého počasí průměrně 800 m. V oblastech s mrazy přežívají zimu pod zamrzlou hladinou, nebo méně často na souši v hlubokých dírách. Doba páření závisí na místních podmínkách, nejčastěji probíhá od konce zimy do poloviny jara.\n\nDospělí jedinci dosahují celkové délky 7 až 12,5 cm. Na zádech jsou zbarveni žlutohnědě, zelenohnědě až olivově a mají řadu tmavě červených skvrn černě lemovaných. Břicho mají žluté s několika černými skvrnami. Ocas je plochý, kůže drsná a bez šupin a slizu, oči s horizontálními zornicemi jsou malé. Samci mají zadní nohy delší a na stehnech a prstech mají výrůstky k uchopení samice při páření.\n\nZ oplodněných vajíček se za 20 až 35 dnů vylíhnou asi 8 mm dlouhé beznohé, ocasaté larvy, které se zdržují při bahnitém dně. Larvy dospívají v závislosti na prostředí, např. na teplotě a čistotě vody, množství potravy a počtů jedinců vyrůstajících společně. Za 3 až 5 měsíců vývoje ve vodě se z nich obvykle vyvine neotenický dospělec velký 20 až 45 mm, nebo méně často prodělají úplnou metamorfózu a přímo vznikne dospělý jedinec velký 45 až 75 mm. Neotenický dospělec je zbarven červeně a má na zádech dvě řady černý kroužků. Může se pářit, má dýchací vak podobný plícím, končetiny i oční víčka, ale též zachovalé některé vlastnostmi larvy, např. zbytky vnějších žáber a zakulacený ocas. Někteří žijí celoročně ve vodě a na souš vylézají jen při vyschnutí jezírka, jiní přes léto žijí ve vlhkém prostředí mimo vodu.\n\nVodu opouštějí vždy ve vlnách, obvykle za deště nebo v noci, vyhýbají se slunným místům. Na plnohodnotného dospělce se promění za dva až tři roky, zmohutní a prodlouží se jim ocas a barva pokožky se změní z červené na žlutohnědou až olivovou. V některých populacích žijících v tvrdších podmínkách nikdy k této druhé přeměně nedojde a zůstávají trvale červení neoteničtí dospělci, kteří do vody vstupují jen v době páření. Naopak dlouhotrvající sucho může zkrátit období neotenie. Pohlavně dospělými se obě pohlaví stávají asi věku dvou až tří let. neotenický dospělec se může pářit.\nJsou masožraví ve všech etapách života. Malé larvy se živí zooplanktonem, později již většími bezobratlými, jsou také kanibalské a lapají menší larvy svého i jiného druhu. Žiji v určitých hloubkách do 0,5 m, čím jsou menší tím se pohybují hlouběji a taktéž potravu loví ve \"své\" hloubce, tím je snížena potravní konkurence i kanibalismus.\n\nJako dospělci vylézají za potravou hlavně v období dešťů nebo v noci a loví drobné bezobratlé živočichy žijící ve spadaném listí nebo jehličí, spoléhají na zrak a čich. Lapají kořist kterou jsou schopní spolknout vcelku.\n\nPři nástupu páření samci zjasňují své barvy a lákají samice vypouštěním feromonu do vody a tu ocasem nahánějí k čenichu samice. Přednostně volí samici větší, které pravděpodobně má více vajíček. Páří se v mělké vodě, samec se nasune na záda samice, je poněkud vpředu a v místě jejich předních končetin ji svírá svými zadními a tře její čenich. Samec nato odloží na dno spermatofor se spermiemi, který si samice vsune do kloaky. K oplodnění vajíček dochází v  těle samice.\n\nSamice snáší celkem 200 až 400 vajíček o průměru 1,5 mm, snese jen několik denně a snůška trvá více týdnů. Vajíčka klade obalená v lepkavé želatině na listy vodní vegetace po celém jezírku. Tím péče o potomstvo končí a samice odchází na souš, samec již odešel dřív.\n\nSamci se páří každoročně, samice některé roky vynechávají. Dospělci se dožívají maximálně 10 až 15 let, průměrný věk dospělých je okolo 6 let, vysoká úmrtnost je však u vajíček a larev.\n\nDospělí mají toxickou kůži, nejvíce jedu, tetrodotoxinu, se nachází na hřbetní straně. Červení neoteničtí dospělci mají jedu v kůži desetinásobně více než dospělí. Jejich hlavní savčí predátoři jsou mývalové, kteří se naučili ukousnout hlavu nebo vyžrat vnitřnosti přes břicho. Například pstruzi, ropuchy nebo krabi po sežrání celého zvířete uhynou, většina zvířat se jim pro výstražné červené zbarvení vyhýbá. Sami jsou často parazitování pijavkou tygří přenášející škodlivého prvoka Trypanosoma diemyctyli.\n\nČolci zelenaví jsou rozšířeni na velkém území a jejich populace je trvale stabilní, a to i přesto, že jejich vajíčka a larvy jsou požírány mnoha obojživelníky a rybami. IUCN jsou pokládáni za málo dotčený druh (LC).\n\n"}
{"id": "1312557", "url": "https://cs.wikipedia.org/wiki?curid=1312557", "title": "Přebor Jihomoravského kraje 2017/18", "text": "Přebor Jihomoravského kraje 2017/18\n\nV soubojích 58. ročníku Přeboru Jihomoravského kraje 2017/18 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 12. srpna 2017 úvodními šesti zápasy předehrávaného 2. kola a skončil v sobotu 16. června 2018 zbývajícími čtyřmi utkáními 30. kola. Kromě vítězného Lanžhota postoupila do divize i Bystrc.\n\n\nNejlepším střelcem ročníku se stal Lukáš Čambal z Lanžhota, který vstřelil 25 branek ve 27 startech.\n\nZdroj: \nPoznámky:\n\n"}
{"id": "1312558", "url": "https://cs.wikipedia.org/wiki?curid=1312558", "title": "Walton", "text": "Walton\n\nWalton má následující významy:\n\n\n\n"}
{"id": "1312563", "url": "https://cs.wikipedia.org/wiki?curid=1312563", "title": "Lomavrenština", "text": "Lomavrenština\n\nLomavrenština (arménsky Լոմավրեն) je téměř vymřelý jazyk, kterým se mluví v Arménii, ale i v Sýrii, Ázerbájdžánu a Rusku. Mluví jím etnikum Lom. V Arménii jím mluví asi 50 lidí, v ostatních zemích je počet mluvčích neznámý. Píše arménským písmem. Jazyk vznikl smísením arménštiny a indoíránských jazyků romština a domari. Lomavrenština má 7 pádů.\n\nV této tabulce uvádím čísla v lomavrenštině, která vychází z indoíránských jazyků. Pro srovnání jsou uvedeny tyto indoíránské jazyky: hindština, romština, domari a perština.\n"}
{"id": "1312564", "url": "https://cs.wikipedia.org/wiki?curid=1312564", "title": "Jaume Huguet", "text": "Jaume Huguet\n\nJaume Huguet [\"džajme úget\"], také Jaime Huguet (kolem roku 1415, Valls – 1492, Barcelona) byl jeden z nejvýznamnějších katalánských malířů druhé poloviny 15. století.\n\nJaume Huguet byl významný katalánský a španělský malíř konce období středověku. Řemeslu se nejprve učil u svého strýce malíře Pedra Hugueta, který žil od roku 1434 v Barceloně. Jaume Huguet je zmíněn v písemných barcelonských pramenech z roku 1448. V Barceloně strávil celý svůj život, krom krátkých pobytů v Tarragoně a Zaragoze. Malíř Luis Dalmaus seznámil Hugueta s tvorbou Jana van Eycka, jehož umění mělo vliv na celé španělské malířství tohoto období. Huguet vytvářel rozměrné oltářní obrazy a na jeho rozsáhlém díle se podílela i jeho velká dílna.\n\nDeskový pbraz \"Umučení svatého Vincence na roštu\" byl součástí hlavního oltáře kostela S. Vincente v Sarriá u Barcelony. Oltář byl v 18. století rozebrán. Skládal se ze skříňky se sochou Sv. Vincence ze Zaragozy, jež byla obklopena výjevy ze života světce a mnoha dalšími figurami, především andělů, lijících do ohně vodu. Celý výjev působivě dokumentuje Huguetovu schopnost vyprávět pomocí obrazu příběh.\n\nObraz \"Poslední večeře\" je symetricky vystavěná kompozice. Malíř ztvárnil prostor velmi působivě, s naturalistickou reprodukcí dvanácti apoštolů. Puncovaný zlatý podklad je charakteristický pro Huguetovy obrazy vytvořené po roce 1450. Použitím zlatého podkladu se malíř přizpůsoboval vkusu a požadavkům objednavatelů, což byly téměř výhradně barcelonské řemeslnické cechy.\n\n"}
{"id": "1312566", "url": "https://cs.wikipedia.org/wiki?curid=1312566", "title": "Seznam dílů seriálu Shadowhunters", "text": "Seznam dílů seriálu Shadowhunters\n\nToto je seznam dílů seriálu \"Shadowhunters\". Americký fantasy televizní seriál \"Shadowhunters\" měl premiéru na americké stanici Freeform. Seriál vychází z knižní předlohy autorky Cassandry Clare s názvem \"Nástroje smrti\".\n\n<onlyinclude></onlyinclude>\n\nDruhá část třetí řady má podtitul Shadowhunters: The Final Hunt .\n"}
{"id": "1312575", "url": "https://cs.wikipedia.org/wiki?curid=1312575", "title": "Reif", "text": "Reif\n\nPříjmení Reif mají následující osobnosti:\n\n"}
{"id": "1312579", "url": "https://cs.wikipedia.org/wiki?curid=1312579", "title": "Bolchov", "text": "Bolchov\n\nBolchov () je město v Orelské oblasti v Ruské federaci. Při sčítání lidu v roce 2010 měl přes jedenáct tisíc obyvatel.\n\nMěsto leží při ústí potoka Bolchovky do Nugry, levého přítoku Oky v povodí Volhy. Od Orlu, správního střediska oblasti, je Bolchov vzdálen zhruba šedesát kilometrů severně, od Moskvy, hlavního města federace, přibližně 270 kilometrů jihozápadně.\n\nPřes město prochází v severojižním směru silnice R92 z Kalugy přes Beljov do Orlu.\n\nPrvní písemná zmínka o Bolchovu je z dvanáctého století. V šestnáctém století byl Bolchov jednou z pevností na jižní hranici Moskevského knížectví.\n\nNa přelomu dubna a května roku 1608 porazil Lžidimitrij II. s podporou polských vojsk u Bolchova cara Vasilije IV.\n\nV roce 1778 se Bolchov stal městem.\n\nZa druhé světové války byl Bolchov od 9. října 1941 do 28. července 1943 obsazen německou armádou.\n\n"}
{"id": "1312580", "url": "https://cs.wikipedia.org/wiki?curid=1312580", "title": "Přebor Moravskoslezského kraje 2017/18", "text": "Přebor Moravskoslezského kraje 2017/18\n\nV soubojích 58. ročníku Přeboru Moravskoslezského kraje 2017/18 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 5. srpna 2017 úvodními pěti zápasy 1. kola a skončil v sobotu 16. června 2018 zbývajícími sedmi utkáními 30. kola. Kromě vítězných Dětmarovic postoupily do divize i mužstva Olympia Bruntál a Heřmanice Slezská (díky odhlášení celků z divizí).\n\n\nNejlepším střelcem ročníku se stal Martin Váňa z SK Beskyd Čeladná, který vstřelil 27 branek ve 29 startech.\n\nSpolečnost Poháry Bauer \n\nZdroj:\n\n"}
{"id": "1312585", "url": "https://cs.wikipedia.org/wiki?curid=1312585", "title": "WrestleMania", "text": "WrestleMania\n\nWrestlemania (zkráceně WM) je wrestlingová akce pořádaná společností WWE. Jedná se o největší wrestlingovou akci roku. První Wrestlemania (Wrestlemania 1) byla pořádána 31. května 1985 na Madison Square Garden. Pořádáno bylo již 34. ročníků.\n"}
{"id": "1312596", "url": "https://cs.wikipedia.org/wiki?curid=1312596", "title": "Goša Rubčinskij", "text": "Goša Rubčinskij\n\nGeorgij Alexandrovič Rubčinskij (; 29. června 1984, Moskva, SSSR) je ruský módní návrhář, street artový umělec a zakladatel módní značky nesoucí jeho jméno ГОША РУБЧИНСКИЙ. Jeho oblečení je inspirováno převážně stylem ruské skateboardové subkultury a ruské mládeže obecně, často také obsahuje motivy jiných módních značek (např. Kappa, Fila, Tommy Hilfiger). První Rubčinského kolekce SS/09 byla představena ke konci roku 2008 a nesla název \"Říše Zla\" (takto Ronald Reagan nazval SSSR v období studené války).\n"}
{"id": "1312599", "url": "https://cs.wikipedia.org/wiki?curid=1312599", "title": "Tamrašská republika", "text": "Tamrašská republika\n\nTamrašská republika, nebo též Pomácká republika ( \"Тъмръшка република\" – Tǎmrǎška republika) bylo samosprávné společenství pomackých obcí, které vzniklo po rusko-turecké válce v oblasti jižních Rodopů. Jednalo se o pokus o oddělení Pomaků od Východní Rumélie v letech 1879 až 1886, které skončilo úspěšným znovu začleněním oblasti do Osmanské říše.\n\nV právním pojetí se nejednalo o republiku. Obce začleněné do tohoto společenství nikdy svoji nezávislost formálně nevyhlásily a nezískaly tedy ani uznání podle mezinárodního práva. Název je odvozen od jména bulharské historické oblasti Tǎmrǎš (\"Тъмръш\").\n\nRepublika se rozkládala zhruba na jihu dnešního Bulharska, na historickém území Thrákie na horních tocích řek Văča a Asenica. Zprvu ji tvořilo 13 vesnic a 4 osady z historické oblasti Rupčos a 5 vesnic z oblasti Peštera. Od podzimu roku 1880 se přidalo ještě 5 pešterských vesnic a jedna osada.\n\nPo porážce Osmanské říše v rusko-turecké válce a Sanstefanském míru mělo v rámci Osmanské říše vzniknout autonomní „Velké Bulharsko“, ze kterého měla být stažena veškerá osmanská vojska. Na tomto území žilo kromě jiných národností i velké množství Turků, kteří začali zakládat vlastní partyzánské jednotky působící proti ruským posádkám.\n\nTurecká vláda zorganizovala tzv. rodopské povstání pod přímým velením Velké Británie, jejímž cílem bylo oslabení Ruska. Povstalci byli vedeni britskými důstojníky a v jejich čele stál britský agent Stanislas Saint Clair, jenž byl před rusko-tureckou válkou britským konzulem ve Varně. Povstání trvalo od února do května a pak se ruským jednotkám podařilo ho potlačt, když postoupily až k řece Ardě, která tvořila demarkační linii.\n\nZ hlediska mezinárodní politiky splnilo povstání svůj účel, protože se stalo jedním z důvodů svolání Berlínského kongresu, který revidoval Sanstefanský mír. Podle této revize vznikly mimo jiné dva bulharské státy: Bulharské knížectví — formálně autonomní knížectví Osmanské říše, které bylo de facto zcela nezávislé, a Východní Rumélie — autonomní provincie Osmanské říše. Hranice vlastní Osmanské říše se v oblasti Rodop oproti předchozímu ujednání posunula jen nevýrazně na sever a značné množství muslimů (Pomaků a Turků) zůstalo v rámci Východní Rumélie.\n\nV roce 1879 odmítly „vzpurné obce“ platit daně vládě Východní Rumelie a omezily přístup do této oblasti. Existovalo mnoho důvodů k tomuto činu: od odmítnutí převážně křesťanské vlády Východní Rumelie, přes strach z odplaty za účast při potlačování Dubnového povstání v Peruštici, Bojkově a Dedovu a z obnovy ozbrojených střetů (v oblasti operovaly během války jednotky kapitána Petko Vojvody), až po snahu vyhnout se placení daní.\n\nBulharský historik Vasil Dečov tvrdí, že skutečným důvodem bylo jmenování Mehmeta Beye, bývalého správce Karnobatu, místním okresním velitelem podle dekretu č. 3 guvernéra Alexandra Bogoridiho z 29. května 1879. Odštěpenecký vůdce Ahmed ağa Timirski prý očekával, že bude jmenován on. Nadto nový okresní velitel jmenoval soudním komisařem svého vlastního bratra Sadıqa Beye. Důvodem mohlo být i to, že jeden z bratrů Timirskiho se podílel na potlačení Dubnového povstání v Peruštici a okolí a s částí místního obyvatelstva utekli na jih před postupem ruské armády. Po skončení bojů se do Tǎmrǎše vrátili, načež odmítli platit daně jak Východní Rumélii, tak Osmanské říši.\n\nV létě 1879 více než 100 místních předáků zvolilo v Trigradu tříčlennou radu a také pokladníka a velitele četnictva, kterým se stal İsmail Ağa (bratr Ahmeda Timirskiho). Shromáždění rozhodlo, že není nikomu pořízeno. Neformálním vůdcem „Pomácké republiky“ zůstal Timirski.\n\nPřes rozličná vyjednávání zůstalo území prakticky nezávislé, i když na něm osmanský vliv postupně vzrůstal. Východní Rumélie nechtěla vojensky zasáhnout z obavy před mezinárodní reakcí a sama postupně spěla ke sjednocení s Bulharskem, což se uskutečnilo Plovdivským převratem v září 1885. Přestože tím došlo k porušení závěrů Berlínského kongresu, osmanská vláda reagovala umírněně a požadovala územní kompenzaci, které se jí dostalo odstoupením oblastí s vysokým podílem muslimů, kam patřilo území Tamrašské republiky a okolí města Kardžali. Obě oblasti byly v roce 1886 připojeny k Osmanské říši.\n\nOhledně přechodu vlády pod Východní Rumélii bylo vedeno několik jednání:\n\nRada:\nČetnictvo bylo tvořeno 20 muži a na vesnické předáky, kteří byli voleni, byly přeneseny rozsáhlé policejní, správní a soudní pravomoci. Sídlem zprávy byl zpočátku Trigrad, později Nastan, a pak Michalkovo a jiné větší dědiny.\n\nOproti rumelijské a osmanské správě vyměřovala místní správa nižší daně, což přispělo k rozšíření vlivu „republiky“.\n\nZajímavostí je, že přes neformální nezávislost oblasti poskytla vláda Východní Rumélie pomoc v hotovosti na obnovu obce Tǎmrǎš. Dalším výmluvným faktem je, že v roce 1880 část „vzbouřených vesnic“ vpustila skrutátory při sčítání lidu ve Východní Rumélii.\n\n\n\n"}
{"id": "1312601", "url": "https://cs.wikipedia.org/wiki?curid=1312601", "title": "Josef Hrubý", "text": "Josef Hrubý\n\nJosef Hrubý může být:\n\n"}
{"id": "1312602", "url": "https://cs.wikipedia.org/wiki?curid=1312602", "title": "Kamran Ağayev", "text": "Kamran Ağayev\n\nKamran Adilxan oğlu Ağayev [kamran ágajev] (* 9. února 1986, Şabran, Ázerbájdžánská SSR, SSSR) je ázerbájdžánský fotbalový brankář a reprezentant, od července 2017 hráč českého klubu FK Mladá Boleslav. Mimo Ázerbájdžán působil na klubové úrovni v Turecku a Portugalsku, od léta 2017 je v České republice.\nZa rok 2008 se stal ázerbájdžánským fotbalistou roku.\n\n\nKamran Ağayev má za sebou starty za mládežnické výběry Ázerbájdžánu v kategorii U18. \n\nV A-mužstvu Ázerbájdžánu debutoval 6. 9. 2008 v kvalifikačním utkání v Cardiffu proti reprezentaci Walesu (prohra 0:1). V roce 2016 načal šestou desítku startů v dresu ázerbájdžánského národního týmu.\n\n"}
{"id": "1312606", "url": "https://cs.wikipedia.org/wiki?curid=1312606", "title": "Seiki Nose", "text": "Seiki Nose\n\nSeiki Nose (* 10. srpna 1952) je bývalý japonský zápasník–judista, bronzový olympijský medailista z roku 1984\n\nV japonské seniorské reprezentaci se pohyboval od poloviny sedmdesátých let dvacátého století. V roce 1984 uspěl při japonské olympijské kvalifikaci a startoval na olympijských hrách v Los Angeles. Ve čtvrtfinále nestačil na Rakušana Petera Seisenbachara, ale přes opravy se dostal do boje o třetí místo, ve kterém porazil Francouze Fabiena Canu a získal bronzovou olympijskou medaili. Vzápětí ukončil sportovní kariéru. Věnoval se trenérské práci na Saitamské univerzitě.\n\nSeiki Nose byl levoruký judista, jeho osobní technikou byla uči-mata.\n\n\n"}
{"id": "1312610", "url": "https://cs.wikipedia.org/wiki?curid=1312610", "title": "Jošijuki Macuoka", "text": "Jošijuki Macuoka\n\nJošijuki Macuoka (* 6. března 1957) je bývalý japonský zápasník–judista, olympijský vítěz z roku 1984.\n\nJudu se začal aktivně věnovat při studiu na Kjótské univerzitě. Jeho osobním trenérem byl Šózó Fudžii. Do japonské reprezentace se prosadil po roce 1980 jako zaměstnanec policie v prefektuře Hjógo. V roce 1984 uspěl v japonské olympijské nominaci a startoval na olympijských hrách v Los Angeles. Bez větších potíží se probojoval do semifinále, kde svedl taktickou bitvu s Francouzem Marcem Alexandrem a vyhrál po verdiktu sudích na praporky (hantei). Ve finále porazil na body Jihokorejce Hwang Čong-oa a získal zlatou olympijskou medaili. Sportovní kariéru ukončil v roce 1988. Věnoval se trenérské práci. Působil jako šéftrenér ženského profesionálního judistického týmu japonské společnosti Komatsu Limited. Jeho nejznámější svěřenkyní byla dvojnásobná olympijská vítězka Ajumi Tanimotová.\n\nJošijuki Macuoka byl levoruký komplexně technicky vybavený judista, jeho osobní technikou bylo levé seoi-nage a o-uči-gari, které doplňoval výborným bojem na zemi.\n\n\n"}
{"id": "1312611", "url": "https://cs.wikipedia.org/wiki?curid=1312611", "title": "Tasiusaq (Avannaata)", "text": "Tasiusaq (Avannaata)\n\nTasiusaq (zastarale \"Tasiussaq\") je osada v kraji Avannaata, na stejnojmenném ostrově v Upernavickém souostroví v Grónsku. V roce 2017 tu žilo 266 obyvatel, takže je to šestá největší osada kraje Avannaata a třiadvacáté největší město Grónska. Je to také druhá největší osada, které se nezobrazuje na mapách Google (po Kuummiitu). Název osady znamená \"(osada, která) vypadá jako jezero\".\n\nTasiusaq je (spolu s Nutaarmiutem) jediné město se stabilním počtem obyvatel.\n"}
{"id": "1312612", "url": "https://cs.wikipedia.org/wiki?curid=1312612", "title": "Ken'iči Haraguči", "text": "Ken'iči Haraguči\n\nKen'iči Haraguči (japonsky: 原口 謙一, * 26. srpna 1957) je bývalý japonský zápasník–judista.\n\nJudu se aktivně věnoval jako student univerzity Tókai (東海大学) v Tokiu. V japonské reprezentaci se pohyboval od konce sedmdesátých let dvacátého století. V roce 1980 přišel z politických důvodů o možnost bojovat o účast na olympijských hrách v Moskvě. V roce 1984 neuspěl při japonské nominaci na olympijské hry v Los Angeles na úkor Šindžiho Hosokawy. Po skončení sportovní kariéry pracoval jako trenér na střední škole Seišó (東海大学付属熊本星翔高等学校), patřící k univerzitě Tókai.\n\n\n"}
{"id": "1312614", "url": "https://cs.wikipedia.org/wiki?curid=1312614", "title": "Wilson Greatbatch", "text": "Wilson Greatbatch\n\nWilson Greatbatch (6. září 1919, Buffalo – 27. září 2011, Williamsville) byl americký vynálezce. Proslul především vynálezem kardiostimulátoru. \n\nVystudoval elektrické inženýrství na Cornellově univerzitě (bakalářský stupeň) a na Univerzitě v Buffalu (magisterský stupeň). Absolvoval roku 1957. Na Univerzitě v Buffalu pracoval poté jako asistent. \n\nK objevu kardiostimulátoru došlo náhodou, když roku 1956 vyvíjel na Univerzitě v Buffalu zařízení pro záznam srdečního rytmu. V jednu chvíli do přístroje namontoval omylem nadměrně silný rezistor, který generoval pravidelné elektrické pulsy. V tu chvíli ho napadlo, že by přístroj v těle pacienta nemusel jen měřit, ale i aktivně stimulovat srdeční činnost. Jeho kardiostimulátor byl roku 1958 úspěšně voperován do psa a v roce 1960 do lidského pacienta, který žil poté 18 měsíců. Ještě toho roku byl přístroj implantován do deseti dalších pacientů, mezi nimiž byly i dvě děti. Následně se Greatbatch začal věnovat vývoji baterií, které by přístroji mohly dodávat energii déle než tehdejší baterie (asi dva roky). Nakonec se mu podařilo vynalézt nový typ lithiových baterií, které v kardiostimulátoru vydržely asi 10 let. V roce 1970 si založil firmu \"Wilson Greatbatch Ltd\" na jejich výrobu, která existuje dodnes. V závěru života se věnoval jaderné fúzi, solární technologii i výzkumu AIDS. Celkem měl na svém kontě přes 325 patentů.\n"}
{"id": "1312617", "url": "https://cs.wikipedia.org/wiki?curid=1312617", "title": "Cyrus McCormick", "text": "Cyrus McCormick\n\nCyrus Hall McCormick (15. února 1809, Shenandoah Valley – 13. května 1884, Chicago) byl americký vynálezce a podnikatel. Proslul především vynálezem žacího stroje.\n\nVyrostl na farmě ve Virginii. Již v patnácti letech zdokonalil kosu. Poté se pustil do výroby automatického žacího stroje. Nejprve na něm pracoval s otcem, později s černošským pomocníkem Jo Andersonem. Na konci roku 1831 představili první žací zařízení, které bylo ovšem ještě taženo párem koní. Stroj nahradil 12 až 16 sekáčů s kosou. 21. června 1834 McCormick získal na žací stroj patent. V příštích deseti letech ovšem prodal jen sto kusů stroje. Pro farmáře byl moc drahý a banky jim půjčovat nechtěly. Musel tedy změnit způsob svého podnikání – začal farmářům sám půjčovat peníze na nákup stroje. Získal také investora Williama Butlera Ogdena, politickou podporu senátora za Illinois Stephena A. Douglase a přemístil svou firmu do Chicaga, aby měl blíže k pláním Středozápadu, kde byla hlavní zemědělská oblast USA. V roce 1851 získal jeho žací stroj zlatou medaili na Londýnské světové výstavě. V roce 1860 už vyráběl 4000 kombajnů ročně. Firmu nezlomil ani obrovský požár Chicaga roku 1871, který poničil čtyři pětiny města. \n\nJeho poslední slova před smrtí prý zněla „Práce! Práce!“ („\"Work! Work!\"“). Jím založená firma \"McCormick Harvesting Machine Company\" (od roku 1902 International Harvester, transformovaná v roce 1985 na Navistar International) odprodala značku McCormick firmě Case, ta v nové společnosti McCormick Tractors International vyrábí traktory.\n\n"}
{"id": "1312622", "url": "https://cs.wikipedia.org/wiki?curid=1312622", "title": "Přebor Zlínského kraje 2017/18", "text": "Přebor Zlínského kraje 2017/18\n\nV soubojích 30. ročníku Přeboru Zlínského kraje 2017/18 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v pátek 4. srpna 2017 úvodním zápasem 1. kola a celého ročníku (SK Baťov 1930 – FC Kvasice 2:2, PK 3:5) a skončil v neděli 17. června 2018 zbývajícími dvěma utkáními 26. kola. Z důvodu nezájmu předních mužstev o postup do vyšší soutěže nakonec sestoupily také Kvasice.\n\n\nNejlepším střelcem ročníku se stal Pavel Škrobák z FC Velké Karlovice + Karolinka, který vstřelil 24 branky ve 26 startech.\n\nZdroj: \n\nPoznámky:\n\n"}
{"id": "1312626", "url": "https://cs.wikipedia.org/wiki?curid=1312626", "title": "Silnice II/600", "text": "Silnice II/600\n\n600 je silniční označení místní komunikace, která vede ze Slivence do Hlubočep. Je dlouhá 5,5 km. V celé její délce je vedena ulice K Barrandovu. Prochází jedním krajem a jedním okresem. V minulosti bylo toto označení používáno i pro tzv. řepskou tangenciálu, tj. ulici Slánskou v Praze. \n\n\n"}
{"id": "1312627", "url": "https://cs.wikipedia.org/wiki?curid=1312627", "title": "Přebor Olomouckého kraje 2017/18", "text": "Přebor Olomouckého kraje 2017/18\n\nV soubojích 27. ročníku Přeboru Olomouckého kraje 2017/18 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v sobotu 5. srpna 2017 úvodním zápasem 1. kola a celého ročníku (1. FC Viktorie Přerov – 1. HFK Olomouc 1:2) a skončil v neděli 17. června 2018 zbývajícími dvěma utkáními 26. kola.\n\nLutín postup odmítl a B-mužstvo 1. HFK Olomouc postoupit nemohlo z důvodu sestupu A-mužstva z MSFL a jeho účasti v divizi v ročníku 2018/19 (záložní mužstva nemohou hrát na stejné úrovni). Do divize se tak po jedné sezoně vrací Přerov.\n\n\nNejlepším střelcem ročníku se stal Petr Kundrt z TJ Slovan Černovír, který vstřelil 15 branek.\n\nZdroj: \nPoznámky:\n\n"}
{"id": "1312630", "url": "https://cs.wikipedia.org/wiki?curid=1312630", "title": "Silnice II/301", "text": "Silnice II/301\n\nSilnice II/301 je silnice II. třídy, která vede z Trutnova do Police nad Metují. Je dlouhá 28,5 km. Prochází jedním krajem a dvěma okresy.\n\n\n\n"}
{"id": "1312634", "url": "https://cs.wikipedia.org/wiki?curid=1312634", "title": "Silnice II/306", "text": "Silnice II/306\n\nSilnice II/306 je silnice II. třídy, která vede ze Skutče do Dřevše. Je dlouhá 5,5 km. Prochází jedním krajem a jedním okresem.\n\n\n"}
{"id": "1312635", "url": "https://cs.wikipedia.org/wiki?curid=1312635", "title": "Míra Kumárová", "text": "Míra Kumárová\n\nMíra Kumárová (* 31. březen 1945, Patna) je indická politička a bývalá diplomatka.\nNarodila se jako dcera prominentního dálitského politika v hlavním městě indického svazového státu Bihár. Vystudovala práva a získala taktéž magisterský diplom v oboru anglické literatury.\n\nV roce 2017 se zúčastnila jako opoziční kandidátka (UPA) indických prezidentských voleb, v kterých se ziskem cca 34 % hlasů podlehla dálitu Rámu Náthu Kóvindu, vládní stranou (BJP; hinduistická Indická lidová strana) podporovanému kandidátku.\n"}
{"id": "1312637", "url": "https://cs.wikipedia.org/wiki?curid=1312637", "title": "Silnice II/307", "text": "Silnice II/307\n\nSilnice II/307 je silnice II. třídy, která vede z Choustníkova Hradiště do Velkého Třebešova. Je dlouhá 12 km. Prochází jedním krajem a dvěma okresy.\n\n\n\n"}
{"id": "1312638", "url": "https://cs.wikipedia.org/wiki?curid=1312638", "title": "Džajalalitha Džajarámová", "text": "Džajalalitha Džajarámová\n\nDžajalalitha Džajarámová (24. únor 1948, Melukote, Karnátaka – 5. prosinec 2016, Čennaí) byla populární indická politička, členka regionální Všeindické Annáduraiovy drávidské pokrokové federace (AIADMK) a také bývalá premiérka jihoindického svazového státu Tamilnádu. Mnohdy byla anglickojazyčnými médii dokonce označována (např. The Guardien, Hindustan Times) jako \"Železná Lady Tamilnádu\" (anglicky \"Iron Lady of Tamil Nadu\").\n\nNarodila se jako dcera právníka, který zemřel, když byly Džajalalithě pouhé dva roky. Přála si býti odmalička právničkou, prosadila se avšak jako filmová herečka, na televizní obrazovce se objevila ve více než 120 filmech. Jako politička byla svými stoupenci označována za \"Ammu\" (tj. matku), či \"Puratči Thalajvi\" (tj. revoluční vůdkyni). Za svého života ale čelila po dobu 18 let, tj. od obvinění v roce 1996 až do vynesení rozsudku soudu v Bengalúru v roce 2014, závažnému podezření z korupce. \n\nZemřela ve věku 68 let na srdeční zástavu v nemocnici v Tamilnádu. Po její smrti byl v Tamilnádu vyhlášen sedmidenní smutek.\n"}
{"id": "1312639", "url": "https://cs.wikipedia.org/wiki?curid=1312639", "title": "IIHF Challenge Cup of Asia 2013", "text": "IIHF Challenge Cup of Asia 2013\n\nIIHF Challenge Cup of Asia 2013 byl turnaj v ledním hokeji, který se konal od 16. do 24. března 2010 v hale Arena v Bangkoku v Thajsku. Turnaje se zúčastnilo deset mužstev, která hrála ve dvou skupinách jednokolově každý s každým. Celky do skupin byly nasazeny podle výkonnosti. Poté celky ze skupiny A a první tři celky ze skupiny B postoupily do čtvrtfinále. Vítězství si připsali hráči Tchaj-wanu před hráči Hongkongu a Mongolska.\n"}
{"id": "1312640", "url": "https://cs.wikipedia.org/wiki?curid=1312640", "title": "Michail Tombak", "text": "Michail Tombak\n\nMichail Borisovič Tombak (rusky: Михаил Борисович Томбак), (* 4. září 1953 Karaganda, Sovětský svaz) je ruský středoškolský učitel biologie a chemie. Je v Polsku autorem čtyři bestsellerů na téma zdravého životního stylu a samoléčby.\nVystudoval v letech 1971 až 1976 Státním pedagogickém institutu v Kaluze. Během studií cestoval také do Tibetu, kde se setkal s tradiční čínskou a tibetskou medicínou a napsal tři knihy z oboru. V červenci 1976 ukončil studium jako středoškolski učitel biologie a chemie. Od roku 1980 učil jako odborný asistent na Univerzitě v Moskvě, kde byl v roce 1985 jmenován ředitelem Vědeckého centra pro zdraví. Od roce 1990 až 1993 byl v Moskvě ředitelem sovětsko-nizozemské spolki „Ramaks“ a koncernu „Ramaks-Elektronik“. Certifikát hypnotizéra získal v roku 1993. Titul Kandidát věd získal v červnu 1996 a titul Doktor věd v dubnu 1997 v Moskvě.\n\nOd roku 1998 působí na „volné noze“. V roce 1999 se přestěhoval do Polska, a žije s manželkou Bogumilou v Lodži. Polské občanství získal v roce 2004. Zabývá se šířením samoléčby a přírodních léčitelských metod. Je autorem knih v polštině, věnované zdravému, aktivnímu a dlouhému životu. Jeho knihy byly přeloženy do 12 jazyků.\n\n\n"}
{"id": "1312642", "url": "https://cs.wikipedia.org/wiki?curid=1312642", "title": "Arnaville", "text": "Arnaville\n\nArnaville je francouzská obec v departementu Meurthe-et-Moselle v regionu Grand Est. V roce 2014 zde žilo 588 obyvatel.\n\nObec leží u hranic departementu Meurthe-et-Moselle s departementem Moselle.\nSousední obce jsou: Arry (Moselle), Bayonville-sur-Mad, Gorze (Moselle), Novéant-sur-Moselle (Moselle) a Pagny-sur-Moselle.\n\n\"Počet obyvatel\"\n\n"}
{"id": "1312645", "url": "https://cs.wikipedia.org/wiki?curid=1312645", "title": "Brodek u Přerova (nádraží)", "text": "Brodek u Přerova (nádraží)\n\nBrodek u Přerova (dřívější název: \"Brodek\") je železniční stanice, která se nachází na trati 270, původní odbočné železniční trati společnosti c.k. privilegované Severní dráhy císaře Ferdinanda (SDCF) z Přerova do Olomouce v obci Brodek. Je součástí třetího železničního rychlostního koridoru ČD.\n\nVýstavba odbočné tratě SDCF Přerov–Olomouc probíhala v roce 1841, dne 17. října 1841 projel vlak do Olomouce.\n\nZabezpečovací zařízení železniční stanice Hranice nad Moravou je dálkově řízeno z Centrálního dispečerského pracoviště Přerov (CDP Přerov).\n\n\n\nV roce 1841 byla postavena jako jediná železniční stanice na odbočném křídle Přerov–Olomouc SDCF. Staniční budovou byl strážní domek, který byl zbourán v roce 1927. V roce 1855 byla postavena podle plánů architektů Ernesta Ehrenhause výpravní budova.\n\nV roce 1885 byla vybudována výpravní budova podle plánu architekta Ernesta Erenhause. Výpravní jednopatrová budova, která je obdélného půdorysu se třemi rizality (střední dvouosý, krajní jednoosé), na drážní straně ve středním rizalitu jsou dvojitá sdružená okna, s romantizujícími prvky. Výpravní budova byla krytá valbovou střechou. Korunní římsa byla zdobená zubořezem. V roce 1895 byla přistavěna přízemní boční křídla s plochou střechou. V roce 1955 byla budova výpravny adaptována, byla vyměněna okna za čtvercová, původní vápencové omítky nahrazeny břizolitem. Zachovány zůstaly vystupující nároží a korunní římsa bez obloučkového vlysu.\n\nNedaleko od výpravní budovy byla postavena z režného cihlového zdiva podle typového plánu (Spezialplan No 1873) z roku 1906. Přízemní tříosá stavba s plochou střechou. V budově byl umístěn tzv. mokrý plynojem. Byla to zvonová nádoba jejíž dolní okraj byl ponořen do vodní nádrže. Zvýšením nebo snížením tlaku acetylénu ve zvonu se zvon samočinně vynořil nebo ponořil do vody. Zvýšením tlaku ve vyvíječi plynu se nádoba s karbidem vynořila z vody a ustala reakce karbidu s vodou, při poklesu tlaku se karbid zanořil do vody a začal se vyvíjet acetylén (ethyn). Acetylén byl odváděn do čisticího přístroje, kde se zbavil nežádoucích příměsí snižujících svítivost (amoniak, sirovodík) v čisticí látce, nejčastěji se používalo chlorové vápno. Vyčištěný acetylén byl odveden do plynojemu přes plynoměr a následně do acetylénových lamp. V budově lampárny byl sklad karbidu a jáma na vápno. Podle stejného typového plánu byla postavena dochovaná acetylénovna v Deutsch Wagramu v Rakousku.\n\nV železniční zastávce jsou cestujícím poskytovány tyto služby: vnitrostátní pokladní přepážka (ČD), platba v eurech, platba platební kartou, prostory pro cestující, bezbariérové WC, veřejné parkoviště. Restaurační zařízení je v blízkosti nádraží.\n\nTuristické trasy začínají u nádraží:\nV blízkosti nádraží vede cyklotrasa 6049.\n\n"}
{"id": "1312646", "url": "https://cs.wikipedia.org/wiki?curid=1312646", "title": "Židovský hřbitov v Přerově", "text": "Židovský hřbitov v Přerově\n\nŽidovský hřbitov v Přerově je situován v jihozápadní části města Přerov v Olomouckém kraji. Hřbitov byl zřízen roku 1882. V roce 1956 byl původní hřbitov zrušen a některé náhrobky byly převezeny na tento. Na ploše zhruba 3.732 m² se nachází cca 360 náhrobků. Hřbitov je hodnotný jako příklad poencimančního vývoje.\n\nHřbitov je obehnán kamennou zdí. Přístupný je na vyžádání v domě čp. 10.\n"}
{"id": "1312656", "url": "https://cs.wikipedia.org/wiki?curid=1312656", "title": "Bayonville-sur-Mad", "text": "Bayonville-sur-Mad\n\nBayonville-sur-Mad je francouzská obec v departementu Meurthe-et-Moselle v regionu Grand Est. V roce 2014 zde žilo 312 obyvatel.\n\nObec leží u hranic departementu Meurthe-et-Moselle s departementem Moselle.\n\nSousední obce jsou: Arnaville, Gorze (Moselle), Onville, Pagny-sur-Moselle a Vandelainville.\n\n\"Počet obyvatel\"\n\n"}
{"id": "1312658", "url": "https://cs.wikipedia.org/wiki?curid=1312658", "title": "Robert Metcalfe", "text": "Robert Metcalfe\n\nRobert Melancton Metcalfe (* 7. dubna 1946, New York) je americký počítačový vědec, vynálezce a podnikatel. Proslul především vynálezem ethernetu, neboli způsobu spojení v lokální počítačové síti (též LAN - Local Area Network). \n\nVystudoval elektrické inženýrství a počítačovou vědu na Massachusettském technologickém institutu (1969). Postgraduálně pak studoval na Harvardské univerzitě. V roce 1972 dostal nabídku od Boba Taylora a začal pracovat pro Xerox Corporation, v Palo Alto Research Center v Kalifornii, ve známém Silicon Valley. Zde byl jmenován vedoucím týmu, který dostal za úkol propojit mezi sebou počítače Alto (jež se nedostaly nikdy do prodeje) a různá periferní zařízení, neboli vymyslet, jak by mohla fungovat LAN. Metcalfe roku 1973 vymyslel systém zvaný ethernet, v němž jednotlivá zařízení sítě nemusejí vzájemně navazovat spojení, komunikují spolu přes jedno médium, k němuž je umožněn vícenásobný přístup. Efektivita ethernetu vedla k tomu, že se nakonec prosadil v 80 procentech lokálních sítí. Metcalfa úspěch jeho řešení přiměl k založení vlastní firmy 3Com, která poskytuje síťová řešení pro podnikové sítě.\n\n"}
{"id": "1312659", "url": "https://cs.wikipedia.org/wiki?curid=1312659", "title": "Dominik Kružliak", "text": "Dominik Kružliak\n\nDominik Kružliak (* 10. července 1996) je slovenský fotbalový obránce, hráč klubu MFK Ružomberok. Jeho oblíbenou ligou je anglická Premier League.\n\n\nDominik Kružliak nastupoval ve slovenské mládežnické reprezentaci U19.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Proti Ugandě nenastoupil, debutoval 12. ledna proti Švédsku (porážka 0:6).\n\n\n"}
{"id": "1312660", "url": "https://cs.wikipedia.org/wiki?curid=1312660", "title": "Silnice II/308", "text": "Silnice II/308\n\nSilnice II/308 je silnice II. třídy, která vede z Hradce Králové do Nového Města nad Metují. Je dlouhá 28 km. Prochází jedním krajem a třemi okresy.\n\n\n\n\n"}
{"id": "1312661", "url": "https://cs.wikipedia.org/wiki?curid=1312661", "title": "Silnice II/313", "text": "Silnice II/313\n\nSilnice II/313 je silnice II. třídy, která vede z Dolní Dobrouče do Ostrova. Je dlouhá 11,5 km. Prochází jedním krajem a jedním okresem.\n\n\n"}
{"id": "1312666", "url": "https://cs.wikipedia.org/wiki?curid=1312666", "title": "Silnice II/314", "text": "Silnice II/314\n\nSilnice II/314 je silnice II. třídy, která vede z Dolní Dobrouče do Horní Čermné. Je dlouhá 9,8 km. Prochází jedním krajem a jedním okresem.\n\n\n"}
{"id": "1312667", "url": "https://cs.wikipedia.org/wiki?curid=1312667", "title": "Zemětřesení v Egejském moři 2017", "text": "Zemětřesení v Egejském moři 2017\n\nZemětřesení v Egejském moři 2017 mělo sílu 6,6 a došlo k němu kolem půlnoci 21. července 2017 v Egejském moři na jihozápadě Turecka. Po zemětřesení následovalo dalších 9 otřesů se silou 4,0 až 4,9. Zěmětřesení též zasáhlo řecký ostrov Kos, kde bylo v důsledku tohoto zemětřesení zemřeli dva lidé a kolem 150 lidí utrpělo zranění. V Turecku bylo zraněno přes 350 lidí. V blízkosti epicentra byla též pozorována vlna tsunami, která poškodila některé lodě v přístavech.\n"}
{"id": "1312671", "url": "https://cs.wikipedia.org/wiki?curid=1312671", "title": "Silnice II/311", "text": "Silnice II/311\n\nSilnice II/311 je silnice II. třídy, která vede z Deštného v Orlických horách do Lanškrouna. Je dlouhá 68 km. Prochází dvěma kraji a dvěma okresy.\n\n\n\n"}
{"id": "1312672", "url": "https://cs.wikipedia.org/wiki?curid=1312672", "title": "Reginald Pole", "text": "Reginald Pole\n\nReginald Pole (3. března 1500 Stourton Castle, Staffordshire – 17. listopadu 1558 Londýn) byl anglický římskokatolický kardinál a poslední římskokatolický arcibiskup v Canterbury, který zastával tento úřad v letech 1556-1558 v období protireformace. Byl oblíbencem a rádcem anglické královny Marie Tudorovny, společně s níž prosazoval pronásledování protestantů, milo jiné odsoudil k smrti svého předchůdce, canterburského arcibiskupa Thomase Cranmera. Královna Marie a kardinál Pole zemřeli v tentýž den.\n\n"}
{"id": "1312673", "url": "https://cs.wikipedia.org/wiki?curid=1312673", "title": "Jan Hrnčíř", "text": "Jan Hrnčíř\n\nJan Hrnčíř (* 1. května 1977 Ivančice) je český ekonom, VŠ pedagog a politik, od října 2017 poslanec Poslanecké sněmovny PČR, od roku 2016 zastupitel Jihomoravského kraje, od roku 2018 zastupitel města Blanska, člen SPD.\n\nAbsolvoval obor management mezinárodního podnikání na Fakultě ekonomie a podnikání Panevropské vysoké školy v Bratislavě (získal titul Ing.) a obor etika na Vysoké škole mezinárodního podnikání v Prešově (získal titul PhDr.). Od roku 2007 je jednatelem a vlastníkem firmy \"Česká informatika\" , od roku 2014 řídí a vlastní \"Institut terciárního vzdělávání\". Vyučuje na vysokých školách, dále získal tituly magistr, MBA a LL.M. \n\nJan Hrnčíř žije ve městě Blansko. Má dvě dcery (Natálie a Sofie), mezi jeho záliby patří vzdělávání , hra na kytaru a lyžování.\n\nV komunálních volbách v roce 2010 kandidoval jako člen TOP 09 do Zastupitelstva města Blanska, ale neuspěl. Nepodařilo se mu to ani ve volbách v roce 2014 jako nestraníkovi za hnutí Úsvit na kandidátce subjektu \"\"ZMĚNA PRO BLANSKO\"\" (byl lídrem této kandidátky). Uspěl však ve volbách v roce 2018 jako člen hnutí SPD (opět byl lídrem kandidátky).\n\nVe volbách do Evropského parlamentu v roce 2014 kandidoval jako nestraník za hnutí Úsvit, ale neuspěl. V krajských volbách v roce 2016 byl zvolen už jako člen SPD z pozice lídra kandidátky subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelem Jihomoravského kraje. Působí jako člen Výboru finančního a člen Výboru sociálně-zdravotního.\n\nVe volbách do Poslanecké sněmovny PČR v roce 2013 kandidoval jako nestraník za hnutí Úsvit v Jihomoravském kraji, ale neuspěl. Ve volbách do Poslanecké sněmovny PČR v roce 2017 byl lídrem hnutí SPD v Jihomoravském kraji a z této pozice byl zvolen poslancem.\n\nVe volbách do Evropského parlamentu v květnu 2019 kandidoval na 2. místě kandidátky hnutí SPD, ale nebyl zvolen.\n"}
{"id": "1312674", "url": "https://cs.wikipedia.org/wiki?curid=1312674", "title": "Kanton Vauréal", "text": "Kanton Vauréal\n\nKanton Vauréal (fr. \"Canton de Vauréal\") je francouzský kanton v departementu Val-d'Oise v regionu Île-de-France. Tvoří ho 40 obcí. Zřízen byl v roce 2015.\n\n\n"}
{"id": "1312676", "url": "https://cs.wikipedia.org/wiki?curid=1312676", "title": "Dekantace vína", "text": "Dekantace vína\n\nDekantace vína představuje proces, v němž vinaři odstraňují kal nebo krystalky na dně lahví vína. Usazeninu tvoří zpravidla vysrážené barvy a tanin (\"depot\"). Při dekantaci se přelévá víno z lahve do karafy, pričemž se nevylévá všechno víno, ale trochu se v lahvi nechá. Před dekantací se nalije trochu vína do dekantační nádoby, aby se tzv. \"zavínila\". Víno z karafy se vylije a přistupuje se k samotné dekantaci. Vinaři často dekantují víno za světla svíčky, aby lépe viděli na pohybující se sedlinu. Dekantace se provádí zejména u archivních vín, a proto by se měla láhev na den až dva před dekantací postavit, aby sedlina klesla na dno lahve.\n"}
{"id": "1312677", "url": "https://cs.wikipedia.org/wiki?curid=1312677", "title": "IIHF Challenge Cup of Asia 2014", "text": "IIHF Challenge Cup of Asia 2014\n\nIIHF Challenge Cup of Asia 2014 byl od tohoto ročníku rozdělen do dvou výkonnostních turnajů, mezi kterými byl zaveden systém postupů a sestupů, stejně jako je tomu v případě jednotlivých divizí mistrovství světa. Družstva byla rozdělena na základě výsledků předchozího ročníku.\n\nTurnaj výkonnostně nejvyšší elitní skupiny se konal od 16. do 22. března 2014 v Abu Dhabi Ice Rink v Abú Zabí ve Spojených arabských emirátech. Turnaje se zúčastnilo šest mužstev, která spolu hrála v jedné skupině každé s každým. Vítězství si připsali hráči Tchaj-wanu před hráči Spojených arabských emirátů a hráči Mongolska. Do divize I sestoupil Kuvajt.\nTurnaj výkonnostně nižší skupiny nazvaný divize I podle vzoru mistrovství světa se konal od 24. února do 2. března 2014 v hale Gorodskoi Katok v Biškeku v Kyrgyzstánu. Turnaje se zúčastnila čtyři mužstva, která spolu hrála nejprve v jedné skupině každé s každým, načež následovalo play-off za účasti všech čtyř mužstev. Zatímco základní skupinu vyhráli domácí hráči Kyrgyzstánu, v play-off bylo úspěšnější družstvo Macaa.\n"}
{"id": "1312680", "url": "https://cs.wikipedia.org/wiki?curid=1312680", "title": "Silnice II/309", "text": "Silnice II/309\n\nSilnice II/309 je silnice II. třídy, která vede z Bohuslavic do Deštného v Orlických horách. Je dlouhá 20,5 km. Prochází jedním krajem a dvěma okresy.\n\n\n\n"}
{"id": "1312683", "url": "https://cs.wikipedia.org/wiki?curid=1312683", "title": "Radovan Vích", "text": "Radovan Vích\n\nRadovan Vích (* 25. prosince 1964) je český politik, od října 2017 poslanec Poslanecké sněmovny PČR, od roku 2016 zastupitel Libereckého kraje, od roku 2018 člen předsednictva SPD.\n\nVystudoval Vojenskou střední odbornou školu tankovou a automobilní v Nitře. Později, po změně politických poměrů, studoval \n\nVojenskou akademii v Brně, kterou ukončil s vyznamenáním a jako nejlepšímu studentovi v ročníku mu byla udělena Akademická pochvala (promoval v roce 1995, získal titul Ing. ). Postupně pracoval v různých základních velitelských, štábních, vedoucích a řídících funkcích v armádě a později na GŠ AČR a MO. Působil také řadu let v mezinárodních štábech na armádních zahraničních pracovištích. Známá je i jeho přednášková a publikační činnost v rámci armády. Je nositelem medaile Za službu vlasti kterou propůjčuje prezident republiky na návrh vlády, medalie Za službu v zahraničí a Záslužného kříže MO ČR. Dále je nositelem medailí za službu v ozbrojených silách I., II. a III. třídy a celé řady dalších resortních vyznamenání. Je také novodobým vojenským veteránem. Od roku 2010 je plukovníkem v záloze.\n\nJe členem Programové komise SPD a expertem hnutí na oblast armády.\n\nRadovan Vích je ženatý, má dvě dospělé děti a žije ve městě Liberec. Mezi jeho záliby patří historie a faleristika.\n\nV roce 2015 byl jedním ze zakládajících členů SPD v Libereckém kraji a od dubna 2016 je zároveň předsedou Regionálního klubu hnutí. V krajských volbách v roce 2016 byl zvolen jako člen SPD z pozice lídra kandidátky subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelem Libereckého kraje.\n\nRadovan Vích působí v komunální politice od roku 2016, kdy jako předseda Regionálního klubu úspěšně vedl kandidátku do krajských voleb a stal se tak historicky prvním krajským zastupitelem libereckého kraje za SPD.\n\nVe volbách do Poslanecké sněmovny PČR v roce 2017 byl lídrem hnutí SPD v Libereckém kraji a z této pozice se stal poslancem. a také místopředsedou sněmovního Výboru pro obranu. Je dále členem Bezpečnostního výboru, podvýboru pro armádní akvizice a Stálé komise pro kontrolu činnosti Vojenského zpravodajství.\n\nV červenci 2018 byl na sjezdu hnutí SPD v Praze nově zvolen členem předsednictva hnutí, získal 138 hlasů. V komunálních volbách v roce 2018 kandidoval ze čtvrtého místa kandidátky za hnutí SPD do Zastupitelstva města Liberec, ale neuspěl. \n\nV lednu 2019 obhájil na 6. Regionální konferenci SPD Libereckého kraje pozici předsedy na období dalsích tří let.\n"}
{"id": "1312684", "url": "https://cs.wikipedia.org/wiki?curid=1312684", "title": "Silnice II/316", "text": "Silnice II/316\n\nSilnice II/316 je silnice II. třídy, která vede z Kostelce nad Orlicí do Běstovic. Je dlouhá 13,8 km. Prochází dvěma kraji a dvěma okresy.\n\n\n\n"}
{"id": "1312685", "url": "https://cs.wikipedia.org/wiki?curid=1312685", "title": "Seznam dílů seriálu Zelený servis", "text": "Seznam dílů seriálu Zelený servis\n\nToto je seznam dílů seriálu \"Zelený servis\". Americký komediální webový a televizní seriál \"Zelený servis\" byl zveřejněn na webu Vimeo. 16. září 2016 měl premiéru první díl první řady televizní série na stanici HBO.\n\n<onlyinclude>\n</onlyinclude>\n\n"}
{"id": "1312686", "url": "https://cs.wikipedia.org/wiki?curid=1312686", "title": "Johan et Pirlouit", "text": "Johan et Pirlouit\n\nJohan et Pirlouit () je komiksová fantasy série belgického kreslíře Peya, autora světově známých šmoulů. Mezi lety 1947 a 2001 bylo publikováno celkem sedmnáct komiksových sešitů. Celá série je zasazena do dob středověku. \n\nOd roku 1947 vycházely v belgických novinách \"La Dernière Heure\" krátké komiksové příběhy s hlavním hrdinou mladým pážetem Johanem, po němž se také zprvu celé série jmenovala. Dále v letech 1950 – 1952 byly Peyovy příběhy s Johanem vydávány v deníku \"Le Soir\". Po přechodu k časopisu \"Spirou\" se změnil samotný Johan tak, že se z blonďatého dospívajícího pážete stal mladý muž na prahu rytířského stavu.\n\nV roce 1954 se k Johanovi přidal Čejka (Pirlouit), čímž série dostala svoje současné jméno.\n\nV příběhu \"La Flûte à six trous\" z 23. října 1958 se poprvé objevili malí modří skřítkové, šmoulové.\n\nPeyo uvedl, že Čejka je jeho oblíbenou postavou a že Johan et Pirlouit byla jeho jediná série, kterou kreslil bez pomoci svého studia. Dobrodružství Johana a Čejky se pravidelně objevovala ve Spirou až do roku 1970, ale úspěch šmoulů znamenal, že tato série byla velmi zanedbávána. Poslední příběh od Peya vyšel v roce 1977. \n\nPo Peyově smrti v roce 1992 byla série jeho synem a spolupracovníky obnovena. V letech 1994 až 2001 byly publikovány čtyři komiksové sešity a zatím poslední výskyt oněch dvou hrdinů v komiksu byl v roce 2008 ve šmoulím příběhu, nakresleném u příležitosti padesátých narozenin šmoulů.\n\nDosud žádné komiksové album z této série nebylo vydáno v češtině.\n\n\nV dílech seriálu Šmoulové s dabingem ČST (1988 – 1993) se Pirlouitovi říkalo Petřík (z anglického pojmenování Peewit v seriálu), v dabingu TV Nova (1997 – 2000) je pojmenován Péťa (z anglického pojmenování Peewit v seriálu), ale ve starších epizodách seriálu a filmu Šmoulové a kouzelná flétna s dabingem TV Barrandov (2010 – 2011) se jmenuje Čejka (z původního francouzského jména Pirlouit v komiksové sérii a ve filmu). V současné době je častější pojmenování Čejka, které je také přesným překladem francouzského originálu.\n"}
{"id": "1312688", "url": "https://cs.wikipedia.org/wiki?curid=1312688", "title": "Seznam dílů seriálu Versailles", "text": "Seznam dílů seriálu Versailles\n\nToto je seznam dílů seriálu \"Versailles\". Francouzský historický televizní seriál \"Versailles\" měl premiéru na stanici Canal+. \n\n<onlyinclude></onlyinclude>\n\n"}
{"id": "1312691", "url": "https://cs.wikipedia.org/wiki?curid=1312691", "title": "Nunataaq", "text": "Nunataaq\n\nNunataaq (zastarale \"Nunatâk\" nebo \"Nunatâq\") je farma v kraji Kujalleq v Grónsku. Nachází se asi 9 km od Qassiarsuku a 13 km od Narsarsuaqu. Na farmě se chová 500 ovcí, 6 koní, slepice, psi a kočky. Slouží spolu s jinou, asi 8 km vzdálenou farmou, Inneruulalikem, především jako dodavatel zvířat a farmářských surovin pro Qassiarsuk a Narsarsuaq. V roce 2005 tu natrvalo žili 2 farmáři, dojíždí tu však také mnoho farmářů z Qassiarsuku, pomocí silnice vedoucí do Qassiarsuku. Nachází se tu také hostel pro turisty.\n"}
{"id": "1312706", "url": "https://cs.wikipedia.org/wiki?curid=1312706", "title": "Jana Levová", "text": "Jana Levová\n\nJana Levová (* 17. června 1977) je česká podnikatelka a politička, od října 2017 poslankyně Poslanecké sněmovny PČR a místopředsedkyně Ústavně právního výboru Poslanecké sněmovny, od roku 2016 zastupitelka Plzeňského kraje, předsedkyně Sportovní komise Rady Plzeňského kraje, předsedkyně Regionálního klubu SPD Plzeňský kraj a členka SPD.\n\nMezi její vzdálené příbuzné patří kosmonaut Jim Lowell. Působila jako jednatelka společností \"TOJA Professional\" (od října 2014) a \"Firmy po splatnosti\" \n\nJana Levová žije ve městě Plzeň.\n\n= Politické působení =\nJe členkou SPD a od roku 2016 předsedkyní krajské organizace hnutí. V květnu 2016 na svém facebookovém profilu uvedla, že byla svědkyní příhody, kdy na Plzeňsku byl zastaven Policií ČR autobus. Následně z něj do okolní krajiny uteklo několik desítek migrantů. Později se ukázalo, že se jednalo o střet autobusu s osobním vozidlem; po nehodě z autobusu vystoupili cestující a pokračovali v cestě podle svého uvážení. Sama Levová se ke svému statusu vyjádřila v roce 2018 v TV ZAK. V něm poslankyně tvrdí, že Policie ČR poskytla nepřesné informace a však sama připouští, že se nejednalo o migranty, ale zahraniční pracovníky agentury.\n\nV krajských volbách v roce 2016 byla zvolena jako členka SPD z pozice lídryně kandidátky subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelkou Plzeňského kraje. Ve volbách do Poslanecké sněmovny PČR v roce 2017 byla lídryní hnutí SPD v Plzeňském kraji. Získala 1 496 preferenčních hlasů a stala se tak poslankyní.\n\nV komunálních volbách v roce 2018 neúspěšně kandidovala za hnutí SPD Tomia Okamury do zastupitelstva magistrátu statutárního města Plzeň. Levová, která kandidovala jako lídr kandidátní listiny, mandát zastupitele nezískala. Hnutí získalo celkem 4,94% hlasů a na magistrát nepostoupilo. Neuspěla ani v rámci městského obvodu Plzeň 3 (v tomto případě se však stala první náhradnicí).\n\nMěstský obvod: Plzeň 8-Černice (Plzeň-město, Plzeňský)\n\nVolební strana: TOP 09 \n"}
{"id": "1312708", "url": "https://cs.wikipedia.org/wiki?curid=1312708", "title": "Seznam dílů seriálu Workin' Moms", "text": "Seznam dílů seriálu Workin' Moms\n\nToto je seznam dílů seriálu \"Workin' Moms\". Kanadský komediální televizní seriál \"Workin' Moms\" měl premiéru na stanici CBC Television. \n\n<onlyinclude></onlyinclude>\n\n"}
{"id": "1312710", "url": "https://cs.wikipedia.org/wiki?curid=1312710", "title": "Zlatá koruna (Hra o trůny)", "text": "Zlatá koruna (Hra o trůny)\n\nZlatá koruna (v anglickém originále A Golden Crown) je šestý díl první řady fantasy středověkého seriálu \"Hra o trůny\", vytvořeného na motivy knih George R. R. Martina. Napsání scénáře se ujali hlavní tvůrci seriálu David Benioff a D. B. Weiss, režisérem epizody je Daniel Minahan, pro kterého šlo o první zkušenost se \"Hrou o trůny\" (ale ne o poslední).\n\nBran Stark (Isaac Hempstead Wright) znovu sní o Tříoké vráně, a když se probudí, zjistí, že jeho speciální sedlo je již připravené. Rozhodne se hned ho zkusit a vyjede si tak se starším bratrem Robbem (Richard Madden) a Theonem Greyjoyem (Alfie Allen) na projížďku.\n\nTheon přesvědčuje Robba o tom, že by měl svého otce pomstít a započít novou rebélii. Zatímco se oba dohadují, zjišťují, že Bran zmizel. Mezitím, on uhání lesem na bílém koni a setkává se se skupinou Divokých: několika muži a jednou ženou. Ti ho přepadnou a chtějí ho oloupit o koně a cennosti. V tom jim zabrání příchod Robba a Theona, kteří celou skupinku, kromě ženy jménem Oša (Natalia Tena), zabijí.\n\nTyrion (Peter Dinklage) je stále vězněn Lysou Arryn (Kate Dickie), a aby se dostal z vězení, rozhodne se učinit doznání. Předstupuje tedy před soud, kde se přiznává k různým hříchům, které během života učinil, ale objednání vraždy malého Brana Starka popírá. Nakonec požaduje rozsouzení v souboji, během něhož se na smrt utkají dva šermíři, každý obhajující jednu osobu (souzeného a soudce). Nikdo se nechce zastat trpaslíka, ale kvůli peněžní odměně se nakonec přihlásí žoldák Bronn (Jerome Flynn). Lysa jako svého šampiona zvolí sera Vardise Egena (Brendan McCormack), rytíře, který ale v těžkém brnění nemůže rychlém žoldákovi konkurovat. Během chvíle ho Bronn vykopne Měsíčními dveřmi a zajistí tím Tyrionovi svobodu.\n\nPo utrpěném zranění nohy se Eddard Stark (Sean Bean) probouzí ve svých komnatách, obklopen králem Robertem (Mark Addy) a Cersei (Lena Headey). Královna obviňuje Neda z toho, že jeho manželka Catelyn unesla Tyriona a Eddard, notně opilý, měl napadnout Jaimeho. Robert své manželce ani nevěří a po krátké hádce ji uhodí. Král později rány lituje a stěžuje si na to, že nemůže vládnout Sedmi královstvím, když nedokáže uhlídat ani vlastní manželku. Dále také trvá na tom, aby Eddard zůstal královým pobočníkem a zastupovat Roberta, zatímco bude na lovu.\n\nArya Stark (Maisie Williams) cvičí šerm s Braavosanem Syriem Forelem (Miltos Yerolemou), duchem je ale nepřítomná a přemýšlí nad smrtí Joryho a otcovým zraněním. Syrio ji přesvědčí, že právě tohle je dobrá situace pro cvičení, protože si takhle nacvičí, jak se vypořádat s rozptýlením během soubojů. Mezitím, Sansa (Sophie Turner) tráví čas se septou Mordane (Susan Brown), když je vyruší princ Joffrey (Jack Gleeson). Omluví se Sanse za všechny chyby, které udělal, a daruje jí náhrdelník, což dívka nadšeně přijme.\n\nNed Stark znovu úřaduje jako královský pobočník a zjišťuje, že lenní pán Lannisterů, Gregor „Hora“ Clegane, drancuje vesnice v Říčních krajinách (panství Tullyů, místo, kde vyrůstala Catelyn Stark). Drancování vidí jako pomstu Lannisterů za zatčení Tyriona, a proto pověří sera Berica Dondariona (David Michael Scott), aby Horu přivedl před soud do Králova přístaviště. Taktéž předvolá Tywina Lannistera, který je za Gregora, jakožto svého vazala, zodpovědný. Následně se rozhodne poslat své dcery pryč z královského hlavního města zpět na Sever. Arya protestuje, protože chce dál cvičit se Syriem, zatímco Sansa nechce odjet kvůli plánovanému sňatku s Joffreym. Obě ale nakonec musí poslechnout. Během rozhovoru s nimi si navíc Ned uvědomí, že na Robertových dětech není vše v pořádku a otevře proto znovu knihu s členy rodu Baratheonů a jejich popisem. Zjistí, že zatímco všichni Baratheoni měli vždy černé vlasy a modré oči, Robertovy děti jsou všechny blonďaté. Dá si souvislosti dohromady a dojde k tomu, že Joffrey, Myrcella a Tommen nejsou děti krále a královny, ale královny a jejího bratra, Jaimeho.\n\nDaenerys Targaryen (Emilia Clarke) je stále více a více uchvácena třemi dračími vejci, která dostala jako svatební dar, a položí je na rozpálené uhlíky. Když je pak chce vyndat, vůbec se nespálí, zatímco její služebná, která jí v tom chce zabránit, ano.\n\nDany se musí zúčastnit rituálu v Dosh Khaleen, během něhož musí sníst srdce dospělého hřebce a prokázat tak, že patří ke khalasaru a ke svému manželovi. Úkol nakonec splní a prohlásí, že její dosud nenarozené dítě bude khal všech khalů, který si osedlá svět. Rozhodne se ho pojmenovat Rhaego. Viserys (Harry Lloyd) je naštvaný, protože Drogo (Jason Momoa) mu slíbil armádu, se kterou by mohl dobýt Sedm království, ale k naplnění slibu se zatím nedostal. Stejně tak žárlí i na velkou oblíbenost své sestry. Proklouzne tedy do jejích komnat, aby zde ukradl dračí vejce, při čemž ho nachytá Jorah Mormont (Iain Glen). Jorah Viseryse donutí, aby vejce vrátil a odešel.\n\nVe Vaes Dothrak se oslavuje přijetí khaleesi Daenerys. Na oslavu vtrhne na mol opilý Viserys, máchajíc mečem (v posvátném městě Dothraků jsou ale zbraně zakázány a jde tak o hrubé porušení pravidel). Naléhá na Droga, aby mu dal armádu, doslova \"aby mu dal korunu\". Khal Drogo skutečně souhlasí s tím, že mu dá „Zlatou korunu“ − nechá Viseryse zajmout. Princ tuší, že v posvátném městě se nesmí ani prolít krev a brání se tím, načež Drogo nechá roztavit v hrnci trochu zlata a pak jej všechno vylije Viserysovi na hlavu. Daenerys sleduje smrt svého bratra bez emocí a poznamená, že skutečného draka by oheň nezabil.\n\nScénář pro díl vytvořili David Benioff a D. B. Weiss, kteří jsou hlavními tvůrci celého seriálu. Režie se ujal Daniel Minahan, který režíroval v první sérii seriálu ještě dva díly a poté i další tři díly ve třetí sezóně. Děj je založený na knize \"Hra o trůny\", napsané americkým spisovatelem Georgem R. R. Martinem. Konkrétně popisuje kapitoly Bran V., Tyrion V., Eddard X., Catelyn VII., Eddard XI., Sansa III. a Daenerys V. Správně by se v dílu měla objevil i kapitola Jon V., kde Jon Sníh přesvědčuje mistra Aemona, aby přijal Samwella Tarlyho mezi majordomy, ale scéna byla nakonec vystřižena.\n\nVe \"Zlaté koruně\" se poprvé objevuje první postava Oši, která bude důležitá v některých následujících epizodách. Po castingu sám George R. R. Martin řekl, že byl překvapený, že se Natalia Tena na konkurzu objevila a že ačkoliv si původně Ošu představoval úplně jinak, Tenová ho mile překvapila a tak ji nechal v seriálu obsadit.\n\nScéna, během které Daenerys jedla koňské srdce se natáčela ve studiu The Paint Hall v Belfastu, přičemž při vytváření samotné budovy se tvůrci inspirovali u obyvatel Mezopotamské nížiny (Irák), kteří žijí v podobně koncipovaných dřevěných budovách. Samotné „koňské srdce“ byl vlastně více než jednokilový gumový medvídek pokrytý falešnou krví.\n\nDíl si získal pozitivní hodnocení kritiků, vyzdvihována byla především brutální smrti Viseryse Targaryena, kde například kritici James Ponowozik nebo Maureen Ryan potvrdili, že herec Harry Lloyd podal skvělý herecký výkon. Během roku 2011 získala epizoda tři nominace na cenu Emmy.\n"}
{"id": "1312714", "url": "https://cs.wikipedia.org/wiki?curid=1312714", "title": "Seznam dílů seriálu Spirited", "text": "Seznam dílů seriálu Spirited\n\nToto je seznam dílů seriálu \"Spirited\". Australský dramatický televizní seriál \"Spirited\" měl premiéru na stanici SoHo. \n\n<onlyinclude></onlyinclude>\n\n"}
{"id": "1312716", "url": "https://cs.wikipedia.org/wiki?curid=1312716", "title": "Dmitrovsk", "text": "Dmitrovsk\n\nDmitrovsk () je město v Orelské oblasti v Ruské federaci. Při sčítání lidu v roce 2010 měl přes pět tisíc obyvatel.\n\nDmitrovsk leží v povodí Dněpru, na říčce Obščerici blízku jejího ústí do Něrussy. Od Orlu, správního střediska oblasti, je vzdálen přibližně osmdesát kilometrů jihozápadně, a od Moskvy, hlavního města celé federace, přibližně 400 kilometrů jihozápadně.\n\nSídlo \"Dmitrijevka\" (), později také \"Dmitrovka\" – \"Дмитровка\") pojmenované po sobě založil v roce 1711 Dimitrie Cantemir, kterému zdejší půdu věnoval car Petr I. Veliký. V roce 1782 se stalo městem a bylo přejmenováno na \"Dmitrovsk\". Dd roku 1929 se psalo jako \"Dmitrovsk-Orlovskij\" pro odlišení od Dmitrijeva-Lgovského a Dmitrova.\n\nZa druhé světové války byl Dmitrovsk obsazen německou armádou 2. října 1941 a dobyt zpět Rudou armádou 12. srpna 1943, přičemž byl během bojů značně poničen.\n\nV roce 2005 byl \"Dmitrovsk-Orlovskij\" přejmenován zpět na \"Dmitrovsk\".\n"}
{"id": "1312719", "url": "https://cs.wikipedia.org/wiki?curid=1312719", "title": "Bedřich Geminder", "text": "Bedřich Geminder\n\nBedřich Geminder (19. listopadu 1901 Vítkovice – 3. prosince 1952 Praha) byl československý komunistický funkcionář židovského původu. V procesu se Slánským byl odsouzen k trestu smrti a popraven.\n\nJeho rodiči byli obchodník ze Slezské Ostravy Mořic Geminder a Viktorie rozená Lindenbergerová. Rodina patřila mezi německojazyčné židy, Bedřich proto chodil do německých škol. Po čtyřech letech obecné školy pokračoval ve studiu na reálce a střední odborné škole v Podmoklech. Během studií na reálce byl členem sionistického mládežnického turistického spolku \"Jüdischer Wanderbund „Blau - Weiss“\". Později se se od sionismu odvrátil, začal sympatizovat s komunistickými myšlenkami a v letech 1919–1921 byl členem komunistické mládežnické organizace Komsomol. Dále studoval na exportní akademii v Berlíně, ale již v listopadu 1920 byl z Německa kvůli komunistické činnosti vyhoštěn. Poté působil nějakou dobu v Rakousku a Maďarsku, ale i zde se stal nežádoucí osobou. \nI když se Geminder narodil ve Vítkovicích, na základě domovského práva po otci příslušel do polské obce Szczawnica v okrese Nowy Targ. V roce 1924 požádal o československé občanství, ale jeho žádost byla zamítnuta.\n\nV roce 1921 se stal členem KSČ a také získal funkci v exekutivě Komunistické internacionály mládeže. Ve straně byl postupně krajským tajemníkem v několika městech a přispíval do německy psaného komunistického tisku. Podílel se na agitaci mezi vojáky čs. armády. Jeho politická činnost byla sledována policií a v letech 1930 a 1931 byl kvůli ní vyhoštěn. Geminder ale dál žil v Československu ilegálně.\n\nV polovině 30. let se přesunul do Moskvy. Vykonával různé funkce v aparátu Kominterny, působil jako novinář, propagandista a výrobce dezinformací. Byl sekretářem generálního tajemníka Dimitrova, později se stal vedoucím tiskového oddělení. Po zrušení Kominterny v roce 1943 pracoval Geminder v oddělení mezinárodních informací ÚV VKS(b), poté v oddělení zahraniční politiky. Až do roku 1946 působil ve funkci ředitele Ústavu č. 205 pro zahraniční rozhlasové vysílání. Za svou činnost v Moskvě v době války získal Leninův řád a medaile Za vítězství nad Německem a Za vzornou práci v době Velké vlastenecké války.\n\nDo osvobozeného Československa se vrátil v srpnu 1946. Získal československé občanství a stal se vedoucím mezinárodního oddělení ústředního sekretariátu KSČ. Do jeho působnosti spadaly veškeré styky KSČ se zahraničními komunistickými stranami a také komunističtí emigranti, žijící v Československu. Významné místo mezi nimi zaujímala skupina jugoslávských občanů, kteří se usadili v Praze po roztržce mezi Stalinem a Titem.\n\nV září 1951 byl z funkce vedoucího mezinárodního oddělení odvolán a nastoupil jako vedoucí zahraničního vysílání Československého rozhlasu. Již krátce poté, 24. listopadu, byl zatčen.\n\nV procesu se Slánským byl obviněn z vlastizrady a vyzvědačství, 27. listopadu 1952 odsouzen k trestu smrti a 3. prosince 1952 oběšen na Pankráci.\n"}
{"id": "1312721", "url": "https://cs.wikipedia.org/wiki?curid=1312721", "title": "Saattut", "text": "Saattut\n\nSaattut (zastarale \"Sâtut\", \"Sãtut\", \"Sàtut\" nebo \"Sâgtut\") je osada v kraji Avannaata na stejnojmenném ostrově v Grónsku. V roce 2017 tu žilo 234 obyvatel.\n\nZ místního heliportu je možné letět do Ikerasaku a Uummannaqu. Lety provozuje Air Greenland.\n\nMístní obyvatelé používají také k dopravě saně se psím spřežením, protože neexistují žádné silnice mimo město. V Saattutu se nachází také půjčovna tažných psů. V půjčovně je možné si zapůjčit asi 500 tažných psů, především grónských psů, huskyů a kanadských eskymáckých psů.\n\nPočet obyvatel do roku 2001 stoupal, od té doby klesal, od roku 2009 však opětovně stoupá (podobně jako počet obyvatel Nuugaatsiaqu).\n"}
{"id": "1312722", "url": "https://cs.wikipedia.org/wiki?curid=1312722", "title": "Cílené zabíjení", "text": "Cílené zabíjení\n\nCílené zabíjení (anglicky \"Targeted killing\") je forma atentátu na základě presumpce trestní viny. Podle definice, cílené zabíjení (též zabíjení podle jména nebo signatury) se vyskytují v zemích, kde je vyhlášen válečný stav. Někteří analytici se domnívají, že je moderní eufemismus pro vraždu (záměrné zabití) jedince státní organizací nebo institucí mimo soudní řízení nebo válečné pole.\n\nCílené zabíjení byla hodně používána eskaderami smrti v El Salvadoru, Nikaragui, Kolumbii a na Haiti v rámci občanských nepokojů a války, během 80. a 90. let 20. století. Cílené zabíjení bylo také použito v Somálsku, Rwandě a na Balkáně během Jugoslávské války. Vláda Spojených států amerických také provádí cílené zabíjení, jako např. zabití Anwara al-Awlaki.\n\nPoužití cílené zabíjení Izraelských konvenčních vojenských sil se stal samozřejmostí po Druhé Intifádě, kdy se Izraelské bezpečnostní síly používaly taktiku zabíjení Palestinských nepřátel. I když zpočátku bylo odmítáno administrativou George W. Bushe, cílené zabíjení se později stalo častou taktikou Spojených států ve Válce proti Terorismu. Mezi příklady cíleného zabíjení Spojenými státy, které získaly značnou pozornost, patří zabití Usámy bin Ládina a amerických občanů Anwar al-Awlakiho a jeho dospívající syna, v roce 2011. V rámci Obamovy administrativy, využití cílené zabíjení rozšířila, a to nejčastěji prostřednictvím použití bezpilotních letounů operujících v Afghánistánu, Pákistánu nebo Jemenu.\n"}
{"id": "1312726", "url": "https://cs.wikipedia.org/wiki?curid=1312726", "title": "George A. Romero", "text": "George A. Romero\n\nGeorge A. Romero (4. února 1940 – 16. července 2017) byl americký filmový režisér a scenárista. Narodil se v newyorském Bronxu kubánskému otci a matce litevského původu. Svou kariéru zahájil jako režisér reklam a krátkých snímků. Proslavil se filmem \"Noc oživlých mrtvol\" z roku 1968. Mezi jeho další filmy patří například \"Úsvit mrtvých\" (1978), \"Den mrtvých\" (1985) a \"Země mrtvých\" (2005). Zemřel na karcinom plic ve věku 77 let. Byl třikrát ženatý, jeho syn Cameron je rovněž režisér.\n\n"}
{"id": "1312730", "url": "https://cs.wikipedia.org/wiki?curid=1312730", "title": "Jan Bartoloměj Klosse", "text": "Jan Bartoloměj Klosse\n\nJan Bartoloměj Klosse ( \"Johann Bartholomäus Klosse\") (17. století Würzburg – 1679 Praha) byl německý barokní malíř a kreslíř.\n\nZ počátku byl činný v Německu, kde ho poznal při svém pobělohorském exilu český malíř Karel Škréta Šotnovský ze Závořic. Ten poté co se vrátil do Čech a konvertoval na katolickou víru, zřejmě časem přivedl do Prahy i Jana Bartoloměje Klosse (uváděn též jako Klose, Klos, Glos, Gloss). Ten se v Praze 29. ledna 1668 oženil s jistou Helenou Prudencií Strakotovou, s níž měl později pět dětí. Svědkem na svatbě mu byl právě Karel Škréta, který mu byl zároveň ručitelem při jeho přijetí za měšťana Starého Města pražského dne 11. března 1669. V roce 1670 byl přijat za člena \"cechu pražských staroměstských malířů\" a pravděpodobně byl členem Škrétovy malířské dílny. Pro pražský kostel Panny Marie Na louži vytvořil obraz \"Ukřižovaný\". Podle jeho kreseb ryli a zhotovovali rytiny Wolfgang Kilian a J. Somma. Jeho žákem byl Martin Tepper. Kromě náboženských motivů maloval i portréty, krajiny a zátiší. Zemřel v srpnu 1679 a dne 27. srpna 1679 byl pochován v kostele svatého Havla, kde je rovněž pohřben Karel Škréta. Klosseho nejstarší dcera Františka Helena se v roce 1693 stala manželkou malíře Petra Brandla.\n"}
{"id": "1312749", "url": "https://cs.wikipedia.org/wiki?curid=1312749", "title": "Otto Warmbier", "text": "Otto Warmbier\n\nOtto Warmbier (12. prosince 1994, Cincinnati, Ohio, Spojené státy americké – 19. června 2017, tamtéž) byl americký student, který byl v Severní Koreji odsouzen k 15 letům vězení a těžkých prací za krádež propagandistického plakátu v mezinárodním hotelu Janggakto. Z vězení byl propuštěn po 17 měsících v kómatu z humanitárních důvodů s odůvodněním, že onemocněl botulismem. Američtí lékaři přitom konstatovali poškození mozku podobné následkům dušení. Mladík na následky svého stavu po šesti dnech zemřel v americké univerzitní nemocnici v Cincinnati.\n\nDle vyjádření jeho rodičů, kteří jej vyzvedávali z letadla, jejich syn měl nepřítomný pohled, nelidsky křičel, měl oholenou hlavu, vytržené přední zuby, byl slepý a hluchý a také měl na chodidle velikou řeznou ránu starou několik měsíců.\n\n"}
{"id": "1312753", "url": "https://cs.wikipedia.org/wiki?curid=1312753", "title": "Onville", "text": "Onville\n\nOnville je francouzská obec v departementu Meurthe-et-Moselle v regionu Grand Est. V roce 2014 zde žilo 544 obyvatel.\n\nObec leží u hranic departementu Meurthe-et-Moselle s departementem Moselle.\n\nSousední obce jsou: Bayonville-sur-Mad, Gorze (Moselle), Chambley-Bussières, Pagny-sur-Moselle, Prény, Vandelainville, Villecey-sur-Mad a Waville.\n\n\"Počet obyvatel\"\n\n\n"}
{"id": "1312756", "url": "https://cs.wikipedia.org/wiki?curid=1312756", "title": "Cukrovar Modřany", "text": "Cukrovar Modřany\n\nCukrovar Modřany \"(První česká a.s. pro rafinování cukru v Modřanech)\" je zaniklý průmyslový objekt v Praze 12, který se nacházel na pravém břehu Vltavy v jihozápadní části Modřan.\n\nCukrovar byl postaven na pozemcích bývalého Panského mlýna, které roku 1861 koupil stavitel Zloch a započal s jeho výstavbou. Ještě nedokončenou stavbu prodal podnikateli Urbánkovi, který ji téhož roku na podzim dokončil.\n\nStavbu projektovala a stavěla firma Blecha, zařízení dodala Daňkova strojírna. V říjnu roku 1881 firma iniciovala a finančně podpořila stavbu železnice z Vršovic do Modřan. Roku 1891 měl cukrovar 827 zaměstnanců a 35 parních strojů.\n\nPrvními produkty rafinerie byly až do roku 1939 bílé homole, které po spodním odříznutí vážily v průměru 12,5 kg. Výrobní proces probíhal na půdách, v sušárně a balírně a trval 14 dní. 17. listopadu 1925 bylo do prvního člunu naloženo 307,5 tun krystalového cukru určeného pro Anglii. Pod cukernými sklady poté firma Lanna postavila vlastní přístaviště.\n\nVe 20. a 30. letech 20. století rozšířil výrobu o produkci kávových kostek, limonády, marmelády a šuměnek. Patentované čajové kostky \"Elča\" (Elitní čaj) k přípravě 1/2 litru čaje měly citronovou nebo rumovou příchuť. Roku 1934 zavedl ing. Baur jako svůj patent výrobu luxusních barevných kostek \"Bridge\".\n\nPro výrobu marmelády byly používány vlastní zdroje ovoce - plody peckovin osázených na všech okolních pozemcích. Vysazeno bylo celkem 900 stromů, z nichž se některé dochovaly na východ od původního řepného složiště.\n\nRoku 1936 do Modřan přesídlila bonbonárna \"RA RA\" s vysoce kvalitními čokoládovými výrobky.\n\nOchranná známka byla úředně schválena 26. ledna 1862:\n\n\"Dvouocasý lev v ní symbolizuje české podnikání. Později k němu přibyla šesticípá hvězda, jako symbol židovského finančního kapitálu, a kotva, znamenající, že veškerý export se nakládal do lodí přes Hamburk, i když šel do jugoslávských přístavů. Dole umístěné číslo B 280 znamená, že sídlo finanční správy bylo ve Vídni a písmeno B je odvozeno od německého názvu Čech - Böhmen.\"\n\nPo skončení druhé světové války byl cukrovar začleněn do České společnosti pro průmysl cukerní v Praze. Výroba na kávovně byla ukončena a bonbonárna \"RA RA\" zrušena. Do podniku Orion Modřany poté přešla část zaměstnanců. 1. ledna 1950 byly k závodu připojeny cukrovary v Uhříněvsi a Berouně a název organizace se změnil na Modřanské cukrovary, n. p. se sídlem v Modřanech. 1. ledna 1979 vznikla Výzkumná a vývojová základna cukrovarnického průmyslu, do které byl začleněn Výzkumný ústav cukrovarnický, který využíval cukrovar Modřany jako svůj experimentální závod.\n\nCukrovar se stal součástí státní akciové společnost Cukrspol Praha-Modřany a spolu s touto společností byl privatizován.\n\nRoku 2005 byly provozní stavby cukrovaru zbořeny, zachován zůstal pouze jeden z komínů (výstavba 1927, firma Brát a spol.), objekt sodovkárny (výstavba 1935, projekt Hukal a spol.) a vrátnice s trojúhelníkovým štítem (výstavba 1917, stavitel Pokorný).\n\nPůvodní Panský mlýn stával u řeky pod cukrovarem. Roku 1928 byl vykoupen a zrušen navigačním fondem a jeho mlýnské zařízení bylo odstraněno, aby \"nepřekáželo plavbě po Vltavě\". Mlýn (dům s věžičkou) sloužil ve 20. století jako kanceláře.\n\n"}
{"id": "1312757", "url": "https://cs.wikipedia.org/wiki?curid=1312757", "title": "Witchhammer", "text": "Witchhammer\n\nWitchhammer je první demo kapely Törr. Bylo nahráno v roce 1987. Vyšlo na vinylu v roce 2007 jako 2LP s albem Kladivo na čarodějnice 1993, vše pod názvem Witchhammer. Na dvojalbu jsou ještě čtyři bonusy. Dále bylo vydáno v roce 2015 samotné demo na vinylu.\n\nWitchhammer 1987 demo (2007)\n\nSide A\n\nSide B\nKladivo na čarodějnice 1993 studio (2007)\n\nSide A\n\nSide B\n\nWitchhammer 1987 demo (2015)\n\nSide Black\n\nSide Metal\n\n"}
{"id": "1312761", "url": "https://cs.wikipedia.org/wiki?curid=1312761", "title": "Vyznání smrti", "text": "Vyznání smrti\n\nVyznání smrti je demo kapely Debustrol. Bylo nahráno 17.8.1988. Demo na CD bylo vydáno v roce 2003, na vinylu vyšlo v roce 2008.\n\nSide A\nSide B\n\n"}
{"id": "1312763", "url": "https://cs.wikipedia.org/wiki?curid=1312763", "title": "Evropská liga UEFA 2017/18", "text": "Evropská liga UEFA 2017/18\n\nEvropská liga UEFA 2017/18 je 47. ročníkem Evropské ligy UEFA, druhé nejvýznamnější evropské soutěže fotbalových klubů. Finále se odehraje 16. května 2018 v Lyonu na stadionu Parc Olympique Lyonnais.\n\nTohoto ročníku se účastní celkem 157 týmů z 53 členských zemí UEFA. Každá země měla přidělený počet míst podle koeficientů UEFA.\nPro ročník 2017/18 byla asociacím přidělována místa podle koeficientů z roku 2017, které braly v úvahu jejich výkon v evropských soutěžích od sezóny 2011/12 až po ročník 2015/16.\n\nŽebříček UEFA se používal k určení počtu zúčastněných týmů pro každou asociaci:\n\n"}
{"id": "1312766", "url": "https://cs.wikipedia.org/wiki?curid=1312766", "title": "Kostel Nejsvětější Trojice (Wehrsdorf)", "text": "Kostel Nejsvětější Trojice (Wehrsdorf)\n\nKostel Nejsvětější Trojice () je evangelicko luterský vesnický kostel v saské vsi Wehrsdorf (místní část města Sohland an der Spree). Barokní halový kostel pochází z roku 1725, novorománské průčelí s věží je z roku 1859.\n\nVesnice Wehrsdorf vznikla patrně ve 13. století. Protože neměla vlastní kostel, docházeli věřící na bohoslužby do Sohlandu, v době reformace pak do kostela svatého Šimona a Judy v Lipové. Stavbu vlastního svatostánku povolil vrchní kurfiřtský úřad v Budyšíně dne 29. března 1725. Základní kámen byl položen 11. května 1725 a již 11. listopadu téhož roku proběhlo slavnostní vysvěcení kostela zasvěceného Nejsvětější Trojici. Roku 1859 byl kostel doplněn o průčelí, ze kterého vystupuje věž. Roku 1975 prošel celkovou rekonstrukcí interiér a roku 2000 exteriér. Pravidelné bohoslužby slouží sohlandský farář v neděli v 9.30 hodin.\n\nHalový vesnický kostel je orientovaný, postavený původně jako jednoduchá jednolodní barokní stavba. Mladší průčelí s věží je novorománské. Samotná věž je pětiposchoďová, vysoká 50 metrů. Mobiliář pořizovala farnost postupně po dostavbě chrámu. Křtitelnice pochází z roku 1726, dva zvony z roku 1730 a hlavní oltář spojený s kazatelnou z roku 1731. Varhany z roku 1894 vyrobila budyšínská firma Hermann Eule. Disponují 24 rejstříky ve dvou manuálech a jednom pedálu. Dvě vitrážová okna pocházejí z roku 1902 a představují Vzkříšení a Nanebevstoupení Ježíše Krista.\n\nKostel obklopuje hřbitov s klasicistní hřbitovní kaplí. Jižně od chrámu stojí památník obětem první světové války.\n\n"}
{"id": "1312771", "url": "https://cs.wikipedia.org/wiki?curid=1312771", "title": "Václav Rousek", "text": "Václav Rousek\n\nVáclav Rousek (4. září 1926 Zahájí – 25. srpna 1951 Praha) byl český vrah, který v roce 1950 ze zištných důvodů coby falešný převaděč usmrtil dva muže, za což byl v roce 1951 popraven. Jelikož byl zároveň odsouzen za velezradu, došlo později k jeho mylnému zařazení mezi oběti politických procesů 50. let.\n\nNarodil se v roce 1926 do dobře situované rodiny. Jeho otec byl ředitelem obecné školy, matka v domácnosti. Jeho tři bratři vystudovali vysokou školu, on sám absolvoval pět tříd měšťanské školy po níž nastoupil na střední školu, kterou však nedokončil. Následně se přihlásil na školu rybářskou, ze které byl vyloučen pro krádež potravinových lístků, za kterou byl také odsouzen na 6 měsíců nepodmíněně. Po návratu z výkonu trestu se vyučil krejčím a toto povolání vykonával do roku 1948. Mezitím také působil jako odhadce Fondu národní obnovy, který se zabýval konfiskací majetku odsunutých Němců. V této souvislosti se často pohyboval v česko-německém pohraničí. Nejčastěji pak v okolí Vimperka, kde později spáchal dvojnásobnou vraždu. Od roku 1947 pravidelně kradl. Obětmi jeho krádeží nebyli jen cizí lidé, ale také jeho známí a kolegové z dílen, ve kterých pracoval. Zadržen byl i poté, co se dvojici neznámých mladíků chlubil falešným průkazem partyzána a nelegálně drženou zbraní. V roce 1948 nastoupil vojenskou službu v Klášterci nad Orlicí, odkud byl v roce 1949 převelen do Českých Budějovic. Zde kradl armádní kožené podrážky, které dále rozprodával obuvníkům. Krádež byla odhalena, ale místo trestu byl pouze přidělen k jinému útvaru. Následně byl převelen ještě několikrát.\n\nV lednu 1950 byl přeřazen do Košic. Zde nejdříve vykradl byt svého přítele, kterému, mimo jiné, sebral pistoli ráže 6,35 mm, zároveň kradl i u svého útvaru, kde odcizil 70 kilogramů obuvnické kůže a dalšího materiálu. Ten rozprodával prostřednictvím překupníka, později se však rozhodl nalézt si přímého odběratele. Za tímto účelem navštívil košického obuvníka Jána Sukovského, kterému navrhl obchod s kradenou kůží, na což on přistoupil. Do jeho dílny pak docházel pravidelně. Při jedné takové návštěvě se zmínil, že pochází od Českým Budějovic. Sukovský se okamžitě začal zajímat, zda zná pohraniční pásmo na Šumavě a zda by nemohl převést jeho tovaryše Štefana Majančíka a Alexandra Kandráče do Německa. Padl návrh, že by takto zajistil přechod zhruba dvaceti osobám. Za to mu měli zaplatit sami převádění penězi a šperky. Nejprve si od dvojice vyžádal 12000 korun pro svého bratrance, který údajně žil v americké zóně na německé straně hranic a po přechodu měl zajistit doklady a vše potřebné pro přesídlení do nové země. Žádný bratranec však neexistoval, jen chtěl dvojici dovést k hranicím a tam je pod pohrůžkou zastřelení oloupit. Tento záměr však přehodnotil, jelikož nechtěl být souzen jako převaděč v případě, že by byli při přechodu zadrženi, což pokládal za velmi pravděpodobné. Proto se rozhodl, že dvojici v lese raději zavraždí. Pistoli kvůli hluku použít nechtěl, proto požádal jiného vojína o zakoupení sekery, kterou ukryl ve své aktovce. \n\nPřechod hranic se měl uskutečnit z Vimperka přes les zvaný Vodník do obce Freyung. Za tímto účelem si Rousek obstaral propustku od útvaru. Cesta z Košic do Vimperka proběhla 30. června 1950. S převáděnými téměř nekomunikoval, jelikož oba mluvili pouze maďarsky. Z Vimperka směrem k lesu vyrazila trojice 1. července okolo 22. hodiny. Když konečně opustili silnici a zašli do lesního podrostu, sdělil jim, že kvůli bezpečnosti převede každého zvlášť. První šel Majančík, kterého odvedl hlouběji do lesa. Nechal ho jít prvního a zatím si sekeru přendal z aktovky pod košili. Když se Majančík kvůli hluku neznámého původu sehnul, udeřil ho Rousek sekerou do temene hlavy. Poté pokračoval v útoku na krk a hrudník. Asi o hodinu později se vrátil ke Kandráčovi, kterého dovedl přibližně 150 kroků od těla první oběti a tam ho šesti ranami sekerou utloukl. Těla svlékl, část oblečení zabalil do aktovky a část smotal do uzlu. Poté zjistil, že někde v lese ztratil vojenský opasek, proto použil opasek jedné z obětí. Aktovku, oděvy a sekeru vhodil do potoka. Tam se také neúspěšně pokusil omýt šaty potřísněné od krve. \n\nNásledně se odebral na nádraží ve Vimperku. Zde potkal vojenského důstojníka, který ho upozornil na nepředpisový opasek a červené skvrny na oděvu. Rousek skvrny vysvětlil tak, že na něj z vagonu někdo hodil chléb s marmeládou, když procházel okolo stojícího vlaku. Důstojníkovi bez vyzvání ukázal svou propustku. Další dny strávil se svou ženou návštěvami příbuzných. Nakonec se vrátil k posádce do Košic, kde vyhledal Sukovského, kterému řekl, že se vše podařilo a dvojice tovaryšů už je v péči jeho bratrance.\n\nPrvní tělo objevila náhodou dvojice žen při návratu z bohoslužby, když si u potoka všimly velkého bílého předmětu, který tam dříve nebyl. Další svědci našli druhé tělo a vojenský opasek. Po zveřejnění nálezu se přihlásila také dvojice mužů, která z potoka vylovila aktovku a balík oblečení nasáklý krví. Mysleli si, že je tam zřejmě odhodil nějaký opilec a předměty si odnesli. Na oděvech byly americké nášivky, což vzhledem k místu nálezu vedlo k domněnce, že obětmi mohli být agenty CIC. První vyšetřovací verzí se tak stala vražda ze státně-bezpečnostních důvodů. Vyšetřovatelé se však zajímali také o opasek, který musel patřit československému vojákovi. Tato stopa se zdála bezvýznamnou, jelikož krátce před nálezem těl probíhalo v prostoru vojenské cvičení a někdo z jeho účastníku mohl opasek na místě zapomenout. Přesto však byl rozeslán dotaz na vojenské posádky, zda někomu z vojáků opasek nechybí. To se sice nepotvrdilo, ale okamžitě zareagoval důstojník, který si vzpomněli na vojáka s civilním opaskem, kterého potkal ve Vimperku, tedy poblíž místa činu. Jméno ani další podrobnosti neznal, ale jeden ze svědků z nádraží si na stejného vojáka vzpomněl, protože za ním stál v řadě na jízdenky a věděl, že si kupoval lístek do Košic. Tam vyšetřovatelé zjistili, že v době spáchání vražd měl propustku právě Václav Rousek. Ten byl zadržen 12. července a po dvou dnech ve vazbě se přiznal. Uvedl také jména obětí, která nebyla v té době stále známa. Uvedl také, že činu nelituje, protože se jednalo \"pouze\" o Maďary, kteří stejně o život v lidově demokratické republice nestáli. Za dvojnásobnou vraždu a velezradu byl 25. srpna 1951 popraven. Později byl právě kvůli paragrafu velezrady považován za oběť politických procesů. Jeho jméno je tak neprávem od roku 1992 uvedeno na symbolickém hrobu obětí komunismu na Ďáblickém hřbitově v Praze.\n\n"}
{"id": "1312772", "url": "https://cs.wikipedia.org/wiki?curid=1312772", "title": "Vítod nahořklý", "text": "Vítod nahořklý\n\nVítod nahořklý (\"Polygala amarella\") je nízká, planě rostoucí bylina, v české přírodě původní druh, vykvétající asi půl cm dlouhými květy barvy modré, růžové nebo i bílé. Podle stanoviště kvete od konce května do konce srpna.\n\nEvropská rostlina, která se vyskytuje nejčastěji v západní a střední Evropě, na severu po střed Skandinávského poloostrova a na východě až po Ural. V České republice roste roztroušeně v termofytiku až mezofytiku, v chladnějších oblastech je vzácná. V Čechách je nejhojnější v Polabí a Českém středohoří, na Moravě v Dolnomoravském úvalu, v okolí Vsetína a v Bílých Karpatech.\n\nVytrvalá bylina s četnými, řídce chlupatými, tenkými, přímými nebo vystoupavými lodyhami dlouhými 5 až 20 cm, které vyrůstají buď z přízemní růžice a jsou rozvětvené, nebo jako boční výhonky a bývají jednoduché. Kořen je tenký a nahnědlý.\n\nListy v růžici jsou zřetelně větší než listy lodyžní, jsou obvejčité až kopinaté, 2 až 3 cm velké a 1 cm široké, na bázi klínovitě zúžené a na vrcholu okrouhlé. Listy lodyžní jsou asi jen 1 až 2 cm dlouhé a 0,5 cm široké. Všechny listy jsou světle zelené a velmi hořké.\n\nKvětenství, zprvu hustý a později volnější 2 až 10 cm dlouhý hrozen, je tvořeno 8 až 25 drobnými květy barvy sytě modré, světle modré, červené, světle fialové, bělavé nebo bílé. Vejčité, na vrcholu špičaté listeny jsou dlouhé jako stopky, listence mívají délku poloviční. Pětičetné květy jsou na kratičkých, 2 mm stopkách, které jsou zpočátku přímé a po odkvětu převislé. Úzce čárkovité kališní lístky jsou za květu přitisklé, tři venkovní lístky jsou blanité, 2 mm dlouhé a dva vnitřní jsou rozšířené a vytvářejí úzce eliptická křídla až 4 mm dlouhá. Korunní lístky jsou stejně dlouhé, do poloviny srůstají a vytvářejí trubku, horní lístky jsou pyskovitě srostlé a spodní vydutý lístek má hřebenitý přívěsek s 8 až 16 úkrojky. V květu je osm tyčinek, přirostlých ve dvou svazečcích nitkami ke korunní trubce, s téměř přisedlými prašníky. Spodní semeník srostlý se dvou plodolistů nese kratičkou, přímou čnělku s bliznou. Květy bývají opylovány hmyzem a jsou schopné se opylit i vlastním pylem.\n\nPlod je zploštěná, srdčitá, asi 4 mm velká tobolka s úzkými blanitými křídly. Obsahuje podlouhlá, 2 mm velká semena s masíčkem. Do nedalekého okolí bývají semena rozšiřována mravenci, na větší vzdálenosti větrem nebo vodou. Ploidie druhu je 2n = 34.\n\nVítod nahořklý je morfologicky proměnlivá rostlina, jeho poddruhy se odlišují nejen vzhledem, ale i prostředím ve které vyrůstají. Na území ČR se vyskytuje ve dvou poddruzích:\nNa některých slatinných stanovištích se v podobných podmínkách oba poddruhy vyskytují společně.\n\nVítod nahořklý pravý nejčastěji roste na mírně vlhkých až vysýchavých půdách v málo propustných substrátech bohatých na minerální látky, které jsou nejčastěji chemicky neutrální. Jeho rostliny mívají větší počty nevětvených lodyh 5 až 10 cm vysokých a květy jsou obvykle bělavé a jen zřídka modré. Vyskytuje se do nadmořské výšky 780 m. Jeho početní stavy se v české přírodě snižují a je proto zařazen mezi silně ohrožené druhy (C2b).\n\nVítod nahořklý rakouský se spíše vyskytuje na slatinných a vlhkých kosených loukách na humózních, živinami bohatých půdách mírně alkalického charakteru. Rostliny mají méně, ale zato větvených lodyh vysokých 10 až 20 cm, které mívají květy většinou sytě nebo světle modré a jen zřídka bílé. Roste pouze v planárním a kolinním stupni do nadmořské výšky 450 m. Tento poddruh se v minulosti nerozlišoval a proto není jeho výskyt přesně zmapován, je proto zařazen mezi nedostatečně prostudované druhy (C4b).\n\nV listech, lodyhách i kořenech jsou mnohé užitečné látky sloužící k léčbě neduhů. Obsahuje glykosidy, třísloviny a silice stimulující vylučování trávicích šťáv i usnadňující odkašlávání při nemoci průdušek. Z usušených, za květu sbíraných rostlin se vařívaly bylinné čaje proti nachlazení, zánětům horních cest dýchacích, průjmům i nechutenství. Práškový kořen zase léčíval nemoci ledvin, vodnatelnost i dnu. Bylina je natolik hořká, že se ji pasoucí se dobytek vyhýbá. V České republice je rostlinou chráněnou a nelze ji v přírodě sbírat.\n\n"}
{"id": "1312784", "url": "https://cs.wikipedia.org/wiki?curid=1312784", "title": "Palačovská spojka", "text": "Palačovská spojka\n\nPalačovská spojka je plánovaná silniční komunikace v Moravskoslezském a Zlínském kraji na východě České republiky. Spojit by měla silnici I/35 v úseku mezi Hranicemi a Valašským Meziříčím, kde by se napojovala u obce Lešná, s dálnicí D48 mezi Bělotínem a Novým Jičínem, na kterou by se připojovala u obce Palačov. Silnice s předpokládanou délkou 10 kilometrů by umožnila z měst Hranice a Nový Jičín odvedení tranzitní dopravy ve směru na Slovensko. Vedení komunikace schválila v roce 2006 vláda České republiky, její dokončení se – podle informací z roku 2017 – nepředpokládá dříve, než roku 2022.\n\n"}
{"id": "1312794", "url": "https://cs.wikipedia.org/wiki?curid=1312794", "title": "III. třída okresu Vsetín", "text": "III. třída okresu Vsetín\n\nIII. třída okresu Vsetín (též zvaná jako Okresní soutěž – okres Vsetín) je 9. nejvyšší fotbalovou soutěží v republice.\n\n"}
{"id": "1312795", "url": "https://cs.wikipedia.org/wiki?curid=1312795", "title": "Waville", "text": "Waville\n\nWaville je francouzská obec v departementu Meurthe-et-Moselle v regionu Grand Est. V roce 2014 zde žilo 430 obyvatel.\n\nSousední obce jsou: Chambley-Bussières, Onville, Prény, Rembercourt-sur-Mad, Saint-Julien-lès-Gorze a Villecey-sur-Mad.\n\n\"Počet obyvatel\"\n\n"}
{"id": "1312796", "url": "https://cs.wikipedia.org/wiki?curid=1312796", "title": "III. třída okresu Zlín", "text": "III. třída okresu Zlín\n\nIII. třída okresu Zlín (též zvaná jako Okresní soutěž – okres Zlín) je 9. nejvyšší fotbalovou soutěží v republice.\n\n"}
{"id": "1312802", "url": "https://cs.wikipedia.org/wiki?curid=1312802", "title": "Alexander Király", "text": "Alexander Király\n\nAlexander Király (* 18. listopadu 1978 Ostrava) je český politik a advokát. \n\nV mládí absolvoval gymnázium a Právnickou fakultu Západočeské univerzity v Plzni, obory Veřejná správa a Právo a právní věda. Rigorózní práci obhájil na Univerzitě Karlově v Praze. Od roku 2007 působí na Hornicko-geologické fakultě VŠB-TUO v Ostravě. Zde od roku 2014 zastává funkci proděkana pro legislativu. Je jedním ze zakládajících členů politické strany Realisté. V rámci svého politického působení se zaměřuje na zefektivnění stavebního řízení či na české školství, které by podle něj mělo zůstat sekulárním.\n\nVe volbách do Poslanecké sněmovny PČR v roce 2017 byl lídrem kandidátky strany Realisté v Moravskoslezském kraji, ale neuspěl.\n"}
{"id": "1312804", "url": "https://cs.wikipedia.org/wiki?curid=1312804", "title": "Live at Pompeii (album, David Gilmour)", "text": "Live at Pompeii (album, David Gilmour)\n\nLive at Pompeii je koncertní album britského kytaristy a zpěváka David Gilmoura, které bylo vydáno v září 2017.\n\nAlbum bylo natočeno v červenci 2016 v rámci Gilmourova turné Rattle That Lock Tour během dvou koncertů, které se odehrály ve starověkém amfiteátru v Pompejích. Na tomto místě natočila v roce 1971 Gilmourova původní skupina Pink Floyd film \"Pink Floyd v Pompejích\". Gilmourova vystoupení v roce 2016 se stala vůbec prvními rockovými koncerty s diváky, které na tomto místě proběhly.\n\nAlbum bylo vydáno v klasické formě dvojCD a také jako čtyřLP. Kromě toho byl natočen i koncertní film, jenž vyšel jako 2DVD a také na BD. Speciální edice zahrnuje v boxsetu 2CD, BD a navíc bonusové BD.\n\nKoncertní film (režie Gavin Elder) byl promítán 13. září 2017 ve vybraných kinech po celém světě, v Česku pod názvem \"David Gilmour v Pompejích\".\n\n"}
{"id": "1312822", "url": "https://cs.wikipedia.org/wiki?curid=1312822", "title": "Římskokatolická farnost – děkanství Kostelec nad Orlicí", "text": "Římskokatolická farnost – děkanství Kostelec nad Orlicí\n\nŘímskokatolická farnost – děkanství Kostelec nad Orlicí je územním společenstvím římských katolíků v rychnovském vikariátu královéhradecké diecéze.\n\nNázev městečka - Kostelec, napovídá, že kostel stál v místě od samého začátku osídlení. Z roku 1303 je tradováno, že podací právo k místnímu kostelu sv. Jiří měli cyriaci z pražské Zderazi. Od 14. století existoval \"Kostelecký děkanát\", zahrnující velkou část Orlických hor s 36 farnostmi. Kostelecká farnost byla později začleněna do rychnovského vikariátu královéhradecké diecéze. V 16. století byl při okraji městečka postaven druhý kostel. Ten byl zasvěcen sv. Anně, matce Panny Marie.\n\nFarní kostel sv. Jiří byl barokně přestavěn ve druhé polovině 17. století. Hřbitov u kostela sv. Anny byl v roce 1749 nově ohrazen. V ohrazení vzniklo šest kaplí, kostnice, samostatná zvonice, a zvláštní místo, kam byly pochovávány děti, které zemřely předtím, než mohly být pokřtěny.\n\nV rámci procesu slučování farností kostelecká farnost afilovala původně samostatnou farnost \"Chleny\" s platností od 1. ledna 2006.\n\nNa území farnosti se nachází poutní místo \"Homole\" s poutním kostelem Panny Marie Bolestné, vystavěným v letech 1690-1696 hraběnkou Terezií Eleonorou z Ugarte z rodu Žďárských ze Žďáru.\n\n\nFarnost má sídelního duchovního správce, který spravuje pouze tuto jedinou farnost. Nadále je rovněž udržována poutní tradice na Homoli, kde bývají pravidelné poutní bohoslužby.\n\n"}
{"id": "1312825", "url": "https://cs.wikipedia.org/wiki?curid=1312825", "title": "Sadžida Talfahová", "text": "Sadžida Talfahová\n\nSadžida Chair Allah Talfahová (nepřechýleně \"Talfah\", 24. června, 1937) je první žena a sestřenice někdejšího iráckého prezidenta Saddáma Husajna, se kterým měla dva syny Udaje a Kusaje a tři dcery Raghad, Ranu a Halu.\n"}
{"id": "1312827", "url": "https://cs.wikipedia.org/wiki?curid=1312827", "title": "Silnice II/317", "text": "Silnice II/317\n\nSilnice II/317 je silnice II. třídy, která vede z Borohrádku do Litomyšle. Je dlouhá 30 km. Prochází dvěma kraji a třemi okresy.\n\n\n\n\n"}
{"id": "1312828", "url": "https://cs.wikipedia.org/wiki?curid=1312828", "title": "III. třída okresu Prostějov", "text": "III. třída okresu Prostějov\n\nIII. třída okresu Prostějov (okresní soutěž III. třídy) je devátá nejvyšší fotbalová soutěž v Česku, v prostějovském okrese. Hraje se každý rok od léta do jara se zimní přestávkou. Na konci ročníku nejlepší dva týmy postupují do II. třídy okresu Prostějov a dva nejhorší týmy sestoupí do IV. třídy okresu Prostějov (jeden do skupiny A a jeden do skupiny B).\n\n"}
{"id": "1312831", "url": "https://cs.wikipedia.org/wiki?curid=1312831", "title": "Slovenské autonomistické hnutí", "text": "Slovenské autonomistické hnutí\n\nSlovenské autonomistické hnutí nebo slovenský autonomismus bylo v meziválečném období v ČSR hnutí za větší míru samostatnosti Slovenska. Jeho hlavní představitelkou byla Hlinkova slovenská ľudová strana (HSLS), v jejímž čele stáli politici jako Andrej Hlinka, Jozef Tiso, Alexander Mach, Vojtech Tuka. Návrhy na vytvoření slovenské autonomie byly předloženy parlamentu v letech 1919 (SNS) jakož i 1921, 1922, 1930 a 1938 (HSLS). \n\nSnahou byla změna centralistického systému organizace státu ve prospěch větších pravomocí pro Slovensko. Jistým ústupkem od státního centralismu bylo zavedení zemského zřízení v červenci 1927, které vstoupilo v platnost v roce 1928. Slovensko se tak stalo samostatnou administrativní „zemí“, v jejímž čele stál zemský prezident a celoslovenský zemský úřad. Podstata centralistického uspořádání se tím však výrazně nezměnila.\n\nHnutí dosáhlo svého cíle, t. j. zavedení slovenské autonomie, až po mnichovském diktátu. Na schůzce představitelů slovenských politických stran v Žilině ve dnech 5. a 6. října 1938 HSLS předložila občanským stranám svůj návrh autonomie. Ty ho přijaly a pražská vláda návrh také akceptovala. Dne 7. října jmenovala zemskou autonomní vládu, v jejímž čele stál Jozef Tiso (Druhá republika).\n"}
{"id": "1312833", "url": "https://cs.wikipedia.org/wiki?curid=1312833", "title": "Saint-Julien-lès-Gorze", "text": "Saint-Julien-lès-Gorze\n\nSaint-Julien-lès-Gorze je francouzská obec v departementu Meurthe-et-Moselle v regionu Grand Est. V roce 2014 zde žilo 169 obyvatel.\n\nSousední obce jsou: Dommartin-la-Chaussée, Hagéville, Chambley-Bussières, Charey, Rembercourt-sur-Mad a Waville.\n\n\"Počet obyvatel\"\n\n"}
{"id": "1312837", "url": "https://cs.wikipedia.org/wiki?curid=1312837", "title": "Silnice II/318", "text": "Silnice II/318\n\nSilnice II/318 je silnice II. třídy, která vede z Častolovic do Zdobnice. Je dlouhá 20 km. Prochází jedním krajem a jedním okresem.\n\n\n"}
{"id": "1312840", "url": "https://cs.wikipedia.org/wiki?curid=1312840", "title": "Chambley-Bussières", "text": "Chambley-Bussières\n\nChambley-Bussières je francouzská obec v departementu Meurthe-et-Moselle v regionu Grand Est. V roce 2014 zde žilo 669 obyvatel. Do roku 2015 byla centrem kantonu Chambley-Bussières.\n\nObec leží u hranic departementu Meurthe-et-Moselle s departementem Moselle.\n\nSousední obce jsou: Hagéville, Gorze (Moselle), Onville, Puxieux, Saint-Julien-lès-Gorze, Tronville, Vionville (Moselle), Waville a Xonville.\n\n\"Počet obyvatel\"\n\n"}
{"id": "1312843", "url": "https://cs.wikipedia.org/wiki?curid=1312843", "title": "Silnice II/319", "text": "Silnice II/319\n\nSilnice II/319 je silnice II. třídy, která vede z Rychnova nad Kněžnou do Bartošovic v Orlických horách. Je dlouhá 27 km. Prochází jedním krajem a jedním okresem.\n\n\n"}
{"id": "1312844", "url": "https://cs.wikipedia.org/wiki?curid=1312844", "title": "Zuzana Zelinková", "text": "Zuzana Zelinková\n\nZuzana Zelinková (* 5. února 1982, Mělník) je česká parkurová jezdkyně. V roce 2014 se stala sportovkyní roku za Česku jezdeckou federaci (ČJF). Mimo to je Zelinková držitelkou velkého množství cen a medailí. V červenci 2017 v Martinicích vyhrála MČR parkurového skákání, kde soutěžila s koněm Kleiner Lord ve sloučené kategorii mužů i žen: bez jediné chyby na překážkách.\n\nZuzana Zelinková se narodila 5. února 1982 v Mělníku, kde též vyrůstala. Ve dvanácti letech, tedy roku 1994, se v JK Mělník začala závodně věnovat jízdě na koních. Ačkoliv má české státní občanství, žije na Slovensku, kam se roku 2006 přestěhovala. O šest let později, roku 2012, se z Bratislavy přesunula do Šamorína, města na jihozápadě Slovenska.\n\nV letech 1998 a 1999 se již účastnila ME v parkurovém skákání juniorů a právě roku 1999 postoupila s koněm Kris Kentaur do finále. Skončila na 21. místě. Po této zkušenosti se rozhodla více cestovat a sbírat zkušenosti i mimo Česko. Následně se roku 2003 s koněm Cantus-T zúčastnila ME mladých jezdců, kde získala 31. místo.\n\nRoku 2011 se účastnila MČR v parkurovém skákání ve sloučené kategorii muži a ženy na Ptýrově, a to s koněm Luka’s Ninja. Všechna tři kola zajela čistě a bez chyby a nakonec se stala mistryní. Později sama přiznala, že to pro ni bylo velké překvapení, protože od koně Luka’s Ninja nikdo podobný výsledek neočekával. Ten se o rok později stal koněm roku ČJF.\n\nV roce 2009 začala jezdit na koni Caleri-II a přestože byl prodán jinému chovateli, již od roku 2013 na něm Zelinková jezdila znovu. Právě s tímto holštýnským hřebcem dosáhla některých svých úspěchů, především v zahraničních závodech. Roku 2014 získal ocenění kůň roku. Během MČR 2014 Zelinková s Calerim zajela všechna tři kola bez chyby. Stejně na tom byli ale i její soupeří – Kamil Papoušek a Jiří Hruška – a rozhodující tak bylo rozeskakování. Ani během něho Zelinková nechybovala, zatímco Papoušek s Bel Cantem shodili poslední překážku. Zelinkovou ale porazil jezdec Jiří Hruška, který též nechyboval a byl o setiny sekund rychlejší.\n\nDalším z jejích významných koní je i Kleiner Lord, se kterým se v červenci 2017 zúčastnila MČR v Martinicich u Příbrami. Již po prvním kole byla jediným jezdcem, který byl bez trestných bodů a tento status si udržela až do posledního kola, kdy dostala trestné body za čas. Na MČR 2017 se též účastnila soutěže družstev, kterou jela s klisnou holštýnského koně Larima. Jejími dalšími významnými koňmi jsou Evita R a Calvero 1.\n\n"}
{"id": "1312845", "url": "https://cs.wikipedia.org/wiki?curid=1312845", "title": "Štefan Svitek", "text": "Štefan Svitek\n\nŠtefan Svitek je jméno a příjmení více osob:\n\n"}
{"id": "1312847", "url": "https://cs.wikipedia.org/wiki?curid=1312847", "title": "Silnice II/320", "text": "Silnice II/320\n\nSilnice II/320 je silnice II. třídy, která vede z Přepych do Lible. Je dlouhá 13,5 km. Prochází jedním krajem a jedním okresem.\n\n\n"}
{"id": "1312848", "url": "https://cs.wikipedia.org/wiki?curid=1312848", "title": "Kostel Narození Panny Marie (Vémyslice)", "text": "Kostel Narození Panny Marie (Vémyslice)\n\nKostel Narození Panny Marie je farní kostel v římskokatolické farnosti Vémyslice, nachází se v centru městyse Vémyslice. Kostel je jednolodní pozdně gotickou stavbou, později byl přestavěn. Kostel je chráněn jako kulturní památka České republiky. \n\nKostel resp. farnost v obci byla zmiňována poprvé v roce 1259. Kostel byl postaven v 15. století snad královnou Konstancií a jejím synem Přemyslem. V roce 1827 byla do kostela instalována okna a kostel byl celkově opraven, nicméně hned příští rok byl kostel silně poškozen úderem blesku. A tak při přestavbě v roce 1845 došlo k jeho částečnému stržení a ke stavbě nové sakristie. V kostele byl v roce 1840 zřízen hlavní oltář, boční oltáře byly zasvěceny Nejsvětější Trojici a svaté Anežce. V roce 1835 pak byla také zřízena kazatelna a v roce 1837 byla instalována křížová cesta. V kostele byly tři zvony, nejstarší byl zasvěcen svaté Marii a pochází přibližně z roku 1400, menší zvon pochází z roku 1629, další pak z 1693 (přelit pak byl v roce 1897).\n\nK přestavbám mělo dojít v letech 1746 a 1845. Mezi tím kostel snad vyhořel, stejně jako zbytek obce. V interiéru kostela byl umístěn obraz Poslední večeře Páně od Petra Brandla. Kolem kostela stával hřbitov, který byl zrušen v roce 1658 a přesunut za obec.\n\n\n"}
{"id": "1312851", "url": "https://cs.wikipedia.org/wiki?curid=1312851", "title": "Deutsch Wagram (nádraží)", "text": "Deutsch Wagram (nádraží)\n\nDeutsch Wagram (německy: \"Bahnhof Deutsch Wagram\") je železniční stanice, která se nachází původní železniční trati společnosti c.k. privilegované Severní dráhy císaře Ferdinanda (SDCF) z Vídně do Bochnie ve městě Deutsch-Wagram ve spolkové republice Dolní Rakousko.\n\nVe městě Deutsch-Wargam byl vybudován první úsek železniční trati SDCF do Floridsdorfu. Úsekem projel zkušební první parní vlak 13. listopadu 1837. O deset dní později jel vlak s pozvanými hosty a do provozu byla trať uvedena 4. března 1838. Do roku 1908 se nazývala jen Wagram. V letech 1984–1987 bylo nádraží renovováno. V letech 2013–2014 byly přestavěny nástupiště a částečně zastřešeny.\n\nV místě stanice byly postaveny budova provizorní výpravny, vodárny a vedle výpravny hrázděná budova restaurace, která je malým železničním muzeem.\n\nPrvní výpravní budova SDCF byla provizorní dřevěná budova, která byla v roce 1851 zbořena a na její místo postavena zděná patrová budova podle projektu architekta Ernesta Ehrenhause. Výpravní budova byla jednopatrová obdélného půdorysu se třemi rizality (střední tříosý, krajní jednoosé) na drážní straně, ve středním rizalitu byla dvojitá sdružená okna s romantizujícími prvky. Stavba byla krytá valbovou střechou a zdobenou korunní římsou. Přízemní část byla zdobena členěnou bosáží, v patře byla okna obdélná. V roce 1895 byla budova prodloužena symetrickou přístavbou. V letech 1984–1987 byla výpravní budova rekonstruována včetně fasády.\n\nNaproti výpravní budově byla v roce 1846 postavena třípatrová tříosá věž vodárny zakončená trojúhelníkovým štítem se sedlovou střechou. Nároží byla členěna mělkou bosáží. Na zadní straně odvrácené od kolejí byl osmiboký komín. V roce 1852 byla přistavěna boční přízemní křídla. V horní části byla nádrž, do které se čerpala voda čerpacím zařízením umístěným v přízemí ze studny. Vodárna byla vybavena parním kotlem a čerpadlem. Voda byla rozváděna samospádem k vodním jeřábům, které zabezpečovaly plnění tendrů vodou. Je to nejstarší dochovaná vodárna v Rakousku.\n\nNedaleko od výpravní budovy byla postavena z režného cihlového zdiva podle typového plánu (Spezialplan No 1873) z roku 1906. Přízemní tříosá stavba s plochou střechou. V budově byl umístěn tzv. mokrý plynojem. Byla to zvonová nádoba jejíž dolní okraj byl ponořen do vodní nádrže. Zvýšením nebo snížením tlaku acetylénu ve zvonu se tento samočinně vynořil nebo ponořil do vody. Zvýšením tlaku ve vyvíječi plynu se nádoba s karbidem vynořila z vody a reakce karbidu s vodou ustala, při poklesu tlaku se karbid zanořil do vody a začal se vyvíjet acetylén (ethyn). Acetylén byl odváděn do čisticího přístroje, kde se zbavil nežádoucích příměsí snižujících svítivost (amoniak, sirovodík) v čisticí látce, nejčastěji se používalo chlorové vápno. Vyčištěný acetylén byl odveden do plynojemu přes plynoměr a následně do acetylénových lamp. V budově lampárny byl sklad karbidu a jáma na vápno. Při rekonstrukci v letech 1984–1987 byla budova omítnutá. Podle stejného typového plánu byla postavena dochovaná acetylénovna v Brodku u Přerova.\n\n"}
{"id": "1312853", "url": "https://cs.wikipedia.org/wiki?curid=1312853", "title": "Renaud Camus", "text": "Renaud Camus\n\nRenaud Camus (* 10. srpen 1946, Chamalières, departement Puy-de-Dôme) je francouzský spisovatel, filosof a politický aktivista, stavící se proti imigraci. Platí za anticipátora Národní fronty, francouzské pravicové politické strany. \n\nCamus se narodil v Auvergni a žije v současnosti na svém hradě Château de Plieux v departementu Gers. Svá studia absolvoval částečně ve Spojeném království a Spojených státech.\n\nAngažuje se pro práva komunity LGBT. Ve svých knihách se často zabývá svou vlastní homosexualitou.\n\nNěkterými svými kritiky je Camus kvůli svým názorům řazen ke krajní pravici.\n\nJeho jméno bylo dáváno např. britským deníkem The Daily Telegraph do souvislosti s literátem Michelem Houellebecqem (a jeho románem \"Soumission\") či s Éricem Zemmourem, kteří oba taktéž tvrdí, že francouzská národní identita byla nevratně zničena masovým přistěhovalectvím a nárůstem islámu ve Francii. \n\nRenaud Camus je autorem francouzského jazykového termínu \"le Grand Remplacement\" („velká záměna“), který vyjadřuje resp. podchycuje mnohostrannou demografickou proměnu francouzské populace na úkor té původní.\n\nNa mezinárodní konferenci o islamizaci v Paříži dne 18. prosince 2010 označil muslimy za kriminálníky a kolonizátory etc., čím na sebe upozornil natolik, že za tyto a jiné výroky stanul před soudem, který jej za ně o čtyři roky později odsoudil k peněžité pokutě ve výši 4 000 eur.\n\n\n\n\n"}
{"id": "1312854", "url": "https://cs.wikipedia.org/wiki?curid=1312854", "title": "Silnice II/321", "text": "Silnice II/321\n\nSilnice II/321 je silnice II. třídy, která vede z Častolovic do Deštného v Orlických horách. Je dlouhá 25 km. Prochází jedním krajem a jedním okresem.\n\n\n"}
{"id": "1312858", "url": "https://cs.wikipedia.org/wiki?curid=1312858", "title": "Åshild", "text": "Åshild\n\nÅshild je ženské křestní jméno severského původu. Je odvozen z germánských slov áss \"\"(pohanský) bůh\"\" a hildr \"\"boj\"\".\n\n\n\n"}
{"id": "1312859", "url": "https://cs.wikipedia.org/wiki?curid=1312859", "title": "Puxieux", "text": "Puxieux\n\nPuxieux je francouzská obec v departementu Meurthe-et-Moselle v regionu Grand Est. V roce 2014 zde žilo 256 obyvatel.\n\nSousední obce jsou: Chambley-Bussières, Mars-la-Tour, Sponville, Tronville a Xonville.\n\n\"Počet obyvatel\"\n\n"}
{"id": "1312860", "url": "https://cs.wikipedia.org/wiki?curid=1312860", "title": "Silnice II/326", "text": "Silnice II/326\n\nSilnice II/326 je silnice II. třídy, která vede z Nového Bydžova do Vinic. Je dlouhá 15,8 km. Prochází jedním krajem a dvěma okresy.\n\n\n\n"}
{"id": "1312861", "url": "https://cs.wikipedia.org/wiki?curid=1312861", "title": "Alluitsup Paa", "text": "Alluitsup Paa\n\nAlluitsup Paa (zastarale \"Agdluitsup Pâ\", ), někdy také Alluitsup-Paa, zkráceně též Alluitsup nebo Paa je osada v kraji Kujalleq na břehu Labradorského moře v Grónsku. V roce 2017 tu žilo 234 obyvatel.\n\nSpolu s Narsarsuaqem je to jedna z výjimečných grónských osad, ve kterých není kostel. Místní kostel, postavený v roce 1926, byl dne 1. ledna 2007 úplně zničen požárem. Místní křesťané proto jezdí do kostela v Qaqortoqu.\n\nPrvní osídlení v oblasti byla norská osada Vatnahverfi, vzdálená asi 7 km od moderního Alluitsupu Paa, ale byla, jako ostatní norské osady v Kujallequ, zničena Thulskými lidmi.\n\nAlluitsup Paa byl založen v roce 1830 jako Sydprøven jako obchodní stanice. Byl založen ve stejném roce jako Narsaq (tehdy Nordprøven). Moderní grónský název Alluitsup Paa znamená \"vedle Alluitsoqu\", což je opuštěná osada nedaleko města.\n\nDo reformy administrativního dělení z roku 2009 byl Alluitsup největší město, které nemělo vlastní obec.\n\nNa ostrově Uunartoq nedaleko osady jsou na jaře (kvůli sopečným vývěrům) teploty vody mezi 34 až 38 °C. Ve vodě se ale přesto nacházejí ledovce a velryby. Na ostrově lze najít také ruiny bývalé osady Qerrortuut.\n\nMístní obyvatelé se živí lovem platýsů, pstruhů, tresek a krevetek. V oblasti je však také velký cestovní ruch do opuštěných osad Alluitsoq, Akuliaruseq a Qarsorsat.\n\nV osadě se nachází škola, kde se učí asi 50 žáků v 11 třídách. Nachází se tu také malá sportovní hala, zubařství, hřbitov, obchod s potravinami Pilersuisoq, pošta a kavárna.\n\nPočet obyvatel většiny osad (a to i přes příznivější podnebí než v severních částech Grónska) v Kujallequ klesá, a nachází se tu také mnoho osad, které zřejmě brzy zaniknou. Alluitsup Paa ztrácí obyvatele mnohem rychleji než okolní osady. Do roku 2001 byl počet obyvatel stabilní, poté ale začal prudce klesat a od tohoto roku ztratil více než polovinu svého počtu obyvatel. V roce 2010 byl Alluitsup dvaadvacátou největší osadou Grónska, nyní je však už jen šestadvacátou největší osadou Grónska. Počet obyvatel Alluitsupu se snížil o téměř 57% oproti počtu obyvatel z roku 1991.\n"}
{"id": "1312871", "url": "https://cs.wikipedia.org/wiki?curid=1312871", "title": "Rezerváž", "text": "Rezerváž\n\nRezerváž (vykrývaný lept), (angl. \"Sugar lift\", fr. \"Vernis sauté\" nebo \"Gravure au sucre\") je technika leptu, při které je hydrofilní kresba na desce odkryta vymýváním prýskavého pevného krytu nad ní nebo je provedena na pevném krytu olejovým inkoustem, který kryt rozpustí až na kov.\n\nNa odmaštěnou a vyleštěnou kovovou desku se kresba provede perem, štětcem, brkem nebo ostrým dřívkem. Po zaschnutí se kresba překryje prýskavým krytem - např. roztokem kalafuny v lihu nebo řidším asfaltovým krytem. Potom se deska namočí do vlažné vody, která proniká jemnými trhlinkami do pokreslených ploch a vyplavuje barvu i kryt v místě kresby. Ten se odstraní štětcem nebo chomáčem vaty a usušená deska se leptá, nebo se před leptáním ještě pokryje akvatintovým zrnem. Rezerváž je možno kombinovat také s čárovým leptem. Poté se kryt smyje benzolem a tiskne se stejným způsobem jako lept.\n\nVýsledkem je pozitivní kresba, která dokáže podat subtilní štětcovou kaligrafii (tmavá kresba na světlém pozadí). Charakter linií vyjadřuje použitý nástroj (pero, brko, rákos, štětec). Pro vzniklé plošky je příznačný světlejší šedý střed a tmavší okraje, kde ulpívá mnohem více tiskové barvy.\nKresba se provádí inkoustem smíchaným s glycerinem a arabskou gumou, nebo cukrovou pastou přibarvenou tuší (Sugar lift). Lineární kresbu je možno leptat přímo, při širších plochách nanesených štětcem se deska pokryje před leptáním akvatintovým zrnem.\nKresba se provádí perem nebo štětcem a zředěnou temperovou barvou a po zaschnutí překryje pevným krytem. Po odmytí prokreslených míst vodou se deska pokryje akvatintovým zrnem a leptá.\nDeska se stejnoměrně překryje vrstvou inkoustu smíchaného s arabskou gumou a lihem. Do ní se prorývá kresba tupou jehlou nebo ruletou. Po překrytí prýskavým krytem se celá spodní inkoustová vrstva a kryt nad ní odmyje vodou. Kryt zůstane zachován pouze v místech kresby. Ostatní plocha se pokryje akvatintovým zrnem a deska se vyleptá. Výsledkem je negativní bílá kresba na tmavém pozadí akvatinty.\nJednodušší obdoba předchozí techniky. Kresba se provede litografickou tuší a po zaschnutí se deska pokryje akvatintovým zrnem a leptá. Tuš brání přístupu leptadla ke kovu a vytvoří negativní bílou kresbu.\nPoužívá se jako doplněk techniky měkkého krytu a akvatinty. Na desku pokrytou kalafunovým zrnem se kreslí mastnou litografickou křídou, která zabrání průniku leptadla k povrchu kovu. Výsledkem je negativní půltónová kresba na ploše s akvatintou.\nKresba se provádí barvou z jedlého nebo strojního oleje a sazí nebo olejovou barvou na desce pokryté silnějším pevným asfaltovým krytem. Kresbu na papíře je možno přenést poté, co se papír nasytí stolním olejem a osuší z obou stran. Kresba se pak na pevný kryt prokreslí tvrdou tužkou. Olejem narušený kryt se setře jemným hadříkem a obnaží se tak kovový povrch. Po pokrytí akvatintovým zrnem se deska vyleptá.\n\n"}
{"id": "1312872", "url": "https://cs.wikipedia.org/wiki?curid=1312872", "title": "Open Air Festival v Panenském Týnci", "text": "Open Air Festival v Panenském Týnci\n\nOpen Air Festival byl velký letní hudební festival světové i domácí soudobé hudby konaný na letišti v Panenském Týnci vždy v srpnu v letech 2010 až 2013. Čtyřletou tradici ukončila především velká nepřízeň počasí posledního ročníku, s ní spojená nízká návštěvnost dokonce i těch, kteří si zakoupili vstupenku, a propad sponzoringu.\n\nPrvní ročník festivalu se konal od čtvrtka 12. do soboty 14. srpna 2010. Během festivalu vystoupili kromě hudebních skupin také dýdžejové nebo divadla, na místě byla bohatá škála občerstvení, i když za poměrně vysoké ceny. Naopak první den festivalu, který byl dost úspěšný, byl zdarma a vystoupili na něm pouze české skupiny jako Charlie Straight, Garage, Monkey Business, Totální nasazení, Visací zámek nebo Krucipüsk.\n\nV pátek začala skupina Navigators kvůli technickým problémům neplánovaně na vedlejším pódiu, ale po ní už vše probíhalo podle programu a skluz se podařilo dohnat. Mezi dalšími skupinami, které v pátek vystoupily, byli čeští Tata Bojs, Vanessa, Vypsaná fixa, Sunshine, Wohnout, Peneři Strýčka Homeboye a Indy a Wich nebo norští Röyksopp či britští Kate Bushová a Faithless.\n\nV sobotu zahráli Arno Hintjens, Mandrage, Illustratosphere, Laura a její tygři, Richard Müller, Tomáš Klus nebo The Kissaway Trail. Na závěrečném koncertě britských Kasabian bylo podle pořadatelů 18 tisíc lidí. Pořadatelé koncert Kasabian také vysílali přes své webové stránky a přístupný byl ještě v neděli. V sobotu také zahrálo divadlo Činoherní studio Ústí nad Labem s tragikomickou inscenací Strange Lově o posledním depešákovi v Čechách, kterou vidělo asi 400 diváků.\n\nPřípravy na festival komplikoval a zpozdil silný vítr až 120 km/h, který dokonce zapříčinil uzavření hlavního pódia na hodinu a kvůli tomu i zkrácení pátečního odpoledního vystoupení skupiny Skyline. Pódium bylo kvůli požadavkům hlavní hvězdy ročníku Chemical Brothers větší než při předchozím ročníku a aparatura byla z turné U2. Na festivalu konaném od čtvrtka 11. do soboty 13. srpna 2011 hrály většinou české kapely doplněné několika zahraničními hvězdami.\n\nDruhý ročník zařadil návštěvností festival mezi velké české festivaly, když v pátek návštěvnost překonala 20 tisíc lidí, i když v sobotu už byla nižší. Páteční program lákal především vystoupením Chemical Brothers, které se líbilo jak fanouškům, tak kapele, a skupiny Interpol, jejíž koncert ale zklamal diváky svým krátkým, hodinovým trváním.\n\nČerným koněm festivalu byla podle pořadatelů skupina Goose, která se fanouškům líbila. Ze známých domácích skupin vystoupili Tata Bojs, Kryštof, Nightwork, Chinaski, J.A.R., Mig 21, Sto zvířat, Priessnitz, Vltava a slovenští No Name.\n\n Ročník 2012 navštívilo i díky přízni počasí rekordních 20 tisíc lidí a přes 200 umělců různých hudebních i nehudebních žánrů. Během festivalu se vypilo 14 tisíc piv, v nabídce bylo 8 druhů. Na doporučení Chemical Brothers přijal pozvání dosud nejdražší umělec Fatboy Slim. Zájem byl tradičně o doprovodný program, jako byly sportovní aktivity nebo dětský koutek. Velký ohlas měl i sobotní divadelní blok. Novinkou bylo vysílání koncertů živě po internetu, ke kterému dali na poslední chvíli souhlas i Fatboy Slim a Amy MacDonaldová. Zpracování a režie tohoto vysílání byla na dobré úrovni a oba umělci si tak záznam vyžádali i pro své účely. Živý přenos, který natáčelo 14 kamer, sledovalo několik desítek tisíc diváků, kteří se na festival nedostali. Během třídenního festivalu se vypilo 14 tisíc kelímků točeného piva.\n\nRočník 2013 se konal od čtvrtka 8. do soboty 10. srpna 2013. Na festivalu zazněly různé hudební žánry a dýdžejové, v sobotu byla zastoupena i nehudební kultura a čtvrteční program byl zdarma. Na přípravě se podílelo 40 lidí, 400 jich zajišťovalo provoz festivalu, na místě bylo 60 stánků s občerstvením a 200 mobilních WC. Nechybělo mnoho atrakcí, stanové městečko, parkoviště a z Prahy jezdila opět kyvadlová autobusová doprava. Ročník měl ale kvůli silné nepřízni počasí velmi nízkou účast.\n\nVe čtvtek vystoupili např. The Plastic People of the Universe, Květy nebo Vypsaná fixa. V pátek pokračovali mimo jiné Midi Lidi, Mandrage, Monkey Business nebo Skunk Anansie. V sobotu pak zahráli třeba Koblížci, Bratři Ebenové, Čokovoko, Zrní, Umakart, Kava Kava, Tata Bojs a Underworld. Z dalších forem kultury bylo k vidění Divadlo Kvelb nebo skeče Na stojáka. Kvůli silnému větru nemohla vystoupit plánovaná kapela O.Children.\n\nVstupenky prodávaly v předprodeji sítě Ticketpro, Ticket Art a Ticketon za 800 Kč a 1400 Kč ve VIP verzi. Na místě stály 1200/2000 Kč. K prodeji bylo i ubytování ve festivalovém kempu nebo parkovací místa.\n\nPo ročníku 2012 se o festivalu psalo díky rekordnímu předchozímu ročníku jako o největším hudebním festivalu Ústeckého kraje nebo na severu Čech, nebo jako o jednom z největších festivalů v ČR. Pro ročník 2013 počítali pořadatelé s účastí kolem 20 tisíc lidí, jako v předchozím ročníku. Kvůli silné nepřízni počasí se ale stala posledním ročníkem festivalu. Už při přípravách vše pobořila bouřka, v pátek byl velmi silný déšť a na tu dobu zima, v sobotu pak slunečné počasí rozehnala podvečerní bouřka s nárazovými větry. Na festival tak nepřijela spousta potenciálních návštěvníků a doma zůstalo dokonce i mnoho těch, kteří si zakoupili vstupenku. Těch bylo tři a půl tisíce. Návštěvnost dosáhla ve čtvrtek pouhých 1200 lidí, v pátek 2500 a v sobotu 5500. Ke zkáze přispěl i propad sponzoringu, kdy festivalu odpadl generální partner. Ročník celkově finančně nevyšel o několik milionů Kč a pořadatelé se rozhodli mladou tradici ukončit.\n\n\n"}
{"id": "1312875", "url": "https://cs.wikipedia.org/wiki?curid=1312875", "title": "Filip Kubski", "text": "Filip Kubski\n\nFilip \"NEO\" Kubski (* 15. června 1987, Poznaň) je polský profesionální hráč Counter-Strike a . Nyní hraje za tým Faze Clan\n\n− \nVyhrané turnaje. \n"}
{"id": "1312880", "url": "https://cs.wikipedia.org/wiki?curid=1312880", "title": "Huťská hora", "text": "Huťská hora\n\nHuťská hora (někdy nazývaná též Zhůřská hora, dříve též Knappenberg) (1187 m) patří mezi šumavské hory s nadmořskou výškou nad 1100 metrů. Je nejvyšším vrcholem Svojšské hornatiny. Výrazně oblý hřbet hory umožňuje turistům snadný přístup. Huťská hora se nachází asi 4 km vzdušnou čarou jihovýchodně od vesničky Svojše a asi 3,5 km severně od obce Horské Kvildy. \n\nHora je situována na samém severním okraji Šumavských plání] a její svahy směřující do vnitrozemí spadají do hlubokých údolí s potoky, které tvoří přítoky řeky Otavy. Severozápadní svahy Huťské hory vedou do údolí Rýžovního potoka a svahy západní se táhnou okolo Zhůřského potoka až k řece Vydře v úseku od Turnerovy chaty po Čeňkovu pilu. Východní a severovýchodní svahy Huťské hory se svažují do hlubokých údolí říčky (potoka) Losenice a Pěnivého potoka. Jihozápadní svahy Huťské hory pokrývají rozsáhlé pastviny a louky. Jihovýchodně pod vrcholem Huťské hory, na rozlehlé bezlesé pastvině, stávala bývalá osada Zhůří (Haidl).\n\nVrchol hory je zalesněn smrčinou na rozdíl od severních svahů, kde rostou smíšené lesy (chráněná II. zóna národního parku). Na vrcholu hory se kromě geodetického bodu nachází i vysílací věž a vojenský objekt. \n\nSvahy Huťské hory jsou bohaté na šumavskou květenu. Mokřadní louky jsou na jaře porostlé koberci blatouchů, suchopýrem pochvatým a vyskytují se zde i prstnatce (zejména prstnatec májový). Na slunných částech luk roste vzácně hadí mord nízký. Během léta tu pak rozkvétá celá řada květin: několik druhů jestřábníků (jestřábník oranžový), prha arnika, několik druhů horských zvonků, zvonečník černý i zvonečník zelený a jiné.\n\n\nK vrcholu Huťské hory je přístup nejsnáze po zelené turistické značce. (Tato značka právě v oblasti Huťské hory do značné míry kopíruje trasu původní Zlaté stezky). Zelená značka vede z města Kašperské Hory zhruba jižním směrem do obce Horská Kvilda. Turistický rozcestník \"Huťská hora - odbočka\" (nachází se jihovýchodně od vrcholu hory), vychází ze zelené značky a navede příchozí na cestu, která vede (zhruba po 500 metrech) přímo k vrcholu hory.\n\nPod vrcholem Huťské hory je umístěn (na bývalé asfaltové signálce) několik set metrů od vrcholu (směrem k bývalým vojenským budovám) zhruba od roku 2013 tzv. fotopoint s označením \"Zhůří\".\n\n\n"}
{"id": "1312882", "url": "https://cs.wikipedia.org/wiki?curid=1312882", "title": "Citlivý člověk", "text": "Citlivý člověk\n\nCitlivý člověk je román českého spisovatele Jáchyma Topola. Vydán byl v roce 2017 nakladatelstvím Torst. Autorem obalu knihy je Juraj Horváth. Jde o Topolovu první knihu po osmi letech – předchozí dílo s názvem \"Chladnou zemí\" uvedl v roce 2009. Kniha pojednává o kočovné rodině a velká část příběhu se odehrává u řeky Sázavy. Jde o groteskní příběh, přičemž Topol jako důvod uvedl, že mu v uplynulých několika letech zemřelo několik členů rodiny – mladší bratr, otec i matka. Rozdíl od předchozích autorových knih je rovněž v tom, že se \"Citlivý člověk\" odehrává mimo město. Kniha se dočkala pozitivního přijetí kritiky, například Alena Slezáková mu ve své recenzi pro iDNES.cz dala 90 %.\n\nV září 2017 knihu načetl Petr Čtvrtníček pro Český rozhlas. Jeho interpretace byla oceněna jako \"Audiokniha roku\". V říjnu toho roku získal Topol za román, ale také svou další tvorbu, Státní cenu za literaturu. V prosinci 2017 obsadil druhé místo v anketě Kniha roku Lidových novin 2017, redaktor Petr Kamberský jej označil za spoluvítěze. V říjnu 2018 oznámil režisér Tomáš Klein záměr knihu zfilmovat. V listopadu 2019 uvedlo Divadlo Kámen divadelní hru \"S citem\", která vychází z knihy \"Citlivý člověk\".\n\nV březnu 2019 kniha vyšla v německém překladu Evy Profousové pod názvem \"Ein empfindsamer Mensch\" (nakladatelství Suhrkamp Verlag). V srpnu 2019 kniha vyšla v polštině pod názvem \"Wrażliwy człowiek\" (překlad Dorota Dobrew).\n\nTopol byl kvůli knize ostře kritizován v článku nadepsaném „Smí spisovatel Topol napsat román Citlivý člověk?“, který sepsali Ladislav Jakl, Václav Klaus a Jiří Weigl. Tento článek vyvolal řadu polemických ohlasů v tisku, výrazně kritickou reakci na obranu autora napsal publicista, spisovatel a historik Petr Placák.\n\nPo zveřejnění nominací na cenu Magnesia Litera za rok 2017 uvedl publicista Daniel Konrád článek, v němž se zabývá otázkou, proč není kniha jednou z nominovaných. Novinář Petr Fischer, který je předsedou komise pro udílení cen, později uvedl, že v porotě došlo v souvislosti s knihou \"Citlivý člověk\" ke sporu. On sám byl pro její nominaci, ale s odstupem času prohlásil, že její nenominování, které vyneslo řadu ohlasů, bylo pozitivní, neboť právě množství ohlasů dokazuje její kvalitu.\n\n"}
{"id": "1312883", "url": "https://cs.wikipedia.org/wiki?curid=1312883", "title": "Ronda AG", "text": "Ronda AG\n\nRonda AG je švýcarský výrobce hodinových strojků se sídlem v Lausen.\n\nFirmu založil roku 1946 William Mosset. V roce 1952 začala připravovat základy hodinek v licenci pro třetí firmy. V 70. letech (1974) začala vyrábět i quartzové strojky.\n\nV současnosti má firma provozovny v Lausen, Stabiu a Courtu, vyrábí ve třech provozech v Thajsku a má jednu dceřinou společnost v Hongkongu. V provozovně v Stabiu se Ronda věnuje montáži hodinek pro hodinářské firmy.\n\n"}
{"id": "1312885", "url": "https://cs.wikipedia.org/wiki?curid=1312885", "title": "Éric Zemmour", "text": "Éric Zemmour\n\nÉric Zemmour (* 31. srpen 1958, Montreuil (Seine-Saint-Denis)) je francouzský novinář a spisovatel.\n\nJeho jméno bylo dáváno např. britským deníkem The Daily Telegraph do souvislosti s literáty Michelem Houellebecqem a jeho románem \"Soumission\", či kritikem Renaudem Camusem, kteří taktéž tvrdí, že francouzská národní identita byla nevratně zničena masovým přistěhovalectvím a zdejším nárůstem islámu. \n\nVe svojí knize \"Le suicide français\" (Francouzská sebevražda) hovoří o tom, že za problémy Francouzů mohou převážně imigranti.\n\nO boji s islámem sarkasticky uvedl:\n"}
{"id": "1312887", "url": "https://cs.wikipedia.org/wiki?curid=1312887", "title": "III. třída okresu Přerov", "text": "III. třída okresu Přerov\n\nIII. třída okresu Přerov (okresní soutěž III. třídy) je devátá nejvyšší fotbalová soutěž v Česku, v přerovském okrese. Hraje se každý rok od léta do jara se zimní přestávkou. Na konci ročníku nejlepší dva týmy postupují do II. třídy okresu Přerov a dva nejhorší týmy sestoupí do IV. třídy okresu Přerov (jeden do skupiny A a jeden do skupiny B).\n\n"}
{"id": "1312889", "url": "https://cs.wikipedia.org/wiki?curid=1312889", "title": "III. třída okresu Šumperk", "text": "III. třída okresu Šumperk\n\nIII. třída okresu Šumperk je devátá nejvyšší fotbalová soutěž v Česku, v šumperském okrese. Hraje se každý rok od léta do jara se zimní přestávkou. Na konci ročníku nejlepší dva týmy postupují do II. třídy okresu Šumperk a dva nejhorší týmy sestoupí do IV. třídy okresu Šumperk (jeden do skupiny A a jeden do skupiny B).\n\n"}
{"id": "1312890", "url": "https://cs.wikipedia.org/wiki?curid=1312890", "title": "Mars-la-Tour", "text": "Mars-la-Tour\n\nMars-la-Tour je francouzská obec v departementu Meurthe-et-Moselle v regionu Grand Est. V roce 2014 zde žilo 966 obyvatel.\n\nObec leží u hranic departementu Meurthe-et-Moselle s departementem Moselle.\n\nSousední obce jsou: Bruville, Hannonville-Suzémont, Puxieux, Sponville, Tronville, Ville-sur-Yron a Vionville (Moselle).\n\n\"Počet obyvatel\"\n\n"}
{"id": "1312897", "url": "https://cs.wikipedia.org/wiki?curid=1312897", "title": "Tereza Hyťhová", "text": "Tereza Hyťhová\n\nTereza Hyťhová (* 23. února 1995) je studentkou Pedagogické fakulty Univerzity J. E. Purkyně v Ústí nad Labem a političkou, od října 2017 poslankyní Poslanecké sněmovny PČR, od roku 2016 zastupitelkou Ústeckého kraje, členkou SPD.\n\nVystudovala střední pedagogickou školu a dále studuje učitelství se zaměřením na speciální pedagogiku na Pedagogické fakultě Univerzity Jana Evangelisty Purkyně v Ústí nad Labem. V rámci pedagogické praxe učí na základních školách.\n\nTereza Hyťhová žije ve městě Krupka na Teplicku.\n\nV komunálních volbách v roce 2014 kandidovala jako nestraník za hnutí Úsvit do Zastupitelstva města Krupka, ale neuspěla.\n\nPozději se stala členkou hnutí SPD a předsedkyní krajské organizace. V krajských volbách v roce 2016 byla zvolena jako členka SPD na kandidátce subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelkou Ústeckého kraje. Stala se tak nejmladší zvolenou krajskou zastupitelkou pro volební období 2016 až 2020. Na přelomu let 2016 a 2017 se dostala do veřejného povědomí svým návrhem na uzavření Integračního azylového střediska v ústecké části Předlice, jelikož podle jejích slov znamená bezpečnostní riziko pro tamější občany.\n\nJe známou kritičkou EU. Např, tvrdí, že Unie není spolkem rovnoprávných států, ale diktátem jako v dobách socialismu. . Zároveň je obhájkyní vystoupení ČR z EU.\n\nZároveň veřejně podpořila online útoky na žáky první třídy ZŠ Teplice, Plynárenská, kde se postavila na stranu agresorů s tím, že \"je chápe\" a \"že lidé, jejichž děti jsou na tablu zachyceny, zneužívají dávky a nechodí do práce\". \n\nVe volbách do Poslanecké sněmovny PČR v roce 2017 byla lídryní hnutí SPD v Ústeckém kraji a z této pozice byla zvolena poslankyní.\n\n"}
{"id": "1312900", "url": "https://cs.wikipedia.org/wiki?curid=1312900", "title": "Evropské fórum Wachau", "text": "Evropské fórum Wachau\n\nEvropské fórum Wachau (německy \"Europa-Forum Wachau\") je řada pravidelných konferencí k evropské politice, které se od roku 1995 pořádají v klášteře Göttweig v Dolním Rakousku. Klášter leží na severovýchodním konci známé turistické oblasti Wachau, nad obcí Furth bei Göttweig, okres Kremže-venkov, asi 90 km západně od Vídně. Pořadatelem je Spolek Europa-Forum Wachau ve spolupráci s rakouským ministerstvem zahraničí a zemskou vládou Dolních Rakous. Moderátorem je publicista Paul Lendvai.\n\nPrvní ročník se konal v roce 1995, kdy Rakousko přistoupilo k Evropské unii, za účasti ministra zahraničí Aloise Mocka a zemského hejtmana Erwina Prölla. Hlavní myšlenkou bylo přiblížit EU prostému občanovi, dávat impulzy a diskutovat o evropských politických rozhodnutích a sloužit při rozšiřování EU. Těžištěm témat je další regionálně politický rozvoj podunajského prostoru, zvláštní pozornost se věnuje vývoji bezpečnostní, regionální, hospodářské a kulturní situace. Mezi diskutujícími se v průběhu let vystřídala řada známých evropských politiků..\n\n\n"}
{"id": "1312901", "url": "https://cs.wikipedia.org/wiki?curid=1312901", "title": "Lubomír Volný", "text": "Lubomír Volný\n\nLubomír Volný (* 3. července 1973) je český učitel a politik, od října 2017 poslanec Poslanecké sněmovny PČR, od roku 2016 zastupitel Moravskoslezského kraje, bývalý člen hnutí Svoboda a přímá demokracie (SPD), od roku 2019 předseda hnutí Jednotní – alternativa pro patrioty (JAP).\n\nŽije v Ostravě. Působí jako jednatel a společník firmy \"nevykonávající žadnou činnost Color Inovations\" (od roku 2015). Od prosince 2016 do listopadu 2017 byl členem dozorčí rady akciové společnosti \"Sanatorium Jablunkov\" (členství ukončil po získání poslaneckého mandátu). V letech 2012 a 2013 zakoupil několik domů ve vyloučené lokalitě Zadní Přívoz v ostravské čtvrti Přívoz. Byty v těchto zchátralých domech pronajímá převážně sociálně slabým romským rodinám za vyšší než běžný nájem. Takovéto jednání bývá označováno jako obchod s chudobou. Ještě před krajskými volbami zveřejnil 6. října 2016 na svém facebookovém profilu vysvětlení situace s pronájmem bytů ve svých domech ve vyloučené oblasti Ostravy. Díky nízkým nájmům pokračovalo přirozené sestěhovávání Romů do této oblasti. Po rozchodu s přítelkyní se odstěhoval a začal pronajímat celý dům. Kvůli rozporu ohledně nájemních smluv byl nucen narychlo zajistit některým nájemníkům další byty, což ho vedlo ke koupi dalšího domu na stejné ulici. \n\nByl členem SPD a předsedou krajské organizace hnutí. V prosinci 2016 vystoupil proti možnému stěhování uprchlíků do bytů v havířovské městské části Šumbark.\n\nV krajských volbách v roce 2016 byl zvolen jako člen SPD na kandidátce subjektu \"„Koalice Svoboda a přímá demokracie - Tomio Okamura (SPD) a Strana Práv Občanů“\" zastupitelem Moravskoslezského kraje. Působí jako člen Výboru pro výchovu, vzdělávání a zaměstnanost a člen Výboru pro tělovýchovu a sport.\n\nVe volbách do Poslanecké sněmovny PČR v roce 2017 byl lídrem hnutí SPD v Moravskoslezském kraji a z této pozice byl zvolen poslancem. V březnu 2019 oznámil, že vystupuje z hnutí SPD a zakládá vlastní hnutí Jednotní – alternativa pro patrioty (JAP). Ve volbách do Evropského parlamentu v květnu 2019 kandidoval jako člen hnutí JAP na 6. místě kandidátky hnutí Alternativa pro Českou republiku 2017 (APAČI 2017). Zvolen však nebyl, když uskupení získalo jen 0,49 % hlasů a sám Volný 999 preferenčních hlasů.\n\nNa svých profilech na českých sociálních sítích opakovaně šíří nepodložené a prokazatelně nepravdivé informace, útočí na lidi odlišných ras, vyznání a názorů. \n\nVe své místní organizaci čelí Volný opakovaně od kolegů nařčením z nedemokratičnosti, čistek ve straně, likvidování názorových oponentů a dosazování rodinných příslušníků a loajálních podřízených na klíčové stranické posty. Po neúspěšné snaze spolustraníků uspořádat v místní organizaci referendum a po neúspěšné žádosti o vyřešení sporu směřované k místopředsedovi SPD Radimu Fialovi a předsedovi strany Tomio Okamurovi, opustila část členů Moravskoslezskou SPD. \n\nMladí lidé, kteří odjíždějí studovat do západní Evropy, získávají podle Lubomíra Volného naprosto zkreslené informace o tamním životě. A kvůli tomu pak nejsou schopni odhalit hluboké problémy země, v níž pobývají. „Ti lidé se vracejí ze zahraničních pobytů naprosto nekriticky nastavení vůči Evropské unii,“ stěžoval si Volný na posledním zasedání výboru pro evropské záležitosti Poslanecké sněmovny . Doslova řekl: „Na Erasmus jezdí kampusoví povaleči, žijí tam ve zlaté kleci.“ \n\nDne 1. února 2019 vyzval v Poslanecké sněmovně PČR poslance ČSSD Jana Birkeho, aby si šli spory „vyříkat ven“. Volného vystoupení provázelo bouchání do lavic.\n"}
{"id": "1312903", "url": "https://cs.wikipedia.org/wiki?curid=1312903", "title": "Petr Dvořák (fotbalista)", "text": "Petr Dvořák (fotbalista)\n\nPetr Dvořák (* 22. dubna 1977 Plzeň) je bývalý ligový fotbalista. Je odchovancem FC Viktorie Plzeň, kde začínal v pěti letech a zde podepsal později i svou první profesionální smlouvu. K fotbalu ho přivedl otec (úspěšný bývalý ligový fotbalista a trenér Antonín Dvořák). Od dorosteneckého věku vynikal střelbou branek, do užšího kádru \"A\" týmu se však v Plzni nikdy nepropracoval. Postupně prošel amatérské kluby TJ Přeštice, FK Tachov, TJ Keramika Chlumčany a Senco Doubravka. V 21 letech uzavřel svou druhou profesionální smlouvu s FK Chmel Blšany. Klub se však nedohodl na výši finančního vyrovnání s TJ Keramika Chlumčany a z přestupu nakonec sešlo. O půl roku později, v létě 1999, už vše proběhlo hladce a Petr Dvořák se stěhoval na 3 roky do FC Slovan Liberec. Zde vyhrál Pohár ČMFS v roce 2000, což byl největší úspěch jeho profesionální kariéry. Ze tří libereckých let strávil 1 rok (2x půlroční hostování) v tehdy druholigové FK Mladá Boleslav. Po vypršení kontraktu v roce 2002 odehrál 1 sezónu v plzeňském divizním klubu SK Senco Doubravka. Od sezóny 2003/2004 působil v Německu, kde prošel několika kluby. Mimo jiné i SSV Jahn Regensburg, kde opět okusil profesionální angažmá.\n"}
{"id": "1312907", "url": "https://cs.wikipedia.org/wiki?curid=1312907", "title": "III. třída okresu Břeclav", "text": "III. třída okresu Břeclav\n\nIII. třída okresu Břeclav (okresní soutěž III. třídy) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Břeclav. Hraje se každý rok od léta do jara se zimní přestávkou. Účastní se ji 14 týmů z okresu okresu Břeclav, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Břeclav. Poslední dva týmy sestupují do IV. třídy. Do III. třídy vždy postupuje vítězný a druhý tým z IV. třídy.\n\n"}
{"id": "1312913", "url": "https://cs.wikipedia.org/wiki?curid=1312913", "title": "Biblioteca Marciana", "text": "Biblioteca Marciana\n\nBiblioteca Marciana je italská národní knihovna stojící na náměstí Svatého Marka v Benátkách. Obsahuje téměř sedm set tisíc svazků a patří tak k největším italským knihovnám. Je známá také pod názvy \"Biblioteca San Marco\" (Knihovna svatého Marka), \"Libreria Marciana\", \"Libreria Sansoviniana\" nebo \"Libreria Vecchia\".\n\nMyšlenka na vybudování veřejné knihovny v Benátkách pochází již z roku 1362 od básníka Francesca Petrarky, který svůj návrh podpořil darem svých knih. Jeho návrh byl však Velkou radou města dočasně odmítnut, protože nebylo pro knihovnu nalezeno vhodné místo. Roku 1468 poskytl kardinál Basilius Bessarion budoucí knihovně 1000 svazků, což byl pro stavbu knihovny významný impuls.\n\nStavba knihovny však započala až roku 1537 a jejím vedením byl pověřen architekt Jacopo Sansovino. Během stavby se roku 1545 zřítila část klenby nad hlavním sálem a Sansovino byl uvězněn. Po propuštění musel stavbu opravit na vlastní náklady. Po jeho smrti roku 1570 stavbu v letech 1582–1591 dokončil Vincenzo Scamozzi. Roku 1603 byl vydán dekret, že z každého tisku v Benátkách musí být jeden kus věnován knihovně.\n\nKnihovna je považována za Sansovinovo mistrovské dílo. Na budově je řada soch znázorňujících mytologická božstva. Vnitřek knihovny vyzdobili významní italští malíři jako byl Tintoretto, Veronese, Tizian a Jacopo de' Barbari. Strop vyzdobili mladí malíři, kteří na něm vypodobnili antické bohy ztělesňující umění a ctnosti.\n\nV knihovně je uloženo třináct tisíc manuskriptů, šest set tisíc tištěných knih, dvacet pět tisíc inkunábulí (nejstarších prvotisků) a dvacet čtyři tisíc děl ze 16. století. Nejvzácnějšími exponáty jsou dva kodexy Iliady od Homéra z 10. a 11. století a dále řecké, arabské a latinské rukopisy.\n\nKnihovna dodnes plní funkci veřejné knihovny. Její hlavní sál je však používán pro různé výstavy a v dolní části knihovny jsou kavárny.\n\n"}
{"id": "1312915", "url": "https://cs.wikipedia.org/wiki?curid=1312915", "title": "Život (rozcestník)", "text": "Život (rozcestník)\n\nŽivot může být:\n\n\n\n"}
{"id": "1312919", "url": "https://cs.wikipedia.org/wiki?curid=1312919", "title": "Život (film, 2017)", "text": "Život (film, 2017)\n\nŽivot (v anglickém originále ) je americký hororový sci-fi snímek o nalezení nebezpečné formy mimozemského života na Marsu. Film z roku 2017 natočil režisér Daniel Espinosa.\n\nDěj se odehrává na mezinárodní vesmírné stanici ISS, kde šestičlenná posádka spolupracuje na výzkumu nově nalezené mimozemské formy života z Marsu. Nalezenou droboučkou organickou hmotu se daří exobiologovi Hughovi probudit k životu a posádka oslavuje. Hmota roste celkem rychle a k překvapení všech v jeden moment napadne Hugha a způsobí mu vážné zranění ruky. Uniká do prostoru mimo inkubátor všechny pokusy o to jí zabít selhávají, přežívá i ve volném kosmickém prostoru. Naopak \"Calvin\", jak hmotu posádka nazývá, zabíjí každého, s kým přijde do kontaktu. Když už je loď celá zničená a zbývají poslední dva členové posádky, Miranda a David vymyslí plán, jak Calvina dostat do volného prostoru do bezpečné vzdálenosti od Země a zachránit alespoň Mirandu. Plán bohužel selže a zatímco do volného prostoru se dostává Miranda, na Zemi přistává záchranná kapsle s umírajícím Davidem a zcela zdravou agresivní inteligentní životní formou připravenou prozkoumat planetu.\n\n"}
{"id": "1312920", "url": "https://cs.wikipedia.org/wiki?curid=1312920", "title": "Otradnyj", "text": "Otradnyj\n\nOtradnyj () je město v Samarské oblasti v Ruské federaci. Při sčítání lidu v roce 2010 měl bezmála padesát tisíc obyvatel.\n\nOtradnyj leží na Velkém Kinělu, pravém přítoku Samary v povodí Volhy, několik kilometrů pod ústím Malého Kiněle. Od Samary, správního střediska oblasti, je vzdálen přibližně devadesát kilometrů východně.\n\nVesnice zde vznikla začátkem dvacátých let dvacátého století a původně se jmenovala \"Otradnoje\" (). V roce 1946 vedle ní vzniklo dělnické sídlo \"Muchanovo\" () zaměřené na těžbu ropy, které bylo později sloučeno v jedno sídlo s vesnicí Otradnoje, čímž vznikl \"Otradnyj\". Ten se stal městem v roce 1956.\n"}
{"id": "1312921", "url": "https://cs.wikipedia.org/wiki?curid=1312921", "title": "Ikerasak", "text": "Ikerasak\n\nIkerasak nebo Ikerasaq je osada v Grónsku v kraji Avannaata. V roce 2017 tu žilo 229 obyvatel. Název města je sporný, byly návrhy na přejmenování oficiálního názvu na Ikerasaq (název Ikerasak je některými obyvateli považován za zastaralý), ty však nebyly přijaty.\n\nIkerasak se nachází na ostrově Ikerasaap Qeqertaa (zkráceně Ikerasak, znamená \"ostrov Ikerasaku\"), asi 45 km od Uummannaqu. Ostrov se nachází v Umanackém fjordu, asi 8 km širokém fjordu oddělujícím ostrov od poloostrova Nuussuaq.\n\nAir Greenland organizuje lety z heliportu Ikerasak do Saattutu a Uummannaqu.\n\nPočet obyvatel Ikerasaku byl v posledních letech stabilní, v několika posledních letech však klesal.\n"}
{"id": "1312928", "url": "https://cs.wikipedia.org/wiki?curid=1312928", "title": "Pavel Fuksa", "text": "Pavel Fuksa\n\nPavel Fuksa je český grafický designér, ilustrátor a tvůrce reklamních kampaní. V roce 2014 byl zařazen mezi 30 nejlepších grafických designérů světa magazínem Computer Arts, třikrát byl zařazen mezi 200 nejlepších ilustrátorů světa Lürzer's Archive (2014, 2016, 2018). Pracuje v Praze, Dubaji, Finsku, dříve také například v Kataru, Egyptě a na Slovensku. Tvoří reklamní kampaně a grafický design pro klienty na českém trhu i v zahraničí. Pracuje na volné noze, dříve působil jako kreativní ředitel pro agentury JANDL Bratislava, Labstore, JWT Dubai nebo TBWA Dubai. Jeho kampaně a práce jsou oceňovány na zahraničních kreativních soutěžích (D&AD, Cannes, Epica, NYF, Eurobest, ADC*E), on sám se pravidelně účastní porot zahraničních festivalů. Jeho díla jsou ideovým návratem k ruční výrobě grafiky. Studoval na Fakultě umění a designu Univerzity Jana Evangelisty Purkyně v Ústí nad Labem, ale nedokončil ji.\n\n"}
{"id": "1312932", "url": "https://cs.wikipedia.org/wiki?curid=1312932", "title": "Inneruulalik", "text": "Inneruulalik\n\nInneruulalik (zastarale \"Ínerûlalik\") je farma v kraji Kujalleq v Grónsku. Covají se zde předevšímkoně, psi a ovce. Farma se díky příznivějšímu podnebí zabývají i malým zemědělství. V roce 2005 tu natrvalo žili 4 farmáři a mnoho jich tu také dojíždělo z Qassiarsuku a Narsarsuaqu, kterým také farma slouží.\n"}
{"id": "1312933", "url": "https://cs.wikipedia.org/wiki?curid=1312933", "title": "Karla Maříková", "text": "Karla Maříková\n\nKarla Maříková (* 19. března 1981 Ostrov) je česká zdravotní sestra a politička, od října 2017 poslankyně Poslanecké sněmovny PČR, od roku 2016 zastupitelka Karlovarského kraje, od roku 2018 zastupitelka města Ostrov, členka SPD.\n\nVystudovala střední zdravotnickou školu v Karlových Varech. Pracovala v různých pozicích jako šéfredaktorka Kabelové televize Ostrov, farmaceutická reprezentantka a zdravotní sestra. Od roku 2012 působí jako zdravotní sestra v Léčebných lázních Jáchymov.\n\nKarla Maříková žije ve městě Ostrov na Karlovarsku. Mluví anglicky a rusky.\n\nJe členkou SPD a předsedkyní krajské organizace hnutí. V krajských volbách v roce 2016 byla zvolena jako členka SPD na kandidátce subjektu \"„Koalice Svoboda a přímá demokracie – Tomio Okamura (SPD) a Strana Práv Občanů“\" zastupitelkou Karlovarského kraje.\n\nVe volbách do Poslanecké sněmovny PČR v roce 2017 byla lídryní hnutí SPD v Karlovarském kraji. Získala 1 391 preferenčních hlasů a stala se tak poslankyní.\n\nV komunálních volbách v roce 2018 byla z pozice lídryně hnutí SPD zvolena zastupitelkou města Ostrov na Karlovarsku.\n\nPolitička se zapsala do povědomí veřejnosti svým výrokem na Facebooku z ledna 2019, kde trvdí, že muslimové jsou jako invazivní druhy rostlin a nepatří do Evropy.\n"}
{"id": "1312935", "url": "https://cs.wikipedia.org/wiki?curid=1312935", "title": "HET liga 2017/18", "text": "HET liga 2017/18\n\nHET liga 2017/18 byl 25. ročník nejvyšší české fotbalové soutěže. Účastnilo se jí šestnáct klubů. Naposledy se hraje klasickým systémem dvakrát každý s každým (celkem 30 kol), od sezóny 2018/19 se bude hrát nadstavbová část. Obhájcem mistrovského titulu byla SK Slavia Praha, ovšem titul získala FC Viktoria Plzeň a Slavia skončila na druhém místě.\n\nZe druhé nejvyšší soutěže se do ligy vrátili tradiční účastníci SK Sigma Olomouc a FC Baník Ostrava, oproti předešlému ročníku se s ní rozloučili 1. FK Příbram a FC Hradec Králové.\n\nRočník zahájila 28. července 2017 v 18.00 hodin FC Zbrojovka Brno, která hostila FC Baník Ostrava. Zápas skončil 1:3.\n\nJelikož nová dlouholetá smlouva se společností Fortuna začne platit až od následujícího ročníku a naopak, na probíhající ročník původně smluvená, společnost ePojištění.cz smlouvu vypověděla, vznikla jednoroční mezera, kterou svým jménem zaplnila společnost HET, jejíž název nese fotbalová liga pouze v ročníku 2017/18.\n\nStejně jako v předchozích dvou ročnících soutěž vysílají dvě televizní stanice. Jednou z nich je O2 TV Sport, která vlastní i nejatraktivnější první volbu. Mimo to po letních prázdninách vysílá z každého kola ještě jeden přenos navíc. Druhým subjektem je ČT sport, která už od 1. kola vysílá dva přenosy z každého ligového kola.\n\nNejvětší zastoupení má tradičně Hlavní město Praha, celkem čtyři kluby. Po dvou klubech lze najít ve Zlínském, Libereckém a Moravskoslezském kraji.\n\nNaopak kraje Karlovarský, Jihočeský, Královéhradecký a Pardubický nemají žádného zástupce.\n\nHned čtveřice klubů jde do nové sezóny s novými trenéry. Jsou to Sparta, Plzeň, Jihlava a Baník.\n\nPouze 7 týmů vstupuje do sezóny se stejným trenérem jako do minulé sezóny.\n\n15 klubů má domácího kouče, pouze Sparta sáhla do zahraničí.\nV průběhu sezóny došlo ke dni 03.  2020 ke čtrnácti změnám trenéra. Jejich přehled je uveden v tabulce.\n\nPoznámky:\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n\n \n\n\nAleš Hruška (6/0/4),\nMatúš Kozáčik (24/0/11) –\nMarek Bakoš (21/2),\nAleš Čermák (16/4),\nTomáš Hájek (19/1),\nMilan Havel (16/1),\nLukáš Hejda (21/2),\nTomáš Hořava (28/5),\nPatrik Hrošovský (28/2),\nRoman Hubník (15/0),\nTomáš Chorý (13/2),\nAndreas Ivanschitz (5/0),\nDaniel Kolář (22/6),\nJan Kopic (9/6),\nJan Kovařík (12/0),\nMichael Krmenčík (24/16),\nDavid Limberský (20/1),\nMilan Petržela (24/2),\nVáclav Pilař (4/1),\nJakub Řezníček (9/0),\nRadim Řezník (28/2),\nOndřej Štursa (2/1),\nMartin Zeman (24/0),\nDiego Živulić (10/0) –\ntrenér Pavel Vrba\n\nOndřej Kolář (14/0/7),\nPřemysl Kovář (2/0/1)\nJan Laštůvka (15/0/9) -\nHalil Altıntop (8/1),\nJiří Bílek (1/0),\nJan Bořil (26/0),\nPavel Bucha (5/0),\nDanny (21/1),\nSimon Deli (10/1),\nPer-Egil Flo (2/0),\nMichal Frydrych (20/1),\nJakub Hromada (14/0),\nJosef Hušbauer (28/3),\nJakub Jugas (28/1),\nOndřej Kúdela (7/0),\nMuris Mešanović (3/0),\nRuslan Mingazov (3/0),\nTomáš Necid (15/3),\nMichael Ngadeu-Ngadjui (20/1),\nLukáš Pokorný (3/0),\nRuslan Rotaň (7/0),\nEduard Sobol (20/1),\nTomáš Souček (27/3),\nMiroslav Stoch (25/4),\nJan Sýkora (17/2),\nJasmin Šćuk (1/0),\nMilan Škoda (27/11),\nDušan Švento (2/0),\nStanislav Tecl (11/2),\nMick van Buren (16/5),\nJaromír Zmrhal (21/5) -\ntrenéři Jaroslav Šilhavý (1. až 16. kolo) a Jindřich Trpišovský (17. až 30. kolo)\n\nMichal Bárta (1/0/0),\nVlastimil Hrubý (25/0/12),\nRoman Valeš (4/0/1) –\nDavid Breda (2/0),\nTomáš Čvančara (1/0),\nJaroslav Diviš (13/1),\nMartin Doležal (30/7),\nMatěj Hanousek (28/0),\nTomáš Holeš (18/1),\nTomáš Hübschman (24/1),\nJan Chramosta (14/5),\nJakub Janetzký (3/0),\nNikola Janković (10/0),\nVladimir Jovović (26/7),\nMartin Kouřil (3/0),\nVojtěch Kubista (26/0),\nMarek Kysela (5/1),\nDavid Lischka (14/2),\nLukáš Masopust (25/4),\nMirzad Mehanović (5/1)\nOndřej Mihálik (26/7),\nLuděk Pernica (28/0),\nJiří Piroch (3/0),\nJakub Považanec (23/3),\nStanislav Tecl (8/4),\nMichal Trávník (28/2),\nJaroslav Zelený (26/1) -\ntrenér Zdeněk Klucký (1. až 16. kolo) a Petr Rada (17. až 30. kolo)\n\nMiloš Buchta (27/0/11),\nMichal Reichl (4/0/1) –\nŠimon Falta (29/4),\nMartin Hála (24/2),\nDavid Houska (30/5),\nTomáš Chorý (12/2),\nVáclav Jemelka (27/1),\nLukáš Kalvach (29/0),\nJan Kotouč (3/0),\nBudge Manzia (15/0),\nPavel Moulis (23/2),\nMichal Obročník (7/0),\nJakub Plšek (29/11),\nRoman Polom (6/0),\nUroš Radaković (30/0),\nAntonio Romero (1/0),\nJakub Řezníček (12/6),\nMartin Sladký (25/2),\nJiří Texl (25/2),\nMichal Vepřek (25/0),\nJakub Yunis (7/0),\nTomáš Zahradníček (30/3) –\ntrenér Václav Jílek\n\nDavid Bičík (1/0/0),\nMartin Dúbravka (11/0/6),\nTomáš Koubek (4/0/2),\nFlorin Niță (14/0/6) -\nTal Ben Chajim (18/0),\nJonathan Biabiany (15/0),\nEldar Ćivić (4/0),\nVáclav Drchal (3/1),\nCosta Nhamoinesu (16/0),\nMartin Frýdek (21/1),\nDavid Hovorka (19/1),\nMarc Janko (5/1),\nLukáš Juliš (2/0),\nMichal Kadlec (8/0),\nVáclav Kadlec (21/6),\nGuélor Kanga (14/4),\nVjačeslav Karavajev (3/0),\nSemih Kaya (8/0),\nJiří Kulhánek (13/0),\nDavid Lafata (22/5),\nGeorges Mandjeck (10/0),\nLukáš Mareček (13/0),\nRio Mavuba (11/0),\nZinedin Mustedanagić (2/0),\nSrđan Plavšić (18/2),\nMihailo Ristić (2/0),\nNéstor Albiach Roger (4/0),\nTomáš Rosický (11/1),\nMichal Sáček (19/0),\nNicolae Stanciu (14/6),\nLukáš Štetina (22/1),\nJosef Šural (23/9),\nLukáš Vácha (1/0),\nBogdan Vătăjelu (19/0),\nOndřej Zahustel (28/3) -\ntrenéři Andrea Stramaccioni (1. až 19. kolo) a Pavel Hapal (20. až 30. kolo)\n\nVáclav Hladký (15/0/4),\nOndřej Kolář (13/0/6),\nFilip Nguyen (2/0/1) –\nDaniel Bartl (14/0),\nMiloš Bosančić (21/1),\nRadim Breite (27/3),\nVladimír Coufal (30/2),\nWesley Da Silva (10/0),\nMurphy Oscar Dorley (12/1),\nZdeněk Folprecht (24/0),\nMartin Graiciar (12/4),\nFilip Havelka (12/1),\nMatěj Hybš (7/2),\nTaras Kačaraba (8/0),\nOndřej Karafiát (24/1),\nMilan Kerbr (23/5),\nKarel Knejzík (4/0),\nDaniel Köstl (2/0),\nOndřej Kúdela (15/0),\nJiří Kulhánek (11/0),\nTomáš Malinský (4/0),\nJan Mikula (25/0),\nVáclav Pilař (6/0),\nRoman Potočný (25/4),\nMatěj Pulkrab (26/10),\nPetr Ševčík (20/1),\nLukáš Vácha (3/0),\nRadek Voltr (14/1),\nDamjan Vuklišević (2/0),\nTomáš Wiesner (7/0) -\ntrenér Jindřich Trpišovský (1. až 16. kolo) a David Holoubek (17. až 30. kolo)\n\nTomáš Fryšták (30/0/9) -\nDavid Bartek (19/2),\nJiří Bederka (5/0),\nPetr Buchta (2/0),\nLucas Dias (1/0),\nMartin Dostál (30/0),\nMartin Hašek ml. (29/4),\nLukáš Hůlka (26/1),\nJosef Jindřišek (28/0),\nMilan Jirásek (7/1),\nJevgenij Kabajev (22/4),\nMilan Kocić (26/0),\nDaniel Krch (5/0),\nJan Kuchta (4/0),\nSiim Luts (11/0),\nDominik Mašek (29/6),\nJakub Nečas (28/1),\nRudolf Reiter (28/3),\nMichal Šmíd (29/2),\nMichal Švec (11/0),\nAntonín Vaníček (18/3),\nBenjamin Tetteh (20/2),\nJan Záviška (9/0) -\ntrenér Martin Hašek\n\nJakub Diviš (20/0/5),\nTomáš Grigar (11/0/2) -\nMarek Červenka (23/1),\nPavel Čmovš (5/0),\nYhojan Díaz (4/0),\nMartin Fillo (15/5),\nNermin Hajleta (4/0),\nJakub Hora (14/2),\nAlois Hyčka (14/0),\nMichal Jeřábek (20/0),\nPetr Kodeš (6/0),\nAlex Král (23/1),\nJan Krob (28/0),\nTomáš Kučera (29/1),\nAdmir Ljevaković (23/1),\nJan Rezek (25/5),\nJan Shejbal (2/0),\nSoune Soungole (11/0),\nJan Suchan (1/0),\nAleksandar Sušnjar (14/0),\nMichal Šimeček (3/0),\nDominik Šup (1/0),\nDaniel Trubač (23/0),\nOtto Urma (1/0),\nDavid Vaněček (29/10),\nTomáš Vondrášek (25/1),\nJan Vošahlík (17/0),\nPatrik Žitný (10/4) -\ntrenér Daniel Šmejkal\n\nKamran Ağayev (5/0/0),\nJakub Diviš (1/0/0),\nMartin Jedlička (1/0/0),\nMartin Polaček (13/0/4),\nJan Šeda (1/0/0),\nLuděk Vejmola (10/0/2) –\nEli Babalj (2/0),\nPavel Čmovš (4/0),\nDouglas da Silva (3/0),\nTomáš Fabián (15/0),\nJiří Fleišman (14/0),\nMichal Hubínek (22/1),\nMatěj Chaluš (17/3),\nJan Chramosta (12/1),\nAdam Jánoš (19/0),\nJiří Kateřiňák (5/0),\nJakub Klíma (3/0),\nStanislav Klobása (2/0),\nNikolaj Komličenko (17/4),\nTiémoko Konaté (12/1),\nAntonín Křapka (13/1),\nTomáš Ladra (14/0),\nVladislav Levin (4/0),\nLukáš Magera (21/3),\nPetr Mareš (27/1),\nMarek Matějovský (18/1),\nGolgol Mebrahtu (14/6),\nRuslan Mingazov (7/2),\nDaniel Novák (1/0),\nLukáš Pauschek (29/1),\nTomáš Přikryl (29/3),\nJakub Rada (15/0),\nPatrizio Stronati (14/1),\nMartin Sus (3/0),\nAleksandar Sušnjar (7/0),\nLaco Takács (18/0),\nJiří Valenta (11/2),\nMiljan Vukadinović (2/0) -\ntrenéři Dušan Uhrin (1. až 18. kolo) a Jozef Weber (19. až 30. kolo)\n\nStanislav Dostál (20/0/2),\nZdeněk Zlámal (10/0/1) -\nOndřej Bačo (21/0),\nRobert Bartolomeu (3/0),\nLukáš Bartošák (20/0),\nJean-David Beauguel (11/3),\nJonathan Bijimine (6/0),\nDame Diop (13/2),\nAdnan Džafić (25/2),\nUbong Moses Ekpai (28/7),\nAntonín Fantiš (3/0),\nZoran Gajić (29/0),\nJosef Hnaníček (19/0),\nLukáš Holík (2/0),\nDaniel Holzer (27/2),\nPetr Hronek (13/2),\nTomáš Janíček (11/0),\nPetr Jiráček (28/1),\nMiloš Kopečný (14/0),\nRóbert Matejov (23/0),\nMirzad Mehanović (18/3),\nPablo Podio (3/0),\nIbrahim Traoré (22/2),\nVukadin Vukadinović (21/2),\nPavel Vyhnal (3/0),\nLukáš Železník (23/3) -\ntrenéři Bohumil Páník (1. až 18. kolo) a Vlastimil Petržela (19. až 30. kolo)\n\nMatúš Hruška (2/0/2),\nFilip Rada (28/0/6) -\nMichal Bezpalec (19/0),\nFrederik Bílovský (20/0),\nPatrik Brandner (23/1),\nDavid Douděra (11/0),\nMohamed Doumbia (4/0),\nUroš Đuranović (22/3),\nMarek Hanousek (10/0),\nMario Holek (5/0),\nJan Holenda (25/7),\nLukáš Holík (23/4),\nMartin Jiránek (27/0),\nŠtěpán Koreš (12/0),\nRóbert Kovaľ (5/1),\nOndřej Kušnír (23/3),\nBranislav Milošević (28/2),\nZinedin Mustedanagić (9/2),\nIvan Ostojić (23/0),\nJakub Podaný (29/2),\nDominik Preisler (16/2),\nNéstor Albiach Roger (8/0),\nIvan Schranz (25/4),\nDaniel Tetour (20/1) -\ntrenér Jaroslav Hynek\n\nMichal Daněk (3/0/0),\nMilan Heča (27/0/9) -\nTomáš Břečka (18/0),\nVlastimil Daníček (27/3),\nJosef Divíšek (22/0),\nMarek Havlík (23/4),\nPatrik Hellebrand (6/0),\nStanislav Hofmann (21/2),\nDominik Janošek (10/0),\nJan Juroška (23/1),\nJiří Krejčí (8/0),\nFilip Kubala (22/2),\nDavid Machalík (25/0),\nJan Navrátil (29/0),\nJakub Petr (22/1),\nPetr Reinberk (19/1),\nJakub Rezek (19/0),\nLukáš Sadílek (26/1),\nPatrik Šimko (20/0),\nVeliče Šumulikoski (13/0),\nPavel Tkáč (1/0),\nTomáš Vasiljev (2/0),\nTomáš Zajíc (28/8) –\ntrenéři Stanislav Levý (1. až 6. kolo) a Michal Kordula (7. až 30. kolo)\n\nFrantišek Chmiel (1/0/0),\nJan Laštůvka (14/0/7),\nMartin Šustr (5/0/0),\nPetr Vašek (12/0/1) -\nOleksandr Azackyj (11/0),\nMilan Baroš (25/9),\nPetr Breda (8/0),\nDyjan Carlos de Azevedo (27/3),\nDame Diop (14/1),\nMartin Fillo (13/0),\nJiří Fleišman (13/1),\nDenis Granečný (28/1),\nMarek Hlinka (26/2),\nRobert Hrubý (29/5),\nTomáš Hykel (1/0),\nMilan Jirásek (12/1),\nMartin Macej (2/0),\nTomáš Mičola (11/2),\nJean-Pierre Morgan (5/0),\nStefan Panić (5/1),\nLukáš Pazdera (22/1),\nJakub Pokorný (13/0),\nTomáš Poznar (27/3),\nVáclav Procházka (13/1),\nChristophe Psyché (7/0),\nBronislav Stáňa (16/1),\nMartin Sus (14/0),\nJakub Šašinka (12/0),\nOndřej Šašinka (8/0),\nMartin Šindelář (26/2) -\ntrenéři Radim Kučera (1. až 19. kolo) a Bohumil Páník (20. až 30. kolo)\n\nMartin Berkovec (13/0/4),\nPatrik Le Giang (17/0/5) -\nLukáš Budínský (27/8),\nBenjamin Čolić (20/0),\nPavel Dreksa (13/1),\nPavel Eismann (27/0),\nJan Hošek (23/0),\nMarek Janečka (27/1),\nJan Kalabiška (28/5),\nPavel Košťál (9/0),\nBojan Letić (15/0),\nOndřej Lingr (14/0),\nDavid Lischka (7/0),\nJan Moravec (18/1),\nFilip Panák (30/3),\nEric Ramiréz (17/1),\nVojtěch Smrž (5/0),\nJan Šisler (27/1),\nPeter Štepanovský (21/0),\nJan Štěrba (5/0),\nPeter Šulek (1/0),\nRadek Voltr (10/0),\nJan Vondra (5/0),\nTomáš Wágner (25/9),\nTomáš Weber (10/1) -\ntrenéři Jozef Weber (1. až 13. kolo), Lubomír Vlk (14. až 17. kolo) a Josef Mucha (18. až 30. kolo)\n\nJan Hanuš (8/0/0),\nMatej Rakovan (22/0/5) -\nPetr Buchta (12/0),\nNikolas Daníček (9/0),\nPavel Dvořák (28/5),\nJakub Fulnek (29/3),\nLibor Holík (6/0),\nPetr Hronek (5/0),\nDāvis Ikaunieks (27/10),\nMiroslav Keresteš (18/0),\nJiří Klíma (19/1),\nJiří Krejčí (12/2),\nLukáš Kryštůfek (7/0),\nVladislav Levin (13/0),\nKamso Mara (9/1),\nMatúš Marcin (1/0),\nMilan Mišůn (2/0),\nFilip Novotný (7/0),\nMartin Nový (21/0),\nMarek Opluštil (2/0),\nMichal Pecháček (1/0),\nMarin Popović (19/1),\nMichael Rabušic (4/0),\nAntonín Rosa (6/0),\nTill Schumacher (14/0),\nTomáš Smejkal (1/0),\nDavid Štěpánek (14/0),\nPetr Tlustý (25/2),\nJozef Urblík (22/1),\nLukáš Vaculík (28/0),\nJan Záviška (6/2),\nLukáš Zoubele (23/1) -\ntrenéři Ivan Kopecký (1. až 16. kolo) a Martin Svědík (17. až 30. kolo)\n\nPavel Halouska (4/0/0),\nDušan Melichárek (27/0/8) –\nRafael Acosta (14/2),\nMusefiu Ashiru (10/1),\nKonstantin Bazeljuk (12/1),\nRadek Buchta (2/0),\nAlvin Fortes (12/1),\nDavid Gáč (3/0),\nFrancisco Gomes (7/0),\nTomáš Jablonský (6/0),\nDominik Janošek (4/0),\nMihailo Jovanović (5/0),\nMartin Juhar (15/1)\nTadas Kijanskas (14/0),\nFrancis Koné (14/0),\nMiloš Kratochvíl (21/1),\nLadislav Krejčí (11/1),\nLukáš Kryštůfek (12/0),\nMilan Lutonský (29/0),\nPetr Pavlík (29/0),\nTomáš Pilík (22/1),\nJan Polák (24/0),\nJakub Přichystal (11/0),\nAntonín Růsek (10/1),\nJan Sedlák (18/0),\nOndřej Sukup (11/0),\nMichal Škoda (25/6),\nJakub Šural (5/0),\nMarek Vintr (3/0),\nOndřej Vintr (1/0),\nLukáš Vraštil (26/1),\nMartin Zikl (8/1)\n– trenéři Svatopluk Habanec (1. až 4. kolo), Richard Dostálek a Lukáš Přerost (5. až 9. kolo) a Roman Pivarník (10. až 30. kolo)\n\n"}
{"id": "1312937", "url": "https://cs.wikipedia.org/wiki?curid=1312937", "title": "Glockner", "text": "Glockner\n\nGlockner, skupina Glockner () je horská skupina v Centrálních Východních Alpách, respektive v Centrálních krystalických Alpách. Tvoří nejvyšší část Vysokých Taur. Ve skupině Glockner leží jedny z nejvyšších hor Východních Alp. Nejvyšším vrcholem skupiny je Grossglockner (3 798 m), nejvyšší hora Rakouska. Skupina Glockner leží ve střední části Východních Alp, na území rakouských spolkových zemí Salcbursko, Tyrolsko a Korutany.\nOblast je součástí Národního parku Vysoké Taury.\n\nSkupina Glockner (číslo 40 na mapě) leží mezi dalšími horskými skupinami Vysokých Taur. Západně leží Granatspitze (39), východně skupina Goldberg (42) a jižně Schober (41). Na severu odděluje údolí řeky Salzach severozápadně ležící Kitzbühelské Alpy (34) a severovýchodně ležící Salcburské Alpy (12).\n\nVysoké Taury se skládají celkem z devíti horských skupin:\n\n\n"}
{"id": "1312939", "url": "https://cs.wikipedia.org/wiki?curid=1312939", "title": "TJ Sokol Kratonohy", "text": "TJ Sokol Kratonohy\n\nTJ Sokol Kratonohy je fotbalový klub z Kratonoh, účastník východočeské Divize C. Byl založen v roce 1955.\n\nKlub byl založen v roce 1955 jako oddíl kopané při místním Sokole. Mužstvo až do roku 2000 působilo pouze v okresních soutěží. V roce 2000 tedy přišel historický postup do krajské I.B třídy a započal tak vzestup kratonožské kopané, který vyvrcholil v roce 2016, kdy klub postoupil dokonce do Divize, ve které se mu jako nováčkovi podařilo udržet.\n\n1955 - * TJ Sokol Kratonohy (\"Tělovýchovná jednota Sokol Kratonohy\")\n\n"}
{"id": "1312941", "url": "https://cs.wikipedia.org/wiki?curid=1312941", "title": "Independence", "text": "Independence\n\nNázev Independence (v angličtině „nezávislost“) má více významů:\n\n\n"}
{"id": "1312942", "url": "https://cs.wikipedia.org/wiki?curid=1312942", "title": "Chatbot", "text": "Chatbot\n\nChatbot je počítačový program určený k automatizované komunikaci s lidmi. Mezi nejčastěji používané platformy patří Facebook Messenger, Skype, Viber, WhatsApp, Telegram, WeChat, Kik a Slack. Využíván bývá zejména v zákaznické podpoře, kde nahrazuje živé operátory. V ČR přes chatbota již lze koupit i některé produkty a služby. Výrazné využití nacházejí chatboty v HR odvětví, kde jsou používány pro hledání a nábor zaměstnanců (sourcing, recruiting)..\n\nPrvní návrhy pocházejí už z roku 1950, kdy byl publikován tzv. Turingův test pro umělou inteligenci. Reálný úspěch měl až profesor Weizenbaum, který v roce 1966 vyvinul program Eliza simulující psychoterapeutický rozhovor. Z novějších programů je relativně úspěšný A.L.I.C.E. z roku 1995. Termín C\"hatterBot\" je připisován Michaelu Mauldinovi, který v 90. letech publikoval programy jako Lycos (webový vyhledávač) nebo Verbot (chatovací).\n\n\n"}
{"id": "1312949", "url": "https://cs.wikipedia.org/wiki?curid=1312949", "title": "Přebor Kraje Vysočina 2017/18", "text": "Přebor Kraje Vysočina 2017/18\n\nV soubojích 16. ročníku Přeboru Kraje Vysočina 2017/18 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v sobotu 5. srpna 2017 úvodním zápasem 1. kola a celého ročníku (FC Chotěboř – FC Velké Meziříčí „B“ 5:0) a skončil v sobotu 16. června 2018 zbývajícími pěti utkáními 26. kola.\n\n\nNejlepšími střelci ročníku se stali Martin Odvářka z FC Chotěboř a Jan Pešek z FK Kovofiniš Ledeč nad Sázavou, oba vstřelili 16 branek.\n\nZdroj: \nPoznámky:\n\n"}
{"id": "1312950", "url": "https://cs.wikipedia.org/wiki?curid=1312950", "title": "Petr Bialek", "text": "Petr Bialek\n\nPetr Bialek [petr bjalek] (* 13. srpna 1968 Ostrava) je bývalý český fotbalový záložník. Žije v Trojanovicích.\nV nejvyšší soutěži ČR nastoupil v 16 utkáních za Karvinou, aniž by skóroval. Ve druhé lize hrál za Karvinou a VP Frýdek Místek v 59 zápasech a zaznamenal 3 góly. V MSFL dal 2 góly za Vratimov. Byl v prvoligovém kádru Vítkovic v sezoně 1987/88, v československé lize však nenastoupil.\n\n"}
{"id": "1312951", "url": "https://cs.wikipedia.org/wiki?curid=1312951", "title": "Petr Javorek (1973)", "text": "Petr Javorek (1973)\n\nPetr Javorek (* 18. dubna 1973) je bývalý český fotbalový obránce. Žije v Bohumíně.\n\nV nejvyšší soutěži nastoupil ve 21 utkání za Karvinou, aniž by skóroval.\nS Karvinou hrál i ve druhé lize. Působil také ve Vratimově. Od roku 1997 hrál za FC Slavoj Bruntál, jeho posledními kluby byly TJ Sokol Dobrovíz a TJ SK Bášť.\n\n"}
{"id": "1312952", "url": "https://cs.wikipedia.org/wiki?curid=1312952", "title": "Javorek (příjmení)", "text": "Javorek (příjmení)\n\nPříjmení Javorek, přechýleně Javorková (na Slovensku Javoreková), nosí více osobností:\n\n"}
{"id": "1312953", "url": "https://cs.wikipedia.org/wiki?curid=1312953", "title": "Tomáš Martinek", "text": "Tomáš Martinek\n\nTomáš Martinek (* 14. března 1969 Přerov) je český fotbalový trenér a bývalý obránce. Žije v Přerově.\nV nejvyšší soutěži ČR nastoupil v 9 utkáních za Karvinou, aniž by skóroval. Ve druhé lize hrál za Uherský Brod, Karvinou, Přerov a Holici v 67 zápasech a zaznamenal 5 gólů. V MSFL dal 23 branky za Přerov (18), Uherský Brod (5) a Holici.\n\nV nižších soutěžích hrál také za TJ Slavoj Velké Pavlovice, FK Stará Ves u Přerova a TJ Sokol Dub nad Moravou.\n\nPo skončení hráčské kariéry se stal trenérem. V období 2011/12 – 2013/14 vedl klub FK Kozlovice v Přeboru Olomouckého kraje a postoupil s ním do Divize E. Kvůli pracovnímu vytížení byl nucen své působení před začátkem ročníku 2014/15 ukončit a mužstvo převzal Kamil Štěpaník. V sezoně 2018/19 vede FK Brodek u Přerova.\n\n"}
{"id": "1312954", "url": "https://cs.wikipedia.org/wiki?curid=1312954", "title": "Ján Mäsiar", "text": "Ján Mäsiar\n\nJán Mäsiar [ján mesjar] (* 26. ledna 1972) je bývalý slovenský fotbalový útočník.\nV 1. polovině 90. let 20. století hrál druhou slovenskou ligu v Levicích, na jaře 1996 hostoval ve druholigových Vráblích a poté odešel do České republiky.\n\nV nejvyšší soutěži ČR nastoupil ve 12 utkáních za Karvinou, aniž by skóroval. Za Karvinou hrál také ve druhé lize na podzim 1997.\n\nPo návratu do Slovenské republiky hrál druhou ligu za Nováky (jaro 1998) a Nové Zámky (1998–1999). Na jaře 2000 byl v TJ Družstevník Dvory nad Žitavou (2000). Od podzimu 2000 do jara 2004 působil v menších rakouských klubech FC Winden a UFC St. George/Eisenstadt. Po návratu do vlasti nastupoval za MFK Nová Baňa (2004–2005), FK Demandice (2006) a ŠK Bory (od 2006).\n\n"}
{"id": "1312955", "url": "https://cs.wikipedia.org/wiki?curid=1312955", "title": "Řezník (příjmení)", "text": "Řezník (příjmení)\n\nPříjmení Řezník, přechýleně Řezníková, nosí více osobností:\n\n"}
{"id": "1312956", "url": "https://cs.wikipedia.org/wiki?curid=1312956", "title": "Masařík", "text": "Masařík\n\nPříjmení Masařík, přechýleně Masaříková, nosí více osobností:\n\n"}
{"id": "1312957", "url": "https://cs.wikipedia.org/wiki?curid=1312957", "title": "Jurga", "text": "Jurga\n\nJurga () je město v Kemerovské oblasti v Ruské federaci. Při sčítání lidu v roce 2010 měla přes osmdesát tisíc obyvatel.\n\nJurga leží na Tomu, přítoku Obu, u severozápadního rohu Kemerovské oblasti, přibližně ve středu trojúhelníku tvořeného velkými městy Kemerovem (leží 110 kilometrů jihovýchodně), Novosibirskem (leží 170 kilometrů jihozápadně v sousední Novosibirské oblasti) a Tomskem (leží 110 kilometrů severně v sousední Tomské oblasti).\n\nZ Novosibirska vede do Jurgy přes Moškovo a Bolotnoje Transsibiřská magistrála, která pak dále pokračuje v Kemerovské oblasti na východ přes Jaškino, Tajgu, Anžero-Sudžensk, Jaju a Mariinsk a pak dále Krasnojarským krajem do Krasnojarsku. Na západním okraji Jurgy se od Transsibiřské magistrály odpojuje trať vedoucí na jihovýchod do města Topki, za kterým se větví na směr na východ do Kemerova a směr dál na jihovýchod do Leninsku-Kuzněckého.\n\nMěsto vzniklo v roce 1886 jako staniční osídlení a zažilo prudký rozvoj za druhé světové války, kdy sem bylo přesunuto několik strojírenských podniků z evropské části Ruska, aby unikly německým náletům.\n"}
{"id": "1312958", "url": "https://cs.wikipedia.org/wiki?curid=1312958", "title": "Marek Bielan", "text": "Marek Bielan\n\nMarek Bielan [marek bělan] (* 23. září 1971 Karviná) je český fotbalový trenér a bývalý obránce. Žije v Karviné.\nV nejvyšší soutěži ČR nastoupil ve 2 utkáních za Karvinou, aniž by skóroval. Za Karvinou hrál také ve druhé lize. V MSFL dal 1 gól za FK Karviná ČSA Darkov v ročníku 1994/95.\n\nV nižších soutěžích působil v SK Dětmarovice, MFK Havířov, TJ Lokomotiva Petrovice a TJ Sokol Dolní Lutyně-Věřňovice.\n\nPo skončení hráčské kariéry se stal trenérem. V letech 2008–2010 vytáhl karvinské B-mužstvo z Okresního přeboru Karvinska až do I. A třídy Moravskoslezského kraje.\n\n"}
{"id": "1312960", "url": "https://cs.wikipedia.org/wiki?curid=1312960", "title": "Belovo", "text": "Belovo\n\nBelovo může být:\n\n"}
{"id": "1312961", "url": "https://cs.wikipedia.org/wiki?curid=1312961", "title": "Belovo (město v Rusku)", "text": "Belovo (město v Rusku)\n\nBelovo () je město v Kemerovské oblasti v Ruské federaci. Při sčítání lidu v roce 2010 mělo zhruba šestasedmdesát tisíc obyvatel.\n\nBelovo leží na západě centrální části Kuzněcké pánve na říčce Bačatu, levém přítoku Ini v povodí Obu. Od Kemerova, správního střediska oblasti, je vzdálen přibližně 150 kilometrů jižně.\n\nPřes Belovo vede železniční trať z Novosibirska do Novokuzněcka, z které se zde odpojuje krátká místní trať vedoucí na jihozápad přes Gurjevsk do Salairu.\n\nPrvní písemná zmínka o vesnici Belovo je z roku 1726. V roce 1855 se zde začalo těžit uhlí. Od roku 1938 je Belovo městem.\n\n"}
{"id": "1312963", "url": "https://cs.wikipedia.org/wiki?curid=1312963", "title": "Pavel Bernatík", "text": "Pavel Bernatík\n\nPavel Bernatík (* 19. srpna 1978 Karviná) je český fotbalový trenér a bývalý útočník. Žije v Karviné.\nV nejvyšší soutěži ČR nastoupil v 1 utkání za Karvinou, aniž by skóroval. Ve druhé lize hrál za Baník Havířov a Karvinou.\n\nV nižších soutěžích působil v TJ Jäkl Karviná, MFK Karviná, MFK Havířov a TJ Lokomotiva Petrovice.\n\nNa konci sezony 2014/15 se stal hrajícím trenérem v divizní Lokomotivě Petrovice. Tamtéž působil jako asistent svého bývalého spoluhráče Martina Špičky v ročníku 2015/16 a na podzim 2016 (1.–7.kolo).\n\n"}
{"id": "1312966", "url": "https://cs.wikipedia.org/wiki?curid=1312966", "title": "Silnice II/332", "text": "Silnice II/332\n\nSilnice II/332 je silnice II. třídy, která vede z Lysé nad Labem do Krchleb. Je dlouhá 14 km. Prochází jedním krajem a jedním okresem.\n\n\n"}
{"id": "1312971", "url": "https://cs.wikipedia.org/wiki?curid=1312971", "title": "Aleš Ryška", "text": "Aleš Ryška\n\nAleš Ryška (* 16. února 1972) je bývalý český fotbalový záložník. Žije v Jankovicích na Kroměřížsku.\nV nejvyšší soutěži ČR nastoupil ve 47 utkáních za SK Sigma Olomouc (36), FC Karviná (9) a SK Hradec Králové (2), aniž by skóroval. Ve druhé lize hrál za Zlín, Jihlavu, Prostějov a Kroměříž. V MSFL působil v Uherském Brodě, B-mužstvu Sigmy Olomouc a Hanácké Slavii Kroměříž. Na jaře 1996 hrál I. A třídu Středomoravské župy za TJ Sokol Mysločovice.\n\n"}
{"id": "1312972", "url": "https://cs.wikipedia.org/wiki?curid=1312972", "title": "III. třída okresu Hodonín", "text": "III. třída okresu Hodonín\n\nIII. třída okresu Hodonín (okresní soutěž III. třídy) patří společně s ostatními třetími třídami mezi deváté nejvyšší fotbalové soutěže v Česku. Do konce sezony 2005/06 se hrála v jediné skupině, poté ve dvou skupinách a od sezony 2016/17 se hraje ve třech skupinách. Je řízena Okresním fotbalovým svazem Hodonín. Hraje se každý rok od léta do jara se zimní přestávkou. Účastní se ji 14 týmů z okresu okresu Hodonín, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Hodonín. Poslední dva týmy sestupují do IV. třídy. Do III. třídy vždy postupuje vítězný a druhý tým z IV. třídy.\n\n"}
{"id": "1312973", "url": "https://cs.wikipedia.org/wiki?curid=1312973", "title": "Ryška", "text": "Ryška\n\nPříjmení Ryška, přechýleně Ryšková, nosí více osobností:\n\n"}
{"id": "1312975", "url": "https://cs.wikipedia.org/wiki?curid=1312975", "title": "III. třída okresu Vyškov", "text": "III. třída okresu Vyškov\n\nIII. třída okresu Vyškov (okresní soutěž III. třídy) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Vyškov. Hraje se každý rok od léta do jara se zimní přestávkou. Účastní se ji 14 týmů z okresu okresu Vyškov, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Vyškov. Poslední dva týmy sestupují do IV. třídy. Do III. třídy vždy postupuje vítězný a druhý tým z IV. třídy.\n\n"}
{"id": "1312976", "url": "https://cs.wikipedia.org/wiki?curid=1312976", "title": "Wiktor Wojtas", "text": "Wiktor Wojtas\n\nWiktor „TaZ” Wojtas (* 6. června 1986 Varšava) je polský profesionální hráč elektronického sportu ve hře . Jeho kariéra začala v roce 2004 v týmu \"Pentagram\". Od 25. ledna 2014 byl kapitánem sekce Counter-Strike v týmu Virtus.Pro. Dne 6. února 2018 přestal hráč působit v aktivní sestavě týmu a 13. března téhož roku opustil Virtus.pro a přestoupil do polského Team Kinguin, kde působí jako in-game leader.\n"}
{"id": "1312979", "url": "https://cs.wikipedia.org/wiki?curid=1312979", "title": "Martin Špička", "text": "Martin Špička\n\nMartin Špička (* 15. února 1980 Karviná) je český fotbalový trenér a bývalý útočník. Žije v Karviné.\nV nejvyšší soutěži ČR nastoupil ve 2 utkáních za FC Karviná, aniž by skóroval. Za Karvinou hrál také ve druhé lize. V MSFL působil v Dukle Hranice, Karviné a Dětmarovicích.\n\nPo skončení hráčské kariéry se stal trenérem. V ročníku 2015/16 a na podzim 2016 (1.–7.kolo) byl trenérem divizního klubu TJ Lokomotiva Petrovice. Asistenta mu dělal bývalý prvoligový spoluhráč Pavel Bernatík.\n\n"}
{"id": "1312989", "url": "https://cs.wikipedia.org/wiki?curid=1312989", "title": "Attu (Grónsko)", "text": "Attu (Grónsko)\n\nAttu (zastarale \"Agto\") je osada v Grónsku v kraji Qeqertalik. V roce 2017 tu žilo 200 obyvatel. Je to nejjižnější trvale osídlená osada kraje Qeqertalik.\n\nAir Greenland dodává osadě vrtulníky, létající pouze v zimě a na jaře z heliportu Attu na letiště Aasiaat a heliport Kangaatsiaq. Heliporty patřící osadám u zálivu Disko jsou jedinečné v tom, že létají pouze v zimě a na jaře.\n\nV létě a na podzim, když jsou vody v zálivu Disko sjízdné, komunikace mezi osadami je pouze po moři. Diskoline zajišťuje trajektové spojení Attu s Iginniarfikem, Ikerasaarsukem, Niaqornaarsukem a Aasiaatem.\n\nPočet obyvatel Attu dlouhou dobu klesá. Attu přišlo o téměř 42% obyvatel oproti počtu obyvatel z roku 1991 a o téměř 34% oproti roku 2000.\n"}
{"id": "1312990", "url": "https://cs.wikipedia.org/wiki?curid=1312990", "title": "RSO", "text": "RSO\n\nSpojení písmen R, S a O může mít různé významy:\n\n"}
{"id": "1312992", "url": "https://cs.wikipedia.org/wiki?curid=1312992", "title": "Lubomír Kressa", "text": "Lubomír Kressa\n\nLubomír Kressa (6. prosince 1941 Třebíč – 20. července 1981 Třebíč) byl český malíř, grafik a sochař. \n\nLubomír Kressa se narodil v roce 1941 v Třebíči, kde také v roce 1962 dokončil vyučení v oboru číšník. V roce 1966 vystudoval obor umělecké kovářství a zámečnictví na Střední uměleckoprůmyslové škole v Turnově. V září téhož roku nastoupil do Okresního domu pionýrů a mládeže v Třebíči, kde vedl estetické oddělení. V roce 1966 pak v Brně uspořádal první samostatnou výstavu, druhou v témže městě pak uspořádal v roce 1979. V Okresním domě pionýrů a mládeže pracoval až do své smrti v roce 1981. Samostatné výstavy následně pokračovali i po jeho smrti, kdy bylo jeho dílo vystaveno v letech 1981 (Kavárna Alfa), 1991 (Malovaný dům), 2001 (Malovaný dům), v Brně U Dobrého pastýře v roce 1995 a v minigalerii TRIFOIL v Jihlavě v roce 2014. V Třebíči v Galerii Tympanon v Muzeu Vysočiny Třebíč pak v roce 2017 proběhla výstava k nedožitým 75. narozeninám.\n\nOd počátku druhé poloviny 60. let úspěšně rozvíjel výtvarný talent v oblastech surrealistické plastiky, kresby, malby a grafiky. Mnohotvárnou, důsledně koncipovanou tvorbou reagoval na podněty vyvěrající ze vztahu člověka k přírodnímu dění, k městské civilizaci a k prostředkům techniky. Do velké šíře rozvinul estetické a významové možnosti monotypu z lékařské gázy. Tuto výtvarnou technologii uplatnil zejména v grafické oblasti, spolu s dekalkem ji aplikoval též v imaginativní malbě. V sochařství (i monumentálním) se věnoval především ocelové svařované plastice v surrealistických dílech antropomorfního charakteru.\n\n\n\nZúčastnil se kolem padesáti kolektivních výstav doma i v zahraničí.\n\nMuzeum Vysočiny Třebíč a četné soukromé sbírky v České republice a v zahraničí.\n\n"}
{"id": "1312997", "url": "https://cs.wikipedia.org/wiki?curid=1312997", "title": "Radim Krupník", "text": "Radim Krupník\n\nRadim Krupník (* 4. srpna 1973 Ostrava) je bývalý český fotbalista, který nastupoval jako útočník nebo záložník. Žije v Ostravě.\nZačínal ve Vítkovicích, v dorosteneckém věku hostoval v Nové huti Ostrava.\n\nV nejvyšší soutěži ČR nastoupil za Karvinou a 1. FC Synot ve 35 utkáních, v nichž vstřelil 2 branky. V nejvyšší soutěži SR hrál za Trenčín ve 14 zápasech a dal 2 góly.\n\nVe druhé lize hrál za Karvinou, Novou huť Ostrava a Zlín. V MSFL působil v B-mužstvu 1. FC Synot.\n\n"}
{"id": "1313001", "url": "https://cs.wikipedia.org/wiki?curid=1313001", "title": "Silnice II/323", "text": "Silnice II/323\n\nSilnice II/323 je silnice II. třídy, která vede z Břehů do Milovic u Hořic. Je dlouhá 31,5 km. Prochází dvěma kraji a třemi okresy.\n\n\n\n\n"}
{"id": "1313002", "url": "https://cs.wikipedia.org/wiki?curid=1313002", "title": "Astroida", "text": "Astroida\n\nAstroida (ze starořeckého \"ἄστρον\" – \"astron\" – \"hvězda\" a \"εἶδος \" – \"eidos\" – \"podoba\", \"tvar\") je v geometrii druh rovinné křivky, hypocykloida se čtyřmi hroty. Lze ji sestrojit jako cykloidu, kdy je dráhou bodu menší kružnice, která se kotálí uvnitř větší kružnice o čtyřnásobném průměru. Další možný pohled na astroidu je jako na obálku poloh ramene Archimédova elipsografu.\n\nJejí implicitní rovnice je\na parametricky ji lze vyjádřit\ns parametrem formula_4.\n\nNázev, původně v podobě \"astrois\", navrhl rakouský astronom Joseph Johann von Littrow v roce 1838.\n"}
{"id": "1313004", "url": "https://cs.wikipedia.org/wiki?curid=1313004", "title": "Hamed Abdel-Samad", "text": "Hamed Abdel-Samad\n\nHamed Abdel-Samad (* 1972, Gíza) je egytsko-německý politolog a novinář, vystupující kriticky proti islámu. Jako kritik upadl v nemilost muslimů a byla na něho dokonce v roce 2009 veřejně v egytské televizi vydána fatva.\n\nNarodil se v roce 1972 jako syn sunnitského egyptského imáma. Vystudoval angličtinu a francouzštinu na univerzitě v Káhiře. V roce 1991 vstoupil do Muslimského bratrstva, z něhož později odešel. Ve věku 23 let přišel do Německa, po studiu němčiny v Mnichově následně vystudoval na univerzitě v Augsburgu politické vědy.\n\nJeho jméno od 18. února 2011 nese asteroid hlavního pásu (249010) Abdel-Samad, objevený amatérským astronomem Rolfem Apitzschem 26. srpna 2007, nesoucí původně označení \"2007 QE5\" či \"2007 QK3\".\n\n\n\n"}
{"id": "1313005", "url": "https://cs.wikipedia.org/wiki?curid=1313005", "title": "Římskokatolická farnost – děkanství Opočno", "text": "Římskokatolická farnost – děkanství Opočno\n\nŘímskokatolická farnost – děkanství Opočno je územním společenstvím římských katolíků v rychnovském vikariátu královéhradecké diecéze.\n\nDěkanský kostel v Opočně byl vystavěn v renesančním slohu v 16. století. V letech 1677–1950 působil v Opočně řád kapucínů, jehož působení zde násilně ukončila Akce K. Farnost měla sídelního duchovního správce až do roku 2008.\n\n\nFarnost je administrována ex currendo z Dobrušky, přesto je v Opočně denně slavena Mše svatá, což u farností, spravovaných ex currendo nebývá obvyklé.\n\n"}
{"id": "1313007", "url": "https://cs.wikipedia.org/wiki?curid=1313007", "title": "Wolfgang Röd", "text": "Wolfgang Röd\n\nWolfgang Röd (13. května 1926, Oderberg, Slezsko – 17. srpna 2014, Innsbruck) byl rakouský historik filosofie, známý především jako vydavatel čtrnáctisvazkové řady dějin filosofie v nakladatelství C. H. Beck.\n\nNarodil se na území Těšínska, součástí dnešního Moravskoslezského kraje. Od roku 1947 studoval filosofii a historii nejprve v Miláně a poté v Innsbrucku, kde v roce 1953 promoval na doktora. Vyučoval na vysokých školách v Tyrolsku a na Mnichovské univerzitě. V roce 1977 se stal řádným profesorem na Univerzitě Innsbruck, kde byl roku 1996 emeritován. Specializoval se na novověkou filosofii, především na dílo Descartesa.\n\n\n"}
{"id": "1313011", "url": "https://cs.wikipedia.org/wiki?curid=1313011", "title": "Silnice II/325", "text": "Silnice II/325\n\nSilnice II/325 je silnice II. třídy, která vede z Chlumu do Rudníku. Je dlouhá 44 km. Prochází jedním krajem a dvěma okresy.\n\n\n\n"}
{"id": "1313012", "url": "https://cs.wikipedia.org/wiki?curid=1313012", "title": "III. třída okresu Znojmo", "text": "III. třída okresu Znojmo\n\nIII. třída okresu Znojmo (okresní soutěž III. třídy) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Znojmo. Hraje se každý rok od léta do jara se zimní přestávkou. Účastní se ji 14 týmů z okresu okresu Znojmo, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Znojmo. Poslední dva týmy sestupují do IV. třídy. Do III. třídy vždy postupuje vítězný a druhý tým z IV. třídy.\n\n"}
{"id": "1313013", "url": "https://cs.wikipedia.org/wiki?curid=1313013", "title": "III. třída okresu Svitavy", "text": "III. třída okresu Svitavy\n"}
{"id": "1313038", "url": "https://cs.wikipedia.org/wiki?curid=1313038", "title": "Tajmyrský ruský pidžin", "text": "Tajmyrský ruský pidžin\n\nTajmyrský ruský pidžin (rusky \"говорка\") je pidžin, kterým se mluví na poloostrově Tajmyr v severním Rusku, na Sibiři. Vznikl v průběhu 18. – 19. století jako prostředek komunikace mezi zde žijícími národy. Je již skoro mrtvý, mluví jím jen několik málo nganasanských starších lidí.\n\nV tabulce jsou uvedeny ukázky tajmyrského pidžinu ve srovnání s ruštinou a českým překladem.\n"}
{"id": "1313040", "url": "https://cs.wikipedia.org/wiki?curid=1313040", "title": "Pygoscelis", "text": "Pygoscelis\n\nDo rodu Pygoscelis se řádí tři žijící zástupci, jež obývají polární pás jižní polokoule. Rozmnožují se na nejstudenějším místě naší planety – v Antarktidě, kde se pohybují teploty vysoko pod nulou (až -30 °C). Jsou to tučňáci jednoduchého černobílého zbarvení připomínající frak. Disponují však poměrně dlouhým kartáčovým ocasem. Tučňák kroužkový a uzdičkový patří mezi nejhojnější druhy, a tučňák oslí je považován za nejrychlejšího plavce.\n\nMitochondriální a jaderná DNA naznačují, že se tento rod samostatně oddělil asi před 38 miliony let, dva miliony let po předcích rodu \"Aptenodytes\" (zahrnující druhy; tučňák císařský a tučňák patagonský), jež je bazální větví celého řádu \"Sphenisciformes\" (tučňáci).\n\nTučňáci tohoto rodu nejsou prozatím významně ohroženi, přesto jsou mezinárodně chráněni. Pro vědce jsou tito ptáci velice důležití; učí se pochopit, jak v takovém prostředí mohou plnohodnotně žít a rozmnožovat se, a kupříkladu tak vynalézt nové technologie využitelné pro člověka. Z ekonomického hlediska jsou pak tučňáci dobrými ukazateli změn na naší planetě. Jejich chování a přizpůsobení se novým podmínkám napomáhá pochopit situaci, v které se naše Země nachází. Ačkoli jsou tučňáci poměrně citlivý na změnu svého prostředí, instinktivní chování jim napomohlo přežít milióny let, a to naskrz různým změnám svého biotopu.\n\nBiologie – jsou to koloniální ptáci, hnízdící až v statisícech párech. Většinou část svého života tráví na moři, daleko od svého hnízdiště, na které se vrací zpravidla jednou za rok pouze v období rozmnožování, jež mají poměrně krátkodobé – trvající obvykle tři až čtyři měsíce. Samice snášejí zpravidla dvě vejce a pár úspěšně odchovává až dva potomky (v závislosti na podmínkách).\n\nMožné hrozby – mezi nejaktuálnější patří; nekorigovaný rybolov, rozmach turismu nebo případná průmyslová aktivita (především v Antarktidě).\n"}
{"id": "1313041", "url": "https://cs.wikipedia.org/wiki?curid=1313041", "title": "Cecíliovití", "text": "Cecíliovití\n\nCecíliovití (Caeciliidae) je čeleď obojživelníků řádu červoři (Gymnophiona). Obývají Střední a Jižní Ameriku, rovníkovou Afriku, Indii a Seychely. Žijí ve vlhkých půdách.\n\nCecíliovití mají prstencovitou segmentaci těla. Mohou vzhledem připomínat hady nebo bezobratlé kroužkovce (žížaly). Měří obyčejně mezi 30 a 50 cm, avšak např. cecílie Thompsonova (\"Caecilia thompsoni\") může dorůst délky až 1,5 m. Naopak cecílie Russelova (\"Idiocranium russeli\") může dosahovat délky méně než 10 cm. Nevyvinul se u nich pravý ocas. Lebka je tvořena jen několika kostmi srostlými v jakési „beranidlo”, jež jim usnadňuje pohyb v půdě. Ústní otvor leží pod čenichem, oči se u některých zástupců vyvinuly pod kůží, takže je lze spatřit, jiné druhy je mají ukryté pod kostmi.\n\nCecíliovití mohou být vejcorodí i živorodí. Část vejcorodých druhů klade vajíčka na vlhkou půdu, kde se z nich vylíhnou larvy, které se vyvíjejí dál; vývoj části vejcorodých je přímý. U některých druhů je známa péče o potomstvo.\n\n\n\n"}
{"id": "1313043", "url": "https://cs.wikipedia.org/wiki?curid=1313043", "title": "ELEAGUE Major 2017", "text": "ELEAGUE Major 2017\n\nELEAGUE Major 2017 byl turnajem ve hře . Jednalo se o 10. turnaj nejvyšší kategorie . Týmy si celkem odnesly částku 1 milion dolarů.\n\nOdehrával se 23. - 29. ledna 2017 v americké Atlantě. Poprvé zvítězil dánský tým Astralis, který ve finále porazil polský Virtus.pro 2:1.\n"}
{"id": "1313044", "url": "https://cs.wikipedia.org/wiki?curid=1313044", "title": "Estonská švédština", "text": "Estonská švédština\n\nEstonská švédština (švédsky: \"estlandssvenska\", estonsky: \"rannarootsi keel\") je jedním z východních dialektů švédštiny, kterým se mluvilo v Estonsku, v oblastech, kde žilo hodně Švédů, například na ostrovech Vormsi (švédsky \"Ormsö\"), Saaremaa (švédsky \"Ösel\"), Hiiumaa (švédsky \"Dagö\") a Ruhnu (švédsky \"Runö\"). Nejznámější dialekty estonské švédštiny jsou \"nuckömål\" a \"rågömål.\" Po druhé světové válce byli estonští Švédové vystěhováni a jazyk vymřel. Po pádu Sovětského svazu byl jazyk znovu oživen, a nyní jsou kurzy estonské švédštiny nabízeny na ostrovech Hiiumaa a Saaremaa.\n\n\"\"Stick tälknin i stolpan o hälvtor stolpan topa kalkan, säte Halmen o Hälma färe kalkan o ker te Nuckö toka.\"\"\n\nPro srovnání švédština:\n\n\"\"Stick täljkniven i stolpen och vält stolpen på kälken, sätt Hjälmen och Hjälma för kälken och kör till Nuckö.\"\"\n"}
{"id": "1313045", "url": "https://cs.wikipedia.org/wiki?curid=1313045", "title": "Prázdniny (seriál)", "text": "Prázdniny (seriál)\n\nPrázdniny je slovenský komediální televizní seriál z produkce televize JOJ, který měl premiéru 18. ledna 2017. V Česku seriál vysílá televize JOJ Family taktéž od 18. ledna 2017 a od 28. června 2017 také stanice Prima. Dne 19. března 2017 byla potvrzena druhá řada.\n\n\n\n"}
{"id": "1313046", "url": "https://cs.wikipedia.org/wiki?curid=1313046", "title": "Sergej Bělov", "text": "Sergej Bělov\n\nSergej Alexandrovič Bělov, (23. ledna 1944, Naščekovo – 3. října 2013, Perm) byl ruský basketbalista. Se sovětskou basketbalovou reprezentací získal zlato na olympijských hrách v Mnichově roku 1972, dvakrát vyhrál mistrovství světa (1967, 1974) a čtyřikrát mistrovství Evropy (1967, 1969, 1971, 1979). Na klubové úrovni hrál za Uralmaš Sverdlovsk (1964–1967) a CSKA Moskva (1968–1980). S CSKA dvakrát vyhrál Pohár evropských mistrů (dnes Euroliga), a to v letech 1969 a 1971. Jedenáctkrát s ním získal titul mistra SSSR (1969, 1970, 1971, 1972, 1973, 1974, 1976, 1977, 1978, 1979, 1980). Roku 1991 byl zvolen nejlepším basketbalistou federace FIBA všech dob. V roce 1980 zapaloval olympijský oheň na olympijských hrách v Moskvě roku 1980.\n"}
{"id": "1313050", "url": "https://cs.wikipedia.org/wiki?curid=1313050", "title": "De Raysova expedice", "text": "De Raysova expedice\n\nDe Raysova expedice byla výprava pěti set čtyřiceti osob, které se roku 1880 pokusily založit kolonii na pacifickém ostrově Nové Irsko. Inciátorem byl francouzský dobrodruh markýz De Rays (celým jménem Charles Bonaventure Marie du Breil Rays, 1832–1893), který zbohatl na prodeji pozemků v neexistujícím státě \"Nouvelle-France\", lokalizovaném na Bismarckovo souostroví a Šalamounovy ostrovy, které byly v té době terra nullius. Označil se za krále Karla I., jeho údajné hlavní město \"Port Breton\" mělo ležet v zálivu na severu Nového Irska. Ačkoli Melanésii nikdy nenavštívil, barvitě líčil v reklamních textech úrodnou půdu a příznivé klima země, jejíž bohatství čeká na evropské osadníky. Přes varování francouzských úřadů se podařilo vypravit čtyři lodě: \"Chandernagore\", \"Gentil\", \"India\" a \"Nouvelle Bretagne\", většinu cestujících tvořili bezzemci z Itálie. Na místě Port Bretonu našli pouze neobyvatelnou džungli zamořenou malárií, kde 123 osadníků zemřelo. Lodi \"India\" se pak podařilo doplout do Austrálie, kde přeživší účastníci výpravy založili osadu \"New Italy\".\n\nDe Rays byl v roce 1884 odsouzen za podvod k šesti letům vězení (původně byl označen za vraha, přímé zavinění tragédie mu však nebylo prokázáno). Proces výrazně poškodil legitimistickou stranu, k níž se markýz hlásil. Alphonse Daudet se aférou nechal inspirovat ke knize \"Port-Tarascon\".\n\n\n"}
{"id": "1313054", "url": "https://cs.wikipedia.org/wiki?curid=1313054", "title": "S35", "text": "S35\n\nSpojení písmene S a číslice 35 může mít různé významy:\n\n"}
{"id": "1313056", "url": "https://cs.wikipedia.org/wiki?curid=1313056", "title": "69. ročník udílení cen Emmy", "text": "69. ročník udílení cen Emmy\n\n69. ročník udílení cen Emmy oceňující nejlepší televizní počiny v období od 1. června 2016 do 31. května 2017 se konal dne 17. září 2017 v Microsoft Theater v Los Angeles. Přímý přenos vysílala televizní stanice CBS a moderoval ho Stephen Colbert. Nominace oznámily Anna Chlumsky a Shemar Moore 13. července 2017. Nejvíce nominací získalo drama \"Westworld\" a pořad \"Saturday Night Live\", celkem 22 nominací každý. Ceny Creative Arts Emmy se předávaly 9. a 10. září 2017.\n\nTučně jsou označeni vítězové.\n"}
{"id": "1313057", "url": "https://cs.wikipedia.org/wiki?curid=1313057", "title": "Obchodní centrum Růže", "text": "Obchodní centrum Růže\n\nObchodní centrum Růže bylo obchodní centrum v Chodově v Praze 4, na adrese Roztylská 2232/17. Rozloha byla 11 000 m². Fungovala zde pobočka České pošty, byla zde různá kasina. Existovalo mezi roky 1991 až 2015, tedy 24 let.\n\nZačalo se stavět koncem 80. let, bylo dokončeno až po revoluci, v roce 1991. Po výstavbě Centra Chodov v roce 2005 mělo OC Růže malou návštěvnost. Bylo zavřeno 15. ledna 2015 a zbouráno na jaře 2015, aby na jeho místě mohlo být postaveno rozšíření OC Chodov. To bylo otevřeno v říjnu 2017.\n\n"}
{"id": "1313059", "url": "https://cs.wikipedia.org/wiki?curid=1313059", "title": "Qeqertarsuatsiaat", "text": "Qeqertarsuatsiaat\n\nQeqertarsuatsiaat (zastarale \"Kekertarsuatsiât\", \"Kikertarsocitsiak\" nebo \"Qeqertarsuatsiât\", nebo , ) je město v kraji Sermersooq v Grónsku. Nachází se na stejnojmenném ostrově na pobřeží Labradorského moře. V roce 2016 tu žilo 203 obyvatel, takže je to sedmé největší město kraje Sermersooq, devětadvacáté největší město Grónska a nejmenší město nad 200 obyvatel. Je to také město s nejdelším jednoslovným názvem (17 písmen) v Grónsku. Název města znamená \"téměř velký ostrov\".\n\nOstrov nebyl osídlen žádnými pravěkými grónskými kulturami. Poprvé byl osídlen Dány. Dánský obchodník Anders Olsen zde v roce 1754 založil obchodní stanici s názvem Fiskenæsset.\n\nNa stejném ostrově byla v roce 1748 během moravských misií založena, dnes již zaniklá osada Akunnat (zastarale \"Akúnat\", tehdy \"Lichtenfels\"). Během jejího největšího vzrůstu v ní žilo asi 300 obyvatel, takže tu žilo ještě více obyvatel než v samotném Qeqertarsuatsiaatu. Poté však ale její obliba klesla a všichni obyvatelé se do přestěhovali do Qeqertarsuatsiaatu.\n\nPočet obyvatel Qeqertarsuatsiaatu se v posledních dvou desetiletích snižoval. Město ztratilo téměř 39% obyvatel od roku 1991 a více než 22% obyvatel od roku 2000.\n"}
{"id": "1313062", "url": "https://cs.wikipedia.org/wiki?curid=1313062", "title": "Lilia Podkopajevová", "text": "Lilia Podkopajevová\n\nLilia Podkopajevová, ukrajinsky Лілія Олександрівна Подкопаєва (* 15. srpna 1978, Doněck) je bývalá ukrajinská gymnastka. Získala dvě zlaté olympijské medaile (prostná, víceboj) na olympijských hrách v Atlantě roku 1996. Na stejných hrách získala i stříbro na kladině. Krom toho má dvě zlaté z mistrovství světa 1995 (přeskok, víceboj) a čtyři zlaté z mistrovství Evropy, tři z roku 1996, jednu ze šampionátu 1994. V roce 2008 byla uvedena do mezinárodní gymnastické Síně slávy.\n\n"}
{"id": "1313064", "url": "https://cs.wikipedia.org/wiki?curid=1313064", "title": "Silnice II/331", "text": "Silnice II/331\n\nSilnice II/331 je silnice II. třídy, která vede z Krauzovny do Poděbrad. Je dlouhá 46,8 km. Prochází jedním krajem kraji a čtyřmi okresy.\n\n\n\n\n\n"}
{"id": "1313065", "url": "https://cs.wikipedia.org/wiki?curid=1313065", "title": "Moranbong (hudební skupina)", "text": "Moranbong (hudební skupina)\n\nMoranbong (korejsky: 모란봉전자악단, \"Moranbong čončaakdan\", dosl. \"Elektronický sbor Moranbong\") je severokorejská dívčí hudební skupina, která byla založena v červenci roku 2012. Název, který znamená doslova „Pivoňkový kopec“, převzala od lokality v hlavním městě Pchjongjangu, hrající významnou roli v režimní propagandě, protože zde údajně Kim Ir-sen pronesl historický projev vyzývající k boji proti japonským okupantům.\n\nZa iniciátora projektu je označován severokorejský vůdce Kim Čong-un, který měl členky kapely osobně vybrat z předních důstojnic armádních uměleckých souborů. Cílem je ukázat světu modernizovanou podobu KLDR a prezentovat její ideologii způsobem, který bude atraktivní i pro mladou generaci. Vlivy jihokorejského K-popu se odrážejí v hudbě i pódiové prezentaci skupiny: pětice vokalistek místo dosavadních vojenských uniforem nosí pestré krátké šaty a předvádí odvážné taneční kreace. Styl Moranbongu spojuje pop rock s prvky vážné i lidové hudby, repertoár tvoří coververze západních hitů jako např. „My Way“ i původní skladby s názvy jako „Moje země je nejlepší“, „Učme se pro blaho lidu“ nebo „Nemůžeme žít bez soudruha Kim Čong-una“.\n\nV prosinci 2015 měla skupina vystoupit v Pekingu, čínská strana však koncert na poslední chvíli odvolala. Jako pravděpodobný důvod uvedli pozorovatelé skutečnost, že součástí show měla být projekce záběrů severokorejských balistických raket mířících na území USA, což viděl čínský prezident Si Ťin-pching jako možné ohrožení probíhajících jednání o odzbrojení.\n\n"}
{"id": "1313072", "url": "https://cs.wikipedia.org/wiki?curid=1313072", "title": "Kostel svatého Bartoloměje (Hostouň)", "text": "Kostel svatého Bartoloměje (Hostouň)\n\nKostel svatého Bartoloměje v Hostouni je původně gotický kostel ze 14. století, na počátku 18. století byl stavebně upraven v barokním slohu. Do konce roku 2008 byl kostelem farním, poté se stal kostelem filiálním v unhošťské farnosti. Bohoslužby se konají jednou za tři týdny, a to pouze v letním období. \n\nOd roku 1967 je kostel zapsán jako kulturní památka.\n\nPrvní zmínka o kostelu a faře v Hostouni se objevuje v registrech desátků papežských z roku 1352. Existence fary dokládá v té době poměrně značný význam obce. Původní gotická stavba kostela sloužila až do počátku 18. století, a to střídavě jak katolickým, tak utrakvistickým obřadům. Poté byl kostel zásluhou svatovítského probošta Daniela Josefa Mayera z Mayernu kompletně barokně přestavěn. \n\nV roce 1773 byla k západnímu průčelí přistavěna věž, která nahradila původní dřevěnou zvonici. \n\nV těsném sousedství kostela býval hřbitov, při epidemii cholery v roce 1832 však přestala jeho kapacita stačit, proto musel být rozšířen. Na počátku 20. století byl vně tehdejší zástavby obce vybudován hřbitov nový, původní hřbitov u kostela od té doby přestal být užíván.\n\nJedná se o jednolodní, barokní stavbu, loď má vnitřní prostory mírně zaobleny, její strop je plochý s vysokým fabionem, který je dekorován festony. Kněžiště je zvenku též zaobleno, jeho vnitřní prostor je trojboký a zaklenuto je českou plackou. \n\nVítězný oblouk je segmentový, nad ním je zřetelný znak probošta Mayera z Mayernu, který byl iniciátorem barokní přestavby kostela.\n\nVěž, dodatečně přistavěná k západnímu průčelí, je taktéž barokní s cibulovou střechou, na samém vrcholku je ukončena lucernou.\n\nUprostřed barokního hlavního oltáře je obraz svatého Bartoloměje, kterému je kostel zasvěcen. Apoštol je typicky znázorněn s nožem v pravé ruce, vlevo se mu zjevuje anděl s palmou. Další dva oltáře nalézáme po stranách vítězného oblouku, jeden s obrazem svaté Barbory, druhý s obrazem svatého Jana Nepomuckého.\n\nPři boční stěně se nachází oltář s jeskyňkou, ve které stojí socha lurdské Madony, dovezené roku 1893 z Paříže. V tomtéž roce byly z Paříže přivezeny sochy svatých Petra a Pavla, stojící v postranních brankách u hlavního oltáře.\n\n"}
{"id": "1313074", "url": "https://cs.wikipedia.org/wiki?curid=1313074", "title": "Arkády Pankrác", "text": "Arkády Pankrác\n\nArkády Pankrác je obchodní centrum na Pankráci v Praze 4. Jeho prodejní plocha je téměř 40 000 m², disponuje 1100 parkovacími místy. Poblíž se nachází mrakodrapy pankrácké pláně – City Tower, City Empiria a V Tower. Je přímo napojeno na stanici metra C, Pankrác, nachází se zde také autobusová zastávka. Základní kámen byl položen 20. června 2007, otevření pro veřejnost se uskutečnilo 14. listopadu 2008. Komplex nabízí přibližně 2000 pracovních míst.\nBudovu navrhl tým z ateliéru ECE (Věra Pernická a další) ve spolupráci s ateliérem Richarda Meyera (John Eisler). Zadání bylo, aby se stavba přizpůsobila okolí. Budova má tři patra. Investory byla francouzská firma Unibail-Rodamco a společnost ECE. Generálním dodavatelem celé stavby byla rakouská firma Strabag. \n\n\n"}
{"id": "1313075", "url": "https://cs.wikipedia.org/wiki?curid=1313075", "title": "Vidzemské vrchy", "text": "Vidzemské vrchy\n\nVidzemské vrchy (lotyšsky \"Vidzemes augstiene\") je nejvyšší lotyšské pohoří. Nachází se ve středním Lotyšsku, v okolí měst Cesvaine, Jaunpiebalga, Madona a Vecpiebalga. Skládá se z několika horských oblastí (Mežole, Piebalgas, kopeček Vestienas a kopce Aumeisteri), které se nachází mezi údolími (Augšgaujas a Augšogres pazeminājums).\n\nVidzemské vrchy mají poměrně vysoko položené skalní podloží, průměrně 80 metrů, ale na některých místech i 120-170 metrů.\n\nVidzemské vrchy mají několik významných vrcholů:\n\nHlavní hřebeny Vidzemských vrchů se nazývají Aumeisteru a Bog. Údolí Augšgaujas a Augšogres na sobě mají vrstvu sedimentu tlustou 70-100 metrů. Jinak se terén, kromě hor, skládá z menších kopečků zvaných kēmi, kterou jsou odděleny bažinnými údolími. Na vrchovině je několik měst a osad, které se nacházejí na stráních Vidzemských vrchů (například Madona, Cesvaine, Ērgļi, Smiltene a Ligatne.).\n\nVidzemské vrchy se vyznačují poměrně nízkou teplotou v lednu (-6 ° C) a v červenci (16,5 ° C), dále vysokými srážkami (750 milimetrů ročně) a v zimě zde napadne silná sněhová pokrývka (průměrně vysoká 40 centimetrů, na východním hřebenu 50 centimetrů, tedy o 20 centimetrů více než u blízkých nížin). V nejvyšších oblastech Vidzemských vrchů taje sníh o měsíc později, než v lotyšských nížinách. Roční odtok je 380 milimetrů, tedy nejvíce v celém Lotyšsku. Kvůli zvýšené vlhkosti je eroze ve Vidzemských vrších častým jevem.\n\nVidzemské vrchy jsou rozděleny mezi povodí Daugavy a Gaujy. Je zde mnoho jezer, největší z nich jsou  Alauksts a Inesis. Hlavně blízko hory Gaiziņkalns jsou jezera téměř bez pobřeží, jedná se například o jezera Kālezers a Viešūrs. Zdejší krajina je velmi rozmanitá. Na stráních Lēzenākajās je orná půda a louka. Jinak jsou kopce pokryty lesy, hlavně smrkovými, březovými nebo olšovými. V údolích jsou bažiny, nebo vlhké louky.\n\nJezdí sem mnoho turistů, v zimě je zde provozováno lyžování. Těží se zde štěrk a písek.\n"}
{"id": "1313076", "url": "https://cs.wikipedia.org/wiki?curid=1313076", "title": "Robert E. Simanek", "text": "Robert E. Simanek\n\nRobert Ernest Simanek (* 26. dubna 1930 Detroit) je bývalý příslušník americké námořní pěchoty, který byl vyznamenán americkým nejvyšším vyznamenáním, Medailí cti, za své působení v korejské válce.\n\nSimanek se narodil 26. dubna 1930 v Detroitu. Odmaturoval v roce 1948 a začal pracovat pro Ford Motor Company a General Motors před tím, než se přihlásil k americké námořní pěchotě, a to 13. srpna 1951.\n\nPo ukončení základního výcviku v Parris Island v Jižní Karolíně, byl v říjnu 1951 poslán do Camp Pendletonu v Kalifornii. Po dalším tréninku v Camp Pendletonu byl v dubnu 1952 poslán do Koreje a 6. května 1952 byl připojen k rotě F, 2. praporu, 5. pluku. Získal také dvě služební hvězdy za své působení.\n\nSimanek sloužil u roty F, 2. praporu, 5. pluku u 1. divize námořní pěchoty, když se 18. srpna 1952 dostal do akce. Hlídka, které se účastnil, postupovala z přátelských pozic do okupované základny, kde mariňáci vešli přímo do severokorejské pasti. Robert Simanek zakryl svým tělem nepřátelský granát, aby zachránil životy svým spolubojovníkům a byl ještě několikrát zraněn do nohou. \n\nLékařské péče se mu dostalo na palubě nemocniční lodi USS Haven a byl léčen i v Japonsku, než se mohl vrátit do Spojených států v září 1952. Následně byl hospitalizován v Mare Island v Kalifornii a v námořní stanici Great Lakes v Illinois, do doby než byl poslán do výslužby 1. března 1953. \n\nMedaili cti obdržel od prezidenta Dwighta D. Eisenhowera v Bílém domě 27. října 1953. Robert E. Simanek byl 36. mariňák, který obdržel vyznamenání v korejské válce.\n\nDodatečně k Medaili cti získal i Purpurové srdce, vyznamenání za službu v korejské válce s dvěma bronzovými služebními hvězdami, poté americké vyznamenání za službu a vyznamenání za národní obranu.\n\nSimankova oficiální zpráva k Medaili cti:\n\nZa zřetelnou statečnost a neohroženost v ohrožení svého života, při službě s rotou F, 2. praporu 5. pluku 1. divize námořní pěchoty, v akci proti nepřátelským jednotkám v Koreji, 17. srpna 1952. Během doprovázení patroly do okupovaného území, hluboko za nepřátelské linie, Private First Class (Vojín první třídy) Simanek vykazoval vysoký stupeň odvahy a odhodlaného ducha sebeobětování v ochraně životů jeho kamarádů. Jeho jednotka byla napadena intenzivní nepřátelskou palbou z minometných a střeleckých zbraní a pod těžkou palbou byli donuceni se stáhnout do nejbližšího zákopu. Nepřítel se dostal na takovou vzdálenost, že dokázal vhodit granát přímo do jejich zákopu. Robert. E Simanek byl natolik odhodlaný se záchranou jeho kamarádů, že se bezohledně vrhl na nepřátelský granát, jeho tělo pohltilo veškerou explozi a tím ochránil jeho kamarády před těžkým zraněním či smrtí. Za vysokou odvahu v tváři naprosto jisté smrti byl vyznamenán nejvyšším vyznamenáním Spojených států.\n\n"}
{"id": "1313079", "url": "https://cs.wikipedia.org/wiki?curid=1313079", "title": "Mezinárodní letiště Tchien-ťin Pin-chaj", "text": "Mezinárodní letiště Tchien-ťin Pin-chaj\n\nMezinárodní letiště Tchien-ťin Pin-chaj (, IATA: TSN, ICAO: ZBTJ) je mezinárodní letiště u Tchien-ťinu v Čínské lidové republice. Leží ve vzdálenosti přibližně třinácti kilometrů východně od centra v obvodě Tung-li.\n\nLetiště je uzlovým pro Okay Airways a Tianjin Airlines.\n\nS centrem je město spojeno linkou 2 tchienťinského metra.\n"}
{"id": "1313080", "url": "https://cs.wikipedia.org/wiki?curid=1313080", "title": "Aptenodytes", "text": "Aptenodytes\n\nRod Aptenodytes je zastoupený pouze dvěma žijícími druhy tučňáků. Od ostatních zástupců čeledi tučňákovitých se podstatnou měrou liší jednak vzezřením, ale také způsobem života. Dorůstají do výšky 90–120 cm a disponují do žluta až oranžova vybarvený peřím v oblasti krku, prsou a hlavy. V současnosti nečelí žádné přímé hrozbě, která by znamenala ohrožení. Populace obou druhů je stabilní nebo rostoucí.\n\nJsou to mediálně nejznámější a vůbec nejpopulárnější tučňáci, a proto se velmi často objevují na reklamních či dekorativních předmětech. Vzhledem si jsou oba zástupci velmi podobní, a tak si je obzvláště média, píši-li o nich, častokrát spletou – především se jedná o chybně zvolené nebo popsané fotografie.\n\nO tučňáku císařském byl natočen oscarový dokument Putování tučňáků (2005), na který navazuje další s názvem (2017). Na téma „\"svět tučňáka císařského\"“ natočil režisér Georg Miller úspěšný animovaný film Happy Feet (2006), jehož scénář a celková vizualizace připomíná spíše dokumentární film. Zábavnou formou informuje taktéž o hrozbách, kterým tento tučňák skutečně čelí.\n\nBiologie – nestavějí žádná hnízda a samičky snášejí vždy jen jediné vejce, které si tito ptáci pokládají na nohy, a přikrývají jej kožním záhybem na břiše. Stejně činí při vylíhnutí potomka. Odrostlá mláďata se pak v nepřítomnosti svých rodičů spoléhají na sebe a navzájem si pomáhají. Aby si v nepříznivých podmínkách udrželi stálou tělesnou teplotu, utvářejí takzvané školky, kde se k sobě tiskne určitý počet stejně starých vrstevníků, jako houf hřejivých chumáčků.\n\nTučňák císařský hnízdí v nejdrsnějších podmínkách v období Antarktické zimy. Dokáže dlouhodobě hladovět (samec až čtyři měsíce). Tučňák patagonský má nejdelší chovný cyklus, trvající až 16 měsíců. Vychová nanejvýš dva potomky v rozmezí tří let. Na rozdíl od tučňáka císařského hnízdí mimo kontinent Antarktidy, v přívětivějších podmínkách.\n\nMožné hrozby – mezi nejaktuálnější patří; nekorigovaný rybolov, rozmach turismu nebo případná průmyslová aktivita (především v Antarktidě).\n"}
{"id": "1313081", "url": "https://cs.wikipedia.org/wiki?curid=1313081", "title": "František Podešva", "text": "František Podešva\n\nFrantišek Podešva (2. července 1893 v Sokolnicích u Brna – 28. října 1979 ve Valašském Meziříčí) byl český akademický malíř, grafik, ilustrátor, hudební pedagog a redaktor, též autor memoárů.\n\nDětství a mládí prožil v Brně, v chudé rodině valašského formana a pradleny. Vyučil se houslařem u Josefa Lídla (pozdeji firma Václav Lídl) na Zelném trhu v Brně. Studoval v letech 1912–1915 na pražské Akademii výtvarných umění (AVU), kde se stal žákem u profesorů Vlaho Bukovce, v malířské speciálce Jana Preislera, a na grafice u Augusta Brömseho. Během 1. světové války byl povolán v roce 1915 do vojenské služby v Budapešti a Albánii. Po válce studia dokončil v roku 1921 absolvováním grafické speciálky na AVU.\nV roku 1920 vytvořil svá první monumentální díla - sgrafito na škole v Rožnově pod Radhoštěm a fresku v kostele na Hutisku; vítězný oblouk a strop kněžiště. Jako státní stipendista pobýval v roce 1925 v Paříži u profesora Františka Kupky. Roku 1926 se oženil s Marií Jaruškovou, se kterou vychovali dvě dcery.\n\nPodnikl řadu studijních cest do zahraničí zejména ve 20. a 30. letech (Itálie, Francie, Německo, Španělsko aj.) Inicioval založení prvního výtvarného spolku Klub výtvarných umělců Aleš (KVU) v Brně, byl ředitelem vlastní malířské školy, členem skupiny Bezruč a Moravsko-slezského sdružení výtvarných umělců. Už od dob studií intenzivně vystavoval na souborných a spolkových výstavách a svou tvorbu představil v období mezi válkami i na samostatných výstavách v zahraničí – v Poznani a několikrát v Paříži v „Salon des Tuileries“. V roce 1925 se přestěhoval z Brna do Prahy, kde byl až 1942 redaktorem časopisů \"Salon\" a \"Srdce Evropy\".\n\nV roce 1938 se přestěhoval s rodinou na Valašsko, a žil v ateliéru na „vrchu umělců“ Soláni, kde se scházeli s dalšími malíři, spisovateli nebo hudebními skladateli. Působil též jako hudební pedagog v Baťově škole umění ve Zlíně a Uherském Hradišti. V počátcích tvorby se věnoval zejména tvorbě figurální, později ho zaujala krajinomalba. V jeho dílech se odráží láska k Valašsku, jeho lidem a přírodě.\n\nFrantišek Podešva zemřel v roce 1979 ve věku 86 let ve Valašském Meziříčí. Pohřben je na Valašském Slavíně v Rožnově pod Radhoštěm. Jeho manželkou byla spisovatelka Marie Podešvová a dcerou americká fotografka Eva Fuková.\n\n\n"}
{"id": "1313082", "url": "https://cs.wikipedia.org/wiki?curid=1313082", "title": "Gmina Łodygowice", "text": "Gmina Łodygowice\n\nGmina Łodygowice je vesnická obec v okrese Żywiec ve Slezském vojvodství. V letech 1975–1998 vesnice byla pod správou vojvodství Bílsko. Její sídlo je v Łodygowicích.\n\nGmina je položena podél železniční trati 139 a rychlostní silnice S1 vedoucí z jihu na sever.\n\nz geografického hlediska se gmina Łodygowice nachází v makroregionu Západních Beskyd na rozhraní Malých, Slezských a Źywieckých Beskyd.\n\nPodle statistických údajů z roku 2008 byla rozloha 36 km: z toho tvoří\nObec zaujímá 3,38 % povrchu okresu Żywiec.\n\nV roce 2011 v gmině žilo 13 665 obyvatel (6673 mužů a 6992 žen).\n\nPodle statistických údajů z roku 2015 v obci žilo 14 131 obyvatel.\n\nSoučástí obce jsou starostenské vesnice:Łodygowice - úřad gminy, Bierna, Pietrzykowice, Zarzecze.\n\nGmina sousedí s gminou: Buczkowice, Czernichów, Lipowa, Wilkowice, Żywiec\n\nzdroj \n\n"}
{"id": "1313084", "url": "https://cs.wikipedia.org/wiki?curid=1313084", "title": "Na Ostrážné", "text": "Na Ostrážné\n\nPřírodní památka Na Ostrážné se nachází nad vodní nádrží Vír I nedaleko vsi Hluboké, části obce Dalečín, v přírodním parku Svratecká hornatina. Hlavním předmětem ochrany je mozaika různě vlhkých lučních biotopů na jižně orientovaném svahu s výskytem významných druhů rostlin a živočichů, a především populace silně ohroženého modráska bahenního (\"Phengaris nausithous\"), který je rovněž evropsky významným druhem. Území je zároveň součástí stejnojmenné evropsky významné lokality soustavy Natura 2000.\n\n"}
{"id": "1313086", "url": "https://cs.wikipedia.org/wiki?curid=1313086", "title": "Jelena Osipovová", "text": "Jelena Osipovová\n\nJelena Vladimirovna Osipovová (; 11. listopadu 1927, Moskva, Sovětský svaz – 26. října 2018) byla ruská socioložka a filosofka.\n\nV roce 1950 ukončila svá studia na Filosofické fakultě Moskevské státní univerzity, kde v roce 1954 získala titul Kandidát věd. V roce 1979 jí byla udělena vědecká hodnost doktora věd. V roce 1995 se stala řádným členem Ruské akademie společenských věd. V současné době působí jako vedoucí vědecká pracovnice ve Filosofickém ústavu RAV.\n\n\n\n\n"}
{"id": "1313116", "url": "https://cs.wikipedia.org/wiki?curid=1313116", "title": "Osipov", "text": "Osipov\n\nRuské příjmení Osipov () má více nositelů:\n\n"}
{"id": "1313125", "url": "https://cs.wikipedia.org/wiki?curid=1313125", "title": "Jean Echenoz", "text": "Jean Echenoz\n\nJean Echenoz (* 26. prosinec 1947, Orange) je francouzský spisovatel a sociolog. V roce 1999 se stal za dílo \"Je m’en vais\" (česky \"Jdu\", 2003) laureátem Goncourtovy ceny.\n\nNarodil se v rodině psychiatra v jižní Francii. V roce 1979 napsal svojí první knihu, \"Le Méridien de Greenwich\", která zaznamenala úspěch. \n\nV roce 2009 byla do češtiny přeložena jeho kniha \"Běhat\", věnující se českému atletu Emilovi Zátopkovi, o níž jeho manželka Dana prohlásila, že „\"je to škvár, který nemá hodnotu dokumentační, literární, metodickou a ani zábavnou\"“.\n\n"}
{"id": "1313129", "url": "https://cs.wikipedia.org/wiki?curid=1313129", "title": "Intel Core (mikroarchitektura)", "text": "Intel Core (mikroarchitektura)\n\nIntel Core je mikroarchitektura vyvinutá společností Intel a vydaná v červenci roku 2006. Přestože jí nahrazuje, není tato architektura založena na architektuře NetBurst. Ta kvůli své vysoké spotřebě energie a vysokým provozním teplotám nebyla vhodná pro použití v noteboocích, pro které bylo vytvořeno Pentium M, vysoce optimalizovaná verze Pentia III architektury P6. To byla dále rozvíjeno, což vedlo ke vzniku jádra \"Yonah\" a později architektury Intel Core. Procesory Intel Core byly vyráběny 65-nanometrovým výrobním procesem, později došlo ke zmenšení jádra na 45 nm. Toto zmenšení nese označení Penryn.\n\nPrvní procesory nesou kódová označení \"Merom\", \"Conroe\" a \"Woodcrest\". \"Merom\" je určen pro notebooky, \"Conroe\" pro stolní počítače a \"Woodcrest\" pro servery a pracovní stanice. Procesory nižší třídy pro notebooky a stolní počítače nesou modelové označení Celeron (některé notebookové taky Celeron M) nebo Pentium. Procesory střední třídy a vyšší třídy jsou označeny Core 2 Duo (dvoujádrové), Core 2 Quad (čtyřjádrové), Core 2 Extreme (dvou- nebo čtyřjádrové). Všechny procesory s kódovým označením \"Woodcrest\" nesou modelové označení Xeon.\n\nArchitektura Core se oproti NetBurstu vrací k nižším taktům a lepšímu využití jednotlivých cyklů. Dekódování, provádění operací a mezipaměť jsou zde efektivnější, což snižuje spotřebu energie, a zároveň zvyšuje výkon. Stejně jako NetBurst ale využívá více jader, architekturu x86-64 a rozšíření SSSE3. Na rozdíl od něj však nedisponuje hyper-threadingem a (kromě některých Xeonů) L3 mezipamětí, kterou měly nejvýkonnější proceosry Pentium 4 Extreme Edition. Obě tyto chybějící techologie byly znovu přidány v architektuře Nehalem.\n\nPůvodní modely s označeními \"Merom\", \"Conroe\" a \"Woodcrest\" mají všechny stejnou architekturu. Liší se technicky jen paticí, rychlostí sběrnice a spotřebou energie.\n\n\"Merom\" bylo označení pro první notebookové procesory architektury Core. Měly téměř stejné vlastnosti jako procesory \"Conroe\", byl však kladen větší důraz na spotřebu energie kvůli delší výdrži baterií. Oficiálně byly spuštěny 27. července 2006 jako náhrada procesorů Pentium M. Jednojádrové verze byly označené Core 2 Solo nebo Celeron M, zatímco dvoujádrové Core 2 Duo, Core 2 Extreme, Celeron Dual-Core nebo Pentium Dual-Core. Jednalo se o první mobilní procesory od Intelu s 64-bitovou architekturou x86-64. Později byly nahrazeny jádry Penryn.\n\nRychlejší jádra \"Merom XE\" byly prodávány jako procesory Core 2 Extreme Mobile. V této řadě vyšly dva modely, model X7800, který vyšel 16. července roku 2007, s taktem 2,6 GHz a doporučenou cenou 851 $ a model X7900, který vyšel o měsíc později, s taktem 2,8 GHz. Oba měly paměťovou sběrnici o rychlosti 800 MT/s a tepelný výkon 44 W. Procesor X7900 byly používán v nejvýkonnějších iMacích.\n\nSlabší verze naopak tvořily procesory \"Merom-2M\" a \"Merom-L\". Oba byly používány pro procesory Celeron M. Merom-L byl navíc využíván v procesorech Core 2 Solo, jehož nejslabší verze, U2100 a U2200, byly taktovány na 1,06 a 1,2 GHz, patřily do skupiny Intel ULV (ultra-low-voltage = ultra-nízká voltáž) a jejich tepelný výkon byl pouhých 5 Wattů.\n\n\"Conroe\" je kódové označení pro rozsáhlou skupinu procesorů. Byly prodávány jako Core 2 Duo, Xeon, Pentium Dual-Core a Celeron. Procesory byly oficiálně spuštěny společně s procesory \"Merom\" 27. července 2006 jako náhrada za procesory Pentium 4 a Pentium D architektury NetBurst. Procesory Conroe s označením Core 2 a Xeon měly L2 mezipaměť v rozsazích od 2 do 4 MB, procesory označené jako Pentium 1 MB a Celerony měly 512 KB L2 mezipaměti.\n\nModel \"Conroe XE\" byl pouze jeden a to Core 2 Extreme X6800. Nabízel vyšší takt (v základu 2,93 GHz) s odemknutým násobičem, takže ho bylo možné přetaktovat. Měl tepelný výkon 75 W (obyčené procesory Core 2 Duo měly 65 W), přesto jeho teplota v klidu dosahovala pokojové. Jeho cena při spuštění byla 999 $.\n\nSlabší procesory typu Conroe byly \"Allendale\" a \"Conroe-L\". \"Allendale\" byly dvoujádrové a označovaly různé procesory s tepelným výkonem 65 W, zatímco Conroe-L tvořil pouze jednojárdové Celerony a jeho tepelný výkon byl 35 W.\n\nProcesory \"Kentsfield\" byly čtyřjádrové procesory, které byly fyzicky spojení dvou procesorů Conroe. Proto měly také L2 mezipaměť 8 MB. Tvořily procesory s tepelným výkonem 95 až 105 W Core 2 Quad a slabší procesory Xeon. Byly prodávány také procesory \"Kentsfield XE\", které nesly modelové označení QX6800 s taktem 2,93 GHz vydaný 8. dubna 2007 s cenou 1199 $ a QX6850 s taktem 3,0 GHz vydaný 22. července 2007 s cenou 999 $. Oba měly poměrně vysoký tepelný výkon 130 W.\n\nKromě jader \"Conroe\" a \"Kentsfield\" byly Xeony této generace tvořeny především dvoujádrovými procesory \"Woodcrest\", dále pak čtyřjádrovými \"Clovertowny\", které byly složením dvou čipů Woodcrest.\n\nRoku 2007 k nim byly přidány čtyřjádrové procesory Tigerton, jenž byly opět složeny ze dvou čipů, a jejich dvoujádrové verze \"Tigerton-DC\", kde je na každém z čipů deaktivováno jedno jádro. Oba typy Tigerton byly cíleny na velké servery; umožňovaly souběžné zapojení až 32 procesorů.\n"}
{"id": "1313132", "url": "https://cs.wikipedia.org/wiki?curid=1313132", "title": "Vladimír Jehlík", "text": "Vladimír Jehlík\n\nVladimír Jehlík (* 1940 Jičín) je český botanik.\n\nV dobách svých frýdlantských gymnaziálních studií otiskoval jeho články Sborník libereckého Severočeského muzea. Vysokoškolská studia zakončil roku 1963 diplomovou prací pojmenovanou „Rostlinná společenstva Frýdlantského výběžku“, v níž představil podrobný popis tehdejší tamní květeny. Následně působil v Akademii věd České republiky a také ve Výzkumném ústavu rostlinné výroby. Ve své praxi se zabýval jak přírodou Frýdlantska, tak posléze rostlinstvem, které se vyskytuje v přístavech na řekách ve střední Evropě. Věnoval se také problematice zavlečených rostlin.\n\nJehlík se podílel například na těchto publikacích:\n"}
{"id": "1313133", "url": "https://cs.wikipedia.org/wiki?curid=1313133", "title": "Lucie Luštincová", "text": "Lucie Luštincová\n\nLucie Luštincová (* 28. srpna 1993) je česká skialpinistka a mistryně ČR, juniorská mistryně ČR a juniorská vítězka Českého poháru ve skialpinismu.\n\nJe zaměstnána v rodinné firmě LUSTi, kde testuje a půjčuje lyže.\n\n\n"}
{"id": "1313134", "url": "https://cs.wikipedia.org/wiki?curid=1313134", "title": "International Working Test 2017", "text": "International Working Test 2017\n\nInternational Working Test 2017 (IWT 2017) byl XXVI. ročník mezinárodní soutěže retrieverů ve working testech, který se konal 22. a 23. července 2017 v Finsku poblíž města Mustio, které se nachází 80 km západně od Helsinek. Pořadatelem soutěže byl Labradorinnoutajakerho ry (LNK).\n\nMaximální počet startujících byl stanoven 36 týmů. Každá členská země mohla vyslat maximálně 3 národní týmy. Nakonec se soutěže se zúčastnilo jen 29 týmů (20 národních týmů a 9 národních free týmů) z 11 zemí. Vítězem se stal národní tým Finska (1) před národními týmy Finska (2) a Dánska (1).\n\nRozhodčími byli Sara Gadd, Mike Tallamy, Filip Bollen, Zsolt Böszörményi, Tomi Sarkkinen.\n\nVýsledková listina. Nejlepším psem prvního soutěžního dne se stal Namusillan Tähtituli finského vůdce Marjaana Kousa. Nejlepším psem celé soutěže se stal Kulteen Heathrow finského vůdce Tera Piiroinena.\n\n\n"}
{"id": "1313136", "url": "https://cs.wikipedia.org/wiki?curid=1313136", "title": "The Open Championship", "text": "The Open Championship\n\nThe Open Championship, často uváděn také pod názvem \"The Open\" nebo \"British Open\", je nejstarší ze čtyř major turnajů profesionálního golfu.\n\nKoná se ve Spojeném království Velké Británie a Severního Irska, je spravován společností R&A a jde o jediný major konaný mimo území Spojených států amerických. \"The Open Championship\" je v současnosti třetím major turnajem roku, hraným mezi U.S. Open a PGA Championship, a probíhá v polovině července.\n\nAktuálním vítězem 147. ročníku (2018) je Francesco Molinari, který vyhrál na hřišti Carnoustie Golf Links se skóre 276 (-8).\n\nThe Open se hrál poprvé 17. října 1860 v Prestwick Golf Club ve Skotsku. Zahajovací turnaj byl vyhrazen pouze profesionálům and přilákal pole osmi golfistů hrajících tři kola v jednom dnu na dvanáctijamkovém hřišti v Prestwicku. Willie Park starší zvítězil se skóre 174 a porazil Old Toma Morrise o dva údery. Následující rok byl turnaj otevřen amatérům; osm z nich se na hřišti přidalo k deseti profesionálům.\n\nThe Open je turnajem hraným na rány na 72 jamkách ve čtyřech dnech, od čtvrtka do neděle. Od roku 1979 se hraje v týdnu obsahující 3. pátek v červenci. V současnosti se turnaje účastní 156 hráčů, které tvoří převážně nejlepší světoví profesionálové společně s vítězi nejvyšších amatérských mistrovství. Další místa obsadí amatéři a profesionálové, kteří jsou úspěšní v rámci několika kvalifikací. Po 36 jamkách přichází \"cut\", po kterém zůstává v turnaji pro finálových 36 jamek, hraných o víkendu, pouze 70 nejlepších hráčů (včetně těch na děleném 70. místě). Při vyrovnaném skóre po 72 jamkách turnaje se hraje playoff na celkem čtyřech jamkách; pokud dva a více hráčů mají i poté stejné skóre, pokračuje se formou náhlé smrti dokud není znám vítěz.\n\nSpolečným prvkem všech míst konání jsou linksová hřiště. The Open se pokaždé hraje ve Skotsku, severní Anglii, a jižní Anglii, společně s jedním hřištěm v Serverním Irsku, které bude znovu pořádat soutěž v roce 2019.\n\nV současnosti se pro turnaj střídá deset hřišť, pět ve Skotsku, čtyři v Anglii a jedno v Severním Irsku. V poslední letech hřiště Old Course hostilo The Open každých pět let. Zbývající hřiště hostilo The Open přibližně každých 10 let, avšak přestávky mezi hostitelmi turnajů The Open se mohou prodloužit nebo zkrátit proti této době. V roce 2014 společnost R&A oznámila, že Royal Portrush se vrací do seznamu aktivních rotujících hřišť a v říjnu 2015 byl Portrush potvrzen coby místo konání The Open v roce 2019. Posledním vyřazeným hřištěm ze seznamu byl Muirfield v květnu 2016.\n\nOd roku 1894 (kdy se poprvé hrálo v Anglii) až do roku 2016, se hrálo 62 krát ve Skotsku, 49 krát v Anglii a jednou v Severním Irsku. Poprvé v letech 2011 a 2012 hostila Anglie dva turnaje The Open v řadě za sebou.\n\n"}
{"id": "1313137", "url": "https://cs.wikipedia.org/wiki?curid=1313137", "title": "Adamův jazyk", "text": "Adamův jazyk\n\nAdamův jazyk je podle židovských a křesťanských tradic jazyk, kterým mluvil Adam, údajně první člověk na světě, a případně Eva, údajně první žena na světě v zahradě Eden. Není přesně popsáno, jak jazyk vznikl, buď na Adama tímto jazykem mluvil Bůh, nebo ho vynalezl Adam, aby mohl popisovat věci okolo sebe. Dále existuje pověst o Babylonské věži z biblické knihy Genesis, kdy se lidé rozhodli, že postaví věž až do nebe, ale tím rozzlobili Boha. V té době všichni lidé mluvili stejným jazykem, ale protože byl Bůh rozzlobený, tak rozdělil tento jazyk na několik jazyků a rozehnal lidi po celé zemi, protože se mu nelíbilo, že by chrám měl patřit někomu jinému než jemu samotnému.\n\nZ lingvistického hlediska se označení Adamův jazyk používá pro lidský prajazyk, ze kterého se vyvinuly všechny jazyky na světě. \n"}
{"id": "1313140", "url": "https://cs.wikipedia.org/wiki?curid=1313140", "title": "Římskokatolická farnost Provodov", "text": "Římskokatolická farnost Provodov\n\nŘímskokatolická farnost Provodov je územní společenství římských katolíků s farním kostelem Panny Marie Sněžné v děkanátu Vizovice. \n\nJde o významné poutní místo olomoucké arcidiecéze. \n\nAdministrátorem excurrendo zde byl k lednu 2017 R. D. Mgr. Lubomír Vaďura. Toho od července téhož roku vystřídal R. D. Mgr. Pavel Martinka.\n"}
{"id": "1313142", "url": "https://cs.wikipedia.org/wiki?curid=1313142", "title": "Prýskavý kryt", "text": "Prýskavý kryt\n\nPrýskavý (křehký) kryt je grafická technika leptu, která vytváří širší linie s měkčím obrysem a půltónové čáry a plošky.\nKovová deska se pokryje křehkým krytem, připraveným jedním z následujících receptů.<br>\n\nKryt je po odpaření ředidla třeba nahřát a ochladit, aby získal potřebnou křehkost. Prýskavost stoupá s tloušťkou krytu a také s hustotou roztoku asfaltu nebo kalafuny. Kresba do krytu se provádí rycí jehlou, pod níž kryt odprýskává v širší stopě s nerovnými okraji. Větší plochy se obnaží škrabkou, hrubší ruletou nebo moletou. Půltónové čáry a plošky lze vytvořit kresbou tužkou přes bronzovou nebo silonovou síťovinu nebo přes tenký papír s přilepeným smirkovým práškem. Měkké okraje ploch lze dosáhnout pomocí tvrdé gumy upevněné v držátku. Odprýskaný kryt se odstraňuje jemným vlasovým štětcem. \n\nPřed leptáním se větší odhalené plošky zapráší akvatintovým zrnem, které se přitaví. Během leptání je možno kresbu postupně vykrývat pomocí asfaltového laku, aby se dosáhlo větší rozmanitosti odstínů.\n\n"}
{"id": "1313143", "url": "https://cs.wikipedia.org/wiki?curid=1313143", "title": "Kostel svatého Jana Křtitele (Manětín)", "text": "Kostel svatého Jana Křtitele (Manětín)\n\nDěkanský kostel svatého Jana Křtitele je barokní stavba na náměstí v Manětíně. Vznikl v letech 1712–1717 v rámci přestavby města po požáru s finanční podporou rodu Lažanských z Bukové, kteří k jeho výzdobě přizvali přední umělce, mezi které patřil Petr Brandl. Od roku 1964 je kostel s farou chráněn jako kulturní památka a roku 2001 byl spolu s manětínským zámkem a sochami na náměstí zapsán na seznam národních kulturních památek.\n\nJako majetek řádu johanitů se Manětín včetně kostela připomíná již v roce 1182 v papežské listině. Další zprávy jsou jen strohé, je ale pravděpodobné, že johanité zde vybudovali opevněný areál konventu s kostelem. Existence komendy je písemně doložena v roce 1325, johanité zde působili až do roku 1483, kdy Manětín do dědičného vlastnictví získali Švamberkové. Gotickou výstavbu kostela dokládá dochované zdivo v presbytáři, opevnění johanitské komendy se dochovalo v hospodářském dvoře zámku.\n\nV roce 1712 postihl Manětín velký požár, při němž vyhořela polovina města včetně kostela. Zámek zůstal částečně obyvatelný, takže tehdejší majitelé Václav Josef Lažanský s manželkou Marií Gabrielou, rozenou Černínovou, se při obnově města soustředili především na výstavbě nového kostela. Vznikl v letech 1712–1717 pravděpodobně podle projektu císařského stavitele Thomase Haffeneckera, stavbu vedl tyrolský polír Jan Jiří Hess. Nově postavený kostel byl vysvěcen na svátek svatého Jana Křtitele v roce 1717 pražským světícím biskupem Danielem Josefem Mayerem. \n\nManětínská fara byla v roce 1729 povýšena na děkanství a tím vzrostl význam kostela, pod nějž od té doby spadalo několik okolních vesnic. Za vlády Josefa II. byl zrušen hřbitov, dodnes se z něj zachovala ohradní zeď. Kostel byl opravován v letech 1787 a 1875, další úpravy proběhly v sedmdesátých letech 20. století, obnova fasád proběhla v letech 2013–2014. Ve 20. století byl v historii kostela významnou osobností děkan František Wonka, který v Manětíně působil v letech 1925–1967. Jako učitel a regionální historik proslul svou badatelskou činností k tématu manětínského baroka. \n\nKostel sv. Jana Křtitele je jednolodní barokní stavba s trojbokým presbytářem, v němž je dochováno zdivo z blíže nedatované gotické přestavby. K severní straně lodi kostela přiléhá hranolová věž završená cibulovou bání, na jihu je kaple (panská oratoř) propojená krytou chodbou ze zámku překlenující uličku na západní straně náměstí. \n\nBarokní výzdoba interiérů kostela je dílem předních umělců. Nejvýznamnější je obraz \"Křest Kristův\" na hlavním oltáři od Petra Brandla, který je od roku 2006 chráněn jako národní kulturní památka. O Brandl v Manětíně pobýval v letech 1715–1716 a pro manětínský kostel namaloval i další obrazy. Výjevy ze života světců na bočních oltářích jsou dílem manětínského děkana J. F. Händla, autorem sochařské výzdoby byl místní sochař Štěpán Borovec, varhany z roku 1716 postavil uznávaný loketský varhanář Jan Leopold Burkhardt. \n\n\n"}
{"id": "1313145", "url": "https://cs.wikipedia.org/wiki?curid=1313145", "title": "Rotunda Nanebevzetí Panny Marie", "text": "Rotunda Nanebevzetí Panny Marie\n\nRotunda Nanebevzetí Panny Marie je filiální kostel resp. kaple v římskokatolické farnosti Únanov, nachází se v centru obce Plaveč v zahradě zámku Plaveč. Rotunda je románskou stavbou poprvé zmiňovanou v roce 1234. Rotunda je chráněna v rámci areálu zámku jako kulturní památka České republiky. \n\nRotunda byla postavena po začátku 13. století, kdy poprvé je zmiňována v roce 1234. Podle jiných zdrojů však měla být postavena možná již ve století 12. Postavena byla u někdejší gotické tvrzi u řeky Jevišovky. V roce 1487 byl do pískovcové lucerny se zvonicí instalován zvon z roku 1487. Kaple sloužila až do konce husitských válek jako soukromá kaple pro obyvatele tvrze, veřejnosti zpřístupněna byla až později. Rozšířena o gotickou předsíň a o oratoř byla v 15. století, dále pak byla rozšířena v roce 1868 majitelem panství Josefem Widmannem, byla přistavěna rodinná hrobka. Poslední pohřbený člen rodu Widmannů byl do hrobky pohřben v roce 1945. Od roku 2012 existuje papírový model rotundy, jeho autorem je Milan Bartoš.\n\n\n"}
{"id": "1313156", "url": "https://cs.wikipedia.org/wiki?curid=1313156", "title": "Berjozovskij", "text": "Berjozovskij\n\nBerjozovskij může být:\n\n"}
{"id": "1313157", "url": "https://cs.wikipedia.org/wiki?curid=1313157", "title": "Berjozovskij (město v Kemerovské oblasti)", "text": "Berjozovskij (město v Kemerovské oblasti)\n\nBerjozovskij () je město v Kemerovské oblasti v Ruské federaci. Při sčítání lidu v roce 2010 měl bezmála padesát tisíc obyvatel.\n\nBerjozovskij leží v severní části Kuzněcké pánve ve vzdálenosti přibližně 35 kilometrů severovýchodně od Kemerova, správního střediska oblasti. Na jeho území leží dvě stanice (\"Zabojščik\" – a \"Birjulinskaja\" – ) na železniční trati z Kemerova do Anžero-Sudženska.\n\nBerjozovskij byl založen v roce 1949 jako sídlo pro dělníky stejnojmenného uhelného dolu. Dne 11. ledna 1965 byl sloučen s dvěma sousedními sídly podobného charakteru, Kurganovkou a Okťabrským a vzniklé město si nechalo název Berjozovskij. Ten je odvozen od ruského slova – \"berjoza\" – bříza.\n"}
{"id": "1313166", "url": "https://cs.wikipedia.org/wiki?curid=1313166", "title": "Cukrovar Úvaly", "text": "Cukrovar Úvaly\n\nCukrovar Úvaly \"(Akciový rolnický cukrovar v Úvalech)\" je bývalý průmyslový areál, který se nachází jižně od železniční trati u rybníka Fabrák v jihovýchodní části města Úvaly.\n\nCukrovar byl postaven roku 1871 a vysvěcen 15. října. Původně akciový závod získal a vedl kolem roku 1914 Viktor Riedl z Riedelsteinu. V tom roce byl ředitelem Viktor Merita a jedním z technických odborníků Josef Podhora, který se roku 1908 zúčastnil Mezinárodního cukrovarnického kongresu v Paříži. Závod odebíral cukrovou řepu z Úval a okolí, kde se jí dařilo - jeden korec měl výnos až 140 centů řípy.\n\nV cukrovaru byl ukončen provoz ještě před 2. světovou válkou. Po válce zde sídlilo zemědělské zásobování a nákup a od roku 1989 vlastní jednotlivé objekty různí majitelé, kteří je využívají jako sklady, opravny a drobné prodejny.\n\n\n"}
{"id": "1313168", "url": "https://cs.wikipedia.org/wiki?curid=1313168", "title": "Sociální inovace", "text": "Sociální inovace\n\nV sociologii, sociální inovace nebo společenská inovace je proces vytváření, prosazování a rozšiřování nových sociálních praktik v různých oblastech společnosti jako jsou pracovní právo, vzdělání, zdraví a vývoj komunit, které posilují občanskou společnost.\n\n\n\n"}
{"id": "1313169", "url": "https://cs.wikipedia.org/wiki?curid=1313169", "title": "Svijany Tour 2017", "text": "Svijany Tour 2017\n\nSvijany Tour 2017 je samostatné podzimní turné kapely Dymytry. Mělo celkem 16 zastávek po celé České republice a hostem byla kapela Komunál z Chlumce nad Cidlinou. Hlavním partnerem turné byl Pivovar Svijany, který zajistil mimo jiné novou edici dvoulitrových plechovek piva, tentokrát s motivy EP Sedmero krkavců. Obě kapely si připravily dlouhý setlist a k prezentaci využily šesti LED panelů. Na závěr setlistu Komunálu si v písni \"„Až mě ráno povedou“\" zahostoval Protheus. Dymytry po delší době oprášili album Psy-core, z něhož zahráli úvodní skladbu alba i setlistu \"„Captain Heroin“\". \n\nKomunál:\n\nDymytry:\n\nZábřeh, 27. října\n\n\nPřídavky\n\n\n"}
{"id": "1313170", "url": "https://cs.wikipedia.org/wiki?curid=1313170", "title": "Euro v Česku (spolek)", "text": "Euro v Česku (spolek)\n\nEuro v Česku je dobrovolný, nevládní, neziskový svazek občanů, v němž se spolčili zastánci přijetí eura k aktivní činnosti na jeho přijetí, k popularizaci tohoto cíle a k poskytování obecně prospěšné a osvětové činnosti.\n\nHlavní aktivitou spolku je restart národní debaty o přijetí eura. Spolek nabídl všem obcím uspořádat besedu na toto téma s místními občany s cílem seznámit je s mechanismy fungovaní eura, jeho výhodami i nevýhodami a následně debatovat o tom, co je zajímá nebo z čeho mají obavy.\n\nKromě realizace besed spolek provádí všeobecnou osvětovou aktivitu na sociálních sítích, nabízí konzultační a analytické odborné služby v oblasti eura, příspěvky do médií, uspořádání vzdělávacích akcí a seminářů.\n\nEuro v Česku, z.s., je registrovaný spolek ve spolkovém rejstříku u Městského soudu v Praze.\n"}
{"id": "1313172", "url": "https://cs.wikipedia.org/wiki?curid=1313172", "title": "Nuussuaq (osada)", "text": "Nuussuaq (osada)\n\nNuussuaq (zastarale \"Nûgssuaq\", ) je město v Grónsku v kraji Avannaata. Je to jediná osada v Upernavickém souostroví, která má přístup k pevnině, jelikož se nachází na poloostrově, nikoliv na ostrově. V roce 2017 tu žilo 192 obyvatel.\n\nOblast Upernavického souostroví patřila k nejdříve osídleným oblastem v Grónsku. První Inuité oblast přešli asi 2000 let př. n. l. a zakládali po sobě osady. Poprvé byla oblast osídlená Saqqackou kulturou, poté ale sdílela oblast i s Dorsetskou kulturou, která přišla z Kanady. Ve 13. století je však vyhnali Thulští lidé.\n\nOsada nebyla obydlená až do roku 1923, když tu byla založena obchodníky z Upernaviku osada na místě dnešního Nuussuaqu. Počet obyvatel Nuussuaqu stoupal díky opuštění osad Kuuk, Ikermiut a Itissaalik. Ne ale všichni se přestěhovali do Nuussuaqu; většina se přestěhovala do sousedního Kullorsuaqu.\n\nPočet obyvatel Nuussuaqu se v posledních dvou desetiletích zvyšoval, od roku 2006 však začal mírně klesat, od roku 2010 je opět stabilní. Důvodem je větší oblíbenost nedaleké osady Kullorsuaq.\n"}
{"id": "1313180", "url": "https://cs.wikipedia.org/wiki?curid=1313180", "title": "Cena Bohumila Polana", "text": "Cena Bohumila Polana\n\nCena Bohumila Polana nese jméno knihovníka a literárního kritika Bohumila Polana a uděluje se za významná díla v oblasti poezie a prózy, publikovaná v uplynulém roce, spjatá svým obsahem nebo osobou autora s Plzní nebo plzeňským regionem. Vyhlašuje ji Středisko západočeských spisovatelů na Den poezie 16. listopadu. Návrhy na udělení mohou podávat sami autoři, autorská sdružení, nakladatelé i kulturní instituce.\n\nCena se uděluje každoročně od roku 2001, kdy ji založilo Středisko západočeských spisovatelů, primátor města Plzně a ZČE a. s.\n\n"}
{"id": "1313181", "url": "https://cs.wikipedia.org/wiki?curid=1313181", "title": "FK Jiskra Mšeno – Jablonec nad Nisou", "text": "FK Jiskra Mšeno – Jablonec nad Nisou\n\nFK Jiskra Mšeno – Jablonec nad Nisou je fotbalový klub z Mšena, které je dnes součástí Jablonce, od roku 2017 je účastník Divize C. Byl založen v roce 1945.\n\nKlub byl založen v roce 1945 jako SK Mšeno. V prvních letech existence se klub pohyboval především v okresních a nižších krajských soutěžích. Od 90. let 20. století se stává tradičním účastníkem severočeského krajského přeboru, později Libereckého přeboru. Historický úspěch přišel v roce 2011, kdy klub vyhrál krajský přebor a poprvé postoupil do Divize, tu však po dvou letech z ekonomických důvodů opoustil. V roce 2017 se klub po vítězství v krajském přeboru vrátil do Divize\n\n\n"}
{"id": "1313182", "url": "https://cs.wikipedia.org/wiki?curid=1313182", "title": "Stankovići", "text": "Stankovići\n\nStankovići je vesnice patřící do opčiny Orebić v Chorvatsku, v Dubrovnicko-neretvanské župě. V roce 2001 měla 201 obyvatel a 75 domů.\n\nVesnice je situována při hlavní pelješacké silnici D 414 východně od Orebiće. Ekonomika vesnice je založena na turismu.\n\nVýchodně od vesnice je hřbitov se středověkým kostelem sv. Jiří.\n\n"}
{"id": "1313183", "url": "https://cs.wikipedia.org/wiki?curid=1313183", "title": "Jojo Wings", "text": "Jojo Wings\n\nJojo Wings s.r.o. je český letecký výrobce se sídlem v Roudnici nad Labem. Specializuje se na výrobu padáků, bezmotorových i motorových padákových kluzáků, křídla na powerkiting. Byla založena v roce 1992 však konstrukcemi padáků určených pro závěsné létání se věnovala již před rokem 1989. K roku 2007 čítala firma přibližně 20 zaměstnanců.\n\nJojo Wings vyrábí následující letouny:\n\n"}
{"id": "1313184", "url": "https://cs.wikipedia.org/wiki?curid=1313184", "title": "Kostel Navštívení Panny Marie (Kostelní Vydří)", "text": "Kostel Navštívení Panny Marie (Kostelní Vydří)\n\nKostel Navštívení Panny Marie je filiální kostel v římskokatolické farnosti Kostelní Vydří, nachází se v centru obce Kostelní Vydří. Kostel je gotickou jednolodní stavbou s pětibokým závěrem a západní hranolovou věží. Kostel je chráněn jako kulturní památka České republiky. \n\nKostel byl postaven jako gotická stavba ve 14. století a později byl upraven do pozdně gotického slohu. Následně byl kostel přestavěn v roce 1658 a v roce 1701 byl rozšířen o kostelní věž. V roce 1837 pak byl kostel znovu upraven, byla mu zaklenuta kostelní loď. Kostel při velkém požáru v roce 1889 vyhořel a byl obnoven.\n\n\n"}
{"id": "1313185", "url": "https://cs.wikipedia.org/wiki?curid=1313185", "title": "AirLony", "text": "AirLony\n\nAirLony je český letecký výrobce se sídlem ve Štětí. Specializuje se na navrhování a výrobu ultralehkých a amatérských letounů. Byla založena v roce 1998 Petrem Lonským.\n\nJediným produktem této společnosti je letadlo AirLony Skylane UL, což je dvoumístná ultralehká kopie čtyřmístné Cessny 182. \n\n\n"}
{"id": "1313186", "url": "https://cs.wikipedia.org/wiki?curid=1313186", "title": "Silnice II/142", "text": "Silnice II/142\n\nSilnice II/142 je silnice II. třídy, která vede z Volyně do Netolic. Je dlouhá 28 km. Prochází jedním krajem a dvěma okresy.\n\n\n\n"}
{"id": "1313188", "url": "https://cs.wikipedia.org/wiki?curid=1313188", "title": "Římskokatolická farnost Týniště nad Orlicí", "text": "Římskokatolická farnost Týniště nad Orlicí\n\nŘímskokatolická farnost Týniště nad Orlicí je územním společenstvím římských katolíků v rychnovském vikariátu královéhradecké diecéze.\n\nKostel s plebánií je v Týništi prvně písemně doložen v roce 1361. Tehdy byl kostel zřejmě dřevěný. Současná podoba kostela pochází z roku 1692 s některými mladšími úpravami. V roce 1971 byly do kostela pořízeny nové zvony jako náhrada za původní, zrekvírované za druhé světové války.\n\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1313192", "url": "https://cs.wikipedia.org/wiki?curid=1313192", "title": "IIHF Challenge Cup of Asia 2010 (ženy)", "text": "IIHF Challenge Cup of Asia 2010 (ženy)\n\nIIHF Challenge Cup of Asia 2010 (ženy) byl turnaj v ledním hokeji žen, který se konal od 10. dubna do 14. dubna 2010 v hale International Ice Hockey Arena v Šanghaji v Číně. Turnaje se zúčastnila čtyři družstva, která hrála jednokolově každé s každým, poté první dvě družstva hrála finále a třetí a čtvrté o 3. místo. Vítězství si připsali domácí hráčky Číny před hráčkami Japonska a Severní Koreje.\n"}
{"id": "1313194", "url": "https://cs.wikipedia.org/wiki?curid=1313194", "title": "Silnice II/143", "text": "Silnice II/143\n\nSilnice II/143 je silnice II. třídy, která vede z Prachatic do Plané. Je dlouhá 41 km. Prochází jedním krajem a třemi okresy.\n\n\n\n\n"}
{"id": "1313196", "url": "https://cs.wikipedia.org/wiki?curid=1313196", "title": "IIHF Challenge Cup of Asia 2011 (ženy)", "text": "IIHF Challenge Cup of Asia 2011 (ženy)\n\nIIHF Challenge Cup of Asia 2011 (ženy) byl turnaj v ledním hokeji žen, který se konal od 11. do 14. listopadu 2010 v hale Kirifuri Arena v Nikkó v Japonsku. Turnaje se zúčastnila tři družstva, která hrála jednokolově každé s každým, poté první dvě družstva hrála finále. Vítězství si připsali domácí hráčky Japonska před hráčkami Číny a Jižní Koreje.\n"}
{"id": "1313199", "url": "https://cs.wikipedia.org/wiki?curid=1313199", "title": "Greg Minnaar", "text": "Greg Minnaar\n\nGreg Minnaar (* 13. listopadu 1981 Pietermaritzburg) je jihoafrický reprezentant v jízdě na horském kole, specialista na disciplínu downhill. Profesionálně závodí od roku 1999, od roku 2008 je členem amerického týmu Santa Cruz Syndicate. Je historicky nejúspěšnějším účastníkem Světového poháru, v němž vyhrál dvacet dva závodů a v letech 2001, 2005 a 2008 se stal celkovým vítězem seriálu. Na mistrovství světa horských kol získal tři zlaté medaile (2003, 2012 a 2013), čtyři stříbrné (2004, 2006, 2009 a 2015) a tři bronzové (2001, 2005 a 2010). V letech 2003 a 2004 vyhrál také severoamerickou sérii National Off-Road Bicycle Association. Od roku 2015 je členem komise sportovců při Mezinárodní cyklistické unii.\n\n"}
{"id": "1313203", "url": "https://cs.wikipedia.org/wiki?curid=1313203", "title": "NGC 6940", "text": "NGC 6940\n\nNGC 6940 je otevřená hvězdokupa v souhvězdí Lištičky s magnitudou 6,3. Objevil ji William Herschel v roce 1787 a od Země je vzdálená přibližně 2 510 světelných let.\n\nHvězdokupa se dá snadno vyhledat pomocí posloupnosti hvězd, která začíná u hvězdy Gienah (ε Cygni), pokračuje 3° směrem na jih ke hvězdě 52 Cygni s magnitudou 4,2 a 1,5° jihozápadně od ní ukazuje správný směr hvězda 6. magnitudy HD 197120, takže pokračováním 2° na jihozápad se objeví NGC 6940. V triedru vypadá jako mlhavá skvrna lehce protažená východo-západním směrem a překrytá několika slabými hvězdami, kterým vévodí oranžová hvězda 9. magnitudy, která ovšem není členem hvězdokupy. Hvězdářské dalekohledy o průměru 150 mm a větším ji dokážou zcela rozložit na jednotlivé hvězdy i při základním zvětšení a ukážou tak mnoho hvězd 11. a 12. magnitudy zhuštěných zejména v jejím středu.\n\nV těsné blízkosti výše zmíněné hvězdy 52 Cygni leží rozsáhlá mlhovina Řasy a 5° jihozápadně od hvězdokupy se nachází otevřená hvězdokupa NGC 6885.\n\nHvězdokupu je možné pozorovat z obou zemských polokoulí, i když její severní deklinace značně zvýhodňuje její pozorovatele na severní polokouli, kde během letních nocí vychází vysoko na oblohu, zatímco na jižní polokouli v oblastech více vzdálených od rovníku vychází pouze nízko nad severní obzor. Přesto je tedy pozorovatelná ze všech obydlených oblastí Země. Nejvhodnější období pro její pozorování na večerní obloze je od června do listopadu.\nHvězdokupu objevil William Herschel 17. července 1787. Pozoroval ji pomocí zrcadlového dalekohledu o průměru 18,7 palce (475 mm) a popsal ji takto: \"velmi bohatá hvězdokupa tvořená přibližně stejně jasnými velmi slabými hvězdami rozptýlenými v oblasti o průměru 20'.\" Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 4591.\n\nNGC 6940 je bohatá a velmi stará hvězdokupa, kterou tvoří přinejmenším 170 členů a jejíž stáří se odhaduje na 720 milionů let, ale jiné zdroje odhadují 600 milionů\naž 1,1 miliardy let\nHvězdokupa obsahuje dvacítku červených obrů, z nichž někteří jsou dvojhvězdami a proměnnými hvězdami, jako například polopravidelná proměnná hvězda FG Vulpeculae. Poměrné zastoupení dvojhvězd v této hvězdokupě je přibližně 25 až 33 %.\n\nHvězdokupa hostí čtyři zdroje rentgenového záření, které se pravděpodobně shodují s dvojhvězdami, ve kterých působí silné slapové síly, ale často se uvádí, že záření může pocházet ze silné magnetické činnosti v nejsvrchnějších konvektivních vrstvách těchto hvězd, které mají všechny pokročilé stáří a červenooranžovou barvu.\n\nVzdálenost hvězdokupy od Země se odhaduje na přibližně 2 510 světelných let a nachází se tedy na vnitřním okraji ramene Orionu blízko velkých shluků temných mlhovin, které vytváří Velkou trhlinu v Labuti.\n\n"}
{"id": "1313204", "url": "https://cs.wikipedia.org/wiki?curid=1313204", "title": "Silnice II/147", "text": "Silnice II/147\n\nSilnice II/147 je silnice II. třídy, která vede z Týna nad Vltavou do Kardašovy Řečice. Je dlouhá 33,3 km. Prochází jedním krajem a třemi okresy.\n\n\n\n\n"}
{"id": "1313205", "url": "https://cs.wikipedia.org/wiki?curid=1313205", "title": "IIHF Challenge Cup of Asia 2012 (ženy)", "text": "IIHF Challenge Cup of Asia 2012 (ženy)\n\nIIHF Challenge Cup of Asia 2012 (ženy) byl turnaj v ledním hokeji žen, který se konal od 15. do 19. února 2012 v hale Qiqihar Icerink v Cicikaru v Číně. Turnaje se zúčastnila čtyři družstva, která hrála jednokolově každé s každým, poté první dvě družstva hrála finále a třetí a čtvrté o 3. místo. Vítězství si připsali hráčky Japonska před hráčkami Číny 1 a Číny 2.\n"}
{"id": "1313208", "url": "https://cs.wikipedia.org/wiki?curid=1313208", "title": "Angličan (film)", "text": "Angličan (film)\n\nAngličan, někdy také jako Anglán (v originále The Limey) je americký hraný film z roku 1999 režiséra Stevena Soderbergha, držitele Oscara za nejlepší režii. Jedná se o retrospektivní experimentální krimi thriller s prvky mysteriózna a dramatu. Zahráli si v něm Terence Stamp, Luis Guzmán, Peter Fonda, Lesley Ann Warren, Melissa George, Joe Dallesandro a další. Hudbu k filmu složil Cliff Martinez, Soderberghův častý spolupracovník. \n\nFilm je zajímavý svou technickou stránkou, protože režisér Soderbergh si zde zaexperimentoval s časovou posloupností scén, s kamerou, střiheh a hudbou. Diký tomu je film velmi zajímavý i přes průměrný scénař.\n\nTitul snímku odkazuje na americký slang, který má své základy v Anglii.\n\nPremiéra filmu proběhla na filmovém festivalu v Cannes, kde měl premiéru 15. května 1999.\n\nFilm začíná scénou, ve které není nic vidět, je slyšet pouze hlas, který říká:\" Řekni to, řekni to, jak to bylo s Jenny\".\n\nZkušený kriminálník Dave Wilson (Terence Stamp) se po devíti letech vězení opět dostal na svobodu a odjíždí z Anglie do Los Angeles, aby vypátral, kdo má prsty ve smrti jeho dcery. Navštíví kamaráda jeho dcery Eduarda Roela (Luis Guzmán), který ho o smrti jeho dcery informoval. Zjistí od něj, že Jenny (Wilsonova dcera) zemřela při autohavárii. Zmíní se též o jejím příteli, bohatém hudebním producentovi Terry Valentianovi (Peter Fonda) a o skladišti, které s ní navštívil. Podle něho ve skladišti Valentin něco pašoval. Wilson skladiště navštíví a zjistí Valentinovu adresu. Poté ho Valentianovi posluhovači skopou a ze skladiště vyhodí. Wilson se naštve a všechny ve skladišti, kromě jednoho člověka, zastřelí. Když předním onen člověk utíká, zařve na něj:\" Řekni mu to, řekni mu, že za ním přijdu!\". Záhy se Wilson spřátelí s Jenninou kamarádkou Elaine (Lesley Ann Warren). Mezitím pořádá Valentin párty, na kterou se dostaví Wilson a Roel. Wilson najde v domě fotku své dcery, kterou si vezme sebou. Valentin, který má po vyvraždění skladiště strach, že ho někdo zabije, si všimne Eduarda s Wilsonem. Protože Eduarda zná a Dave mu nahání hrůzu, rozhodne se je sledovat. Wilson však muže, kterého na ně poslal, zabije a z párty odjede. Sice se za nimi pustí Valentianův bezpečnostní poradce, ale Wilson mu krátké honičce zničí auto a ujede.\n\nValentin se proto rozhodne najmout vrahy, aby ho zabili. To se jim málem podaří, když se Dave s Elaine prochází po městě, ale následně zasáhne policie. Dave a ona jsou převezeny na stanici, kde si Wilsona předvolá šéf protidrogového. Tam po rozhovru zjistí, že Valentin obchodoval s drogami a předá mu adresu u Big Suru, kde se Valentin nyní nachází. Tam se následně vypraví s Eduardem a Elaine .V noci se rozhodne Valentiana zabít. Podaří se mu dostat k jeho domu, když se zrovna objeví nájemní vrazi, které si Valentian na něho najal. Vrahové však nejdou po něm, ale po Valentianovu a po zběsilé přestřelce se pozabíjí navzájem. Když Wilson vejde do domu, je naživu pouze Valentin a jeho přítelkyně. Valentin se předním dá na útěk, ale vyvrtne si nohu.Následně mu řekne, že Jenny zabil on, protože přišla na jeho obchody a jako autonehodu to pouze narafičili. Wilson ho nechá být a odejde. Následně se rozloučí s Eduardem i s Elaine a odletí zpátky do Anglie. V letadle vede krátký dialog se ženou. \n\nFilm končí scénou, kdy mladý Wilson hraje Jennině matce na kytaru.\nNatáčelo se v Los Angeles a Big Suru\n\nFilm byl přijat kriticky velmi pozitivně, nesetkal se však s výraznějším úspěchem. Ke dnu 21.8. 2018 má film na Čsfd hodnocení 63% (486 hodnocení), což je lepší průměr.\n\nSteven Soderbergh využíval atypické retrospektivní sekvence a zahrnul do filmu několik scén (z velké části bez dialogu) z mnohem staršího filmu Terence Stampa, režisérského debutu Kena Loache z roku 1967 \"Poor Cow\". Soderbergh používal scény k vytvoření zamlženého příběhu, který ukazuje charakter postavy jako mladého muže, jeho kriminální minulost, vztah k Jennyho matce a dětinský Jennynin nesouhlas k jeho kriminálnímu životnímu stylu. \n\nFilmový střihač Sarah Flack používal v Angličanovi celou řadu neortodoxních střihačských technik. Film často obsahuje dialog a zvuk na pozadí z předchozích nebo budoucích scén, které jsou umístěny vedle aktuální scény. Dialog z jedné konverzace může být rozptýlený po celém filmu. Zvuky na pozadí mohou být ve filmu odděleny a posunuty tak, aby vylepšily jinou scénu tím, že naznačují pokračování, podobnost nebo odlišnost. Například Wilson je v hotelové místnosti a zapne sprchu a v následující scéně je v letadle s výhledem z okna, zatímco sprcha je stále slyšet.\n\nFilm má velice zajímavou hudbu, kterou složil Cliff Martinez, který se Soderbergem spolupracoval např. na filmech \"Sex, lži a video\", \"Traffic- nadvláda gangů\", \"Nákaza\", \"Skryté zlo\" a dalších. Tato avantgardní hudba se ve filmu opakuje stále dokola, protože Martinez složil pouze čtyři melodie. Ve filmu také zazní několik písní z šedesátých let.\n\nRežisér snímku, Steven Soderbergh, na sebe pozornost upoutal již svým prvním filmem \"Sex, lži a video\", za který jako nejmladší člověk v historii dostal Zlatou palmu na filmovém festivalu v Cannes v roce 1989. Je také držitelem Oscara za nejlepší režii za film \"Traffic - nadvláda gangů\" z roku 2000. Soderbergh si často točí filmy sám pro sebe, proto je málokterý jeho film výdělečný. \n\nScénář k snímku napsal Lem Dobss, který se Soderbergem spolupracoval ještě na filmech \"Kafka\" a \"Zkrat\".\n\nV hlavních rolích se ve filmu představili: Terence Stamp (Dave Wilson), Luis Guzmán (Eduardo Roel), Lesley Ann Warren (Elaine), Peter Fonda (Terry Valentin) a ve vedlejších Joe Dallesandro, Nicky Katt, Amelia Heinle, Melissa George, William Lucking, Michaela Gallo, Barry Newman, Bill Duke a další.\n\nAngličan byl poprvé představen na filmovém festivalu v Cannes 15. května 1999. Byl také uveden na Mezinárodním filmovém festivalu v Torontu, Mezinárodním festivalu nezávislého filmu v Buenos Aires a Mezinárodním filmovém festivalu v Hongkongu.\n\nKvůli omezenému vydání v USA 8. října 1999 film příliš nevydělal. První týden činil zisk 187.122 dolarů (17 kin) a celkový příjem byl $ 3,193,102. Film byl široce uveden až ke konci října v 105 kinech. Vzhledem k 10 milionovému rozpočtu byl zisk celkem slabý.\n\nGolden Satellite Award; Nejlepší výkon herce v dramatickém filmu, Terence Stamp; 2000.\n\nPod názvem Angličan byl film nadabován v roce 2001 společností Bontonfilm, Česká televize film pod svým dabingem uvedla pod názvem Anglán.\n"}
{"id": "1313209", "url": "https://cs.wikipedia.org/wiki?curid=1313209", "title": "Black Denim Trousers and Motorcycle Boots", "text": "Black Denim Trousers and Motorcycle Boots\n\nBlack Denim Trousers and Motorcycle Boots je tragická mladistvá píseň, jejíž text a hudbu napsali Jerry Leiber a Mike Stoller.\n\nNahrána byla roku 1955 skupinou The Cheers, ve stejný rok se dostala v časopisu Billboard na šestou příčku. Po nahrání cover verze od Vaughna Monroea se dostala na 38. příčku.\n\nRoku 1956 ji nazpívala ve francouzské verzi šansoniérka Édith Piaf, a to s názvem L' Homme à la Moto, stala se jedním z jejích největších hitů.\n\nPíseň vypráví o příběhu motorkáře, který byl popisován jako teror Highway 101 a o jeho loajální přítelkyni Mary Lou.\n\nMezi dalšími hudebníky, kteří tuto píseň nahráli, jsou skupina The Diamonds, Chris Spedding, Joan Morris či William Bolcom.\n\nRoku 1959 se proslavil parodií na tuto píseň Dodie Stevens.\n\nRoku 2005 ji v české verzi s názvem Jezdec vydala na své studiovém albu \"Nelituj\" zpěvačka Světlana Nálepková a roku 2010 šansoniérka Hana Hegerová na albu \"Kolo mlýnské v srdci mém\" s názvem Motorkářka.\n"}
{"id": "1313221", "url": "https://cs.wikipedia.org/wiki?curid=1313221", "title": "Obština Chadžidimovo", "text": "Obština Chadžidimovo\n\nObština Chadžidimovo ( \"Община Хаджидимово\") je bulharská jednotka územní samosprávy v Blagoevgradské oblasti. Leží v jihozápadním Bulharsku podél hranic s Řeckem. Její povrch je převážně hornatý, přičemž na západě se rozkládá Pirin a přilehlá pohoří a na východě západní svahy Západních Rodopů; mezi ně se vkliňuje údolí Mesty. Správním střediskem je město Chadžidimovo, kromě něj obština zahrnuje 14 vesnic. Žije zde přes 9 tisíc stálých obyvatel.\n\nV obštině žije 9 120 stálých obyvatel a včetně přechodně hlášených obyvatel 10 747. Podle sčítáni 1. února 2011 bylo národnostní složení následující:\n\n"}
{"id": "1313222", "url": "https://cs.wikipedia.org/wiki?curid=1313222", "title": "Centrální krystalické Alpy", "text": "Centrální krystalické Alpy\n\nCentrální krystalické Alpy, také Centrální Východní Alpy (, ) tvoří řada horských pásem ve středních Východních Alpách. Leží na území především Rakouska, dále Švýcarska, Itálie, Lichtenštejnska a Slovinska. Jedná se o nejvyšší část Východních Alp složenou z krystalických hornin.\n\nPro pohoří jsou charakteristické ostré skalnaté hřebeny, štíty se strmými skalními stěnami, kary, jezera a hluboká trogová údolí. Na západě začínají zaledněnými vrcholky pohoří Bernina a Silvretta. Směrem na východ pokračují rovněž vysokými Ötzalskými Alpami na něž navazují Stubaiské Alpy. Následují Zillertalské Alpy a nejvýchodněji zaledněná část celého systému Vysoké Taury. Na sever od Vysokých Taur leží Kitzbühelské Alpy. Dále na východ pak následují Nízké Taury, Lavanttalské Alpy a charakterem již jen středohorské Hory východně od řeky Mury. \n\nCentrální krystalické Alpy jsou tvořeny především rulami, svory, žulami a jinými krystalickými břidlicemi.\n\n\n"}
{"id": "1313223", "url": "https://cs.wikipedia.org/wiki?curid=1313223", "title": "Silnice II/145", "text": "Silnice II/145\n\nSilnice II/145 je silnice II. třídy, která vede z Petrovic u Sušice do Češnovic. Je dlouhá 89,4 km. Prochází dvěma kraji a třemi okresy.\n\n\n\n\n"}
{"id": "1313224", "url": "https://cs.wikipedia.org/wiki?curid=1313224", "title": "Isla del Trocadero", "text": "Isla del Trocadero\n\nIsla del Trocadero je ostrov v Cádizském zálivu Atlantského oceánu, který náleží Španělsku. Má rozlohu 5,25 km², od pevniny je oddělen průlivem, který je široký maximálně 150 metrů. Je plochý, pokrytý bažinami, slanisky a písečnými dunami, bez stálého lidského osídlení. Nejbližším městem je Puerto Real.\n\nVe starověku byl ostrov významným přístavištěm, sloužícím k obchodu a k opravě lodí. Španělé zde postavili pevnost San Luis, chránící město Cádiz. Dne 31. srpna 1823 proběhla bitva o Trocadero, v níž francouzské intervenční jednotky, kterým velel Ludvík Antonín, vévoda z Angoulême, porazily vojáky Rafaela del Riega; ztráta strategicky významné pevnosti vedla k pádu republikánské vlády ve Španělsku. Na památku vítězné bitvy dostala oblast v 16. pařížském obvodě název \"Trocadéro\" (později zde vznikl park Jardins du Trocadéro).\n\nOstrov je chráněn jako hnízdiště mořských ptáků (rackovití, plameňáci, kormorán velký, volavka popelavá nebo slípka zelenonohá).\n\n"}
{"id": "1313229", "url": "https://cs.wikipedia.org/wiki?curid=1313229", "title": "Lisa Kristine", "text": "Lisa Kristine\n\nLisa Kristine (* 2. září 1965) je americká dokumentární fotografka. Za svou kariéru procestovala mnoho zemí napříč šesti kontinenty. Zaměřuje se na původní kultury a fotografiemi se snaží upozorňovat na globální problémy jako je moderní otroctví a sexuální vykořisťování.\n\nVyrůstala na malém městě Orinda v Kalifornii. První fotoaparát dostala v jedenácti letech, kdy začala fotit hlavně přátelé a rodinu. Po ukončení střední školy zaměřené na módu, začala cestovat. S omezeným rozpočtem projela a fotila Evropu, Severní Afriku a Asii. Postupem času se proslavila a získala za svou práci mnoho cen. Při své snaze bojovat proti modernímu vykořisťování spolupracovala například s nevládní organizací Free the Slaves. Na tomto projektu strávila rok, fotografovala v Nepálu, Indie a Ghaně. Při svých cestách, kde je vždy doprovázená tlumočníkem, se snaží subjekt fotografií nejprve poznat, nikdy je nefotografuje bez jejich souhlasu. Vydala již pět knih a mluvila o svých zkušenostech na TED talks událostech, objevila se v médiích jako CNN a Reuters.\n\n"}
{"id": "1313231", "url": "https://cs.wikipedia.org/wiki?curid=1313231", "title": "Trocadero", "text": "Trocadero\n\nTrocadero nebo Trocadéro může být:\n\n"}
{"id": "1313232", "url": "https://cs.wikipedia.org/wiki?curid=1313232", "title": "Margaretha von Brasch", "text": "Margaretha von Brasch\n\nBaronka Margaretha von Brasch, rozená von Osterroht (22. října 1861, Strellentin, Prusko – 19. října 1932) je autorkou duchovní poezie a prózy letničního typu.\n\nByla původem estonskou Němkou. Po bolševickém převratu v Rusku v roce 1917 odešla do exilu. Je pohřbena v Berlíně.\n\n\n"}
