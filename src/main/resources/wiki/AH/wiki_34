{"id": "1236650", "url": "https://cs.wikipedia.org/wiki?curid=1236650", "title": "Seznam dílů seriálu Jedna noc", "text": "Seznam dílů seriálu Jedna noc\n\nToto je seznam dílů seriálu \"Jedna noc\". Americký kriminální dramatický televizní seriál \"Jedna noc\" byl premiérově vysílán na stanici HBO. První díl měl premiéru 10. července 2016 a poslední osmá část pak uvedena 28. srpna téhož roku. Na on-line službě HBO on-demand byl pilotní díl zveřejněn již 24. června 2016. Příběh pojednává o vyšetřování brutální vraždy mladé dívky, z níž byl obviněn americký student pákistánského původu. Zaměřuje se na soudní proces, prostředí vazby a motivace možných podezřelých osob. \n\n<onlyinclude></onlyinclude>\n"}
{"id": "1236652", "url": "https://cs.wikipedia.org/wiki?curid=1236652", "title": "Kostel svatého Jana Křtitele (Vidonice)", "text": "Kostel svatého Jana Křtitele (Vidonice)\n\nKostel svatého Jana Křtitele je římskokatolický, filiální, orientovaný kostel v Vidonicích, které jsou součástí obce Pecka. Patří do farnosti Pecka. Kostel je od 3. května 1958 chráněn jako kulturní památka České republiky.\n\nPrvní kostel na místě současného stával již ve 12. století. Později se stal kostelem farním, v roce 1350 je zmiňována fara, která později vyhořela. Vidonice byly přifařeny pod Pecku, kam patří dosud. Dřevěný kostel byl vypálen a rozbořen za vpádu Švédů (1638-1643), kdy byla obec třikrát vypálena. Další dřevěný kostel na stejném místě byl postaven v roce 1666. V letech 1732 až 1736 byl opět na stejném místě postaven kartuziány kamenný kostel v barokním slohu, který je zasvěcen sv. Janu Křtiteli. Stavitelem kostela byl Václav Heldt.\n\nJednolodní stavba s oválným závěrem a lodí s obdélníkovým půdorysem. Hranolovitá věž se nachází před západním průčelím kostela. Vnitřek kostela je členěn římsou, v koutech jsou římsami ukončené pilastry. Na stropě lodi je dekorativní štuk. Kostel je zapsán na seznamu ohrožených nemovitých památek ČR. Důvodem je závažně poškozený krov věže a důsledky zatékání do kostelní lodi.\n\nInventář pochází z kartuziánského kláštera ve Valdicích. Na hlavním vyřezávaném oltáři z první poloviny 18. století je středová socha sv. Jana Křtitele. Boční sochy zobrazují sv. Augustina a sv. Vojtěcha. Kazatelna je ze stejného období. Boční oltáře jsou zasvěceny sv. Josefu a sv. Anně a jsou doplněny sochami. Obrazy na oltářích, které byly přemalovány roku 1902, zobrazují smrt sv. Josefa a smrt sv. Anny.\n\nBohoslužby se konají jen o pouti a posvícení.\n\n"}
{"id": "1236668", "url": "https://cs.wikipedia.org/wiki?curid=1236668", "title": "Etika archeologie", "text": "Etika archeologie\n\nEtika archeologie se týká morálních otázek ve studiu hmotného dědictví minulosti.\n\nStejně jako ostatní odvětví vědy jsou archeologové zavázáni provádět svá vyšetřování tak, aby získané informace vyvážily zásah do prostředí. Jejich práci ovlivňují především zákony týkající se duševního vlastnictví, zdravotně-preventivní regulace a právní závazky týkající se zkoumané oblasti, v Česku pak existuje pro archeologii řada vyhrazených vyhlášek\n\nProfesní sdružení vyžadují, aby jejich zástupci zacházeli s lidskými pozůstatky důstojně a také obvykle podporují informační přednášky pro veřejnost. Téma etiky archeologie vyvstalo s rokem 1970, kdy UNESCO začalo chránit světové kulturní památky.\n\nPři práci archeologa je nutné, aby byly pozůstatky zachované v kontextu, ve kterém se dostaly pod zem. Nejde jen o geologickou vrstvu, ve které byl předmět nalezen, ale také přesnou lokaci, kde ležel. Díky nejmodernějším metodám jako je užívání vysoce senzitivních magnetických rámů je možné lokalizovat kovový předmět až s přesností na milimetry.\n\nV období kolonialismu byla řada historických předmětů převezením do Evropy značně znehodnocena, historii už vyjmutí z kontextu znemožnilo například studium Elginových mramorů.\n\nMezi hledači kovů - \"detektoráři\" se uplatňuje \"pravidlo 40 centimetrů\" - tedy pravidlo, že by hledač kovů neměl za žádných okolností vykopávat předměty ukryté hlouběji, než je 40 centimetrů. V současné právní úpravě existuje řada zákonů, které přivlastňování si nalezených předmětu zakazují. Přesto, práva detektorů kovů jsou stále předmětem diskuse. Mnoho hledačů ale volí legální cestu a spolupracuje na archeologických nalezištích s archeology.\n\nNěkteří archeologové ale raději detektoráře na naleziště nepřizvou a rozhodnou se pro šetrnější výzkum.\n\nŠiroké téma představuje kontrola a vlastnictví archeologických nálezů, v minulosti totiž byly používány jako nástroj propagandy a ospravedlnění válečných zločinů. Známým příkladem je Hitlerova skupina archeologů, kteří měli ve Střední Evropě hledat důkazy bájné árijské civilizace.\n\nMezi další otázky patří například, zdali by měly být pozůstatky hloubeny ze země (a tím narušovány). V tomto ohledu nový přístup proráží například archeopark Pavlov, kde návštěvníci mohou památky vidět přímo v původních místech nálezu. Možnost studia bez narušování do značné míry otevírají nové metody archeologie jako je letecký laserový sken.\n\nV současnosti většina zákoníků vyspělých zemí stanovuje právo na výzkum výhradně vědcům ze země naleziště. Kvůli tomu byla například poloha pravěkého muže Ötziho letecky zjišťována a byl následně zkoumán v Bolzanu. Součástí vědeckého konsensu je také to, že by měly být historické předměty uchovávány pro budoucí generace (viz například debata o PPG 16).\n\nMnohokrát v historii protestovali místní obyvatelé v evropských zásahy do historických prostor jako do \"posvátných\", to je případ například výzkumů v Aztéckých chrámech v Latinské Americe či v Egyptských pyramidách. Někteří místní také například pronásledovali Tima Whita při jeho výzkumech v Etiopii, kde se snažil najít předchůdce moderních lidí.\n\nPro výzkumné účely platí často pro nakládání s ostatky výjimky z právních regulací. Zákon však také zohledňuje různé náboženské pohledy nutností důstojného zacházení při pitvě a pohřbnické činnosti. V ČR od roku 2002 platí pro vlastnictví lidských ostatků speciální právní úprava zakazující konzervovat nebo balzamovat lidské pozůstatky osoby, která v době úmrtí byla nakažena jednou z vybraných nemocí.\n\n"}
{"id": "1236678", "url": "https://cs.wikipedia.org/wiki?curid=1236678", "title": "Děhylov (Polsko)", "text": "Děhylov (Polsko)\n\nDěhylov (, , též ) je vesnice v jižním Polsku ve Slezském vojvodství v okrese Těšín v gmině Holešov. Leží na území Těšínského Slezska v kopcovité krajině Slezského podhůří v údolí řeky Puncovky. Jižní hranice obce je zároveň česko-polskou státní hranicí – Děhylov sousedí s Kojkovicemi a Horní Líštnou, městskými částmi Třince. K 31. 3. 2014 zde žilo 1 364 obyvatel, rozloha obce činí 8,31 km².\n\nPrvní zmínka o Děhylově pochází z listiny vratislavského biskupa Jindřicha z Vrbna sepsané okolo roku 1305. Dějiny vesnice úzce souvisejí z dějinami místního zámku postaveného na konci 14. století rodem Czelo, v jehož rukou Děhylov zůstával do roku 1719. Potom patřil Goczalkowským a později ještě krátce baronu Trachovi ze Zámrsku a baronu Beesovi, který jej v roce 1793 prodal Těšínské komoře. V 19. století byl zámek proměněn v obytný dům, což vedlo k jeho devastaci. Rozsáhlá rekonstrukce proběhla až v 90. letech 20. století, z původních čtyř se však zachovala jen tři křídla. Dnes je zde hotel a restaurace \"Zamek Dzięgielów\". Stylově převládají pozdněgotické a renesanční prvky.\n\nDěhylov je důležitým centrem luterské kultury. Na přelomu června a července se zde každoročně od roku 1957 koná \"Evangelizační týden\". V severní části vesnice Na Kempě se nachází v roce 1923 založené ženské diakonické středisko Eben-Ezer, které provozuje domov pro seniory \"Emaus\". V roce 1997 bylo v Děhylově založeno \"Centrum pro misii a evangelizaci Evangelicko-augsburské církve v Polské republice\".\n\nZ Děhylova pocházeli: evangelický teolog Karol Kulisz (1873–1940) a hudebník Andrzej Hławiczka (1866–1914).\n\n"}
{"id": "1236685", "url": "https://cs.wikipedia.org/wiki?curid=1236685", "title": "Letord 9", "text": "Letord 9\n\nLetord Let.9 byl těžký bombardér vzniklý ve Francii koncem první světové války. Jednalo se o rozměrný dvouplošník převážně konvenční konstrukce, s nestupněnými křídly o shodném rozpětí. Jeho ocasní plochy byly tvořeny jednoduchou svislou ocasní plochou trojúhelníkovitého tvaru, a dvouplošnými vodorovnými ocasními plochami. Dva motory byly instalovány v prostoru mezi nosnými plochami, a kola hlavního podvozku instalovaného pod motorovými gondolami byla zdvojená. \"Aéronautique militaire\" typ řadilo do kategorie BN.2 (dvoumístný noční bombardér). \n\nLetoun nebyl sériově vyráběn, neboť přednost byla dána typu Caudron C.23.\nÚdaje podle publikace \"French Aircraft of the First World War\"\n\n"}
{"id": "1236698", "url": "https://cs.wikipedia.org/wiki?curid=1236698", "title": "Celek", "text": "Celek\n\nCelek může být:\n"}
{"id": "1236705", "url": "https://cs.wikipedia.org/wiki?curid=1236705", "title": "Letord 1", "text": "Letord 1\n\nLetord Let.1 a jeho varianty byly průzkumné letouny vyráběné ve Francii v průběhu první světové války společností Letord podle návrhu konstrukční kanceláře Letecké technické sekce (\"Section téchnique de l'aéronautique\") Francouzského armádního letectva vedené plukovníkem Dorandem.\n\nLetord 1 začal vznikat v dubnu 1916 na základě požadavku Francouzské armády na nový letoun kategorie A.3 (\"triplace corps d'armée\", třímístný letoun určený pro průzkum na úrovni armádního sboru). Ve spolupráci mezi armádní \"Section téchnique de l'aéronautique\" a společností Letord vznikl rozměrný dvouplošník se záporným stupněním křídel a horním křídle o větším rozpětí, poháněný dvěma motory Hispano-Suiza 8A umístěnými na dolním křídle. Pevný podvozek byl ostruhového typu, se zdvojenými koly hlavního podvozku umístěnými pod motorovými gondolami, a s pomocnou podvozkovou nohou s jedním kolem umístěnou na přídi, jejíž rolí mělo být zabránění převrácení letadla na nos při vzletu a přistání na nezpevněných polních letištích. Posádka se skládala z pilota, jehož kokpit se nacházel v prostoru pod odtokovou hranou horního křídla, a dvou pozorovatelů-střelců, z nichž jeden seděl za pilotem, a druhý ve stanovišti na přídi trupu, a obsluhujících buď jednoduchý nebo zdvojený kulomet Lewis ráže 7,7 mm na oběžných okruzích. Letoun mohl také nést až 136 kg pum.\n\nPozdějším vývojem vznikly varianty Letord 2, Letord 4 a Letord 5, lišící se zejména instalovanými pohonnými jednotkami.\n\nPočet vyrobených exemplářů typu není přesně znám, ale odhaduje se na 250-300 kusů.\n\nLetouny Letord se na frontě objevily v roce 1917, a ve výzbroji letek vybavených průzkumnými letouny kratšího doletu, například Dorand AR, Farman MF.11 a MF.40, Salmson 2, Sopwith Strutter a SPAD S.XI, doplňovaly ve třech až čtyřech kusech jejich hlavní výzbroj. Třímístné průzkumné Letordy se tak objevily ve výzbroji letek MF 2, C 4, F 8, C 9, C 10, C 16, SPA-Bi 20, C 30, C 39, SAL 40, C 53, AR 58, AR 59, C 61, F 72, SAL 122, MF 211, R 209, SOP 214, SOP 219, SOP 221, SOP 223, SOP 227, SOP 231 a SOP 237. Kromě dálkové průzkumné role plnily někdy i funkci stíhacího doprovodu slaběji vyzbrojených průzkumných letounů, a byly nasazovány i k bombardování. V listopadu 1917 bylo na západní frontě aktivních 121 kusů typu, ale poté začal jejich počet klesat, a není pravděpodobné, že by vydržely v prvoliniové službě až do konce války.\n\nJedinou letkou Francouzského armádního letectva, jejíž výzbroj se plně skládala z průzkumných Letordů, byla LET 46, vzniklá v březnu 1917 z letky R 46, předtím vyzbrojené Caudrony R.4, a operující postupně v podřízenosti 3., 6., 4. a 8. armády. Po přezbrojení typem Caudron R.11 v únoru 1918 se její označení změnilo zpět na R 46.\n\nV menším množství se tyto letouny objevily i u jednotek Francouzského námořního letectva, které je ale do výzbroje ve větším rozsahu nezařadilo.\n\n\n\nÚdaje podle publikace \"French Aircraft of the First World War\"\n\n\n"}
{"id": "1236709", "url": "https://cs.wikipedia.org/wiki?curid=1236709", "title": "Caudron R.11", "text": "Caudron R.11\n\nCaudron R.11 byl francouzský dvoumotorový dvouplošník s tříčlennou posádkou, užívaný v době první světové války jako dálkový průzkumný a doprovodný stíhací letoun.\n\nLetoun vzniknul vývojem z typu Caudron R.4, a kromě aerodynamičtěji tvarovaného trupu měl také instalovány výkonnější motory Hispano-Suiza 8B. Pomocná příďová podvozková noha byla odstraněna a ocasní plochy byly zvětšeny. Rozpětí křídel bylo poněkud zmenšeno a systém mezikřídelních vzpěr byl změněn na dvoukomorový. Letoun byl vyzbrojen zdvojenými kulomety Lewis otočně lafetovanými v příďovém a hřbetním střeleckém stanovišti, a dalším kulometem téhož typu v přídi, který umožňoval příďovému střelci výstřel do spodní polosféry.\n\nPočátek výroby byl poznamenán průtahy, a ačkoliv první kus R.11 byl dokončen již v roce 1916, první jednotka, letka R 46, byla typem přezbrojena až v únoru 1918. Bylo objednáno celkem 1000 kusů, z nichž bylo do konce války vyrobeno okolo 370.\n\nAčkoliv byl letoun oficiálně označen jako průzkumný (kategorie A.3), a pro průzkumné mise mohl být vybaven svisle zavěšenou fotografickou kamerou v trupu, jádro bojových úkolů typu tvořil stíhací doprovod bombardovacích jednotek vyzbrojených typem Breguet 14 B.2 při dálkových náletech. Ve Francouzském armádním letectvu typ tvořil výzbroj letek R 46, R 239, R 240, R 241, R 242 a R 246.\n\nNěkolik exemplářů bylo bojově nasazeno i Armádní leteckou službou Spojených států.\n\nBritský \"Royal Flying Corps\" zakoupil dva kusy, které testoval v roli dálkového bombardéru, a později je užíval jako létající zkušebny různé výzbroje a spojovacích prostředků. \n\n\nÚdaje podle publikace \"French Aircraft of the First World War\"\n\n"}
{"id": "1236712", "url": "https://cs.wikipedia.org/wiki?curid=1236712", "title": "Jitka Šuranská", "text": "Jitka Šuranská\n\nJitka Šuranská (2. srpna 1978 – 28. října 2019) byla česká zpěvačka a houslistka. Pocházela z Kudlovic na Slovácku a ve své hudbě čerpala z moravského folkloru.\n\nHru na housle studovala na základní umělecké škole v Uherském Hradišti a na konzervatoři v Brně. Deset let hrála v Cimbálové muzice Stanislava Gabriela, poté od roku 2004 tvořila duo s Jiřím Plockem. V roce 2012 začala vystupovat sólově, rok poté vydala první sólové album \"Nězachoď slunečko\". Spolupracovala se skupinou Pacora, v projektu MDŽ s podtitulem „Muzikantky, Dámy, Ženy“ vystupovala s Lucií Redlovou a Beatou Bocek. Od roku 2014 vystupovala s Martinem Krajíčkem (mandolína) a Marianem Friedlem (kontrabas, cimbál, flétny) pod názvem Jitka Šuranská Trio. Spolupracovala s Ženským sborem z Kudlovic. V roce 2018 vytvořila také hudební duo s Petrem Uvirou, kytaristou skupiny Ladě. Hrála také klasickou hudbu, byla členkou Filharmonie Bohuslava Martinů. Účinkovala ve hře \"Jánošík Revisited\" v Mahenově divadle v Brně.\n\n\n\n"}
{"id": "1236718", "url": "https://cs.wikipedia.org/wiki?curid=1236718", "title": "Bonkov (Polsko)", "text": "Bonkov (Polsko)\n\nBonkov (, ) je vesnice v jižním Polsku ve Slezském vojvodství v okrese Těšín v gmině Strumeň. Leží na severním okraji Těšínského Slezska u historické rakousko-pruské hranice. Podle sčítání lidu v roce 2011 zde žilo 1 625 obyvatel, rozloha obce činí 5,91 km².\n\nObec se skládá ze dvou částí – vlastního Bonkova na východě a zápádního Rychuldu, který byl původně samostatnou vesnicí. První zmínka o Rychuldu pochází z roku 1416, o Bonkově z roku 1536. Do 19. století větší a významnější zůstával Rychuld, potom došlo ke spojení obou vesnic do jedné obce s názvem \"Bonkov-Rychuld\". Až po druhé světové válce bylo přijato označení pouze \"Bonkov\".\n\nBonkov patří k tzv. \"Žabímu kraji\", rybníkářské oblasti severovýchodního Těšínska. Rybniční soustavy se nacházejí jak v Rychuldu, tak ve vlastním Bonkově podél řeky Knajky.\n\nObcí probíhá čtyřproudová státní silnice č. 81 spojující Katovice se Skočovem a Vislou.\n\n"}
{"id": "1236726", "url": "https://cs.wikipedia.org/wiki?curid=1236726", "title": "Francesco Brusa", "text": "Francesco Brusa\n\n(Giovanni) Francesco Brusa, psán také \"Gianfrancesco\" (1700 Benátky – 20. května 1768, tamtéž) byl italský varhaník a hudební skladatel.\n\nO jeho mládí nejsou žádné informace. Někteří badatelé se dokonce domnívají, že jde o dvě osoby téhož jména, neboť jeho díla jsou datována ve dvou skupinách vzdálených od sebe cca 30 let. První informace pochází z roku 1724, kdy měla premiéru jeho opera \"Il trionfo della virtù\".\n\nDne 22. prosince 1726 byl jmenován varhaníkem v malé kapli u baziliky svatého Marka. Toto místo zastával až do roku 1740. V roce 1736 byl aktivní jako skladatel duchovní hudby v Janově. V padesátých letech obnovil kariéru operního skladatele. Několik jeho oper se hrálo v Benátkách a v Pesaru. V roce 1766 se stal sbormistrem v nemocnici pro nevyléčitelně nemocné (\"Ospedale degli Incurabili\"), kde vystřídal ve funkci Baldassare Galuppiho. Zde pak působil až do své smrti v roce 1768.\n\nVětšina jeho děl je ztracena.\n\n\n\n"}
{"id": "1236728", "url": "https://cs.wikipedia.org/wiki?curid=1236728", "title": "Špaček šedohlavý", "text": "Špaček šedohlavý\n\nŠpaček šedohlavý (\"Sturnia malabarica\") je druh pěvce z čeledi špačkovití.\nJedná se o celoročně hnízdící nebo částečně stěhovavé druhy vyskytující se v zalesněných oblastech Indie a jihovýchodní Asie. U celoročně hnízdících jedinců barva hlavy dosahuje až bílého zabarvení a proto dochází k jeho zaměňování se příbuzným špačkem malabarským.\nPůvodně byl tento druh popsán a zařazen do rodu Temenuchus jako \"Temenuchus malabaricus\". Na základě nejnovějších poznatků byl přeřazen do rodu Sturnia.\nDospělý jedinec dosahuje zhruba 20 cm délky. Mají šedou vrchní část, hnědé bříško a krk a spodní část ocasu je rezavolesklá a na jeho začátku je bílý pruh. Mají šedočerný zobák se žlutou špičkou a na hlavě místy bílé pruhy. Špaček šedohlavý si vytváří svá hnízda v dutinách stromů a kladou 3 až 5 vajec. Živí se především ovocem, šťávou z květů rostlin a hmyzem.\n"}
{"id": "1236729", "url": "https://cs.wikipedia.org/wiki?curid=1236729", "title": "Oblast (rozcestník)", "text": "Oblast (rozcestník)\n\nOblast může být:\n"}
{"id": "1236731", "url": "https://cs.wikipedia.org/wiki?curid=1236731", "title": "František Vilém Popel z Lobkowicz", "text": "František Vilém Popel z Lobkowicz\n\nFrantišek Vilém Popel z Lobkowicz (14. srpna 1616 – 26. února 1670) byl příslušník bílinské větve šlechtického rodu Lobkoviců. Byl císařským radou a zastával dvorský úřad nejvyššího lovčího.\n\nNarodil se jako čtvrtý syn a šesté z osmi dětí Viléma mladšího Popela z Lobkovicz na Bílině a jeho manželky Benigny Kateřiny z Lobkowicz, zakladatelky a patronky pražské Lorety na Hradčanech.\n\nStal se císařským tajným radou a v letech 1647–1659 zastával úřad nejvyššího lovčího Českého království.\n\nVlastnil Jezeří, Nové Sedlo, Zaječice, Polety, Holešice, Ročov a Divice.\n\nOženil se s Alžbětou Eusebií Marií z Talmberka, dcerou nejvyššího hofmistra Bedřicha z Talmberka na Vlašimi († 1643) a jeho manželky Marie Benigny z Lobkowicz († 1634). Svatební smlouva byla podepsána 28. dubna 1658. Narodily se jim následující děti:\n\n"}
{"id": "1236732", "url": "https://cs.wikipedia.org/wiki?curid=1236732", "title": "Oldřich Adam Popel z Lobkowicz", "text": "Oldřich Adam Popel z Lobkowicz\n\nOldřich Adam Popel z Lobkowicz (16. října 1610 – 28. října 1649) byl příslušník bílinské větve šlechtického rodu Lobkoviců. Byl císařským komořím a radou, zastával úřad nejvyššího mincmistra.\n\nNarodil se jako první syn a druhé z osmi dětí Viléma mladšího Popela z Lobkovicz na Bílině a jeho manželky Benigny Kateřiny z Lobkowicz, zakladatelky a patronky pražské Lorety na Hradčanech.\n\nStal se císařským tajným radou a komořím. V letech 1630–1646 zastával úřad nejvyššího mincmistra Českého království.\n\nVlastnil Bílinu, Bečov a Patokryje.\n\nOženil se 17. května 1637 s dědičkou Bíliny Annou Marií ze Šternberka († 1654), dcerou nejvyššího purkrabího Adama II. ze Šternberka a jeho druhé manželky Marie Maxmiliány z Hohenzollern-Sigmaringenu. Měli spolu jednoho syna, který však záhy zemřel.\n\nAnna Marie se po smrti svého manžela provdala podruhé 8. září 1652 za hraběte Jana z Rotalu na Napajedlích a Tlumačově († 1674), který byl vdovcem po Aleně Bruntálské z Vrbna. Po manželce zdědil Bílinu.\n\n"}
{"id": "1236758", "url": "https://cs.wikipedia.org/wiki?curid=1236758", "title": "Vernon Bůh Little", "text": "Vernon Bůh Little\n\nVernon Bůh Little ( v originále \"Vernon God Little\") je prvotina irského spisovatele DBC Pierra z roku 2003, za kterou získal Man Bookerovu cenu. Do češtiny knihu přeložilo nakladatelství Odeon v roce 2005. Kniha je kritikou a satirou na současný život.\n\nJednoho dne při hodině matematiky začne žák školy Jesus střílet kolem sebe a nakonec obrátí zbraň proti sobě. Protože Jesus zemřel, hodí lidé všechnu vinu na Vernona, který byl jeho jediný kamarád. Této pomluvy se chytne policie a Vernona zatkne a soudí, i když při tom nic neprovedl.\n\n2003 Man Bookerova cena\n\n2003 Bollingerova cena\n\n2003 Whitbreadova cena\n"}
{"id": "1236760", "url": "https://cs.wikipedia.org/wiki?curid=1236760", "title": "Pestrobarvec petrklíčový", "text": "Pestrobarvec petrklíčový\n\nPestrobarvec petrklíčový (\"Hamearis lucina\") je denní motýl, který je jediným evropským zástupcem čeledi \"Riodinidae\" (v minulosti byl považován za druh babočky).\n\nRozpětí křídel činí 28 až 34 milimetrů, samice jsou obvykle o něco větší než samci. Samci se odlišují také tím, že mají přední pár končetin zakrnělý. Křídla jsou hnědě zbarvená s oranžovými, černými a hnědými skvrnami. Pestrobarvec obývá teplá a vlhká stanoviště, zejména křovinaté louky a lesní mýtiny, nejčastějšími hostitelskými rostlinami jsou prvosenka jarní a prvosenka bezlodyžná. Žije v Evropě kromě nejjižnějších a nejsevernějších částí, zasahuje na východ až po Ural. Intenzivní lesní hospodaření vede k mizení tohoto motýla z krajiny na většině areálu. Dospělci se vyskytují v květnu a červnu, na jihu Evropy se objevuje ještě druhá generace v srpnu. Přezimuje ve stadiu kukly. Pestrobarvec petrklíčový je výrazně teritoriálním druhem, samci často svádějí vzdušné souboje.\n\n"}
{"id": "1236761", "url": "https://cs.wikipedia.org/wiki?curid=1236761", "title": "Nitrianske Rudno", "text": "Nitrianske Rudno\n\nNitrianske Rudno je obec na Slovensku v okrese Prievidza v Trenčínském kraji ležící na řece Nitrica. Nad obcí je vodní nádrž s plochou 89 ha. Žije zde  obyvatel.\n\nObec sa vyvinula z havířské osady. První písemná zmínka o obci je z roku 1275. V obci je římskokatolický kostel sv. Andreje Svorada a Benedikta z roku 1789.\n\n"}
{"id": "1236763", "url": "https://cs.wikipedia.org/wiki?curid=1236763", "title": "František Žaškovský", "text": "František Žaškovský\n\nFrantišek Žaškovský, lat. Franciscus Zsasskovszky, maďarsky Ferenc Zsasskovszky (3. dubna 1819 Dolný Kubín – 2. prosince 1887 Eger) byl slovenský varhaník, hudební skladatel a pedagog.\n\nByl synem Andreje Žaškovského, učitele a varhaníka. Studoval ve Váci a v Košicích. V roce 1841 byl žákem Karla Františka Pitsche na Varhanické škole v Praze. Od roku 1846 působil jako regenschori a profesor na učitelském ústavu v Egeru.\n\nZískal několik ocenění za podíl na šíření církevní hudby. Obec Dolný Kubín pořádá na počest rodiny Žaškovských \"Memoriál Žaškovských\".\n\nŽaškovský je představitelem katolické chrámové hudby. Jako pořizovatel a vydavatel sborníků písní a chorálních úprav se zasloužil o sjednocování katolického církevního zpěvu v Uhersku. Ve spolupráci s bratrem Andrejem a s A. Radlinským sestavil a vydal v Egeru sbírku latinských a slovenských církevních zpěvů (\"Manuale Musico-Lithurgicum\", 1853). Později vyšla tato sbírka i v maďarské verzi. Sestavil také sbírku 45 latinských duchovních sborů skladatelů 16. až 19. století pod názvem \"Palestrina\". \n\nJako skladatel se věnoval církevní i světské hudbě. Psal skladby pro varhany, upravoval písně pro sbory.\n\n\n"}
{"id": "1236773", "url": "https://cs.wikipedia.org/wiki?curid=1236773", "title": "American Music Awards 2016", "text": "American Music Awards 2016\n\nPředávání cen American Music Awards 2016 se konalo 20. listopadu 2016 v Microsoft divadle v Los Angeles v Kalifornii. Ceremoniál vysílala stanice ABC. Nejvíce nominací získal Drake se 13 nominacemi, následovala ho Rihanna se 7 nominacemi.\n\nNominace byly oznámeny 10. října 2016. Vítězové jsou označeni tučně.\n"}
{"id": "1236774", "url": "https://cs.wikipedia.org/wiki?curid=1236774", "title": "Nitrianske Sučany", "text": "Nitrianske Sučany\n\nNitrianske Sučany jsou obec na Slovensku v okrese Prievidza v Trenčínském kraji ležící na úpatí pohoří Strážovské vrchy. Žije zde  obyvatel.\n\nPrvní písemná zmínka o obci je z roku 1249. V obci je římskokatolický kostel svatého Filipa a Jakuba z roku 1737.\n\n"}
{"id": "1236775", "url": "https://cs.wikipedia.org/wiki?curid=1236775", "title": "Ramón Fonst", "text": "Ramón Fonst\n\nRamón Fonst Segundo (31. srpna 1883 Havana – 10. září 1959 tamtéž) byl kubánský šermíř, čtyřnásobný olympijský vítěz.\n\nNarodil se na Kubě, ale od roku 1900 žil v Paříži. Na pařížské olympiádě 1900 vyhrál jako sedmnáctiletý soutěž kordistů a stal se tak prvním olympijským vítězem z Latinské Ameriky. Zúčastnil se také otevřené soutěže, v níž nastoupili nejlepší amatéři proti mistrům šermu, a podlehl ve finále Albertu Ayatovi. Startoval také na hrách 1904 v Saint Louis, kde vyhrál soutěž jednotlivců v kordu i fleretu a společně s Albertsonem Van Zo Postem a Manuelem Díazem byli nejlepším družstvem (tým nebyl oficiální reprezentací Kuby, protože Van Zo Post sice měl kubánské předky, ale žil od narození v USA).\n\nVyhrál soutěž šermířů na Světové výstavě 1915 v San Franciscu, úspěšně se věnoval i sportovní střelbě. Zúčastnil se také olympijských her 1924, kde v soutěži jednotlivců i družstev vypadl před branami semifinále. Získal rovněž šest zlatých medailí na Středoamerických a karibských hrách. V letech 1941 až 1946 zastával funkci předsedy Kubánského olympijského výboru.\n\nByl známý pod přezdívkou \"El nunca segundo\" (Nikdy druhý, slovní hříčka s jeho druhým příjmením Segundo).\n\n\n"}
{"id": "1236780", "url": "https://cs.wikipedia.org/wiki?curid=1236780", "title": "M3 (linka metra v Bukurešti)", "text": "M3 (linka metra v Bukurešti)\n\nM3 je linka metra v rumunské Bukurešti. Má 15 stanic a měří 22,2 km.\n\nVýstavba první části třetí linky bukurešťského metra probíhala v osmdesátých letech minulého století. První úsek (Eroilor–Preciziei) byl otevřen 24. ledna 1986 a měl 6 stanic. Linka byla rozšiřována až do roku 2008 do současné podoby.\nV současnosti není další rozšiřování linky v plánu. V průběhu let byly tři stanice přejmenovány:\n"}
{"id": "1236781", "url": "https://cs.wikipedia.org/wiki?curid=1236781", "title": "Burn Something Beautiful", "text": "Burn Something Beautiful\n\nBurn Something Beautiful je třinácté sólové studiové album amerického hudebníka Alejandra Escoveda. Vydáno bylo 28. října 2016 společností Fantasy Records. Deska byla nahrávna v dubnu 2016 v Portlandu. Producenty alba byli Peter Buck a Scott McCaughey. Ti jsou rovněž spolu s Escovedem autory písní. Dále se na albu podíleli kytarista Kurt Bloch, bubeník John Moen, saxofonista Steve Berlin a zpěváci Corin Tucker a Kelly Hogan. První píseň z alba „“ byla představena již v polovině září 2016.\n\n\n"}
{"id": "1236783", "url": "https://cs.wikipedia.org/wiki?curid=1236783", "title": "Dolby Surround", "text": "Dolby Surround\n\nDolby Surround je označení pro vícekanálový analogový zvukový systém pro domácí využití. Jedná se o první verzi vícekanálového zvuku z řady Dolby Stereo. Byl představen v roce 1982 firmou Dolby Laboratories.\n\nTermín Dolby Surround nabývá dvou významů. Jedná se o způsob, jak je prostorový zvuk zakódován a také slouží jako označení pro první dekodéry. Obecně princip spočívá v tom, že kanál levý, středový, pravý a zadní (mono surround) jsou maticově zakódovány do dvou signálů left total a right total (Lt a Rt). Tento zvuk je pak obsažen na videonosičích a je přehratelný ve stereo systému. Pro zpětné oddělení těchto čtyř zvukových signálů je pak zapotřebí dekódér.\n\nV roce 1987 byla představena nová verze systému Dolby Surround označená Pro Logic. Systém dokáže dekódovat i signál pro středový kanál.\n"}
{"id": "1236785", "url": "https://cs.wikipedia.org/wiki?curid=1236785", "title": "M4 (linka metra v Bukurešti)", "text": "M4 (linka metra v Bukurešti)\n\nM4 je linka metra v rumunské Bukurešti. Má 8 stanic a měří 8,3 km.\n\nVýstavba první části čtvrté linky bukurešťského metra probíhala koncem 20. století a v roce 2000 byl otevřen první úsek. První dvě stanice (mezi hlavním nádražím a nádražím Basarab) kopírují linku M1. V roce 2011 byla linka rozšířena o další dvě stanice. Na dalším prodloužení o 2 stanice se pracovalo od roku 2013. V roce 2015 byly dokončeny tunelovací práce. 2. října 2016 proběhl v nových stanicích den otevřených dveří a do provozu byly uvedeny 31. března 2017.\n"}
{"id": "1236786", "url": "https://cs.wikipedia.org/wiki?curid=1236786", "title": "M5 (linka metra v Bukurešti)", "text": "M5 (linka metra v Bukurešti)\n\nM5 je plánovaná linka metra v rumunské Bukurešti. Má 6 stanic a měří 6,2 km.\n\nStavba prvních dvanácti stanic začala v roce 2012. V únoru 2013 byly však z finančních důvodů stavební práce zastaveny, ale díky podpoře rumunské vlády byly již v dubnu obnoveny. Otevření prvního úseku se chystá na rok 2019. V plánu je i další rozšiřování linky, úplně dokončena by měla být v roce 2030.\n"}
{"id": "1236788", "url": "https://cs.wikipedia.org/wiki?curid=1236788", "title": "Lomská borovice", "text": "Lomská borovice\n\nLomská borovice je památný strom ukrytý v poli, v malém lesíku, asi 300 m severně od obce Lom u Tachova. Tato borovice lesní (\"Pinus silvestris\") roste v nadmořské výšce 515 m a je nejmohutnější borovicí lesní v České republice. Obvod jejího kmene měří 481 cm a výška stromu je 13 m, z toho je výška koruny 6 m (měření 2009). V současné době je zdravotní stav stromu zhoršený, kmen je napaden hnilobou a hmyzem, koruna stromu prosychá. Borovice je chráněna od roku 2009 pro svůj vzrůst a věk.\n\n"}
{"id": "1236789", "url": "https://cs.wikipedia.org/wiki?curid=1236789", "title": "Udačnaja", "text": "Udačnaja\n\nUdačnaja ( \"Тру́бка Уда́чная\", doslova \"Úspěšná jáma\") je povrchový důl na kimberlit, který se nachází v ruské republice Sacha, 20 km severně od polárního kruhu u řeky Daldyn. Kráter patří k největším umělým jámám na světě, má průměr ústí okolo 1600 metrů a je hluboký 640 metrů.\n\nV červnu roku 1955 objevila geologická výprava vedená Vladimirem Ščukinem, že zdejší horniny obsahují značné množství diamantů. Pravidelná těžba byla zahájena v roce 1982, pro zaměstnance dolu bylo nedaleko postaveno nové město Udačnyj. Důl provozuje akciová společnost Alrosa, která od roku 2014 přešla na hlubinnou těžbu. Největším diamantem, který zde byl nalezen, je Alexandr Puškin o váze 320 karátů, ročně se vytěží diamanty o celkové hmotnosti okolo deseti milionů karátů.\n\nV sousedství leží další významné kimberlitové doly Zarnica a Mir. \n\n"}
{"id": "1236790", "url": "https://cs.wikipedia.org/wiki?curid=1236790", "title": "Benigna Kateřina z Lobkowicz", "text": "Benigna Kateřina z Lobkowicz\n\nBenigna Kateřina z Lobkowicz (29. březen 1594 – 28. prosinec 1653) byla příslušnicí duchcovské větve šlechtického rodu Lobkoviců. Založila Loretánskou kapli v Praze na Hradčanech a byla její patronkou.\n\nNarodila se 29. března 1594 jako dcera Adama Havla Popela z Lobkowicz na Duchcově (1557–1605) a jeho manželky (sňatek 26. února 1588 Vídeň) Markéty z Mollartu (1560 – 1. listopadu 1632 Vídeň).\n\nNejvíce se proslavila jako zakladatelka pražské Loretánské kaple – Svaté chýše na Hradčanech. Inspirovala se ditrichštejnskou Loretou v Mikulově. Věnovala pozemky, nová kaple byla zbudována v letech 1626–1631 a potom byla ve správě kapucínů. V Loretánské kapli byla 13. ledna 1654 pohřbena. Spočinuly tam také ostatky jejího muže Viléma a syna Kryštofa Ferdinanda. Její podobizna se nachází v prvním patře Lorety u vchodu do klenotnice.\n\nProvdala se 28. října 1608 za Viléma mladšího Popela z Lobkowicz (asi 1575 – 1. ledna 1647) z bílinské větve rodu, syna Oldřicha Felixe Popela z Lobkowicz († 21. březen 1604 Bílina) a jeho manželky (sňatek 21. září 1571 Jindřichův Hradec) Anny z Hradce (16. červenec 1557 – 17. červenec 1596). Narodily se jim následující děti (5 synů a 3 dcery):\n\n\n"}
{"id": "1236799", "url": "https://cs.wikipedia.org/wiki?curid=1236799", "title": "Brúnov", "text": "Brúnov\n\nBrúnov nebo Bronov ( Bronów, \"Braunau\") je vesnice v jižním Polsku ve Slezském vojvodství v okrese Bílsko-Bělá v gmině Čechovice-Dědice. Leží na území Těšínského Slezska na řece Jilovnici. Patří k rybníkářské oblasti zvané \"Žabí kraj\". Ke dni 31. 12. 2014 zde žilo 1 107 obyvatel, rozloha obce činí 6 km².\n\nVesnice byla poprvé zmiňována v roce 1566. Patřila k bílskému stavovskému panství povýšenému v 18. století na samostatné knížectví. K místním památkám patří novogotický katolický kostel z roku 1877, klasicistní kaple u hlavní křižovatky z roku 1831 a několik křížů a božích muk.\n\nV současnosti počet obyvatel Brúnova, vzdáleného 6 km od Čechovic-Dědic a 10 km od Bílska-Bělé, stoupá následkem suburbanizace (1 027 obyvatel v roce 2008, 1 107 v roce 2014). Byť si vesnice pořád ještě zachovává venkovský ráz, neustále přibývá nových rodinných domů. Dopravu zajišťují tři autobusové linky MHD Čechovice-Dědice.\n\n"}
{"id": "1236801", "url": "https://cs.wikipedia.org/wiki?curid=1236801", "title": "Generali Ladies Linz 2016", "text": "Generali Ladies Linz 2016\n\nGenerali Ladies Linz 2016 byl tenisový turnaj pořádaný jako součást ženského okruhu WTA Tour, hraný na krytých dvorcích s tvrdým povrchem DecoTurf stadionu TipsArena Linz. Probíhal mezi 10. až 16. říjnem 2016 v rakouském Linci jako jubilejní třicátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová šestka Garbiñe Muguruzaová ze Španělska. Jako poslední přímá účastnice do dvouhry nastoupila 96. hráčka žebříčku Mona Barthelová z Německa.\n\nSedmý singlový titul na okruhu WTA Tour vybojovala 27letá Slovenka Dominika Cibulková. Deblovou trofej si odvezl nizozemsko-švédský pár Kiki Bertensová a Johanna Larssonová, který zaznamenal čtvrtý společný titul.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n"}
{"id": "1236802", "url": "https://cs.wikipedia.org/wiki?curid=1236802", "title": "Knox County (Illinois)", "text": "Knox County (Illinois)\n\nKnox County je okres na severozápadě státu Illinois v USA. K roku 2015 zde žilo 51 441 obyvatel. Správním městem okresu je Galesburg. Celková rozloha okresu činí 1 855 km².\n"}
{"id": "1236803", "url": "https://cs.wikipedia.org/wiki?curid=1236803", "title": "Národní park Aggtelek", "text": "Národní park Aggtelek\n\nAggtelek je národní park v severním Maďarsku, v župě Borsod-Abaúj-Zemplén. Nachází se v oblasti Aggteleckého krasu s velkým množstvím jeskyň. Část zdejších jeskyň byla v roce 1995 společně s dalšími ve Slovenském krasu zapsána na seznam světového přírodního dědictví pod názvem „Jeskyně Aggteleckého krasu a Slovenského krasu“. (Nejznámější z nich je jeskynní systém Baradla-Domica).\n\nRozloha parku je 201.83 km². Žijí zde např. huculský kůň, netopýr obrovský, létavec stěhovavý či včelojed lesní.\n\nOd roku 1979 je celá tato oblast o rozloze cca 60 000 ha s více než 700 jeskyněmi zapsána na seznam biosférických rezervací UNESCO.\n"}
{"id": "1236809", "url": "https://cs.wikipedia.org/wiki?curid=1236809", "title": "Hong Kong Tennis Open 2016", "text": "Hong Kong Tennis Open 2016\n\nHong Kong Tennis Open 2016, oficiálně se jménem sponzora Prudential Hong Kong Tennis Open 2016, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem Plexipave v místním tenisovém klubu. Probíhal mezi 8. až 16. říjnem 2016 v čínském Hongkongu. Od svého založení v roce 1980 představoval sedmý ročník události.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se opět stala světová jednička Angelique Kerberová z Německa, jíž ve čtvrtfinále vyřadila Australanka Darja Gavrilovová . Jako poslední přímá účastnice do dvouhry nastoupila 113. hráčka žebříčku Risa Ozakiová z Japonska.\n\nDvacátou pátou singlovou trofej vybojovala Dánka Caroline Wozniacká, která se tak vrátila do elitní světové dvacítky. Devátý společný titul ze čtyřhry si připsal pár tchajwanských sester Chao-čching a Jung-žan Čanových. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1236813", "url": "https://cs.wikipedia.org/wiki?curid=1236813", "title": "Wesley Koolhof", "text": "Wesley Koolhof\n\nWesley Koolhof (17. dubna 1989 Duiven) je nizozemský profesionální tenista a specialista na soutěže čtyřher. Ve své dosavadní kariéře vyhrál na okruhu ATP World Tour tři turnaje ve čtyřhře, když spolu s krajanem Matwém Middelkoopem ovládl v roce 2016 bulharský podnik Garanti Koza Sofia Open a rakouský Generali Open Kitzbühel a v roce 2017 turnaj v australském Sydney. Na challengerech ATP a okruhu Futures získal do července 2016 jeden titul ve dvouhře a dvacet devět ve čtyřhře.\n\nNa žebříčku ATP byl ve dvouhře nejvýše klasifikován v srpnu 2013 na 462. místě a ve čtyřhře pak v srpnu 2016 na 47. místě.\n\nNa nejvyšší grandslamové úrovni se v mužské čtyřhře nejdále probojoval do 2. kola travnatého Wimbledonu 2016.\n\nV nizozemském daviscupovém týmu neodehrál k září 2016 žádné utkání.\n\nPremiérový titul ze čtyřhry na okruhu ATP Tour vybojoval společně s krajanem Matwém Middelkoopem začátkem února na bulharském Garanti Koza Sofia Open 2016, kde si ve finále jako třetí nasazení poradili s rakousko-kanadskou dvojicí Philipp Oswald a Adil Shamasdin výsledkem 5–7, 7–6, až v rozhodujícím supertiebreaku poměrem míčů [10–6].\n\nDruhý společný triumf zaznamenali na turnaji Generali Open Kitzbühel v rakouském Kitzbühelu, kde jako nejvýše nasazený pár zdolali domácí nenasazené tenisty Dennise Novaka a Dominica Thiema po třísetovém průběhu 2–6, 6–3, až v rozhodujícím supertiebreaku poměrem míčů [11–9].\n\nZačátkem nové sezóny 2017 získal svůj třetí singlový titul na okruhu, když opět s Middelkoopem porazili ve finále australského Apia International Sydney nejvýše nasazený britsko-brazilský pár Jamie Murray a Bruno Soares po dvousetovém průběhu 6–3 a 7–5.\n\nWesley Koolhof se narodil do sportovní rodiny fotbalového skauta Jurrieho a modní návrhářky Monique Koolhofových. Otec je bývalý profesionální nizozemský fotbalista, který hrál i za nizozemskou fotbalovou reprezentaci. Matka naopak reprezentovala Nizozemsko v pozemním hokeji. Jeho mladší bratr Dean Koolhof je profesionálním fotbalistou, hrající za mužstvo De Graafschap v 2. nejvyšší nizozemské lize Eerste Divisie. Odehrál několik zápasů nizozemskou fotbalovou reprezentaci do 21 let. Tenis začal hrát ve čtyřech letech. Když vyrůstal, byl jeho idolem jeho otec a americký tenista Andre Agassi. Nejraději hraje na antukových kurtech nebo pomalých kurtech tvrdého podkladu. Hovoří nizozemsky, německy a anglicky.\n\n"}
{"id": "1236814", "url": "https://cs.wikipedia.org/wiki?curid=1236814", "title": "Silesia Air", "text": "Silesia Air\n\nSilesia Air je česká charterová letecká společnost provozující individuální přepravu nákladu a převážně osob – aerotaxi využívající business jety, má hlavní základnu na letišti Václava Havla v Praze, sídlí v Opavě. Typickými cílovými oblastmi společnosti jsou Evropa, Afrika, Asie, Blízký a Střední Východ. Byla založena v roce 2002, v roce 2016 zaměstnávala přibližně 11 pilotů. . Již od založení je ředitelem společnosti Tomáš Karhánek (2017).\n\nSpolečnost v říjnu 2016 provozovala celkem 4 letouny:\nSpolečnost v minulosti využívala následující letouny:\n\n"}
{"id": "1236816", "url": "https://cs.wikipedia.org/wiki?curid=1236816", "title": "Seznam brasilských biskupů a arcibiskupů", "text": "Seznam brasilských biskupů a arcibiskupů\n\nToto je seznam biskupů a od r. 1966 arcibiskupů v brazilském hlavním městě Brasília.\n"}
{"id": "1236818", "url": "https://cs.wikipedia.org/wiki?curid=1236818", "title": "Střední škola obchodní (Praha 2)", "text": "Střední škola obchodní (Praha 2)\n\nStřední škola obchodní je střední škola na Vinohradech v Praze. Ve školním roce 2016/2017 zde studuje zhruba 850 žákyň a žáků.\n\n\nBudova v Belgické ulici čp. 250 byla vystavěna jako druhá školní budova v rámci tehdejšího samostatného města Královské Vinohrady. Architektem byl Josef Srdínko, vrchní pražský inženýr, a stavitelem byl Antonín Turek, městský inženýr a architekt. Budova slouží svému účelu od roku 1884. V roce 1912 byla zvýšena o jedno patro, jak dokládají letopočty v horní římse stavby. Stavbu sponzorovali na příklad uzenář Antonín Chmel nebo majitel továrny Orion František Maršner. Ve škole byla zřízena a vysvěcena velká kaple, která po krátkou dobu sloužila jako farní vinohradská kaple. Ve školní zahradě byla ovocná školka a zelinářské oddělení. Dnes škola disponuje jídelnou a tělocvičnou.\n\n\n"}
{"id": "1236819", "url": "https://cs.wikipedia.org/wiki?curid=1236819", "title": "Tianjin Open 2016", "text": "Tianjin Open 2016\n\nTianjin Open 2016 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v mezinárodním tenisovém centru. Probíhal mezi 10. až 16. říjnem 2016 v čínském přímo spravovaném městě Tchien-ťinu, jakožto třetí ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová trojka a obhájkyně titulu Agnieszka Radwańská z Polska. Jako poslední přímá účastnice do dvouhry nastoupila 115. hráčka žebříčku Chan Sin-jün z Čínské lidové republiky.\n\nBývalá světová jednička ve čtyřhře, Číňanka Pcheng Šuaj, získala první singlový titul na okruhu WTA Tour, když uspěla až v sedmém finále kariéry. V deblové soutěži pak Pcheng přidala trofej s Američankou Christinou McHaleovou a připsala si jubilejní dvacáté turnajové vítězství ze čtyřhry. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1236821", "url": "https://cs.wikipedia.org/wiki?curid=1236821", "title": "Království (tvrz)", "text": "Království (tvrz)\n\nTvrz Království stála v severozápadním cípu vesnice Království (místní část města Šluknov). Vznikla pravděpodobně v poslední čtvrtině 15. století, zanikla v průběhu třicetileté války.\n\nVes Království je v písemných pramenech poprvé zmiňována roku 1346, zdejší tvrz však vznikla až o více jak století později. Když získali tolštejnské panství saští vévodové Arnošt a Albrecht z rodu Wettinů, udělili roku 1472 vesnici v léno Zikmundovi z Varnsdorfu a jeho dcerám. Patrně v této době vznikla zdejší vodní tvrz. Z jedné strany ji chránil rybník, zbytek ohraničovaly hluboké příkopy zatopené vodou. Tvrz stála v severozápadní části vesnice a její podoba není známá. K roku 1546 je zmiňována jako majitelka Království Kateřina Klingerová, dcera Hanse von Keilinga. Roku 1555 podlehli téměř všichni obyvatelé vesnice morové epidemii, patrně včetně držitelů tvrze.\n\nVodní tvrz dobyli během třicetileté války Švédové. Stavba již nebyla obnovena a na jejím místě vyrostla později zemědělská usedlost (dům čp. 304). Během její přestavby v roce 1816 zcela zanikly poslední zbytky tvrze, rybník byl zrušen a vodní příkopy zasypány. Při stavebních pracích dělníci odkryli původní sklepy a nalezli celou řadu předmětů, jako např. zemědělské nářadí (radlice, pluhy) či neglazurované hrnce s uhlím. Statek stojící na místě tvrze zanikl v 2. polovině 20. století.\n\n"}
{"id": "1236822", "url": "https://cs.wikipedia.org/wiki?curid=1236822", "title": "Petr Vaňous", "text": "Petr Vaňous\n\nPetr Vaňous (* 24. února 1975 Kutná Hora) je český historik umění, výtvarný kritik, teoretik, publicista a kurátor výstav.\n\nV letech 1989-1993 absolvoval Výtvarnou školu Václava Hollara v Praze, kterou zakončil maturitou, poté v letech 1993-1999 absolvoval magisterský studijní program na Filosofické fakultě University Palackého v Olomouci v oboru \"Dějiny a teorie výtvarných umění\"(prof. I. Hlobil, A. Nádvorníková, R. Švácha, M. Togner) a v letech 2010-2015 doktorský studijní program v oboru Kurátor a kritik designu a intermédií na Vysoké škole uměleckoprůmyslové v Praze. \n\nV letech 1998-2000 byl kurátorem výtvarných sbírek Okresního muzea v Kutné Hoře a od roku 2001 odborným pracovníkem NPÚ v Praze. Působil jako redaktor výtvarného umění ve čtrnáctideníku Ateliér (2000-01), v Art & Antiques (2003-06) a týdeníku A2 (2006-09). V roce 2003 spoluzakládal Archiv výtvarného umění v Kostelci nad Černými lesy a v roce 2008 Společnost Topičova salonu v Praze. V letech 2007-09 zasedal ve výstavní radě Galerie Caesar v Olomouci. Patří do okruhu pravidelných spolupracovníků redakce Revolver Revue. Od roku 2011 působí jako odborný asistent na Akademii výtvarných umění v Praze. Podílí se na výstavní koncepci rozpočtové soukromé Galerie Dům v Broumově (od roku 2012) a Galerie Vyšehrad v Praze (od roku 2015).\n\nVěnuje se vztahu tradičních výtvarných médií (především malířství a kresby) k novým vizuálním trendům a sledování proměn malby a kresby v podmínkách informační společnosti a všeobecně rozšířených nových médií (tzv. postmediální situace). Souběžně se zajímá o vztah politiky a umění v rovině kulturních a kulturotvorných proměn v souvislostech s proměnami kritického jazyka. Jako nezávislý kurátor je autorem řady výstav, např. Resetting. Jiné cesty k věcnosti (2007–2008), Fundamenty & Sedimenty. Vzpoura hraček 2011 (2011), Motýlí efekt? (2013) nebo Český sen (2015). Je autorem nebo spoluautorem několika publikací o současném umění a řady katalogových textů, časopiseckých studií a recenzí. \n\n\n\n"}
{"id": "1236826", "url": "https://cs.wikipedia.org/wiki?curid=1236826", "title": "Bárður Hansen", "text": "Bárður Hansen\n\nBárður Jógvanson Hansen (transkripcí Bárdur Jógvanson Hansen; * 13. března 1992, Tórshavn) je faerský fotbalový obránce a reprezentant, od roku 2016 hráč dánského klubu Fremad Amager. \n\n\nNastupoval za faerské mládežnické fotbalové reprezentace U17, U19 a U21.\n\nV A-mužstvu Faerských ostrovů debutoval 13. 6. 2015 v kvalifikačním utkání v Tórshavnu proti reprezentaci Řecka (výhra 2:1).\n\n"}
{"id": "1236829", "url": "https://cs.wikipedia.org/wiki?curid=1236829", "title": "Sawtooth Range", "text": "Sawtooth Range\n\nSawtooth Range je pohoří ve středo-jižní části státu Idaho, v Custer County, Blaine County a Camas County, na severozápadě Spojených států amerických. V Sawtooth Range se nachází řada hor s nadmořskou výškou přes 3 000 m, alpinská jezera, prameny řek \"Boise\" a \"Big Wood River\" a přírodní rezervace.\nPohoří je součástí severních amerických Skalnatých hor. Nejvyšším vrcholem je \"Thompson Peak\" (3 277 m).\n\nSawtooth Range má 57 hor vyšších než 3 000 m a dalších 77 vrcholů má nadmořskou výšku mezi 2 700 až 3 000 m.\nPohoří se rozkládá ze severozápadu na jihovýchod.\nMá délku okolo 65 km.\n"}
{"id": "1236835", "url": "https://cs.wikipedia.org/wiki?curid=1236835", "title": "Převrácená třída", "text": "Převrácená třída\n\nPřevrácená výuka je metoda integrovaného učení, při níž dochází k obrácení úloh učitele a žáka v hodině, neboť je obsah učiva vytvořen studenty doma a aplikován ve škole. V anglické literatuře je tato metoda známá jako flip teaching, flipped classroom nebo inverted teaching \n\nVýuku v podobě převrácené třídy můžeme přiřadit na hranici konstruktivismu a konektivismu. Žák přebírá odpovědnost za své učení a jeho efektivitu. Mění se role učitele (ten není hlavním zdrojem informací, ale stává se spíše průvodcem napříč vzdělávacím procesem). Žáci se učí doma (správně na základě videí a videotutoriálů), úkoly dělají ve škole a látka z videotutoriálů se ve škole dále prohlubuje a řeší. Příkladem toho, jak tato videa mohou vypadat, je Khan Academy. Pro žáky je přijatelnější a mnohem přirozenější, pokud vzdělávací videa, která látku představují, jsou připravena jejich učitelem, kterého znají – ne někým cizím, neznámým. V ideálním případě je součástí převrácené třídy i prostředí, vytvořené například v LMS, kde mohou žáci interagovat a komunikovat. Je možné používat i vzdělávací sociální sítě typu Edmodo.\n\nTento přístup funguje pouze v případě, kdy je zajištěna perfektní technologická infrastruktura (tzv. 1:1, každý žák či student vlastní své zařízení (notebook, tablet, smartphone atp.). K tomu, aby převrácená třída měla smysl, je také nezbytné dodržovat několik základních principů:\n\nPokud jsou výše uvedené principy respektovány a implementaci předchází důsledná příprava, pak převrácená třída zvyšuje efektivitu výuky (je ale důležité počítat s tím, že žáci i učitelé si potřebují na tento model výuky zvyknout). To dokládají i výzkumy – například v matematice se díky této metodě podařilo škole v Minnesotě zvýšit úspěšnost při plošných státních testech o 20 %. Škola v Coloradu tuto metodu začala využívat pro řešení absence žáků a úspěšně se povedlo snížit vědomostní deficity těch, kdo do školy z různých důvodů nemohou docházet pravidelně. Škola v Michiganu po zavedení převrácených tříd tvrdí, že předčasné ukončení studia bylo sníženo o 33 %.\n"}
{"id": "1236836", "url": "https://cs.wikipedia.org/wiki?curid=1236836", "title": "Barbora Mochowa", "text": "Barbora Mochowa\n\nBarbora Mochowa (* 30. ledna 1993 Trutnov) je česká zpěvačka, pianistka a skladatelka. Pochází z Trutnova. Její předci z matčiny strany byli Rusové, z otcovy strany Němci. V dětství se věnovala houslím, poté studovala zpěv na Pražské konzervatoři a VOŠ Jaroslava Ježka. \n\nNěkolik let působila v dnes již neexistující skupině Sinuhet, se kterou v roce 2014 natočila svou první nahrávku, album \"Nocturno\". V témže roce vydala sólový singl \"Rise and Shine\", ke kterému vznikl i videoklip. \n\nPrvní sólové album \"Waiting for the White Raven\" vydala o dva roky později. V rámci hudebních cen Žebřík získala druhé místo v kategorii Objev roku. Na produkci se podílel Matouš Godík (\"Bratři Orffové\"), u dvou skladeb také Martin Peřina. Na albu Mochowou doprovází smyčcové kvarteto Unique Quartet, se kterým dodnes také koncertuje.\n\nV roce 2019 se stala finalistkou českého národního kola na Eurovision Song Contest 2019 s písní True Colors.Ta vznikla na prvním českém songwriting campu ve spolupráci s producenty Viliamem Bérešem a Koosem Kamerlingem.\n\nNyní pracuje s Viliamem Bérešem na novém albu, jehož vydání se plánuje na rok 2020.\n\nHudba Barbory Mochowé se nese v duchu zasněného popu s prvky filmové hudby.\n\n\n"}
{"id": "1236840", "url": "https://cs.wikipedia.org/wiki?curid=1236840", "title": "Suraž (Rusko)", "text": "Suraž (Rusko)\n\nSuraž () je město v Brjanské oblasti v Ruské federaci. Při sčítání lidu v roce 2010 mělo přes jedenáct tisíc obyvatel.\n\nSuraž leží na na pravém, západním břehu Iputě, levého přítoku Sože v povodí Dněpru. Od Brjansku, správního střediska oblasti, je Suraž vzdálen zhruba 175 kilometrů jihozápadně.\n\nOd roku 1923 vede přes Suraž železniční trať Orša–Kryčau–Uněča.\n\nPrvní zmínka o osídlení je ze 17. století, kdy se vesnice nazývala \"Suražiči\" (). Od roku 1781, kdy byla povýšena na město, do roku 1797 se nazývala \"Suraž-na-Iputi\" (), pak už jen krátce Suraž.\n\nZa druhé světové války obsadila Suraž 17. srpna 1941 německá armáda a zpět jej dobyly 23. září 1943 jednotky Brjanského frontu Rudé armády.\n"}
{"id": "1236844", "url": "https://cs.wikipedia.org/wiki?curid=1236844", "title": "Oliver Hart", "text": "Oliver Hart\n\nOliver Simon D'Arcy Hart (* 9. října 1948) je americký ekonom a profesor na Harvardově univerzitě. Spolu s Bengtem R. Holmströmem získal Nobelovu cenu za ekonomii pro rok 2016.\n\nOliver Hart se narodil Philipu D'Arcy Hart, výzkumníku v oblasti zdravotnictví, a Ruth Mayerové, gynekoložce, v Británii. Jeho rodiče jsou Židé, přičemž jeho otec pochází ze šlechtické rodiny. Je vnukem Samuela Montaga (1832-1911), prvního barona ze Swaythlingu, liberálního poslance a zakladatele banky Samuel Montagu & Co., která je dnes součástí HSBC.\n\nHart získal v roce 1969 titul B.A. v matematice na King's College v Cambridgi. Jeho spolužákem byl na příklad bývalý guvernér Banky Anglie Mervyn King. Dále získal v roce 1972 titul M.A. v ekonomice na University of Warwick a Ph.D. v ekonomice na Princeton University v roce 1974. Po ukončení svých studiích byl nejprve přednášejícím na Churchill College v Cambridgi a poté se stal profesorem na London School of Economics. V roce 1984 se vrátil do Spojených států, kde začal učit na Massachusetts Institute of Technology. Od roku 1993 učí na Harvard University, kde se v roce 1997 stal prvním Andrew E. Furer profesorem ekonomie. V letech 2000 až 2003 byl vedoucím ekonomického oddělení univerzity. Je členem mnoha vědeckých společností, na příklad Americké akademie umění a věd nebo Britské akademie, a držitelem několika čestných doktorátů.\n\nHart je expertem v oblasti teorie smluv, teorie filmu, korporátních financí a v oboru právo a ekonomie. Ve svém výzkumu se zabývá především rolí vlastnické struktury a smluvních dohod a jejich vlivu na vedení korporací. Dvakrát vystoupil jako vládní expert v soudních sporech s velkými korporacemi.\n\nZa své dílo v oblasti teorie smluv byl v roce 2016 oceněn Nobelovou cenou za ekonomii.\n\nOliver Hart má americké občanství. Jeho manželkou je Rita. B. Goldbergová, profesorka literatury na Harvardu a autorka paměti šoa v případě tak zvané druhé generace - tedy dětí přeživších vyhlazovacích táborů. Hart a jeho manželka mají dva syny.\n\n"}
{"id": "1236851", "url": "https://cs.wikipedia.org/wiki?curid=1236851", "title": "Kostel svaté Máří Magdaleny (Stupná)", "text": "Kostel svaté Máří Magdaleny (Stupná)\n\nKostel svaté Máří Magdaleny je římskokatolický, filiální, orientovaný kostel v Stupné, která je součástí obce Vidochov. Patří do farnosti Pecka. Kostel je od 12. listopadu 1993 chráněn jako kulturní památka České republiky. Kostel stojí osamoceně na jihovýchod od Stupné na plochém kopci směrem na Pecku.\n\nKostelík byl původně dřevěný a je uveden již roku 1627 ve Valdštejnově nadační listině. Stupná byla přifařena do Pecky. Současný kostel byl postaven v letech 1717-1719 stavitelem Heldtem na náklad valdických kartuziánů za převora Víta Korejse. Strop lodi byl upraven v roce 1893. V literatuře se traduje, že ve Stupné snad byla v letech 1384, 1412 a 1417 fara, plebáni prý střídavě bydleli ve Stupné nebo v Pecce. Zprávu uvedl roku 1790 Jaroslav Schaller ve své Topografii Čech. Udržoval se zvyk, že o nedělích a svátcích byla v Pecce druhá mše od 9 hodin sloužena německy s německým kázáním, pokud nebyla sloužena mše ve Stupné.\nBarokní jednolodní stavba s ustupujícím půlkruhově zakončeným presbytářem bez vnějších ozdob a s nízkými obdélnými okny. Presbytář má valenou klenbu a výsečemi, strop v lodi je rákosový. Sanktusová věžička je nad závěrem lodi.\n\nOltáře jsou z 19. století, další inventář je barokní z 18. století. Varhany byly pořízeny v roce 1767.\n\nU kostela je menší hřbitov. Původní hřbitov byl na jižní a západní straně kostela a pochovávali se tam lidé ze Stupné, Borovnice, Bělé a Radkyně, později byl umístěn na severní straně a pochovávali se sem pouze obyvatelé ze Stupné.\n\nBohoslužby se konají jen o pouti.\n\n"}
{"id": "1236852", "url": "https://cs.wikipedia.org/wiki?curid=1236852", "title": "Katarzia", "text": "Katarzia\n\nKatarzia, vlastním jménem Katarína Kubošiová (* 9. února 1989 Nitra) je slovenská zpěvačka a písničkářka. Je dcerou herečky Evy Pavlíkové. V dětství hrála na příčnou flétnu a housle, chtěla studovat herectví, ale třikrát se nedostala na školu. Nakonec vystudovala filmovou scenáristiku a dramaturgii na Filmové a televizní fakultě VŠMU v Bratislavě. První písničku (\"Home\") složila v šestnácti letech v USA, kde rok studovala v Tulse. První koncert s repertoárem čtyř písní odehrála v roce 2012 v bratislavském klubu Nu Spirit.\n\nNyní vystupuje s proměnlivou kapelou, kde se podle možností různě střídají Marek Minárik, Martin Valihora, Albert Romanutti, Vladko Mikláš, Lukáš Mutňanský, Petr Hanák.\n\nOd roku 2015 bydlí v Praze.\n\n\nNa album coverů Davida Kollera \"David Koller & Friends\" (2016) nahrála píseň \"Záchranár\". Složila a nazpívala ústřední píseň filmu \"Pátá loď\" (2017) \"Kde sa slzy berú\".\n\n"}
{"id": "1236874", "url": "https://cs.wikipedia.org/wiki?curid=1236874", "title": "Tichá", "text": "Tichá\n\nTichá může znamenat:\n\n\n\n"}
{"id": "1236887", "url": "https://cs.wikipedia.org/wiki?curid=1236887", "title": "Černá legenda", "text": "Černá legenda\n\nČerná legenda (španělsky \"leyenda negra\", anglicky \"Black Legend\") je propagandistické líčení historie v protišpanělském duchu, které bylo od 16. století šířeno protivníky španělské habsburské moci, zejména protestanty v severní a západní Evropě. Pojem černá legenda razil novinář Julián Juderías (1877–1918) od roku 1914. Černá legenda zahrnuje zejména následující body:\n\nOpakem černé legendy je bílá či růžová legenda, která naopak přehnaně oslavuje pozitiva španělských dějin.\n\nPřeneseně se termín černá legenda užívá i pro analogické situace jako označení nepodloženého paušálně negativního pohledu na nějakou historickou osobu nebo událost.\n\n"}
{"id": "1236888", "url": "https://cs.wikipedia.org/wiki?curid=1236888", "title": "Vejce Benedikt", "text": "Vejce Benedikt\n\nVejce Benedikt ( \"Eggs Benedict\") je pokrm podávaný nejčastěji jako snídaně nebo přesnídávka. Skládá se z opečeného pečiva (v originálním receptu se používá rozpůlený anglický muffin), které se přikryje plátkem uzeniny (šunka nebo libovější slanina), na to se dá uvařené ztracené vejce, vše se přelije teplou holandskou omáčkou a dochutí čerstvě mletým pepřem. \n\nRecept pochází ze Spojených států, o jeho vzniku koluje řada příběhů. Podle jedné verze si tuto kombinaci poprvé objednal roku 1894 v newyorském hotelu Waldorf Astoria burzovní makléř Lemuel Benedict, který se chtěl pomocí tohoto jídla zbavit ranní kocoviny, a o popularizaci vajec Benedikt se zasloužil hotelový šéfkuchař Oscar Tschirky. Další teorie klade zrod pokrmu do roku 1860, kdy ho připravil Charles Ranhofer z restaurace Delmonico pro milionáře LeGranda Benedicta. Za vynálezce receptu bývá také označován komodor Elias Cornelius Benedict, případně se pojmenování odvozuje od benediktinských mnichů.\n\nExistuje řada obměn základního receptu, z nichž nejznámější jsou \"florentinská vejce\", obsahující dušený špenát, \"vejce Mornay\", do nichž se místo holandské omáčky používá omáčka Mornay, nebo \"vejce Hemingway\", v nichž se uzenina nahrazuje plátkem uzeného lososa.\n\n"}
{"id": "1236899", "url": "https://cs.wikipedia.org/wiki?curid=1236899", "title": "David Lupa", "text": "David Lupa\n\nDavid Lupa (* 7. prosince 1977) je bývalý český fotbalista.\n\nV české lize hrál za FK Jablonec. Nastoupil v 1 ligovém utkání. Později působil na regionální úrovni.\n\n\n"}
{"id": "1236911", "url": "https://cs.wikipedia.org/wiki?curid=1236911", "title": "Popova Luka", "text": "Popova Luka\n\nPopova Luka je malá vesnice v opčině Janjina v Chorvatsku, v Dubrovnicko-neretvanské župě. V roce 2001 žilo v obci 40 obyvatel v 16 obydlených domech. Leží na hlavní regionální silnici poloostrova Pelješac D414 mezi sídly Pijavičino a Janjina.\n\nHlavní památkou obce je kostel Nejsvětější Trojice.\n\n"}
{"id": "1236912", "url": "https://cs.wikipedia.org/wiki?curid=1236912", "title": "Olga Scheps", "text": "Olga Scheps\n\nOlga Scheps (* 4. ledna 1986 v Moskvě, SSSR) je ruská klavíristka, žijící v německém Kolíně nad Rýnem.\n\nNarodila se 4. ledna 1986 v Moskvě do rodiny klavíristy Ilji Schepse, profesora hudby na cášském oddělení hudební konzervatoře v Kolíně nad Rýnem. Ve svých šesti letech s rodiči se přistěhovala do Německa.\n\nU RCA Red Seal (Sony Music):\n\n\n"}
{"id": "1236977", "url": "https://cs.wikipedia.org/wiki?curid=1236977", "title": "Tangun", "text": "Tangun\n\nTangun, psáno také Dangun (písmem hangul 단군왕검) je hrdina korejské mytologie, v níž je uctíván jako zakladatel prvního korejského státu Kočoson, zahrnujícího severní část Korejského poloostrova a čínskou provincii Liao-ning. Podle historicky neověřeného podání byl současníkem čínského legendárního císaře Jaoa a je některými Korejci pokládán za božstvo.\n\nPodle legendy sestoupil Hwanung, syn vládce nebes Hwanina, na Zemi na hoře Pektusan. Zde se setkal s medvědicí, která se chtěla stát člověkem. Hwanung jí nařídil, aby žila v tmavé jeskyni a živila se pouze pelyňkem a česnekem; za sto dní se medvědice změnila v ženu jménem Ungnjo a Hwanung s ní zplodil syna Tanguna, což znamená „santalový princ“. Když Tangun dospěl, založil město Asadal a stal se prvním vladařem Korejců, svůj stát nazval Čoson – „Jitřní klid“ (později se pro tento starověký útvar začalo používat označení Kočoson, tj. Starý Čoson, aby se předešlo záměně s moderním královstvím Čoson). Podle středověké kroniky \"Samguk Jusa\" k tomu došlo 3. října roku 2333 př. n. l.: od tohoto data se počítal tradiční korejský kalendář, který v Jižní Koreji oficiálně platil do roku 1961, a třetí říjnový den je jihokorejským státním svátkem jako \"Den založení národa\". Tangun podle pověsti vládl 1500 let, během nichž dal svému lidu zákony a zavedl zemědělství a řemesla, pak předal vládu urozenému mudrci Gijimu, který přišel z Číny, a ve věku 1908 let vstoupil na nebesa. Původní šamanistické náboženství Tanguna uctívalo jako nesmrtelného vládce hor.\n\nNa vrcholu hory Manisan na ostrově Kanghwa se nachází kamenná svatyně, o níž se věří, že v ní Tangun v době své vlády vykonával náboženské obřady. Severokorejský režim roku 1994 oznámil, že nalezl nedaleko Pchjongjangu Tangunův hrob, a vybudoval nad ním jako turistickou atrakci mauzoleum ve tvaru pyramidy. Oficiální verze Kim Ir-senova životopisu, podle níž se narodil na Pektusanu, ukazuje návaznost propagandy KLDR na starobylý kult Tanguna.\n\nTechnická sestava v bojovém umění taekwondo se na Tangunovu počest jmenuje Dan-gun tul.\n\n"}
{"id": "1236987", "url": "https://cs.wikipedia.org/wiki?curid=1236987", "title": "Semilasso", "text": "Semilasso\n\nSemilasso je kulturní centrum v brněnské čtvrti Královo Pole, v ulici Palackého (čo. 126), na křižovatce s ulicí Kosmovou.\n\nPři císařské silnici vedoucí z Brna na Svitavy, na okraji osady Ugartov, součásti blízkého Králova Pole, vznikl v první polovině 19. století zájezdní Morgensternův hostinec, který patřil k panství Schaffgotschů. Ve 30. letech 19. století se zde, na pozvání majitele panství, na delší čas ubytoval kníže Hermann von Pückler-Muskau, mimo jiné cestovatel a spisovatel, který začal používat pseudonym Tutolasso (tj. \"zcela vyčerpaný\" – z motta , tj. \"Vše se rozbíjí, vše přechází, vše unavuje\") a po čase Semilasso (tj. \"zpola odpočinutý\"). Zároveň zde v roce 1836 dokončil svůj cestopis \"Semilasso in Afrika\" s fiktivním hrdinou Semilassem, jenž byl dobovým čtenářským hitem. I sám kníže von Pückler-Muskau se stal místní populární postavou a dovolil pojmenovat hostinec podle něj: U Semilassa.\nHostinec se stal kulturním centrem Králova Pole, kde se ve zdobeném sále pořádaly místní společenské akce. V roce 1869 byla u Semilassa ukončena trať brněnské koněspřežné tramvaje a na jeho dvoře vznikla jedna ze tří vozoven, využívaná však pouze za éry koňské tramvaje. Roku 1900 byla trať z Brna elektrifikována. V blízkosti hostince byl na přelomu 19. a 20. století vybudován kulturní dům ve stylu historizující eklektické architektury, který převzal jméno Semilasso. Nová budova disponovala velkým sálem, restaurací i zahradou. Od roku 1904 byl znám jako Dělnický dům, neboť jej měl v pronájmu královopolský dělnický spolek. Po druhé světové válce ho pro kulturní potřeby využívala Královopolská strojírna a následně jej spravovalo Obvodní kulturní a vzdělávací středisko Brno V. V průběhu druhé poloviny 20. století byl kulturní dům různě přestavován, např. v 80. letech vznikla necitlivá dvorní dostavba, takže z původní budovy nakonec fakticky zůstala pouze uliční obvodová zeď s fasádou.\n\nRoku 1999 byla na budově Semilassa odhalena pamětní deska Karla Högra, který zde herecky začínal. Z důvodu neutěšeného stavu objektu byla v letech 2002–2003 provedena celková rekonstrukce podle projektu ateliéru RAW. Restauraci a společenský sál s přísálím, balkónem a zahradou doplnila nárožní dvoupodlažní kavárna se skleněnou věží, která se stala novou dominantou stavby. Budova je v majetku města Brna, samotný provoz kulturního centra zajišťuje od roku 2004 soukromá společnost Glanc.\nNevyužívaná budova původního hostince v sousedství kulturního centra (na nároží ulic Palackého a Metodějovy), která sama pocházela z druhé poloviny 18. století, byla zbořena na jaře 2006. Na jejím místě byl v letech 2007–2009 postaven bytový dům Nové Semilasso.\n\n"}
{"id": "1236999", "url": "https://cs.wikipedia.org/wiki?curid=1236999", "title": "Jozef De Kesel", "text": "Jozef De Kesel\n\nJozef kardinál De Kesel (* 17. června 1947, Gent) je belgický římskokatolický duchovní a arcibiskup mechelensko-bruselský. Dne 19. listopadu 2016 jej papež František jmenoval kardinálem.\n\n"}
{"id": "1237001", "url": "https://cs.wikipedia.org/wiki?curid=1237001", "title": "Big Station", "text": "Big Station\n\n\n"}
{"id": "1237011", "url": "https://cs.wikipedia.org/wiki?curid=1237011", "title": "Arcidiecéze mechelensko-bruselská", "text": "Arcidiecéze mechelensko-bruselská\n\nArcidiecéze mechelensko-bruselská (latinsky \"Archidioecesis Mechliniensis-Bruxellensis\") je římskokatolická metropolitní arcidiecéze na území Belgie se sídlem v Mechelenu.\n\nJejí katedrálou je mechelenská katedrála sv. Rombalda, konkatedrálou pak bruselská katedrála sv. Michaela archanděla a sv. Guduly.\n\nArcibiskup mechelensko-bruselský je zároveň primasem Belgie a vojenským ordinářem v Belgii.\n\n\n"}
{"id": "1237015", "url": "https://cs.wikipedia.org/wiki?curid=1237015", "title": "Aksamit", "text": "Aksamit\n\nAksamit (případně \"axamit\") je starší ( ' šest + ' nit) označení pro prutový (osnovní) samet s velmi nízkým vlasem, který, když se nic nevetkává, je řezaný. Jde o původní historické (zastaralé) označení luxusní tkaniny, často z hedvábí, se zatkanými zlatýmim či stříbrnými nitěmi, připomínající samet. Aby tkanina vydržela zátěž z kovokých nití, tkala se ze šesti nití: ze dvou v osnově a ze čtyř v útku. Právě z počtu šesti nití vychází původní řecké označení \"hexa-mitos\" (dnes \"axa-mit\", kde však \"ks\" v ruštině bývá náhradou pro \"x\"). Vzor na tkaninách vznikal při tkaní, zanořováním právě oněch vetkávaných zlatých a stříbrných nití, případně dodatečně dalším vyšíváním ručně.\n\nVyrábí se z bavlny nebo i ze syntetických filamentů, luxusní druhy z hedvábí. Základní tkanina je v plátnové nebo keprové vazbě.\n\nZ aksamitu se dříve (asi do konce 20. století) šily dámské společenské oděvy.\n\nV 21. století jsou aksamitové tkaniny známé jen v polském textilním obchodě, kde se výrazem aksamit všeobecně označují \"samety\".\n\nU \"aksamitových\" výrobků nabízených (v roce 2017) v českém textilním obchodě se jedná zpravidla o (levné) vlasové pleteniny.\n"}
{"id": "1237022", "url": "https://cs.wikipedia.org/wiki?curid=1237022", "title": "Alpaka (textilie)", "text": "Alpaka (textilie)\n\nAlpaka je obchodní název tkaniny ze skané bavlněné příze v osnově a neplstivé pesíkové vlny v útku. Vyrábí se převážně s použitím na dámské svrchní oděvy. \nPříze s označením \"alpaka\" je vyrobena ze srsti jihoamerické alpaky. Vlákna mají tloušťku 30-50 µm a délku 15-30 cm. Povrch vláken sestává z jemných šupin, takže lépe odrážejí světlo a dávají výrobkům zvláštní lesk. \n\nPříze se používá na hlavně svetry a tkané svrchní ošacení. \n\nPříze s označením alpakka se dříve vyráběla z trhané vlny. \n"}
{"id": "1237024", "url": "https://cs.wikipedia.org/wiki?curid=1237024", "title": "Konzervatoř N. A. Rimského-Korsakova v Petrohradu", "text": "Konzervatoř N. A. Rimského-Korsakova v Petrohradu\n\nPetrohradská státní konzervatoř N. A. Rimského-Korsakova (Leninova řádu), \"Санкт-Петербургская ордена Ленина государственная консерватория имени Н. А. Римского-Корсакова\" (zkr. \"СПбГК\") je hudební vysoká škola v Petrohradu, nejstarší konzervatoř v Rusku.\n\nStatus konzervatoře byl potvrzen výnosem imperátora Alexandra II. ze 17. (29.) října 1861 jako vzdělávací zařízení Ruské hudební matice v oboru hudby. Zařízení bylo pro první studenty zpřístupněno již o dva roky dříve, a to především díky úsilí věhlasného klavíristy, skladatele a dirigenta Antona Rubinštejna. V souladu s § č. carského 1 výnosu, byla škola založena pod přímou záštitou velkokněžny Jeleny Pavlovny. Později, 8. (20.) září 1862 škola oficiálně zahájila činnost již jako konzervatoř.\n\n"}
{"id": "1237029", "url": "https://cs.wikipedia.org/wiki?curid=1237029", "title": "Le Fana de l'Aviation", "text": "Le Fana de l'Aviation\n\nLe Fana de l'Aviation je francouzský časopis věnovaný letectví a jeho dějinám. Založen byl v květnu 1969 Robertem J. Rouxem a Michelem Marrandem, původně pod názvem \"\"L'album du fanatique de l'aviation\"\", jako první měsíčník tohoto typu ve francouzštině. Posléze bylo jeho vydávání řízeno Sergem Pozzolim. \n\nOd prvního čísla se časopis rozhodl opustit fotografii na titulní stránce a nahradit ji originální malbou ilustrující hlavní téma příslušného vydání. Každé dva měsíce vycházejí monotematická speciální čísla mimo pravidelnou publikační řadu.\n\n"}
{"id": "1237031", "url": "https://cs.wikipedia.org/wiki?curid=1237031", "title": "Česká asociace cheerleaders", "text": "Česká asociace cheerleaders\n\nČeská asociace cheerleaders (ČACH, \"Czech Cheerleading Union, CCU\") je občanské sdružení fungující od roku 2001, které sdružuje týmy cheerleaders na území České republiky.\n\nKaždoročně pořádá ČACH letní cheer kemp s instruktory z americké křesťanské organizace FCC (Fellowship of Christian Cheerleaders), republikové soutěže - Mistrovství republiky v cheerleadingu, Spirit cheer cup, Roller Coaster Cup a Safari Cheer Cup, vydává elektronický měsíčník o cheerleadingu \"Spirit\" a provozuje výběrový tým cheerleaders - \"Czech Allstar Team\".\n\nCzech Allstar Team je výběrem těch nejlepších cheerleaders z členských týmů asociace. Jeho členky jsou vybírány na základě každoročního konkurzu začátkem podzimu. Allstar tým reprezentuje Českou republiku na nadnárodních soutěžích. Jeho zatím nejlepším výsledkem bylo třetí místo na Elite Championship v německém Movie Parku v Bottropu v roce 2007 v kategorii Allgirl Cheer.\n\nOd sezony 2011/2012 je tento výběrový tým pojmenován Czech National Cheer Team a pod vedením zkušených amerických trenérů Jonathana Smileyho a Blakea Myerse se připravuje na European Cheerleading Championships ve Slovinsku.\n\nV současnosti je členem asociace 30 týmů, v nichž působí přes 1000 (dříve 600) cheerleaders různého věku. Hlavním cílem asociace je rozvoj cheerleadingu v ČR.\n\nV České republice jsou každoročně pořádány dvě soutěže - Mistrovství České republiky v cheerleadingu (v květnu) a Spirit cheer cup (listopad/prosinec). Největší soutěží v Evropě je Elite Cheerleading Championship pořádaný německou organizací Elite. Tato soutěž je také kvalifikací na Mistrovství světa Cheer IASF Worlds pořádané mezinárodní organizací IASF.\n\n"}
{"id": "1237033", "url": "https://cs.wikipedia.org/wiki?curid=1237033", "title": "Vilém Jindřich Nasavsko-Saarbrückenský", "text": "Vilém Jindřich Nasavsko-Saarbrückenský\n\nVilém Jindřich Nasavsko-Saarbrückenský (6. března 1718, Usingen – 24. července 1768, Saarbrücken) byl od roku 1741 až do své smrti knížetem Nasavsko-saarbrückenským. Byl osvíceneckým panovníkem, který se snažil své území zmodernizovat, zanechal však po sobě mnoho dluhů.\n\nVilém Jindřich se narodil 6. března 1718 v Usingenu jako pátý syn z celkem devíti dětí (nicméně, jen čtyři se dožily dospělosti) Viléma Jindřicha Nasavsko-Usingenského a jeho manželky Šarloty Amálie Nasavsko-Dillenburské. Avšak již pár týdnů po narození Viléma Jindřicha jeho otec umírá a regentem za syny se stává matka Šarlota Amálie. Ta vládla knížectví až do své smrti roku 1738. Svým dětem poskytla dobré vzdělání a vedla je ke kalvinismu. V letech 1730 a 1731 byl Vilém Jindřich i se starším bratrem Karlem vzděláván na Štrasburské univerzitě. Po krátkou dobu také pravděpodobně studoval na Ženevské univerzitě a mezi tamními reformovanými studenty byl oblíbený. Vilém Jindřich během své kavalírské cesty navštívil i dvůr francouzského krále Ludvíka XV., kde krátkou dobu pobýval.\n\nKdyž zemřela matka Viléma Jindřicha, Šarlota, stal se regentem za mladšího bratra Karel a když Vilém Jindřich roku 1741 dovršil plnoletosti, rozhodli se, že si knížectví rozdělí. Stalo se tak ještě toho roku; starší Karel dostal Nasavsko-Usingen a Vilém Jindřich Nasavsko-Saarbrücken. Dělítkem těchto dvou území byla řeka Rýn. Nasavsko-Saarbrücukensko mělo přibližně pouze 22 000 obyvatel a rozlohou se řadilo mezi jedno z nejmenších knížectví Svaté říše římské.\nJiž krátce po nástupu do funkce se Vilém Jindřich rozhodl účastnit se svým plukem \"Royal-Allemand\" války o rakouské dědictví. Roku 1742 svůj pluk prodal Hesensko-darmstadtskému lankrabství. Stalo se tak během korunovace Karla VII. a právě během této akce se Vilém Jindřich seznámil se svojí budoucí manželkou \"Žofií z Erbachu\".\n\nS vlastním plukem se účastnil i sedmileté války. Často cestovat do Francie, především do Paříže, kde byl povýšen na polního maršála. Byl dobrým knížetem a vytvořil moderní katastrální systém podle Rakouska. Podporoval moderní zemědělské postupy, například pěstování brambor a hubení škůdců. Podporoval i těžbu uhlí a zpracovávání železa. Znárodnil doly a pronajaté železárny. I přes jeho osvícenecké myšlení ale nezlepšil finanční stránku knížectví, protože časté výdaje za stavební práce knížecí truhlici značně vyčerpaly.\n\nSaarbrückenu se vyhnula třicetiletá válka i válka reunii, což mělo pozitivní vliv na vývoj města. Bylo přestavováno do barokního stylu, většinu budov tehdy navrhl architekt Friedrich Joachim Stengel. Zajímavými památkami z té doby jsou například zámek v Saarbrückenu, kostel \"Ludwigskirche\", nebo bazilika svatého Jana. Nechal také vybudovat řadu paláců a měšťanských domů. Stnnou stránkou jeho vlády byly dluhy, které po sobě zanechal.\n\nZemřel v Saarbrückenu jako padesátiletý 24. července 1768.\n\nDne 28. února 1742 si v Erbachu vzal Žofii (1725-1795), dceru hraběte Jiřího Viléma z Erbachu. Měl s ní pět dětí, dospělosti se dožil jeden syn a tři dcery.\n"}
{"id": "1237041", "url": "https://cs.wikipedia.org/wiki?curid=1237041", "title": "Godrano", "text": "Godrano\n\nGodrano (sicilsky \"Kuṭṛànu\") je městečko s necelými dvanácti sty obyvatel, které se nachází v západní vnitrozemské oblasti palermské provincie na Sicílii. Město leží na severním úpatí skalního masívu Rocca Busambra, Nadmořská výška katastrálního území obce se pohybuje od 450 m n. m. do 1613 m n. m. (tato kóta je nejvyšším bodem hřebene Rocca Busambra a zároveň i nejvyšším vrcholem Sicanského pohoří (Monti Sicani). Katastr Godrana je zčásti totožný s územím přírodní rezervace Bosco della Ficuzza, Rocca Busambra, Bosco del Cappelliere a Gorgo del Drago, vyhlášené 26. 7. 2000.\n\nNejstarší historie městečka je spjata s obdobím arabské expanze na Sicílii a okupace ostrova Araby v 9. - 11. století. Arabové toto místo nazývali \"Al-Gudran\", stejně, jako nedaleké jezero.\n\nVe 14. století z vlády aragonských panovníků na Sicílii, se městečko rozvíjelo. V 16. století založil místní šlechtic Annibale Valguarnera nové město Godrano o něco níže, než bylo původní sídlo, a tato nová osada se stala jádrem dnešního Godrana. Město má šachovnicový půdorys, odpovídající charakteru pozdější výstavby v 18. století. Po zemětřesení, k němuž došlo v povodí řeky Belice v roce 1967, prošlo centrum města revitalizací a přestavbou, během níž byly zbořeny některé starší objekty.\n\nŽivot v Godranu byl od roku 1921 poznamenán sporem příslušníků dvou rodin - Barbaccia a Lorello - o ovládnutí místních pastvin, zasahujících do někdejšího královského lesa \"Bosco della Ficuzza\". Jednalo se o území, na kterém byl ukrýván a porážen kradený dobytek. Uvádí se, že z těchto zdrojů pocházela více než polovina masa, spotřebovaného v Palermu. Vraždění, doprovázející tyto spory, pokračovalo až do druhé poloviny 20. století. Za období od roku 1921 do roku 1959, kdy byli konkurenční mafií zavražděni bratři Percorariové ve věku 19 a 10 let, bylo na území Godrana spácháno 60 závažných trestných činů, z toho 40 vražd příslušníků rodin Barbaccia a Lorello. Ještě v 80. letech 20. století byly vyšetřovány a souzeny některé další trestné činy příslušníků godranské mafie.\n\nVznik zajímavých staveb v okolí Godrana souvisí s historii loveckého zámku Bourbonů a klimatických lázní v sousední Ficuzze. Mezi tyto stavby patří například \"La Peschiera dei Borboni\"  poblíž přírodní rezervace Gorgo del Drago či horská chata \"Alpe Cucco\", původně lesovna v bourbonské honitbě, jak dokládá mapa z roku 1849. Tato chata nyní slouží pro ubytování návštěvníků Roccy Busambry a přilehlé přírodní rezervace.\n\nV údolí říčky Frattiny jsou zbytky starých mlýnů, dochovaly se též některé původní mlýnské kameny. V některých lokalitách se lze nalézt také pozůstatky pecí na pálení vápna, které zde existovaly již v 16. století. Od roku 1884 mělo Godrano železniční spojení s Palermem. Na úzkorozchodné železniční trati Palermo - Corleone - San Carlo byl ukončen provoz v roce 1959 a drážní těleso bylo později přebudováno na cyklostezku, která zpřístupňuje nejzajímavější partie přírodní rezervace mezi Ficuzzou a Godranem.\n\nPo zrušení železniční tratě jedinou formou veřejné dopravy jsou autobusové linky sicilské regionální společnosti AST. Godranem prochází místní komunikace, která je spojnicí mezi silnicemi vyšší třídy, jež vedou na sever do 40 km vzdáleného Palerma či na druhé straně směrem na jihovýchod do vzdálenějších regionů Sicílie.\n\nSýr Caciocavallo Godranese\n\nGodranští se pyšní svým sýrem \"Il Caciocavallo Godranese\", kterému přezdívají \" \"fiore a quattro facce\"\" (\"květina čtyř tváří\" či \"květina čtyř podob\"). Základem sýra, který je registrován jako tradiční sicilský produkt, je kvalitní mléko, produkované kravami, volně se pasoucími v okolní divoké přírodě. Tento sýr je vyvážen do řady zemí světa. Mezi ceněné produkty místního zemědělství patří též salám, vyráběný z oslího masa.\n\nJohn Travolta\n\nZ Godrana pocházel dědeček amerického herce, zpěváka a tanečníka Johna Travolty Salvatore Travolta.\n\nFilm The Brotherhood\n\nHistorie místní mafie inspirovala americké tvůrce k natočení filmu \"The Brotherhood\" (\"Bratrství\"). Film s Kirkem Douglasem a Irene Papas v hlavních rolích natočil v roce 1968 režisér Martin Ritt.\n\n"}
{"id": "1237043", "url": "https://cs.wikipedia.org/wiki?curid=1237043", "title": "Joyce Cary", "text": "Joyce Cary\n\nArthur Joyce Lunel Cary (7. prosinec 1888, Derry – 29. březen 1957 Oxford) byl irský spisovatel.\n\n\n"}
{"id": "1237057", "url": "https://cs.wikipedia.org/wiki?curid=1237057", "title": "Seznam členů Světové organizace skautského hnutí", "text": "Seznam členů Světové organizace skautského hnutí\n\nOd založení skautingu se hnutí rozšířilo z Velké Británie do 216 zemí světa. Po celém světě se ke skautingu hlásí více než 40 milionů členů ze 169 národních organisací přidružených ke světové skautské organizaci.\n\nSvětová organizace skautského hnutí uznává nanejvýš jednu skautskou organisaci v každé zemi. Některé země mají několik organizací spojených do jedné federace, např. rozdělených podle náboženství (např. Francie a Dánsko), etnické příslušnosti (např. Izrael), nebo jazyka (např. Belgie). Kanada je jedinou zemí, která má dvě uznané organisace, které jsou rozděleny podle jazyka.\n\n\n\n\n\n\n\n\n\n\n\nV roce 2014 WOSM uvedla 26 svrchovaných zemí jako potenciální členy, 10 z nich byly v působnosti zámořských poboček členských organizací WOSM (viz #Státy a území se skautingem provozovaným zámořskými pobočkami členských organizací WOSM). \n\n\nV roce 2008 WOSM uvedla šest svrchovaných zemí bez skautingu, seznam vynechal Vatikán, který je také bez skautingu. Čínská lidová republika, s pomocí asijskou-pacifického regionu, má nyní skautské asociace v plenkách, a proto byly uvedeny v následující části (viz #Jiný statut).\n\n\n\n"}
{"id": "1237058", "url": "https://cs.wikipedia.org/wiki?curid=1237058", "title": "Alfieri Maserati", "text": "Alfieri Maserati\n\nAlfieri Maserati (23. září 1887 Voghera – 3. března 1932 Bologna) byl italský automobilový závodník a konstruktér. V roce 1914 založil dílnu \"Officine Alfieri Maserati\", která od roku 1926 vyráběla vlastní závodní automobily a v současnosti je jako Maserati S.p.A. součástí skupiny Fiat koncernu Fiat-Chrysler.\n\nAlfieriho rodiči byli Rodolfo Maserati a Carolina, rozená Losi. Otec pracoval v osmdesátých letech 19. století jako strojvůdce, podle jiných zdrojů působil v severoitalské Lombardii na železnici jako inženýr.\n\nAlfieri Maserati se narodil v roce 1887 jako čtvrté z celkem sedmi dětí. V roce 1885 se už rodičům dítě pojmenované Alfieri narodilo, ovšem ve věku jednoho roku zemřelo. Alfieri a jeho starší bratři Carlo (1881–1910) a Bindo (1883–1980), stejně jako mladší Mario (1890–1981), Ettore (1894–1990) a Ernesto (1898–1975) převzali od otce jeho zájem o techniku.\n\nV roce 1903 se začal Alfieri Maserati učit mechanikem u výrobce automobilů Isotta Fraschini v Miláně; doporučení pocházelo od bratra Carla, který zde krátce před tím našel práci. Carlo ale brzy přešel do společnosti Bianchi. Alfieri ho o dva roky později následoval. Kromě práce ve firmě Alfieri i v továrním týmu úspěšně účastnil. Po několika letech se Alfieri vrátil do společnosti Isotta Fraschini, pracoval jako testovací jezdec a servisní technik. V roce 1910 Carlo zemřel na zápal plic a Alfieri s bratrem Bindem odešel do Argentiny do tamního zastoupení automobilky Isotta. V Buenos Aires Alfieri postavil závodní automobil na bázi vozu Isotta a sám se s ním účastnil několika místních soutěží. Po krátkém pobytu v Londýně se oba bratři vrátili v roce 1914 do Itálie.\n\n1. prosince 1914 založil Alfieri v Bologni vlastní dílnu, která byla dlouhá léta v úzkém spojení s firmou Isotta Fraschini. \"Officine Alfieri Maserati\" opravovala vozy zákazníků Isotty a také je připravovala na závody. Mladší bratři Ettore a Ernesto byli v jeho dílně zaměstnáni také. Od té doby byla firma známa jako \"Fratelli Maserati\" (bratři Maserati).\n\nPo vstupu Itálie do války na jaře 1915 byla činnost firmy utlumena. Alfieri se vrátil do továrny Isotta Fraschini a podílel se vývoji leteckých motorů. Souběžně vyvíjel zapalovací svíčky, které po skončení války prodával pod značkou \"Trucco e Maserati\".\n\nPo skončení války Alfieri Maserati provoz dílny obnovil. Kromě servisu vozů firmy Isotta Fraschini postavil pod jejím jménem závodní vůz, který „vyhrál několik důležitých závodů.“ Tímto vozem vzbudil Alfieri zájem turínského výrobce automobilů Diatto, která mu nabídla místo. Alfieri se tak v létě 1921 stal šéfem jejího vývoje. \n\nSe záměrem vylepšit „nepříliš výrazné image firmy“ byl Alfierimu zadán vývoj vlastního závodního vozu Diatto. Maserati postavil Diatto 20S na bázi běžného cestovního vozu. Za jeho volantem se účastnil několika závodů v oblasti středomoří. S typem 20S je spojen sportovní skandál z roku 1924: Alfieri Maserati se s ním přihlásil do závodu do vrchu Rabassada ve Španělsku v kategorii dvoulitrových motorů. Při přezkoušení se ale ukázalo, že vůz má motor o objemu tři litry. Alfieri byl proto na pět let vyloučen z účasti v automobilovém sportu. Z dnes neznámých důvodů se mu ale podařilo dosáhnout zrušení tohoto zákazu s účinností od roku 1925.\n\nV roce 1925 zkonstruoval Alfieri pro Diatto nový závodní speciál, který byl ale nasazen jen sporadicky, protože se firma v té době potýkala s finančními těžkostmi. Počátkem podzimu 1925 se Diatto stáhlo z motorsportu úplně. Alfieri Maserati firemní vývoj bezúplatně převzal v září 1925 a pod vlastním jménem jej vedl do roku 1926. Poslední typ Diatto s pozměněnými detaily poté v roce 1926 představil jako Maserati Tipo 26. Označení 26 označuje rok uvedení do výroby. Tipo 26 se vyrábělo až do roku 1932 a vzniklo 11 vozů.\n\nOd roku 1926 pracovali tři Alfieriho bratři společně v jeho dílně. Společnost byla rodinnou firmou, i přesto, že oficiálně byla „psána“ na Alfieriho. Od tohoto roku nesly Alfieriho návrhy značku Maserati, i když vozy až do roku 1932 vycházely z posledního konceptu navrženého pro Diatto. Po voze Tipo 26 Alfieri navrhl a postavil unikátní model V4 s 16válcovým motorem a také modelovou řadu závodních vozů Maserati 8C, vyráběnou v letech 1931 až 1933. S některými vozy se účastnili závodníci továrního týmu Maserati Velkých cen, vytrvalostních závodů i závodů do vrchu. Zpočátku závodil i sám Alfieri, později zaměstnával známé závodníky jako byli Luigi Arcangeli, Baconin Borzacchini, Luigi Fagioli, Aymo Maggi a Achille Varzi. Koncem 20. let konkurovaly vozy Maserati především značkám Alfa Romeo a Bugatti, přičemž byl tovární tým několikrát úspěšný.\n\nV této době započala desetiletí trvající rivalita mezi Maserati a stájí Scuderia Ferrari: od roku 1924 byl Enzo Ferrari továrním jezdcem týmu Alfa Romeo a soupeřil na tratích s Alfierim, tehdy jezdícím na vozech Diatto. Rivalita vzrostla s tím, jak Enzo Ferrari v roce 1929 za pomoci investorů a Alfy Romeo založil závodní stáj Scuderia Ferrari.\n\nV roce 1927 při vytrvalostním závodě Coppa Messina, který se jel na veřejné trati poblíž sicilského města Messina, měl Alfieri Maserati těžkou nehodu. Po jezdcově chybě se vůz Tipo 26B na velmi prašné cestě převrátil. Při nehodě si Alfieri vážně poranil ledvinu, která musela být odstraněna. Poté se Maserati účastnil již jen několika závodů. V průběhu let se objevily komplikace a v roce 1931 se Alfieriho stav natolik zhoršil, že už mohl závodům jen přihlížet. 3. března 1932 podstoupil další operaci ledviny, při níž však zemřel. Jeho pohřbu se v Bologni účastnilo velké množství lidí.\n\nPo Alfieriho smrti vedli bratři \"Officine Alfieri Maserati\" společně dále. Podle některých zdrojů ale společnost už nebyla tak dynamická jako za Alfieriho života. V roce 1937 společnost prodali průmyslnické rodině Orsi. V souvislosti s tím se sídlo firmy přesunulo z Bologni na ulici Via Emilia v Modeně; nová továrna Maserati na její severní straně se nacházela jen 500 metrů od sídla Ferrari na straně jižní.\n\nI přes prodej investiční skupině v čele s Adolfem Orsim, podepsali bratři u Maserati ještě desetiletý závazek. V roce 1947 Ernesto společně s bratry Ettorem a Bindem založil v bývalé továrně v Bologni novou firmu vyrábějící závodní a sportovní automobily – \"Officine Specializzata Costruzioni Automobili\" (OSCA). Tu v roce 1963 prodali výrobci motocyklů, firmě MV Agusta.\n\nPůvodní firmu Maserati v letech 1968 až 1975 vlastnil Citroën, poté Alejandro de Tomaso a v roce 1993 přešla firma do koncernu Fiat.\n\nV roce 2014 představilo Maserati na Ženevském autosalonu koncept nazvaný \"Maserati Alfieri\".\n\n"}
{"id": "1237063", "url": "https://cs.wikipedia.org/wiki?curid=1237063", "title": "Arcidiecéze Brasília", "text": "Arcidiecéze Brasília\n\nArcidiecéze brasilská (latinsky \"Archidioecesis Brasiliapolitana\") je římskokatolická metropolitní arcidiecéze na území Brazílie se sídlem v jejím hlavním městě Brasília, zahrnuje Federální distrikt Brazílie.\nKatedrálou je kostel Nossa Senhora Aparecida v Brasílii.\nDiecéze byla zřízena jako bezprostředně podřízená Svatému Stolci papežem Janem XXIII. v roce 1960, v roce 1966 byla povýšena na metropolitní arcidiecézi.\n\n\n"}
{"id": "1237064", "url": "https://cs.wikipedia.org/wiki?curid=1237064", "title": "Hurikán Nicole (2016)", "text": "Hurikán Nicole (2016)\n\nHurikán Nicole byla tropická cyklóna, která se zformovala 4. října 2016 v Atlantském oceánu. 6. října 2016 se bouře proměnila na hurikán, který místy dosahoval rychlosti větru 2. kategorie hurikánů.\n\nHurikán se během své cesty stočil na jih a síla hurikánu se následně snížila na tropickou bouři. Později se tropická bouře Nicole obrátila na sever a 11. října dosáhla opět síly hurikánu. Brzy dosáhl hurikán 2. kategorie a 13. října dosáhl 4. kategorie. Odpoledne 13. října 2016 zasáhl hurikán Bermudy s rychlostí větru 3. a 2. kategorie. Večer 13. října hurikán výrazně zeslábl. Odpoledne 15. října se bouře Nicole opět proměnila v hurikán s rychlostí 140 km/h, tedy 1. kategorie a místy 2. kategorie. U Grónska se bouře vytratila. Hurikán Nicole zabil 2 osoby.\n"}
{"id": "1237065", "url": "https://cs.wikipedia.org/wiki?curid=1237065", "title": "Streetscooter", "text": "Streetscooter\n\nStreetscooter GmbH je německý výrobce a Streetscooter Work značka elektrických vozidel se sídlem v Cáchách, založená v roce 2010. Patří do holdingu německého poštovního podniku Deutsche Post\na jejím nejznámějším výrobkem je elektrická dodávka speciálně určená pro poštovní a expediční firmy.\n\nPočátek projektu poštovního vozu Streetscooter Work se datuje na konec roku 2011; tehdy začala Deutsche Post ve spolupráci s univerzitou RWTH Cáchy a 30 dalšími firmami spolupracovat na vývoji levné dodávky na elektrický pohon. Vedena přitom byla cílem snížit do roku 2020 emise oxidu uhličitého své vozové flotily o 30 procent oproti roku 2007. Zadání bylo připravit vůz speciálně pro expediční a poštovní účely se zjednodušenou konstrukcí a v ceně do 5 tisíc eur. První prototyp vyjel na silnici v listopadu 2012, homologován byl certifikační agenturou DEKRA v srpnu 2013.\n\nAutomobily byly určeny nejprve pouze pro podnik Deutsche Post, jenž koupil 50 kusů testovací verze; když se osvědčily, podnik v dubnu 2016 koupil od univerzity RWTH kontrolní podíl ve firmě Streetscooter a začal pro svou potřebu navyšovat výrobu s plánem až 5 tisíc kusů ročně. V říjnu 2016 Deutsche Post oznámila, že bude prodávat tyto elektromobily také třetím stranám, čímž znepokojila tradiční výrobce automobilů jako je Volkswagen nebo Renault.\n\nVůz pohání motor o výkonu 30 nebo 45 kW s maximální rychlostí 85km/h. Díky lithium-iontovým akumulátorům s kapacitou 20,4 kWh má auto při poštovním městském provozu dojezd až 80 km s 200 zastávkami denně. Je konstruováno na provoz 16 let, 6 dní v týdnu a 10 hodin denně a na vysokou zátěž; počítáno bylo např. s 200 otevřeními a zavřeními dveří denně. Dobití baterie na 80 % kapacity trvá čtyři hodiny a na 100 % sedm hodin.\n\nAutomobil je oproti konkurenci lehký, díky své jednoduché konstrukci váží 1495 kg. Nejlevnější model stojí okolo 32 tisíc eur (zhruba 850 tisíc korun, údaj z roku 2017), zato má levnější provozní a servisní náklady než auta se spalovacím motorem.\n\n"}
{"id": "1237069", "url": "https://cs.wikipedia.org/wiki?curid=1237069", "title": "Taeniidae", "text": "Taeniidae\n\nTaeniidae (Ludwig, 1886) je čeleď kruhovkovitých tasemnic s dvouhostitelským cyklem. Jedná se o parazity suchozemských savců, kde predátor je definitivní hostitel a kořist mezihostitel. Čeleď čítá řadu medicínsky a veterinárně významných druhů tasemnic členěných do 4 rodů: \"Taenia\", \"Echinococcus\", \"Hydatigera\" a nově vytvořený rod \"Versteria\". Tělo taeniidních tasemnic tvoří skolex se 4 přísavkami, chobotkem s háčky a strobila (vlastní tělo) s články (proglotidy). Článků bývá 1-7 u rodu \"Echinococcus\", několik desítek u rodu \"Hydatigera\" a až několik set u rodu \"Taenia\".\n\n"}
{"id": "1237071", "url": "https://cs.wikipedia.org/wiki?curid=1237071", "title": "Ariën van Weesenbeek", "text": "Ariën van Weesenbeek\n\nAriën van Weesenbeek (* 17. května 1980, Waalwijk, Nizozemsko) je nizozemský bubeník hudební skupiny Epica, se kterou vystupuje od roku 2007. Je také členem hudební skupiny MaYaN. Ve věku patnácti let založil hudební skupinu Pandaemonium a připojil se k několika dalším skupinám, jako například Downslide & Conspiracy.\n\nV roce 2003 se připojil k metalové kapele God Dethroned a v roce 2007 nahrál bicí party na album \"The Divine Conspiracy\" od Epicy. Ke konci roku bylo poté oznámeno, že se van Weesenbeek oficiálně připojil k Epice.\n"}
{"id": "1237072", "url": "https://cs.wikipedia.org/wiki?curid=1237072", "title": "U Pohránovského rybníka", "text": "U Pohránovského rybníka\n\nPřírodní památka U Pohránovského rybníka byla vyhlášena v roce 2015 na rozloze 64,97 hektarů za účelem ochrany populace vzácných a ohrožených xylofágních druhů brouků, tzn. brouků živících se výhradně dřevem, a jejich biotopů. Dalšími předměty ochrany jsou populace zvláště chráněných druhů živočichů vázaných na mokřadní společenstva, zachovalejší lesní společenstva (zejména acidofilní doubravy a mokřadní olšiny) a mokřadní ekosystémy. Totožnou plochu zabírá stejnojmenná evropsky významná lokalita, která byla vyhlášena za účelem ochrany lokality silně ohroženého lesáka rumělkového (\"Cucujus cinnaberinus\"). Chráněné území se nachází v Pardubickém kraji poblíž obcí Pardubice a Srch. Chráněny jsou pouze lesní porosty a mokřady obklopující Pohránovský rybník, vlastní rybník součástí PP není. Východní okraj chráněného území lemuje železniční trať 031 a silnice pro motorová vozidla I/37. Oblast spravuje Krajský úřad Pardubického kraje.\n\n"}
{"id": "1237077", "url": "https://cs.wikipedia.org/wiki?curid=1237077", "title": "Seznam vrcholů v Podčeskoleské pahorkatině", "text": "Seznam vrcholů v Podčeskoleské pahorkatině\n\nSeznam vrcholů v Podčeskoleské pahorkatině obsahuje pojmenované podčeskoleské vrcholy s nadmořskou výškou nad 550 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 550 m. Celkem jich je 25, z toho 6 s výškou nad 600 m. Nejvyšší horou je Chebský vršek s nadmořskou výškou 679 m, který se nachází v geomorfologickém okrsku Dolnožandovská pahorkatina.\n\nSeznam vrcholů podle prominence obsahuje všechny podčeskoleské vrcholy s prominencí (relativní výškou) nad 100 m bez ohledu na nadmořskou výšku. Podčeskoleská pahorkatina je poměrně plochá, takže se zde nacházejí pouze 2 takové vrcholy. Nejprominentnějším vrcholem je Černá hora (152 m) v okrsku Hostouňská pahorkatina.\n\n"}
{"id": "1237078", "url": "https://cs.wikipedia.org/wiki?curid=1237078", "title": "Komenského náměstí", "text": "Komenského náměstí\n\nKomenského náměstí je náměstí pojmenované po Janu Amosu Komenském a nachází se ve více městech a obcích:\n"}
{"id": "1237080", "url": "https://cs.wikipedia.org/wiki?curid=1237080", "title": "Seznam mechelensko-bruselských arcibiskupů", "text": "Seznam mechelensko-bruselských arcibiskupů\n\n\n"}
{"id": "1237082", "url": "https://cs.wikipedia.org/wiki?curid=1237082", "title": "Rezoluce Rady bezpečnosti OSN č. 502", "text": "Rezoluce Rady bezpečnosti OSN č. 502\n\nRezoluce Rady bezpečnosti OSN č. 502 (S/RES/502), kterou Rada bezpečnosti OSN schválila 3. dubna 1982, vyzvala Argentinu a Spojené království k okamžitému ukončení nepřátelství, okamžitému stažení argentinských ozbrojených sil z Falklandských ostrovů, které Argentina obsadila předchozího dne, a k nalezení řešení sporu o Falklandy/Malvíny diplomatickou cestou v souladu s Chartou Spojených národů. Zároveň odvolala vyjádření předsedy Rady bezpečnosti z 1. dubna (S/14944, které bylo reakcí na S/14940 a S/14942) o tom, že by se obě strany měly zdržet vyhrožování použití síly.\n\nRezoluce, kterou předložil britský zástupce Sir Anthony Parsons, byla schválena deseti hlasy pro, jeden byl proti (Panama) a čtyři se zdržely (Čínská lidová republika, Polská lidová republika, Španělské království a Sovětský svaz).\n\nRezoluce č. 502 dala Spojenému království možnost odvolat se na článek 51 Charty Spojených národů (kapitola VII) a argentinskou invazi vyřešit silou v rámci práva na sebeobranu. Rezoluci podpořili členové Commonwealthu a Evropského hospodářského společenství, kteří následně na Argentinu uvalili sankce.\n\n"}
{"id": "1237084", "url": "https://cs.wikipedia.org/wiki?curid=1237084", "title": "Podleský potok (přítok Lipoltovského potoka)", "text": "Podleský potok (přítok Lipoltovského potoka)\n\nPodleský potok () je pravostranným přítokem Lipoltovského potoka ve Slavkovském lese v okrese Cheb v Karlovarském kraji. Délka toku měří 6,9 km. Plocha povodí činí 10,2 km².\n\nCelý tok se nachází v Chráněné krajinné oblasti Slavkovský les. Potok pramení v horském sedle Lesným, nejvyšší horou Slavkovského lesa. Jeho pramen se nachází přibližně jeden kilometr severozápadně od vrcholu Lesného v nadmořské výšce okolo 875 metrů. Od pramene teče nejprve severním směrem, prudce klesá hlubokým zalesněným údolím k zaniklé obci Smrkovec. Pod vrchem Kozák (747 m) se směr toku otáčí k jihozápadu. Potok pokračuje údolím pod západními, nejstrmějšími svahy Slavkovského lesa. Pravý břeh je lemován skalnatými svahy horského hřbetu, označovaného jako Javořík. Rovněž nad levým břehem se zvedají strmé svahy okolních kopců. \n\nNad prudkým svahem, v místě, kde stávala osada Javořina, se nad levým břehem zvedá obnovená poutní kaple svaté Marie. Po dalších přibližně 300 m protéká potok v údolí pod penzionem, známým pod názvem \"Kňafák\".\n\nPotok se dostává do otevřenější krajiny, nedaleko jeho pravého břehu vyvěrá minerální pramen Radionka. Okolo budovy bývalé stáčírny tohoto léčivého pramene pokračuje potok ke svému recipientu, Lipoltovskému potoku. Do něj se vlévá nedaleko Podlesí, místní části obce Dolní Žandov, na 10,3 říčním kilometru tohoto potoka.\n\n"}
{"id": "1237089", "url": "https://cs.wikipedia.org/wiki?curid=1237089", "title": "Pilea peperomioides", "text": "Pilea peperomioides\n\nPilea peperomioides je stálezelená rostlina z čeledi kopřivovité (\"Urticaceae\") pocházející z provincie Yunnan v jižní Číně. Dorůstá asi 30 cm na výšku i na šířku, je to vzpřímený sukulent s kulatými, tmavě zelenými listy na dlouhém řapíku. Dokonalé kulaté listy přípomínají penízky či palačinky, je proto také známá jako tzv. \"Chinese money plant\" nebo palačinková rostlina.\n\nPro svůj neobyčejný příběh se jí také říká tzv. Misionářská rostlina. Přesto že \"P. peperomioides\" byla poprvé objevena Georgem Forrestem v roce 1906 a poté znovu v roce 1910 v horách oblasti Cang provincie Jün-nan, byla na čas zcela zapomenuta aby v roce 1945 byla znovuobjevena norským misionářem Agnarem Edpegrenem v provincii Jün-nan. Espegren si přivezl zpět do Norska rostlinu jako suvenýr a od roku 1946 se rostlina šířila mezi skandinávskými amatérskými pěštiteli.\n\n\"P. peperomioides\" je příklad rostliny, která se šířila díky amatérským pěstitelům, aniž by byla blíže známa botanikům. Její skutečný původ a identita byla definitivně stanovena až v 80. letech. První fotografie rostliny byla publikována až v Kew magazínu v roce 1984.\n\nRostlina snáší dobře interiérové podmínky a je pěstována jako pokojová rostlina.\n"}
{"id": "1237094", "url": "https://cs.wikipedia.org/wiki?curid=1237094", "title": "Tuří rybník (přírodní památka)", "text": "Tuří rybník (přírodní památka)\n\nPřírodní památka Tuří rybník byla vyhlášena v roce 2014 na rozloze 114,72 hektarů za účelem ochrany populace silně ohrožené kuňky ohnivé (\"Bombina bombina\") včetně dalších zvláště chráněných druhů obojživelníků a to skokana skřehotavého (\"Pelophylax ridibundus)\", skokana zeleného (\"Pelophylax esculentus)\" a čolka obecného (\"Lissotriton vulgaris\"); dále byla zřízena za účelem ochrany hnízdního biotopu zvláště chráněných druhů ptáků, např. bukáčka malého (\"Ixobrychus minutus\"), jeřába popelavého (\"Grus grus\"), chřástala kropenatého (\"Porzana porzana\"), chřástala vodního (\"Rallus aquaticus\"), motáka pochopa (\"Circus aeruginosus\"), rákosníka velkého (\"Acrocephalus arundinaceus\"), krahujce obecného (\"Accipiter nisus\"), slavíka modráčka středoevropského (\"Luscinia svecica cyanecula\"), včelojeda lesního (\"Pernis apivorus\"), žluvy hajní (\"Oriolus oriolus\") a také za účelem zachování přírodě blízkého stavu lesních společenstev, především hercynských dubohabřin. Chráněny jsou zde i vzácné druhy rostlin jako jsou např. okrotice bílá (\"Cephalanthera damasonium\"), kruštík modrofialový (\"Epipactis purpurata\"), bledule jarní (\"Leucojum vernum\"), lilie zlatohlavá (\"Lilium martagon\"), vemeník dvoulistý (\"Platanthera bifolia\"), medovník meduňkolistý (\"Melittis melissophyllum\") či mázdřinec rakouský (\"Pleurospermum austriacum\"). Téměř totožnou plochu zabírá stejnojmenná evropsky významná lokalita, která byla podobně jako PP Tuří rybník zřízena za účelem ochrany lokality kuňky ohnivé.\n\nChráněné území se nachází v Královéhradeckém kraji v okresech Rychnov nad Kněžnou a Náchod mezi obcemi Slavětín nad Metují, Bohuslavice a Rohenice. Chráněné území zahrnuje rybník Tuří a okolní lesy. Oblast spravuje Krajský úřad Královéhradeckého kraje.\n\n"}
{"id": "1237097", "url": "https://cs.wikipedia.org/wiki?curid=1237097", "title": "Sharma", "text": "Sharma\n\nSharma může znamenat:\n\n\n"}
{"id": "1237098", "url": "https://cs.wikipedia.org/wiki?curid=1237098", "title": "Shanghai Rolex Masters 2016", "text": "Shanghai Rolex Masters 2016\n\nShanghai Rolex Masters 2016 byl tenisový turnaj pořádaný jako součást mužského okruhu ATP World Tour, hraný v komplexu Qizhong Forest Sports City Arena na otevřených dvorcích s tvrdým povrchem DecoTurf. Probíhal mezi 9. až 16. říjnem 2016 v  Šanghaji jako osmý ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval předposlední událost této devítidílné série. Dotace činila 7 655 540 amerických dolarů.\n\nNejvýše nasazeným hráčem ve dvouhře se stal první tenista světa Novak Djoković ze Srbska. Jako poslední přímý účastník do hlavní singlové soutěže nastoupil 52. francouzský hráč žebříčku Stéphane Robert.\n\nTřináctou trofej z turnajů ATP World Tour Masters 1000 získal britský tenista Andy Murray, jenž cestou za titulem neztratil jediný set a navázal na triumfy z tohoto turnaje z let 2010 a 2011. Deblovou soutěž ovládl americký pár John Isner a Jack Sock, který na turnaji zažil první společný start na okruhu ATP World Tour.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1237100", "url": "https://cs.wikipedia.org/wiki?curid=1237100", "title": "Včelák český", "text": "Včelák český\n\nVčelák český (\"Tachysphex bohemicus\") je zástupce jedovatého blanokřídlého hmyzu z čeledi kutilkovitých.\n\nByl objeven jako nový druh v roce 2016.\n\n"}
{"id": "1237103", "url": "https://cs.wikipedia.org/wiki?curid=1237103", "title": "Shanghai Rolex Masters 2016 – mužská dvouhra", "text": "Shanghai Rolex Masters 2016 – mužská dvouhra\n\nMužská dvouhra Shanghai Rolex Masters 2016 probíhala v první polovině října 2016. Do singlové soutěže šanghajského tenisového Mastersu nastoupilo padesát šest hráčů. Z kvalifikace se probojovalo sedm tenistů po výhrách ve dvou kvalifikačních kolech. Obhájcem titulu byl srbský tenista Novak Djoković, který v semifinále podlehl Robertu Bautistovi Agutovi.\n\nVítězem dvouhry se stal druhý hráč světa a druhý nasazený Skot Andy Murray, jenž ve finále zdolal španělskou turnajovou patnáctku Roberta Bautistu Aguta za 1:37 hodin po dvousetovém průběhu 7–6 a 6–1, když cestou za titulem neztratil jediný set. Svou neporazitelnost prodloužil na jedenáct zápasů a třiadvacet setů a navázal, tak na triumfy z tohoto podniku z let 2010 a 2011. Celkově zaznamenal třinácté kariérní vítězství na některém z podniků ATP World Tour Masters 1000.\n\nPo utkání pak při slavnostním ceremoniálu vítězný Murray ocenil sebe i soupeře: „\"Hrál jsem tady skvělý tenis. Jsem rád, že jsem se tu dostal znovu do finále. Robertu tu podával skvělé výkony a dokázal, že patří mezi nejlepší tenisty současnosti\".“ Poražený z duelu Bautista zhodnotil své představení na turnaji kladně: „\"Do každého zápasu jsem tu dal maximum. Podmínky mi tu seděly, užíval jsem si atmosféru. Dnes také, ale Andy hrál skvěle a předvedl parádní výkon. Tohle byl můj nejlepší turnaj, který jsem odehrál\".“ I přes prohru se v následném vydání žebříčku ATP ze 17. října 2016 posunul z 19. na 13. místo, čímž vylepšil kariérní maximum o jednu příčku.\n\nV probíhající sezóně si Murray připsal šesté turnajové vítězství, které představovalo čtyřicátý první singlový titul na okruhu ATP Tour. Šampion si do žebříčku ATP připsal 1000 bodů a získal finanční odměnu ve výši 1 043 375 amerických dolarů.\n\nOsm nejvýše nasazených hráčů obdrželi volný los do druhého kola.\n"}
{"id": "1237107", "url": "https://cs.wikipedia.org/wiki?curid=1237107", "title": "Shanghai Rolex Masters 2016 – mužská čtyřhra", "text": "Shanghai Rolex Masters 2016 – mužská čtyřhra\n\nMužská čtyřhra Shanghai Rolex Masters 2016 probíhala v první polovině října 2016. Do deblové soutěže šanghajského tenisového Mastersu nastoupilo dvacet čtyři dvojic. Obhájcem titulu byl jihoafricko-brazilský pár Raven Klaasen a Marcelo Melo, jehož členové nestartovali společně. Klaasen nastoupil s Izraelcem Rajeevem Ramem, aby ve druhém kole podlehli Jo-Wilfriedu Tsongovi a Nenadu Zimonjićovi. Spoluhráčem Mela se stal polský deblista Łukasz Kubot, s nímž skončil také ve druhé fázi na raketách Pabla Cuevase a Marcela Granollerse.\n\nPrvní společný start na okruhu ATP World Tour proměnil v triumf nenasazený pár složený z Američanů Johna Isnera a Jacka Socka, který ve finále zdolal za 62 minut rovněž nenasazenou finsko-autralskou dvojici Henri Kontinen a John Peers ve dvou setech dvakrát 6–4. Oba šampioni si do žebříčku ATP připsali 1000 bodů, rozdělili si finanční odměnu ve výši 323 100 amerických dolarů a získali premiérovou trofej v probíhající sezóně. Isner vybojoval čtvrtou deblovou trofej na okruhu ATP Tour a Sock sedmou takovou.\n\nVšechny nasazené páry obdržely volný los do druhého kola.\n"}
{"id": "1237108", "url": "https://cs.wikipedia.org/wiki?curid=1237108", "title": "Little Belt Mountains", "text": "Little Belt Mountains\n\nLittle Belt Mountains je pohoří ve střední části státu Montana, na severozápadě Spojených států amerických. Pohoří se rozkládá na ploše přibližně 12 500 km a je součástí Skalnatých hor. Nejvyšším horou je \"Big Baldy Mountain\" (2 797 m). \n\nZe západu na východ mají Little Belt Mountains největší šířku 174 km, ze severu na jih mají největší délku 158 km. Vrcholky hor jsou spíše zaoblené, velká část pohoří je zalesněna. Ve vyšších polohách rostou borovice pokroucené, v nižších polohách borovice těžké a douglasky tisolisté (tyto dva druhy jsou v pohoří nejvíce rozšířené). Z fauny zde žijí medvědi černí, jeleni wapiti nebo jelenci ušatí. \n"}
{"id": "1237110", "url": "https://cs.wikipedia.org/wiki?curid=1237110", "title": "Tianjin Open 2016 – ženská dvouhra", "text": "Tianjin Open 2016 – ženská dvouhra\n\nŽenská dvouhra Tianjin Open 2016 probíhala v první polovině října 2016. Do singlové soutěže tenisového turnaje v Tchien-ťinu nastoupilo třicet dva hráček. Obhájkyní titulu byla polská světová trojka Agnieszka Radwańská, která před čtvrtfinálem odstoupila pro zranění pravého stehna. Po turnaji tak držela šňůru osmizápasové neporazitelnosti, v jejímž rámci neprohrála ani jeden set. \n\nVítězkou dvouhry se stala domácí 30letá Pcheng Šuaj, která v turnaji startovala na divokou kartu, a jež ve finále zdolala nenasazenou Američanku Alison Riskeovou po dvousetovém průběhu 7–6 a 6–2. Na okruhu WTA Tour si připsala premiérový singlový titul, když uspěla až ve svém sedmém finále na tomto okruhu.\n"}
{"id": "1237111", "url": "https://cs.wikipedia.org/wiki?curid=1237111", "title": "Hong Kong Tennis Open 2016 – ženská dvouhra", "text": "Hong Kong Tennis Open 2016 – ženská dvouhra\n\nŽenská dvouhra Hong Kong Tennis Open 2016 probíhala v první polovině října 2016. Do singlové soutěže hongkongského tenisového turnaje nastoupilo třicet dva hráček. Obhájkyní titulu byla sedmá nasazená Srbka Jelena Jankovićová, která v semifinále nestačila na Caroline Wozniackou.\n\nVítězkou dvouhry se stala pátá nasazená Dánka Caroline Wozniacká, jež ve finále zdolala francouzskou hráčku Kristinu Mladenovicovou po třísetovém průběhu 6–1, 6–7 a 6–2. V probíhající sezóně si připsala druhé turnajové vítězství po zářijovém triumfu na Toray Pan Pacific Open, které představovalo dvacátý pátý singlový titul a čtyřicáté druhé finále na okruhu WTA Tour. Bodový zisk ji v následném vydání žebříčku ze 17. října 2016 posunul zpět do elitní světové dvacítky, přestože o dva měsíce dříve jí patřila až 72. pozice. Mladenovicová prohrála i třetí singlové finále na okruhu. \n"}
{"id": "1237112", "url": "https://cs.wikipedia.org/wiki?curid=1237112", "title": "Generali Ladies Linz 2016 – ženská dvouhra", "text": "Generali Ladies Linz 2016 – ženská dvouhra\n\nŽenská dvouhra Generali Ladies Linz 2016 probíhala uprostřed října 2016. Do singlové soutěže lineckého tenisového turnaje nastoupilo třicet dva hráček. Obhájkyní titulu byla pátá nasazená Ruska Anastasija Pavljučenkovová, kterou ve čtvrtfinále vyřadila Dominika Cibulková.\n\nVítězkou se stala druhá nasazená slovenská tenistka Dominika Cibulková, která ve finále porazila nenasazenou Viktoriji Golubicovou ze Švýcarska po dvousetovém průběhu 6–3 a 7–5. V probíhající sezóně si připsala po triumfech v Katovicích a Eastbourne třetí turnajové vítězství, které představovalo sedmý singlový titul na okruhu WTA Tour. Titulem si navíc zajistila, jako sedmá v pořadí, start na Turnaji mistryň.\n"}
{"id": "1237113", "url": "https://cs.wikipedia.org/wiki?curid=1237113", "title": "Rychnovský potok (přítok Lobezského potoka)", "text": "Rychnovský potok (přítok Lobezského potoka)\n\nRychnovský potok je levostranným přítokem Lobezského potoka ve Slavkovském lese a Sokolovské pánvi v okrese Sokolov v Karlovarském kraji. Délka toku měří 3,9 km.\n\nPotok pramení severozápadně od Lobzů na severních svazích Slavkovské lesa. Jeho pramen se nachází přibližně 650 metrů východně od Paseckého vrchu (743 m) v nadmořské výšce okolo 715 metrů. Od pramene teče severním směrem údolím pod Paseckým vrchem. Míjí zaniklou osadu Paseka, kde nad jeho levým břehem rostou pamětníci osady, památné stromy Pasecká lípa a Lípa na Paseckém vrchu. Jižním směrem pokračuje k dálnici D6. To již opouští oblast Slavkovského lesa, zprava přibírá menší Novinský potok a vtéká do Sokolovské pánve. Podteče dálnici a v umělém, částečně zakrytém a zatrubněném korytě pokračuje po východním okraji rekultivované výsypky Silvestr. Protéká okolo klubovny golfového hřiště do Sokolova, kde se u sokolovského městského koupaliště vlévá do Lobezského potoka na jeho 2,3 říčním kilometru. .\n"}
{"id": "1237115", "url": "https://cs.wikipedia.org/wiki?curid=1237115", "title": "Generali Ladies Linz 2016 – ženská čtyřhra", "text": "Generali Ladies Linz 2016 – ženská čtyřhra\n\nŽenská čtyřhra Generali Ladies Linz 2016 probíhala uprostřed října 2016. Do deblové soutěže lineckého tenisového turnaje nastoupilo šestnáct dvojic. Obhájcem titulu byl nejvýše nasazený americký pár Raquel Atawová a Abigail Spearsová, jež v semifinále podlehl dvojici Anna-Lena Grönefeldová a Květa Peschkeová.\n\nVítězem čtyřhry se stal druhý nasazený nizozemsko-švédský pár Kiki Bertensová a Johanna Larssonová, který ve finále zdolal německo-české turnajové trojky Annu-Lenu Grönefeldovou s Květou Peschkeovou po setech 4–6, 6–2 a závěrečném supertiebreaku [10–7]. Obě šampionky si do žebříčku WTA připsaly 280 bodů a získaly čtvrtý společný titul, druhý v sezóně. Bertensová vybojovala čtvrtou deblovou trofej na okruhu WTA Tour a Larssonová pak sedmou takovou.\n\n"}
{"id": "1237121", "url": "https://cs.wikipedia.org/wiki?curid=1237121", "title": "Divize B 1966/67", "text": "Divize B 1966/67\n\nV soubojích 2. ročníku České divize B 1966/67 se utkalo 14 týmů dvoukolovým systémem podzim – jaro. Tento ročník začal v srpnu 1966 a skončil v červnu 1967.\n\n\nPoznámky:\n\n"}
{"id": "1237123", "url": "https://cs.wikipedia.org/wiki?curid=1237123", "title": "Irvine (Skotsko)", "text": "Irvine (Skotsko)\n\nIrvine (, ) je město ve Skotsku, ležící na pobřeží zálivu Firth of Clyde ve vzdálenosti 19 km severně od Ayru. Je to největší město a také administrativní centrum kraje Severní Ayrshire.\n\n"}
{"id": "1237127", "url": "https://cs.wikipedia.org/wiki?curid=1237127", "title": "Irvine", "text": "Irvine\n\nIrvine [\"örvin\"] může znamenat:\n\n\n\n"}
{"id": "1237130", "url": "https://cs.wikipedia.org/wiki?curid=1237130", "title": "Lorika", "text": "Lorika\n\nLorika je v biologii ochranná skořápkovitá vrstva některých prvoků a korzetek, často vyztužená zrnky písku a jinými částečkami. Obvykle má trubicovitý nebo kuželovitý tvar, na jednom konci uzavřený.  Například prvoci rodu \"Stentor\" si vytvářejí loriku ve tvaru trumpety. Nálevníci rodu tintinnid mají loriku často průsvitnou a využívají ji jako trvalou obytnou schránku. \"Halofolliculina corallasia\" má loriku připojenou jako jako vnější strukturu, do které zalézá, když je vyrušen.\n\nLorika se formuje ve třech fázích: nejdřív probíhá aglomerace, potom spirálovité rozšiřování a konečně stabilizace.\n\n"}
{"id": "1237137", "url": "https://cs.wikipedia.org/wiki?curid=1237137", "title": "Agartala", "text": "Agartala\n\nAgartala ( ) je hlavní a největší město indického státu Tripura. Je to druhé největší město v severovýchodní Indii po Guvahátí v Ásámu. V roce 2015 v něm žilo 522 613 obyvatel. Většinu z nich tvoří Bengálci a Tripuřané, nejrozšířenějším náboženstvím je hinduismus. Město leží v nížině podél řeky Haora dva kilometry od hranice s Bangladéšem, má vlhké subtropické podnebí.\n\nAgartala byla hlavním městem Tripurského království, palác panovníků Udžajanta z roku 1901 slouží jako muzeum. Tradičními vývozními artikly jsou čaj a výrobky z bambusu, rozvíjejí se služby i informační technologie. Město má vlastní letiště, sídlí zde Tripurská univerzita a Národní technologický institut Agartala.\n\nVe městě se narodil profesionální tenista Somdev Devvarman.\n"}
{"id": "1237159", "url": "https://cs.wikipedia.org/wiki?curid=1237159", "title": "Kostel svatých Andělů strážných (Vidochov)", "text": "Kostel svatých Andělů strážných (Vidochov)\n\nKostel svatých Andělů strážných je římskokatolický filiální, bývalý farní, orientovaný kostel v obci Vidochov. Patří do farnosti Pecka. Kostel je od 12. listopadu 1993 chráněn jako kulturní památka České republiky. Stavba na vrchu nad obcí je sakrální dominantou obce.\n\nKostel na místě dřevěné kaple z roku 1728 postavené Georgem Stipelem byl vystavěn v pseudorománském slohu roku 1879. Staviteli kostela byli Václav Feyfar a Josef Korel z Jičína. Dříve byl Vidochov rozdělen mezi dvě fary. Větší dolní část patřila do Dolní Kalné a zemřelí se pochovávali na hřbitově v Čisté. Horní část, kde býval Vidochovec, patřila pod faru v Nové Pace. V letech 1726-1728 byla postavena kaple sv. Andělů Strážných, která byla rozšířena různými přístavbami v první polovině 19. století. Mše se tu konaly zřídka a do farních kostelů bylo daleko, proto obec usilovala o vlastního duchovního správce. Zřízení lokálie bylo povoleno až roku 1852. Lokálie byla postavena naproti škole a prvním lokalistou se stal P. Johann Padauer. Fara byla zřízena v roce 1872 a kostel na místě kaple byl postaven v letech 1877-1879. K farnosti Vidochov byly přifařeny obce Vidochovec, Nedaříž a Horka, vikariátem patřila fara do Vrchlabí.\n\nPětiboká hlavní loď s křížovou klenbou s pilastry je obdélného půdorysu, dělená jednoduchými opěráky a zakrytá sedlovou střechou. Kostel je postaven v novorománském slohu s gotickým motivem. Hlavní vchod do lodi je v bohatě zdobeném ústupkovém portálu s vloženými sloupky a tympanonem s obloučkovým motivem. Tvarově podobný, ale méně zdobený portál bočního vchodu na jižním průčelí není pro špatný stav schodiště používán.\nPřiléhající obdélníkový presbytář zaklenutý křížovou klenbou je zastřešen valbovou střechou. K presbytáři je při jižním průčelí přistavěna českou plackou zaklenutá sakristie se sedlovou střechou a vchodem v jižním průčelí věže. Vstupní portál je jednoduchý, ústupkový, kamenný s jedním párem vložených sloupů a obloučkovým tympanonem s reliéfem kříže. Střechy jsou kryty červenými eternitovými šablonami. Dominantou stavby je pravoúhlá čtyřpatrová hranolová věž při severním průčelí presbytáře se zdobenou jehlancovou střechou z falcového plechu na vrcholu ukončená makovicí s křížem. V severním průčelí věže je čtvrtý vchod do kostela.\nObvod lodi a presbytář je zdoben plastickým obloučkovým vlysem. V lodi je pět párů oken, v presbytáři dvě sdružená okna a na východní straně kulaté okénko. Okna jsou zaklenutá půlkruhově. Kruchta je uložena na dvou kamenným pilířích s jednoduchými patkami a hlavicemi a na dvou pilastrech. Podhled kruchty je tvořen dřevěným kazetových stropem.\n\nNa hlavním oltáři je obraz Andělů strážných a na postranních obrazech je sv. Anna a sv. Jan Nepomucký od Viléma Kandlera.\n\nKřížek vlevo před vchodem do kostela sem byl přenesen z původní dřevěné kaple. Kostel nestojí na přírodním pahorku, ale na uměle navezeném kopci.\n\nBohoslužby se konají dvakrát měsíčně v sobotu od 15.00, v době letního času od 18.00.\n\n"}
{"id": "1237172", "url": "https://cs.wikipedia.org/wiki?curid=1237172", "title": "Citizen", "text": "Citizen\n\nCitizen (plným jménem , ) je japonská globální korporace se zaměřením na výrobu hodinek, jemnou mechaniku a elektroniku se sídlem v Tokiu. Společnost navazuje na výzkumný ústav hodinkový Šókóša (Shokosha, ), hodinky začala firma vyrábět roku 1924, holding vznik roku 1930 (Citizen Watch).\n\nV průběhu 20. století zůstává větev Citizen Watch důležitou roli ve výrobě hodinek a strojků (v hodinkách cizích výrobců pod jménem Miyota), včetně hodinek poháněných quartzovým oscilátorem. Další technologie vyvinutá společností Citizen je solární pohon hodinek Eco-Drive. Umělé i přirozené světlo prochází ciferníkem a přes solární článek dobíjí akumulátor, který pohání strojek hodinek.\n\nCitizen dnes vlastní amerického výrobce Bulova. Společnost se věnuje i výrobě křemíkových krystalů vůbec a elektroniky využívající tyto krystaly (kalkulačky, senzory, IT techniku). Význam má i odvětví další mechanické stroje, jako CNC obráběcí stroje, tiskárny a také šperky.\n\n"}
{"id": "1237190", "url": "https://cs.wikipedia.org/wiki?curid=1237190", "title": "Pan (kráter)", "text": "Pan (kráter)\n\nPan je největší kráter na Jupiterově měsíci Amalthea. Jeho šířka je 100 km a obsahuje alespoň 8 roklin. Pan je jeden ze dvou pojmenovaných kráterů na měsíci Amalthea, druhý je Gaea. Je pojmenován po bohu Panovi z řecké mytologie.\n\n"}
{"id": "1237200", "url": "https://cs.wikipedia.org/wiki?curid=1237200", "title": "Michael Maze", "text": "Michael Maze\n\nMichael Maze (* 1. září 1981 Faxe) je bývalý dánský stolní tenista, levoruký hráč s klasickým držením pálky, jehož silnou stránkou byl forhend. Byl sponzorován a podporován japonskou značkou Butterfly. Působil v klubech Roskilde Bordtennis (Dánsko), Borussia Düsseldorf (Německo) a UMMC Jekatěrinburg (Rusko). Jeho nejlepším umístěním na světovém žebříčku bylo osmé místo v lednu 2010. Největším rivalem byl jeho vrstevník, němec Timo Boll.\n\nStal se mistrem Evropy ve dvouhře mezi kadety v roce 1996 a mezi juniory v roce 1999. V roce 2004 spolu s Finnem Tugwellem získali bronzovou medaili ve čtyřhře na aténské olympiádě, v tomto roce také Maze vyhrál ve dvouhře turnaj Europe Top-12 a turnaj světové série Pro Tour v Aarhusu. V roce 2005 přispěl k vítězství dánského družstva na mistrovství Evropy ve stolním tenise a získal bronz na mistrovství světa ve stolním tenise, za tyto úspěchy byl zvolen dánským sportovcem roku. V roce 2007 skončil na ME třetí ve dvouhře, v roce 2009 byl druhý v soutěži družstev a stal se evropským šampiónem ve dvouhře. Také byl čtvrtfinalistou mistrovství světa 2009 a olympijských her 2012.\n\nV březnu 2016 oznámil ukončení kariéry ze zdravotních důvodů.\n\n"}
{"id": "1237205", "url": "https://cs.wikipedia.org/wiki?curid=1237205", "title": "Kahau mentavejský", "text": "Kahau mentavejský\n\nKahau mentavejský (\"Simias concolor\"), nazývaný též opice pagehská či simakobu, je úzkonosá opice z čeledi kočkodanovitých. Žije pouze na Mentavejských ostrovech západně od Sumatry. Kvůli nekontrolovanému lovu a rychlému ubývání přirozeného prostředí stavy divokých populací prudce klesají. Mezinárodní svaz ochrany přírody proto druh klasifikuje jako kriticky ohrožený.\n\nV současnosti je kahau mentavejský klasifikován jako jediný zástupce rodu \"Simias\". Starší taxonomické příručky jej však často řadily společně s kahauem nosatým (\"Nasalis larvartus\") do společného rodu \"Nasalis\", pod názvem \"Nasalis concolor\".\n\nJsou uznávány dva poddruhy:\n\nKahau mentavejský je větší opice podsaditého vzhledu s dlouhýma rukama uzpůsobenýma ke šplhání. Srst je černohnědá až černá, holá tvář je rovněž černá. Ocas je velmi krátký, jen asi 15 cm, a téměř bezsrstý, s chudou štětičkou chlupů na konci. Délka dospělého jedince (bez ocasu) je 49 až 55 cm u samic a 46 až 57 cm u samců. Samice váží v průměru 7,1 kg, samci 8,7 kg.\n\nKahau mantavejský se zdržuje téměř výhradně jen na stromech, na zem sestupuje pouze v případě vyrušení. Vytváří dva základní typy skupin. Prvním typem jsou menší rodinné skupinky s jedním samcem a až čtyřmi samicemi. Členové rodinné skupiny se drží blízko při sobě, jejich vokální komunikace je omezená a případné hlasité projevy jsou reakcí na dění mimo skupinu. Druhým typem je čistě samčí skupina. Členové samčí skupiny se projevují hlasitými zvuky, pokřikují na sebe a snaží se předvádět svou sílu.\n\nPotravou jsou listy, ovoce a bobule.\n\nO reprodukčním cyklu není mnoho známo, předpokládá se, že k porodu obvykle jediného mláděte dochází v červnu či červenci.\n\nZpráva IUCN z roku 2008 odhaduje počty severního poddruhu z ostrova Siberut (\"Simias concolor siberu\") na 6000 až 15 000 jedinců, u jižního poddruhu (\"Simias concolor concolor\") pak na 700 až 1800 jedinců. Celkový počet činí 6700 až 17 300 jedinců, což je pokles o 33 % proti odhadu z roku 1980 (26 000 jedinců). Ovšem odhady populační hustoty nasvědčují daleko rapidnějšímu poklesu: zatímco v roce 1994 byla odhadovaná hustota populace 21 jedinců na km², o 10 až 12 let později prováděné odhady vykazovaly pouze 5 jedinců na km² v případě primárního lesa a 2,5 jedince na km² v oblastech, kde se těžilo před 20 a více lety. To by odpovídalo poklesu populace o 73 až 90 % během pouhých 10 až 12 let.\n\nDruh je Mezinárodním svazem ochrany přírody (IUCN) od roku 2008 klasifikován jako kriticky ohrožený.. Je též uveden v příloze I CITES, mezi druhy, se kterými je veškerý mezinárodní obchod zakázán. Druh je chráněn i indonéskými zákony. Kvůli prudce klesajícím počtům je kahau mentavejský opakovaně uváděn v seznamu \"25 nejohroženějších primátů světa\" (\"The World's 25 Most Endangered Primates\"), listině sestavované společně IUCN a organizacemi \"International Primatological Society\" a \"Conservation International\".\n\nZa ohrožení kahaua mentavejského je zodpovědno více faktorů. V první řadě jde o nekontrolovaný lov. Přestože je druh formálně chráněn indonéskými zákony, ochrana je uplatňována pouze na území národních parků, a navíc často nedostatečně. Místní obyvatelé považují maso kahaua mentavejského za delikatesu. Dalším významným faktorem je ztráta přirozeného prostředí v důsledku civilizačního tlaku, kahauy ohrožuje především těžba dřeva a s tím související odlesňování.\n\n"}
{"id": "1237207", "url": "https://cs.wikipedia.org/wiki?curid=1237207", "title": "Gaea (kráter)", "text": "Gaea (kráter)\n\nGaea je impaktní kráter na Jupiterově měsíci Amalthea. Jeho šířka je 80 km a je alespoň 15km hluboký. Gaea je jeden ze dvou pojmenovaných kráterů na měsíci Amalthea, druhý je Pan. Jméno nese po bohyni Gaea z řecké mytologie. \n\n"}
{"id": "1237211", "url": "https://cs.wikipedia.org/wiki?curid=1237211", "title": "Rùm", "text": "Rùm\n\nRùm (Rùm ve skotské gaelštině, v poangličtělé verzi Rum nebo Rhum, ve staré severštině Rõm-øy) je největší z tzv. Small Isles (Malých ostrovů) v souostroví Vnitřní Hebridy u západního pobřeží Skotska. Ostrov Rùm leží v Hebridském moři uprostřed spojnice mezi jižním pobřežím ostrova Skye a poloostrovem Ardnamurchan, který je nejzápadnějším výběžkem Skotska.\n\nOstrov, který se nalézá v severovýchodní části Atlantského oceánu, je vulkanického původu. Ostrovu dominuje pohoří Cuilin s nejvyššim vrcholem sopkou Askival (812 m n. m.). Horský reliéf ostrova byl vymodelován během zalednění v období pleistocénu. Rùm je známým nalezištěm různých druhů minerálů, mezi nimi i vzácných, jako například platiny. Také z geologického a petrografického hlediska oplývá řadou zajímavostí, takže odborníci jej právem mohou nazývat \"\"Aladinovou jeskyní petrografických zázraků\"\". Ostrov Rùm je součástí Geoparku Lochaber, který byl založen v roce 2006 a později byl začleněn do Sítě evropských geoparků a v letech 2007 - 2011 též do Globální sítě geoparků UNESCO.\n\nNa ostrově a v jeho blízkosti žije řada zajímavých druhů živočichů, jako jsou jeleni (tzv.\"Red Deer\"), vydry, tuleni, mořští orli a kajky. Počátkem léta na ostrově hnízdí až 100 000 buřňáků severních. Ještě v 15. století na Rùmu údajně existovali také vlci.\nSkotský přírodovědec Robert Furness popsal, že místní jeleni napadají v hnízdech mláďata buřňáka severního a vyjídají jim morek z kostí. Doplňují si tím životně důležité minerální látky, kterých je v chudé pastvě na ostrově nedostatek.\n\nV roce 1957 skotský orgán ochrany přírody, tehdejší \"Nature Conservancy Council\" (později známý jako Scottish Natural Heritage), zakoupil od vdovy po majiteli panství Georgi Buloughovi za 23 000 liber celý ostrov a proměnil jej v chráněnou přírodní rezervaci.\n\nPodle archeologických nálezů byl ostrov obydlen lidskou populací již v 8. tisíciletí př. n. l. a je dokladem jednoho z nejstarších osídlení na území dnešního Skotska. V okolí zámku Kinloch na východním pobřeží se našly pozůstatky tábořiště a ohnišť mezolitických lovců a sběračů z doby kolem let 6600 - 6500 př. n. l. a také zbytky loveckých pastí a doklady o pravěkém rybolovu. Z místního druhu jaspisu - heliotropu - si tito lidé pravděpodobně zhotovovali potřebné nástroje.\n\nZ období, kdy na ostrov přicházeli Keltové a vikingští osadníci z území Skandinávie, se zachovalo jen nepatrné množství archeologických a písemných dokladů. Z období let 600 - 700 n. l. existují doklady o pronikání vlivů raného křesťanství (nálezy křížů v zátoce \"Cave’s Bay\", gaelsky \"Bagh na h-Uamha\"). V 7. století v lokalitě \"Papadil\" (podle některých zdrojů) žil jako poustevník svatý Beccan z Rumu († 677). Z téže doby pocházejí kamenné sloupy v \"Kilmory\" a \"Bagh na h-Uamha.\" V letech 833 až 1266 byl ostrov součástí zdejšího normanského panství, poté se ve vlastnictví ostrova střídali představitelé okolních skotských klanů, zejména příslušníci rodu MacLeanů z nedalekého ostrova Coll.\n\nOd 17. století se na Rùmu více rozvíjelo zemědělské hospodářství (pěstování ječmene a brambor, lov ryb, chov dobytka a ovcí, jejichž vlna byla vyvážena do Glasgowa). Na ostrově bylo zřízeno několik loveckých revírů. Stoupal počet obyvatel a jejich aktivity přivedly v 2. polovině 18. století k zániku původní populaci zdejších jelenů (\"Cervus elaphus\"). V první polovině 19. století, za hospodaření Lachlana Macleana, byl ostrov proměněn v pastvinu pro 8000 ovcí. Lachlan Maclean však později zkrachoval a ostrov koupil markýz ze Salisbury, který jej opět proměnil v lovecký revír.\n\nPo pánech ze Salisbury se vystřídalo několik dalších majitelů ostrova, než v roce 1891 koupil Rùm George Bullough, bohatý průmyslník, producent zemědělských sklízecích strojů z Accringtonu v Lancashireu. To byl počátek změn života na ostrově. V letech 1897 - 1901 George Bullough nechal u zátoky na východním pobřeží Rùmu postavit rozlehlý lovecký zámek Kinloch. Výstavba zámku byla završena v roce 1902 vybudováním vodní elektrárny a zavedením elektřiny, čímž se Rùm stal po Glasgowu v pořadí teprve druhým místem ve Skotsku, disponujícím touto vymožeností. Na ostrově tehdy žilo 60 - 70 lidí, vesměs pasáků ovcí a dalších sloužících a zaměstnanců majitele panství. George Bullough však na zámku pobýval zpravidla jen několik týdnů v roce během lovecké sezóny, kdy sem zval různé vlivné a urozené hosty a zároveň bránil přístupu veřejnosti, díky čemuž Rùm získal na počátku 20. století pověst \"zakázaného ostrova\". Rezidenci doplňovalo golfové hřiště a hřiště na squash, voliéry s exotickým ptactvem a jezírka, obývaná želvami a krokodýly. Byly zde také skleníky, v nichž se pěstovaly fíkovníky, broskvoně a vinná réva. V době největší slávy  působilo na zámku a v jeho okolí na 100 sloužících, přičemž kolorit dotvářelo 14 zahradnických pomocníků oděných v kilty. Od 20. let 20. století však zájem majitele o ostrov postupně upadal a v roce 1939 Rùm zdědil jeho syn, rovněž nesoucí jméno George Bullough. Po 1. březnu 1957, kdy lady Monica Bullough prodala Rùm organizaci Nature Conservancy Council, byla již o pouhý měsíc později - 4. dubna 1957 - na ostrově vyhlášena přírodní rezervace a veškerá hospodářská a zemědělská činnost zde byla utlumena. V průběhu posledních 40 let 20. století, od roku 1961 do roku 2001, klesl počet obyvatel ostrova ze 40 na 22.\n\nPřejmenování ostrova v poangličtělé podobě na Rhum, které bylo používáno prakticky po celé 20. století, prosadil majitel tohoto ostrova baronet sir George Bullough (1870 - 1939), kterému se nezamlouvalo, že by měl být titulován jako \"Laird of Rum\", čili doslova \"\"pán z rumu\"\" (pozn.: \"laird\" byl ve Skotsku titul pro majitele velkého panství, odpovídající anglickému titulu \"esquire\").\n\nV tomto článku byly použity informace z článků \"Rùm\" na anglické a německé Wikipedii.\n"}
{"id": "1237221", "url": "https://cs.wikipedia.org/wiki?curid=1237221", "title": "Bulova", "text": "Bulova\n\nBulova je výrobce hodinek a hodin se sídlem v New Yorku. Firma vyrábějící hodinky byla založena roku 1875 jako J. Bulova Company českým emigrantem Josefem Bulovou (1851–1936) a v roce 1923 přetvořena v Bulova Watch Company. Roku 1979 ji koupila Loews Corporation a od roku 2007 patří japonskému výrobci Citizen.\n\nRoku 1912 otevřel Joseph Bulova ve švýcarském Bielu první závod věnovaný pouze výrobě hodinek, kde také zavedl do té doby v hodinářství neobvyklou masovou výrobu. Od roku 1923 patřila Bulova k prestižním značkám a zavedla i řadu technických novinek. Ve 40. letech byla mezi prvními firmami, které užívaly televizní reklamu, a vyráběla také velké elektrické hodiny pro hokejové stadiony.\n\nJako výrobce hodinek se Bulova prosadila zejména na poli hodinek poháněných elektronicky. V 50. letech vytvořili systém s ladičkou Bulova Accutron. V 60. letech pobíhala rivalita mezi Bulovou a Omegou, přičemž řešení od Bulovy NASA využívala v různých časoměrných zařízeních, ale zakázku na hodinky pro astronauty získala Omega (Omega Speedmaster Professional); teprve David Scott při misi Apollo 15 užil svoje vlastní hodinky Bulova Chronograph.\n\n"}
{"id": "1237231", "url": "https://cs.wikipedia.org/wiki?curid=1237231", "title": "Sreser", "text": "Sreser\n\nSreser je malá vesnice v opčině Janjina v Chorvatsku, v Dubrovnicko-neretvanské župě. V roce 2011 zde žilo 192 obyvatel. Vesnice je situována na severním pobřeží poloostrova Pelješac 3 km severovýchodně od Janjiny. V obci je mnoho archeologických nálezů z římských dob.\n\nHlavní památkou obce je gotický kostel Panny Marie.\n\nMoře Sreseru velmi čisté, poblíž se nachází ostrovy Gospin Školj, Strednjak a Goljak. Na ostrově Gospin Školj je socha Panny Marie. Pláže jsou převáženě oblázkové a písečné. Přes záliv je vidět poloostrov Klek, Neum a Ploče.\n\n"}
{"id": "1237234", "url": "https://cs.wikipedia.org/wiki?curid=1237234", "title": "František Hroník (psycholog)", "text": "František Hroník (psycholog)\n\nFrantišek Hroník (* 7. dubna 1956 Brno) je český psycholog a řečník na konferencích pro manažery a personalisty. Působí zejména jako konzultant, manažerský kouč a jako lektor programů pro management. Zabývá se zejména problematikou řízení lidských zdrojů.\n\nNarodil se v Brně, kde také vystudoval vysokou školu. Roku 1989 vykonal rigorózní zkoušku a získal titul PhDr. O rok později začal působit jako klinický psycholog; nejdříve v Želivě, kde bylo sexuologické oddělení pro sexuální devianty a později v soukromé ambulanci v Chotěboři. Přednášel o organizační a firemní kultuře jako externista na Filozofické fakultě Masarykovy univerzity.\n\nV roce 1996 založil vlastní poradenskou a vzdělávací společnost Motiv P. V letech 2008 a 2012 byl nominován v soutěži \"Manažer roku\"; v obou případech se stal jedním z přibližně 80 finalistů soutěže.\n\nV soušasnosti působí jako konzultant a ředitel ve vlastní firmě, vyučuje na soukromé vysoké škole B.I.B.S. (tituly MBA a MSc) a přednáší na konferencích pro manažery a personalisty.\n\n\n"}
{"id": "1237240", "url": "https://cs.wikipedia.org/wiki?curid=1237240", "title": "Buret (tkanina)", "text": "Buret (tkanina)\n\nBuret (angl.: \"bourette\", něm.: \"Bourette\") je obchodní označení jednobarevné bezlesklé tkaniny z buretového hedvábí. \n\nTkanina se vyrábí nejčastěji v plátnové vazbě s hmotností 150 - 180 g/m. Má poměrně drsný omak, povrch s nepravidelnou strukturou s drobným uzlíky, výrobky jsou pružné a hřejivé. \n\nPoužívá se na košile, šaty, bundy, kostýmy a lehké přikrývky. \n"}
{"id": "1237245", "url": "https://cs.wikipedia.org/wiki?curid=1237245", "title": "Jarmila Doležalová (spisovatelka)", "text": "Jarmila Doležalová (spisovatelka)\n\nJarmila Doležalová (* 1965) je česká spisovatelka, badatelka, publicistka. V roce 2015 pracovala jako scenáristka na filmu České televize \"Cesty dětí\". Dále spolupracovala na filmu Ležáky (ti druzí mrtví). Připravila tři knihy s tematikou druhé světové války, Ležáků a Lidic.\n\nJejí matkou je Jarmila Doležalová, rozená Šťulíková, jedno ze dvou dětí, které přežily vyhlazení Ležáků (24. června 1942).\n\n\n"}
{"id": "1237248", "url": "https://cs.wikipedia.org/wiki?curid=1237248", "title": "Falckrabě", "text": "Falckrabě\n\nFalckrabě, \"Pfalzgraf\" (z latinského výrazu \"palatinus\" – dvorní, u dvora) je původně označení zástupce německého panovníka (krále nebo císaře).\n\nFalckrabata rovněž předsedala Dvornímu soudu a obecně měla vedoucí postavení v rámci spravovaného území. Kromě toho působila jako prostředníci mezi žadateli z říšských zemí a králem, respektive císařem. Ve Svaté říši římské zpočátku byl pro každé vévodství jeden falckrabě, později byla jednotlivá falckrabství sjednocována do silnějších knížectví.\n\nJediný nositel titulu falckrabě, jenž zůstal v Porýní, v pozdním středověku získal titul říšského knížete, čímž byl prakticky roven německým vévodům.\n\n"}
{"id": "1237250", "url": "https://cs.wikipedia.org/wiki?curid=1237250", "title": "Galén (nakladatelství)", "text": "Galén (nakladatelství)\n\nGalén je české nakladatelství zaměřené na oblast medicíny a zdravotnictví. Vzniklo v roce 1993 v Praze, název připomíná řeckého lékaře Galéna. Ředitelem nakladatelství je Lubomír Houdek.\n\nV roce 2005 vznikla v rámci tohoto nakladatelství ediční řada Olivovníky (pojmenovaná podle písně Vladimíra Merty), která se zaměřuje na vydávání knih a hudebních alb většinou z oblasti českého folku 70. let, hlavně tvůrců ze sdružení Šafrán. První knihou byla sbírka fejetonů Jiřího Dědečka \"Bát se a krást\" (2005), dále vyšly např. rozhovory s Jiřím Černým (Jaroslav Riedel: \"Kritik bez konzervatoře\", 2006) či Vlastou Třešňákem (Ondřej Bezr: \"To je hezký, ne?\", 2007) a životopis Karla Kryla od Vojtěcha Klimta \"Akorát že mi zabili tátu\". V edici vyšla i řada hudebních alb, buď archivní, dosud nereeditované nahrávky (Vladimír Merta: \"Ballades de Prague\", 2009; Šafrán: \"Nahrávky z let 1968-1976\", 2011; Vlasta Třešňák: \"Koh-i-noor atd.\", 2012; Svatopluk Karásek: \"Řekni ďáblovi ne\", 2012; Charlie Soukup: \"Radio\", 2012 atd.), nové nahrávky z okruhu autorů Šafránu (Třešňák Band: \"Němý suflér\", 2011; Jan Jeřábek: \"Otisky příběhů ze snů\", 2013; Jaroslav Hutka: \"Bílý slon\", 2013; Vladimír Merta: \"Imagena\", 2014) i úplně nová alba (Jana Šteflíčková: \"Jana Šteflíčková\", 2012; Ľubica Christophory a Martin Evžen Kyšperský: \"Tayna\", 2013; Osamělí písničkáři: \"Turniketem do ráje\", 2015). V současnosti zde také na pokračování vychází souborné publicistické dílo Jiřího Černého \"Jiří Černý... na bílém\".\n\n"}
{"id": "1237251", "url": "https://cs.wikipedia.org/wiki?curid=1237251", "title": "Gerakan Pramuka", "text": "Gerakan Pramuka\n\nGerakan Pramuka Indonesia (\"Indonéské skautské hnutí\") je národní skautská organizace v Indonésii. Skauting vznikl v Nizozemské východní Indii roku 1912, členem Světové organizace skautského hnutí se indonéská organizace stala v roce 1953. V roce 2011 měla Gerakan Pramuka 17 103 793 členů (tj. asi 7,3 % obyvatelstva), což z ní dělá největší skautskou organisaci světa. Každý rok je 14. srpen slaven jako Den Pramuka na počest její první veřejné přehlídky.\n\nNázev \"Pramuka\" byl odvozen od zkratky v sanskrtu „\"Pra\"ja \"mu\"da \"ka\"rana“, což lze přeložit jako „mladí lidé ochotni pracovat“.\n"}
{"id": "1237257", "url": "https://cs.wikipedia.org/wiki?curid=1237257", "title": "Isaac Delahaye", "text": "Isaac Delahaye\n\nIsaac Delahaye (* 9. ledna 1982, Ypry, Belgie) je belgický kytarista nizozemské hudební skupiny Epica, se kterou vystupuje od roku 2009. Před Epicou působil čtyři roky v kapele God Dethroned.\n\nSvé hudební vzdělání začal v sedmi letech na hudební akademii v Ypry. Na elektrickou kytaru poté začal hrát v šestnácti a ve studiu pokračoval na Univerzitě hudby v Rotterdamu. V roce 2004 se připojil ke kapele God Dethroned a nahradil Jense van der Valka. V lednu 2009 bylo oficiálně oznámeno, že Isaac již není členem God Dethroned a následně bylo prozrazeno, že se připojil ke kapele Epica.\n"}
{"id": "1237261", "url": "https://cs.wikipedia.org/wiki?curid=1237261", "title": "Carl Sentance", "text": "Carl Sentance\n\nCarl Sentance (* 28. června 1961 Cardiff) je velšský zpěvák. V letech 1975 až 1978 byl členem kapely a později vystupoval se skupinou . V osmdesátých letech rovněž spolupracoval s baskytaristou Geezerem Butlerem ze skupiny Black Sabbath. Později zpíval v sólových projektech klávesisty Dona Aireyho. V roce 2015 nahradil Lintona Osborna ve skupině Nazareth.\n\n"}
{"id": "1237264", "url": "https://cs.wikipedia.org/wiki?curid=1237264", "title": "Dancing Undercover", "text": "Dancing Undercover\n\nDancing Undercover je třetí studiové album americké glammetalové skupiny Ratt. Vydáno bylo v srpnu roku 1986 společností Atlantic Records a jeho producentem byl Beau Hill, který s kapelou spolupracoval i na předchozích dvou albech. V hitparádě Billboard 200 se umístilo na 26. příčce a stalo se platinovým (RIAA).\n\n\n"}
{"id": "1237265", "url": "https://cs.wikipedia.org/wiki?curid=1237265", "title": "Císařská armáda", "text": "Císařská armáda\n\nCísařská armáda může mít více významů:\n\n"}
{"id": "1237270", "url": "https://cs.wikipedia.org/wiki?curid=1237270", "title": "Seiko", "text": "Seiko\n\nSeiko (, ) je japonský výrobce a značka hodinek, elektroniky a optiky patřící do Seiko Group.\n\nV roce 1881 založil firmu Kintaró Hattori, nejprve pod vlastním jménem, od roku 1892 pod jménem Seikosha (精工舎 Seikōsha, doslova „Dům dokonalého řemesla“), značka Seiko byla představena roku 1924.\n\nPod značkou Seiko byly představeny inovativní řešení u elektronických hodinek, pod jménem Astron roku 1969 to byly první quartzové hodinky, později firma představila první quartzový chronograf, v 80. letech první automatický quartz (tedy quartz dobíjený kineticky). Od roku 1985 Seiko vyrábí ve společné továrně s výrobcem Orient (od roku 2001 je Orient dceřinou značkou Seika).\n\nZnačka Seiko je oblíbená mezi sportovci a patří k častým sponzory sportovních utkání, včetně olympiád.\n\nSeiko vyrábí hodinky s quartz, kinetickými, solárními a mechanickými strojky v různých cenových hladinách, od ¥4 000 (800 Kč, prodávány pod značkou Alba) do ¥50 000 000 (10 000 000 Kč). Pro odlišení v rámci cílových zákaznických skupin Seiko vytvořilo rozličné značky používané v Japonsku i mezinárodně. Seiko používá více takových značek, například Seiko 5 nebo luxusní značky Credor a Grand Seiko.\n\nSeiko vytvořilo řadu hodinek Seiko 5 v 60. letech 20. století s cílem přitáhnout k hodinkám tehdejší mladou generaci. Hodinky v řadě Seiko 5 splňují následujících pět požadovaných vlastností:\n\n\nPůvodně bylo pět vlastností pro řadu Seiko 5 odlišných a ne všechny hodinky vydané v řadě Seiko 5 je dnes splňují — například zapuštěná korunka 4. pozici, což splňuje většina hodinek Seiko 5, ale ne všechny.\n\nŘada Seiko 5 se vyrábí dodnes a bylo v ní vydáno více jak 1 500 různých modelů. Řada Seiko 5 zahrnuje většinu populárních stylů — společenské (oblekové), potápěčské, armádní, letecké, sportovní a klasické hodinky.\n\nHodinky Seiko 5 jsou cenově dostupné a jsou považovány za vstupní bránu do automatických hodinek — mnohdy se jedná o první automatické hodinky, které si jedinec pořídí nebo dostane.\n\nŘada hodinek s kódovým označením SARB byla prodávána výhradně v Japonsku a jednalo se o střední třídu automatických hodinek. Řada SARB používala strojek 6R15. Vzhledem k zajímavému poměru ceny / výkon se řada SARB stala populární mezi nadšenci a hodinky byly neoficiálně dováženy z Japonska do celého světa. V rámci řady SARB byly vydány modely SARB017 Alpinist a SARB065 Coctail Time. V roce 2017 Seiko ukončilo celou řadu SARB.\n\nPresage je současná střední třída hodinek firmy Seiko a je prodávána mezinárodně. V rámci řady Presage došlo k rozšíření a mezinárodnímu vydání hodinek Coctail Time.\n\nKoncem 50. let 20. století se Seiko rozhodlo zaútočit na status švýcarských hodinek a změnit vnímaní japonských hodinek. V roce 1959 se továrny Suwa Seikosha a Daini Seikosha staly oddělenými entitami v rámci firmy Seiko. Oddělením továren chtělo Seiko zvýšit vnitřní konkurenci a inovaci. Výsledkem soutěže mezi továrnami byly luxusní hodinky — Grand Seiko od továrny Suwa, resp. King Seiko od Daini.\n\nPrvní hodinky Grand Seiko byly vydány v roce 1960 a vycházely z tehdejší nejvyšší řady CROWN. Bylo vydáno 36 000 kusů a jednalo se o první japonské hodinky splňující standard Chronometr, i když hodinky nebyly přihlášeny k oficiální švýcarské certifikaci, namísto toho Seiko ustanovilo své vlastní standardy pro chronometr.\n\nV roce 1968 Seiko přihlásilo hodinky řady Grand Seiko a King Seiko do soutěže Geneva Observatory Trials — hodinky získaly místa od 4. do 10., když první tři místa obsadily hodinky poháněné quartzovými strojky.\n\nV roce 1975 Seiko rozhodlo o ukončení řady King Seiko a její nahrazení quartzovými Grand Seiko hodinkami.\n\nV roce 2017 firma Seiko oznámila, že hodinky řady Grand Seiko se stanou samostatnou nezávislou značkou. Nové hodinky této řady již nenesou logo Seiko, ale pouze logo Grand Seiko, které se přemístilo na pozici 12. hodiny.\n\nSeiko vyrábí hodinky pod značkou Credor (bez uvedení značky Seiko). Tyto hodinky mají konkurovat luxusním švýcarským hodinkám a jejich cena se pohybuje nad 100 tisíc Eur.\n\nSeiko je oficiálním dodavatelem časoměřící techniky pro řadu sportovních událostí: Olympijské hry v letech 1964, 1992, 1994, 1998, 2002; Mistrovství světa ve fotbale v letech 1978, 1982, 1986, 1990. Seiko je oficiálním dodavatelem časoměřící techniky pro Mistrovství světa v atletice od roku 1987 až do minimálně roku 2019.\n\n"}
{"id": "1237274", "url": "https://cs.wikipedia.org/wiki?curid=1237274", "title": "Jan Šilpoch", "text": "Jan Šilpoch\n\nJan Šilpoch (* 25. červenec 1957 Beroun) je český reportážní a dokumentární fotograf.\n\nJe fotograf – samouk. V roce 1981 vyhrál konkurs na místo fotografa časopisu \"Mladý svět\" a od tohoto roku se věnuje fotografii profesionálně. Pro tento časopis fotografoval dvanáct let. V roce 1993 pracoval jako obrazový redaktor časopisu \"Reflex\". V roce 1994 přešel do časopisu \"Týden\", kde později pracoval jako vedoucí fotooddělení a obrazový redaktor.\n\nDlouhodobě se věnuje fotografování folklórních hudebníků a událostí z Horňácka.\n\n"}
{"id": "1237275", "url": "https://cs.wikipedia.org/wiki?curid=1237275", "title": "Anna Beauchampová", "text": "Anna Beauchampová\n\nAnna Beauchampová (13. července 1426 – 20. září 1492), 16. hraběnka z Warwicku se narodila jako dcera Richarda Beauchampa, 13. hraběte z Warwicku a jeho druhé manželky Isabely Despenserové, dcery Tomáše Despensera a Konstancie z Yorku. Anna Beauchampová byla matkou anglické královny Anny Nevillové, manželky Richarda III.\n\nAnna Beauchampová přišla na svět v Caversham Parku v Oxfordshire. Stala se manželkou Richarda Nevilla. Následovala smrt jejího otce, a poté, co zemřel i její bratr Jindřich a neteř Anna, zdědila titul a s ním celý Warwick, Anna Beauchampová.\n\nNicméně, její dědictví bylo zpochybněno Anninými nevlastními sestrami, dětmi z otcova prvního manželství s Alžbětou, dědičkou Berkeley. Jedna z nich, Lady Eleonora, se provdala za Edmunda Beauforta, 1. vévodu ze Somersetu (zavražděn roku 1455 v První bitvě u St Albans). Spor o Warwick byl pouze podnítil nepřátelství mezi Nevillovými a Beauforty, kteří byli úzce spříznění. Manžel Anny Beauchampové, Richard, byl vnukem Jany Beaufortové, setry vévodova zesnulého otce. Anna měla jakožto vlastní teta poslední hraběnky na Warwick větší právo, než její starší nevlastní sestry. Richardu Nevillovi se nakonec podařilo udržet Warwick neporušený.\n\nAnnina starší dcera Isabela se provdala za Jiřího z Clarence, mladšího bratra krále Eduarda IV. Její mladší dcera Anna se stala manželkou Eduarda z Walesu, jediného syna krále Jindřicha VI. Když byl Eduard zabit v bitvě u Tewkesbury, provdala se Anna za vévodu z Gloucesteru Richarda, budoucího krále Richarda III. I když byla Anna Beauchampová stále naživu, hádali se manželé jejích dcer o její dědictví. Aby bylo možné získat konečný souhlas bratra Jiřího ke sňatku s Annou Nevillovou, vzdal se Richard většiny pozemků a nemovitostí ve Warwicku, včetně hrabství Warwick (který měl Richard Neville z práva své manželky) a Salisbury a vydal bratrovi Jiřímu úřad Velkého komorníka Anglie. Po Jiřího popravě za velezradu v roce 1478, zdědil jeho syn Eduard titul hraběte z Warwicku, zatímco Richardův syn byl titulován hrabětem ze Salisbury.\n\nAnna zemřela v zapomnění poté, co přežila svého manžela, dcery a zetě, který ji účinně vydědil. V roce 1486 byla v opatství Beaulieu, když požádala Jindřicha VII. o navrácení jejího majetku. Byla jí navrácena jen malá část. Panství Warwick a Spencer, její vlastní děictví, se stalo majetkem koruny.\n"}
{"id": "1237278", "url": "https://cs.wikipedia.org/wiki?curid=1237278", "title": "Rómulo Rozo", "text": "Rómulo Rozo\n\nRómulo Rozo Peña (13. ledna 1899 Bogotá, Kolumbie – 17. srpna 1964 Mérida, Yucatán, Mexiko) byl mexický sochař kolumbijského původu.\n\nDlouhou část svého života prožil v Mexiku. Byl dvakrát ženatý a to poprvé v Československu, během svého pobytu v Evropě s Annou Kraussovou, kterou poznal v Paříži a se kterou měl tři děti: Rómula, Glorii a Leticii. Podruhé se oženil s Yucatánkou Manuelou Verovou, se kterou měl dvě děti: Marca Antonia a Glorii Antonii.\n"}
{"id": "1237279", "url": "https://cs.wikipedia.org/wiki?curid=1237279", "title": "Radical Action (To Unseat the Hold of Monkey Mind)", "text": "Radical Action (To Unseat the Hold of Monkey Mind)\n\nRadical Action (To Unseat the Hold of Monkey Mind) je koncertní album britské rockové skupiny King Crimson. Bylo vydáno v září 2016 vydavatelstvím Discipline Global Mobile.\n\nAlbum \"Radical Action\" je kompilací živých nahrávek pořízených v roce 2015 na koncertech King Crimson v Japonsku, Francii a Kanadě. Zachyceny jsou zde všechny skladby, které skupina hrála, ovšem, oproti předchozí desce \"Live in Toronto\", nikoliv v autentickém pořadí z vystoupení. Písně byly seřazeny do tří souvisejících bloků, které byly rozděleny na tři CD. Mix skladeb byl proveden téměř ve studiové úpravě, bez slyšitelného publika. Na přiloženém BD se nachází kompletní videozáznam jednoho japonského koncertu se zvukem ve vysoké kvalitě. Limitovaná edice obsahovala navíc i dvojici DVD, na nichž videozáznam z BD.\n\n"}
{"id": "1237283", "url": "https://cs.wikipedia.org/wiki?curid=1237283", "title": "Bečovský potok (přítok Teplé)", "text": "Bečovský potok (přítok Teplé)\n\nBečovský potok (též \"Tříslový potok\") je pravostranným přítokem Teplé ve Slavkovském lese v okrese Karlovy Vary v Karlovarském kraji. Délka toku měří 5,1 km. Plocha jeho povodí měří 10,1 km².\n\nPotok pramení u východního okraje Slavkovské lesa v lesích mezi Bečovem nad Teplou a Krásným Údolím. Jeho pramen se nachází v nadmořské výšce okolo 690 metrů. Od pramene teče lesní krajinou západním směrem a přitéká do Evropsky významné lokality Bečovské lesní rybníky s mnoha chráněnými druhy rostlin a živočichů, na území, které je pravidelným lovištěm čápa černého (\"Ciconia nigra\"). Balvanitým údolím teče potok do Bečova nad Teplou, kde se pod bečovským hradem a zámkem vlévá do Teplé na jejím 26 říčním kilometru. .\n"}
{"id": "1237284", "url": "https://cs.wikipedia.org/wiki?curid=1237284", "title": "Friedrich Gogarten", "text": "Friedrich Gogarten\n\nFriedrich Gogarten (13. ledna 1887 – 16. října 1967) byl německý luteránský teolog, spoluzakladatel dialektické teologie, jež byla reakcí na historicismus a antropocentrismus starší liberální teologie a postulovala absolutní protiklad Boha a člověka. K formulování dialektické teologie došlo v Gogartenem inspirované edici \"Mezi dobami\" (\"Zwischen den Zeiten\"). Po nástupu nacismu v roce 1933 se Gogarten na krátký čas přidal k prorežimním Německým křesťanům, brzy se však s nimi rozešel a do nacistické strany nikdy nevstoupil. \n\nGogarten učil na několika německých univerzitách, od roku 1935 byl řádným profesorem na Göttingenské univerzitě, kde zůstal až do svého emeritování roku 1955. \n"}
{"id": "1237285", "url": "https://cs.wikipedia.org/wiki?curid=1237285", "title": "Milířský potok", "text": "Milířský potok\n\nMilířský potok je pravostranným přítokem Lobezského potoka ve Slavkovském lese v okrese Sokolov v Karlovarském kraji. Délka toku měří 2,6 km.\n\nPotok pramení na severních svazích Slavkovské lesa pod jihojihozápadním vrcholem Krudumu, jižně od rozhledny Krudum. Jeho pramen se nachází v nadmořské výšce okolo 800 metrů. Od pramene teče jihozápadním směrem, na východním svahu Lobezského vrchu (805 m) otáčí svůj směr k západu. Hlubokým kamenitým údolím přitéká k silnici, která vede ze Sokolova do centrální oblasti Slavkovského lesa. V blízkosti rekreačních chat se pod silnicí vlévá do Lobezského potoka na jeho 7,3 říčním kilometru. .\n"}
{"id": "1237290", "url": "https://cs.wikipedia.org/wiki?curid=1237290", "title": "Velký požár v Chicagu", "text": "Velký požár v Chicagu\n\nVelký požár v Chicagu (\"Great Chicago Fire\") byla ohnivá bouře, která v říjnu 1871 zničila velkou část amerického města Chicago. Při požáru zahynulo okolo tří stovek lidí a bylo zničeno 17 000 domů, takže více než pětina obyvatel půlmilionového velkoměsta ztratila přístřeší.\n\nPožár vypukl v neděli 8. října 1871 okolo deváté hodiny večer v domě katolických irských přistěhovalců, rodiny O’Learyových (\"De Koven Street 137\"). Příčina není jasná: populární historka, že požár založila kráva, která ve stáji při dojení převrhla petrolejovou lampu, se dodatečně ukázala jako novinářský výmysl. Existují také dohady o úmyslném založení. Ke žhářství se údajně krátce před svou smrtí přiznal jistý Daniel \"Peg Leg\" Sullivan, který byl v době požáru ještě chlapec. \n\nOheň se šířil velmi rychle, vzhledem k mimořádně suchému a větrnému počasí; Chicago bylo tehdy postaveno z velmi hořlavých materiálů, jako dřevo a dehet, značná část obyvatel chovala dobytek a skladovala pro něj doma seno na zimu, také chodníky ve městě byly zpravidla zpevněny prkny, překotný růst města vedl k zanedbávání bezpečnostních předpisů při stavbě. Hasičský sbor byl velmi špatně vybaven (na celé město připadalo pouze sedmnáct stříkaček tažených koňmi), navíc v uplynulém létě řádilo v oblasti Chicaga množství menších požárů, což způsobilo vyčerpání příslušníků sboru i nedostatek vody na hašení. Další neštěstí bylo v tom, že si dispečer po ohlášení požáru spletl adresu a poslal vozy opačným směrem. Všechny tyto faktory vedly k tomu, že během noci se ocitlo v plamenech celé centrum města (Chicago Loop), požár se poté rozšířil i na opačný břeh Chicago River, kde začaly hořet sklady uhlí. Nastala panika a lidé začali prchat z města. Ve vysokých domech vytvářel rozpálený vzduch komínový efekt, který přispíval k šíření plamenů. Výbuch cisterny s petrolejem na North Side vedl ke zničení okolní čtvrti, která byla nejluxusnější částí Chicaga. Po celodenním řádění živlu se 9. října večer spustil silný déšť, který pomohl do rána zlikvidovat poslední ohniska požáru. Ve zdevastovaném městě následovala vlna rabování a násilností, k jejímu zvládnutí vyhlásil starosta Roswell B. Mason stanné právo.\n\nZničena byla oblast o rozloze přes osm čtverečních kilometrů, ale i v epicentru požáru se zachovaly jednotlivé budovy jako redemptoristický kostel svatého Michaela nebo Chicagská vodárenská věž. Celkové škody se odhadují na 222 milionů tehdejších dolarů (asi třetina městského rozpočtu). Následovala rozsáhlá obnova města, díky níž v Chicagu vyrostlo množství moderních budov, výsledkem je jeho přezdívka \"Second City\" (Druhé město).\n\nNa místě, kde začalo hořet, byl roku 1961 vybudován památník v podobě bronzových plamenů. Na paměť požáru je pojmenován místní fotbalový klub Chicago Fire i univerzitní tým UIC Flames. Brian Wilson byl událostí inspirován k vytvoření instrumentální skladby „Mrs. O'Leary's Cow“. \nVe městě Peshtigo ve státě Wisconsin vypukl 8. října 1871 další velký oheň, který si vyžádal přes dva tisíce životů a je označován za nejhorší v amerických dějinách, v obecném povědomí ho však zastínil požár Chicaga. \n\n"}
{"id": "1237292", "url": "https://cs.wikipedia.org/wiki?curid=1237292", "title": "Neustrelitz", "text": "Neustrelitz\n\nNeustrelitz (výslovnost [nojštrelic]; zastarale česky \"Nové Střelice\") je německé město ve spolkové zemi Meklenbursko-Přední Pomořansko. Leží na břehu jezera Zierker See a má přes 20 tisíc obyvatel. První zmínka o vesnici Strelitz pochází z roku 1278, jméno pochází ze slovanského „strelci“ (česky střelci). Poblíž původní obce Strelitz (dnes čtvrť Strelitz-Alt) bylo roku 1733 založeno plánované barokní město Neustrelitz, tedy „Nové Strelitz“. V letech 1738 až 1918 sloužilo jako sídelní město vévodství Meklenbursko-Střelického.\n"}
{"id": "1237293", "url": "https://cs.wikipedia.org/wiki?curid=1237293", "title": "Teddy Landau", "text": "Teddy Landau\n\nTeddy Landau (* 31. srpna 1964 Los Angeles) je americký baskytarista.\n\nV devadesátých letech působil ve skupině The Raging Honkies. Se skupinou nahrál dvě alba: ' (1995) a ' (1997). Rovněž byl členem kapely Burning Water. Kapela vydala jediné album, které dostalo název ' (1993). V roce 2003 se stal členem doprovodné skupiny zpěvačky Michelle Branch. Roku 2006 hrál na albu \"Stand Still, Look Pretty\", které zpěvačka vydala ve spolupráci s Jessicou Harp (duo vystupovalo pod názvem The Wreckers). Roku 2010 hrál na zpěvaččině EP nazvaném \"Everything Comes and Goes\". V roce 2008 hrál na albu \"Emotional Remains\" zpěváka Richarda Marxe. Roku 2012 hrál v jedné písni z alba ' od Michaela Landaua.\n\nJeho bratrem je kytarista Michael Landau.\n\nV roce 2004 se v Mexiku oženil se zpěvačkou Michelle Branch. Landau je o devatenáct let starší než ona. Následujícího roku se jim narodila dcera Owen Isabelle. Dvojice spolu přestala žít v roce 2014. V únoru 2015 požádali o rozvod. Rozvod byl dokončen v listopadu toho roku.\n\n"}
{"id": "1237303", "url": "https://cs.wikipedia.org/wiki?curid=1237303", "title": "Vilém VIII. z Montpellieru", "text": "Vilém VIII. z Montpellieru\n\nVilém VIII. z Montpellieru ( \"Guilhem VIII\"; † 1202) byl pán z Montpellieru, velký příznivce trubadúrů.\n\nNarodil se jako syn Viléma VII. z Montpellieru a Matyldy, dcery burgundského vévody Huga II. Oženil se s Eudokií Komnenovnou, praneteří byzantského císaře Manuela I. Komnena. Měli spolu jedinou dceru Marii. Absence mužského dědice od sebe manžele rozdělila, Vilém se v Kastílii zakoukal do Anežky a poslal Eudokii do kláštera. Poté se s Anežkou Kastilskou oženil a měl s ní několik synů. Po Vilémově smrti se jeho nejstarší syn stal vládcem Montpellieru, ale papež považoval Vilémovo manželství s Anežkou za nelegitimní a Marie se dostala ke svému dědictví\n\nVilém VIII. byl patronem trubadúrů. Arnaut de Mareuil přišel k jeho dvoru po svém útěku z družiny Adély z Toulouse a alespoň jedna z Arnautových písní je určena právě Vilémovi VIII.\n"}
{"id": "1237305", "url": "https://cs.wikipedia.org/wiki?curid=1237305", "title": "Selwyn Edge", "text": "Selwyn Edge\n\nSelwyn Francis Edge, psáno často S. F. Edge (29. března 1868 Concord, Nový Jižní Wales, Austrálie – 12. února 1940 Eastbourne, Anglie), byl britský automobilový závodník australského původu. Závodil s vozy značek De Dion-Bouton, Gladiator, Clemént-Panhard, Napier a AC cars. S automobily těchto firem také obchodoval.\n\nSelwyn Edge se narodil v Concord poblíž Sydney 29. března 1868; jeho rodiči byli Alexander Ernest Edge a Annie Charlotte Sharp. Ve věku tří let rodiče přesídlili do Londýna. Zde se Edge jako teenager úspěšně účastnil cyklistických závodů. Pracoval jako manažer v kancelářích firmy Dunlop Rubber v Londýně. V roce 1892 se jeho ženou stala Eleanor Rose, která zemřela někdy před rokem 1917; s druhou ženou Myrou Caroline, kterou si vzal v roce 1917, měl dvě dcery.\n\nV letech 1910 až do roku 1922 bydlel v Gallops Homestead v Ditchlingu v Sussexu. V letech 1912–19 se zde podle smlouvy s firmou Napier věnoval farmaření.\n\nSelwyn Edge zemřel 12. února 1940 v Eastbourne. Je pochován na hřbitově \"All Saints Churchyard\" v Tilfordu v hrabství Surrey.\n\nV roce 1899 společně s průkopníky motorismu Charlesem Jarrottem a Herbertem Duncanem založil firmu \"De Dion-Bouton British and Colonial Ltd\", dovážející vozy této značky do Británie. Přátelil se v Montague Napierem z firmy Napier & Son, zaníceným cyklistou, kterého o rok dříve požádal, aby vylepšil jeho vůz Panhard. V roce 1899, založili Edge a Harvey du Cros společnost \"Motor Vehicle Company Ltd\" prodávající vylepšené vozy Napier. Edge kupoval vozy za 400 liber a prodával je za 500 £. Obchodoval i s vozy Gladiator a Clément-Panhard, vyráběné v Paříži Adolphe Clémentem-Bayardem.\n\nV roce 1907 uvedl \"The Sydney Morning Herald\": „Společnost \"S. F. Edge (1907), Ltd.\", registrovaná v Somerset House, Londýn, se základním kapitálem 275 000 liber, obchoduje s výrobci automobilů, motocyklů, lodních a leteckých motorů.“ Edge svou společnost \"S.F. Edge Ltd\" prodal firmě Napier v roce 1912, za 120 000 liber. Smlouva o prodeji zahrnovala ustanovení, že se Edge po sedm let nesmí věnovat výrobě a ani prodeji automobilů. V tomto období se tedy věnoval farmaření v Ditchlingu v Sussexu. V roce 1917 byl Edge jmenován řídícím pracovníkem oddělení zemědělské mechanizace na Ministerstvu pro výrobu válečného materiálu (\"Ministry of Munitions\"), tehdy řízeném Winstonem Churchillem.\n\nKdyž v roce 1919 skončila platnost klauzule ze smlouvy s Napierem, začal se Edge věnovat opět obchodu, nákupu akcií a podílů v několika společnostech. V AC Cars získal většinový podíl v roce 1922, byl zároveň ředitelem společností Napier cars; British Anzani a generálním ředitelem AC Cars. O rok později se stal také generálním ředitelem firmy \"William Cubitt & Company\", která uvedla na trh značku \"Cubitt\". Společnost však činnost ukončila v roce 1925. \n\nV lednu 1925 (nebo 1924) Edge rozhodl, že AC Cars bude vyrábět vlastní verzi motorů Anzani v továrně v Aylesbury a zrušil pravidelné dodávky 30 motorů měsíčně od firmy Anzani - výroba ale pokračovala jen do roku 1927.\n\nEdge plně převzal AC cars za 135 000 liber v roce 1927. Po dobrovolném bankrotu AC Cars v roce 1929, Edge vše prodal a dále už se obchodu ani automobilovému průmyslu nevěnoval.\n\nV roce 1899 se Selwyn Edge poprvé účastnil závodu Paříž–Bordeaux s motorovou tříkolkou De Dion-Bouton. \n\nEdge si na rozdíl od jiných britských výrobců té doby byl vědom publicity, jakou přináší automobilové závody. S vozem Napier s čtyřválcovým řadovým motorem o výkonu 8 koní se v roce 1900 účastnil klasického závodu Královského autoklubu \"Thousand Miles\" („Tisíc mil“, 1600 km). Z 64 startujících dojelo do cíle 35 účastníků, Edge ve své třídě na trase z Newbury do Edinburghu a zpět zvítězil a byl jedním z dvanácti, kteří dosáhli požadovaného průměru 19 km/h v Anglii a 16 km/h ve Skotsku. Spolujezdcem byl Edward Kennard. Posádce Edge s řidičem-mechanikem C. S. Rollsem se dařilo i v závodě Paříž-Toulouse-Paříž (1350 km) v červnu; pro poruchu zapalování ale museli odstoupit.\n\nV roce 1901 se Edge účastnil závodu o pohár Gordona Bennetta. Pro speciálně postavený vůz Napier s motorem o objemu 17 litrů a výkonu 50 koní šlo spíše o „testovací jízdu“, byl dokončen 25. května, jen čtyři dny před závodem. Mechanikem a druhým řidičem byl Montague Napier. Vůz byl na pneumatiky Dunlop příliš výkonný a osazení vozu francouzskými pneumatikami vedlo k diskvalifikaci, protože podle podmínek musela být vozidla kompletně vyrobena v zemi původu posádky. V „konkurenčním“ závodě Paříž – Bordeaux musel odstoupit pro poruchu spojky.\n\nS vozy Napier jezdil Edge až do roku 1913. První úspěch přišel v roce 1902, kdy Edge Poháru Gordona Bennetta zvítězil, což bylo ale dáno tím, že ostatní účastníci pro poruchy vůbec nedojeli. Přesto jde o vůbec první britské vítězství v automobilovém sportu. Řidičem-mechanikem byl bratranec Cecil Edge, průměrná rychlost vozu byla 51,2 km/h. Přípravy na závod ale proběhly ve spěchu, některé díly byly na vůz namontovány až cestou vlakem do Paříže. K tomu ještě druhý převodový stupeň nebyl správně tvrzen, po příjezdu do Paříže Edge musel převodovku rozebrat a v továrně přítele Adolphe Clément ozubená kola zakalit, převodovku opět smontovat a pak teprve nastoupit k závodu.\n\nBennettova poháru 1903 se Edge účastnil s vozem Napier K5 o výkonu 80 koní, ale byl diskvalifikován. Edge, už jako tovární jezdec, a řidič-mechanik Arthur McDonald (ředitel janovské továrny Napier) se účastnil s vozem K5 i ročníku 1904 v Německu, ale bez úspěchu. V tomto roce se Edge stal šéfem továrního týmu Napier, soustředil se ale především na závody v Británii. \n\n28. a 29. června 1907 se konal první světový závod na 24 hodin na britském okruhu Brooklands, otevřeném o 11 dní dříve. Rozhodnutí o jeho konání pocházelo z roku 1906 a Edge se hned od počátku pustil do technických úprav a fyzické přípravy jezdců týmu na tento závod. Jeho vůz, označený „804“ byl upraven, měl zvláštní palivovou nádrž, odstraněny části karosérie a speciální čelní sklo. Stáj Napier měla na startu celkem 3 speciálně upravené vozy. Selwyn Edge řídil vůz celou dobu, spolujezdcem a mechanikem byl Joseph H. Blackburn, další dva vozy řídili Henry C. Tryon/A. F. Browning a F. Draper/Frank Newton. Na okruhu dlouhém 4,43 kilometru Edge ujel 2545,56 km průměrnou rychlostí 106,07 km/h, čímž překonal rekord z roku 1905 ustanovený v Indianapolis (1764,142 km). Rekord průměrné rychlosti nebyl překonán 17 let. \n\nPokus o návrat na mezinárodní scénu při Grand Prix Francie 1908 ale nebyl pro Selwyna Edge úspěšný, tovární vozy značky Napier nebyly do závodu připuštěny. Po první světové válce se Edge na britskou závodní scénu vrátil, opět se věnoval spíše závodům v Brooklands a s evropskou konkurencí se téměř nesetkal. V roce 1922 zlepšil s vozem Spyker svůj rekord v závodě na 24 hodin (rozdělený na dvakrát 12 hodin) výkonem 2868 km.\n\nV počátcích závodní kariéry se Selwyn Edge účastnil také závodů automobilů do vrchu, v nichž několikrát zvítězil:\n\n"}
{"id": "1237308", "url": "https://cs.wikipedia.org/wiki?curid=1237308", "title": "Janjevo", "text": "Janjevo\n\nJanjevo (albánsky Janjevë, v srbské cyrilici Јањево) je vesnice na východně Kosova, konkrétně v opštině Lipljan.\n\nVesnice, která měla v roce 2011 2137 obyvatel, byla až do války v Kosovu známa především díky svému katolickému obyvatelstvu. Jeho původ se odvozuje o německých hornických osadníků nebo bosenských katolíků, nicméně sami Janjevčané se dnes považují za Chorvaty.\n\nNejstarší historický zmínka o vesnici pochází z roku 1303. Osada vznikla v hornické oblasti, kde se dynamicky rozvíjel obchod. Ve středověku tudy procházela obchodní stezka mezi Skopjí a Dubrovnickou republikou. Místní škola byla založena roku 1665 a je nejstarší na území dnešního Kosova.\n\n"}
{"id": "1237311", "url": "https://cs.wikipedia.org/wiki?curid=1237311", "title": "Gazi Mehmed Pašův hamam (Prizren)", "text": "Gazi Mehmed Pašův hamam (Prizren)\n\nGazi Mehmed Pašův hamam (albánsky Hamami i Gazi Mehmet pashës, srbsky Хамам Гази Мехмед-паше/Hamam Gazi Mehmed-paše) jsou bývalé turecké lázně v historickém centru Prizrenu na území Kosova. Vybudovány byly v 17. století, v současné době jsou chráněnou kulturní památkou.\n\nLázně jsou dominantním objektem v centru Prizrenu. Svůj název mají podle Gazi Mehmeda Paši, který nařídil jejich výstavbu. Stavební práce probíhaly v letech 1563–1574. Lázně byly oddělené; polovina sloužila mužům a druhá polovina ženám. Po odchodu Osmanské říše z Balkánu přestaly sloužit veřejnosti; v současné době jsou památkově chráněné. V roce 1968 se zde uskutečnily konzervátorské práce. Během nich byly odstraněny přiléhající stánky různých řemeslníků. \n\nZdi lázní byly zbudovány z kamene a cihel a omítnuty pouze zevnitř. V roce 2015 se uskutečnila rozsáhlá rekonstrukce hamamu, která byla nicméně značně kontroverzní, neboť bylo původní zdivo omítnuto.\n"}
{"id": "1237319", "url": "https://cs.wikipedia.org/wiki?curid=1237319", "title": "Derrick Rose", "text": "Derrick Rose\n\nDerrick Rose (* 4. října 1988 Chicago, USA) je profesionální americký basketbalista, hráč týmu NBA Detroit Pistons. V roce 2009 byl v NBA vyhlášen nováčkem roku, o dva roky později ve 22 letech jako nejmladší v historii získal ocenění pro nejužitečnějšího hráče.\n\nJeho sportovní kariéru však poznamenala zranění, zejména vleklé problémy s oběma koleny. Byl mj. donucen vynechat celou sezónu 2012–13.\n\n"}
{"id": "1237321", "url": "https://cs.wikipedia.org/wiki?curid=1237321", "title": "Imam Alimsultanov", "text": "Imam Alimsultanov\n\nImam Alimsultanov (čečensky Имам Алимсултанов) (1957 – 10. listopad 1996, Oděsa Ukrajina) byl čečenský básník a zpěvák.\n\nNarodil se v Kyrgyzstánu rodičům, kteří byli násilně deportováni roce 1944. Po jejich návratu do Čečenska již střední školu vystudoval v Grozném.\n\nHudebnickou kariéru začal Alimsultanov v polovině osmdesátých let. Jeho písně ovlivnila tvorba Musy Gešajeva, Umara Jaričeva a jiných čečenských básníků. Písně Imáma Alimsultanova jsou blízké tradiční čečenské hudbě. V prosinci 1994, když začala první čečenská válka, Alimsultanov zpočátku vystupoval na koncertech pro čečenských bojovníků, později na žádost prezidenta Džochara Dudajev doprovázel transporty raněných do Turecka. Svůj talent využil při vystoupeních v Istanbulu, kde zajišťoval finance na podporu obětí války. Po návratu do Čečenska se podílel na vysvobození 25 rukojmí, stavařů z Oděsy. Z vděčnosti mu primátor města nabídl působit ve zdejším divadle a Alimsultanov zde odehrál pět úspěšných koncertů. Následně bylo otevřeno divadlo, které nese jeho jméno. Imam Alimsultanov v něm vystupoval pětkrát.\n\nAlimsultanov je pro čečenské bojovníky za nezávislost dodnes legendou, označován bývá jako bard svobody. Jeho písně se staly symboly hnutí odporu. Roku 1996 byl Alimsultanov v Oděse zavražděn. Motiv a okolnosti vraždy jsou nejasné; nicméně do domu, kde bydlel, vtrhli muži v policejních uniformách.\n"}
{"id": "1237322", "url": "https://cs.wikipedia.org/wiki?curid=1237322", "title": "Ketoj", "text": "Ketoj\n\nKetoj (rusky Кетой, japonsky 計吐夷島) je neobydlený ostrov střední skupiny ruských Kurilských ostrovů. Administrativně patří do ruské Sachalinské oblasti. Ostrov vznikl výbuchy stejnojmenného stratovulkánu.\n\nOstrov má kruhový tvar. Podél rovnoběžky má šířku 10 km a podél poledníku 9 kilometrů. Rozloha ostrova činí 73 km². Nejvyšším bodem je vrch s výškou 1 166 m n. m. Na ostrově se nachází činná sopka Pallasa (990 m). Uprostřed ostrova potom existuje sopečné jezero \"Malachitovoje\", jehož vody zaplavily kalderu o šířce kolem 1,6 km a hloubce 110 metrů, ze kterého vytéká vodní tok \"Stočnyj\". Hladina jezera leží v nadmořské výšce 667 m n. m.\n\nV kaldeře sopky Pallasa jsou vody jezera \"Glazok\", širokého cca 300 metrů a hlubokého 40 m. Na severu ostrova se nachází vodopád \"Kaskad\".\n\nOstrov je oddělen průlivem Rikorda оd ostrovů Ušišir, nacházejících se 26 km severovýchodně, a průlivem Diany – od ostrova Simušir, nacházejícího se 20 km jihozápadním směrem.\n\n"}
{"id": "1237323", "url": "https://cs.wikipedia.org/wiki?curid=1237323", "title": "Bílojetel bylinný", "text": "Bílojetel bylinný\n\nBílojetel bylinný (\"Dorycnium herbaceum\") je vytrvalá, okolo půl metru vysoká rostlina s hlávkami drobných bílých květů, jeden ze dvou druhů rodu bílojetel rostoucích na území České republiky. Je rozšířen od jihovýchodu Francie přes Německo, Polsko, Itálii, Balkán a Řecko až na severní pobřeží Malé Asie, okolí Kavkazu a západní pobřeží Kaspického moře. V české přírodě roste pouze ostrůvkovitě na jihovýchodní Moravě, v Bílých Karpatech a Zlínských vrších, většinou v nadmořské výšce od 180 do 450 m. V Čechách se vyskytuje jen řídce a je tam považován za nepůvodní rostlinu. V ČR je bílojetel bylinný hodnocen jako ohrožený druh (C3) české květeny.\n\nNěkterými odborníky je bílojetel bylinný považován za pouhý poddruh bílojetele pětilistého a je popisován jako \" Dorycnium pentaphyllum\" Vill. subsp. \"herbaceum\" Rouy. Stejně bývá i druhý bílojetel rostoucí v české přírodě, bílojetel německý, uváděn jako poddruh bílojetele pětilistého a je popsán jako \" Dorycnium pentaphyllum\" Vill. subsp. \"germanicum\" (Gremli) Gams.\n\nRoste na travnatých a křovinatých stráních stepního charakteru, na kamenitých trávnicích, pastvinách, vinicích i po okrajích lesů. Nejčastěji se vyskytuje v nehlubokých půdách s vápencovým, dolomitovým nebo jiným bazickým podložím, míně často na písčinách. Jeho stanovištěm bývají teplá a výslunná místa od nížin až do podhůří.\n\nBílojetel bylinný je chamaefyt a ještě počátkem dubna jsou patrné pouze sterilní listové růžice. V průběhu května se počínají vytvářet prvá květní poupata, ta kvetou až do července a plody dozrávají v srpnu a září.\n\nVytrvalá rostlina vysoká 30 až 70 cm s poléhavou až vystoupavou lodyhou rostoucí z dlouhého, kůlovitého kořene. Lodyha bývá jen řídce větvená, ve spodní části částečně dřevnatá, podélně rýhovaná a přitiskle chlupatá. Přisedlé listy s malými palisty vyrůstají střídavě, jsou pětičetné, bez vřetene a dlanitě složené. Krátce řapíkaté lístky jsou čárkovité, obkopinaté až podlouhle vejčité, obvykle 9 až 22 mm dlouhé a 3 až 8 mm široké, u báze bývají klínovité, na vrcholu okrouhlé, po obvodě celistvé a řídce chlupaté.\n\nKvětenství jsou hlávky o 5 až 25 šikmo odstávajících květech na kratičkých stopkách. Pětičetné květy nají zvonkovitý kalich asi 3 mm dlouhý, se zelenými trojúhelníkovitými lístky. Smetanově bílá nebo mírně narůžovělá koruna bývá 7 mm dlouhá, má obvejčitou pavézu delší než podlouhlá křídla s kapsami a mírně zakřivený člunek s fialovou skvrnou na vrcholu. Tyčinek je v květu devět se srostlými nitkami a jedna volná. Semeník je spodní, čnělka zakřivená a blizna kulovitá. Ploidie druhu je 2n = 14.\n\nPlod je podlouhle eliptický, hnědě zbarvený, jednosemenný lusk dlouhý do 4 mm, který obsahuje podlouhlé, hnědé, 2 mm velké semeno. Hmotnost tisíce semen (HTS) je 1,8 gramů.\n\nBílojetel bylinný se stal součástí některých regionálních travních směsí pro obnovu kvetoucích travnatých luk, konkrétně ho obsahuje \"Bělokarpatká směs\". Ta se používá při výsadbě biokoridorů a při zatravňování rozličných ochranných pásem.\n\n"}
{"id": "1237324", "url": "https://cs.wikipedia.org/wiki?curid=1237324", "title": "Jimmy Butler", "text": "Jimmy Butler\n\nJimmy Butler (14. září 1989, Houston, USA) je profesionální americký basketbalista, hráč týmu NBA Miami Heat. V roce 2015 byl oceněn jako hráč s nejlepším zlepšením v NBA.\n\nButler má za sebou rozervané dětství – otec rodinu opustil, když byl ještě velmi malý, ve 13 letech ho matka vyhodila z domu. Pohyboval se pak mezi domovy různých kamarádů. Matka jednoho z nich se ho pak ujala a vychovávala ho pro život i kariéru profesionálního basketbalisty. V roce 2011 ho draftoval tým Chicago Bulls.\n\n"}
{"id": "1237326", "url": "https://cs.wikipedia.org/wiki?curid=1237326", "title": "Kekurnyj", "text": "Kekurnyj\n\nKekurnyj (rusky Кекурный) je název vulkanického komplexu, sestávajícího ze dvou překrývajících se štítových vulkánů. Nachází se v jižní části pohoří Středokamčatský hřbet na Kamčatce, severně od stratovulkán Anaun a severozápadně od štítové sopky Krajnij. Masiv komplexu Kekurnyj vznikl převážně z čedičových až bazaltovo-andezitových horninam a křižuje ho riftový systém, táhnoucí se ve směru severovýchod-jihozápad. Věk vzniku komplexu se odhaduje na pozdní kvartér (konec pleistocénu až začátek holocénu). Věk poslední erupce není přesně zdokumentován, ale odhaduje se na holocén.\n\n"}
{"id": "1237327", "url": "https://cs.wikipedia.org/wiki?curid=1237327", "title": "Kebeněj", "text": "Kebeněj\n\nKebeněj (rusky Кебеней) je v současnosti neaktivní štítová sopka, nacházející se v centrální části pohoří Středokamčatský hřbet na poloostrově Kamčatka. Masiv 1527 m vysoké sopky vznikl z čedičových až bazaltovo-andezitových hornin a jeho vznik se odhaduje na pozdní pleistocén až začátek holocénu. Severovýchodní a severozápadní svahy vulkánu pokrývají dvě skupiny mladších, pravděpodobně holocénních struskových kuželů. Čas poslední erupce vulkánu Kebeněj nebyl nikdy zaznamenán.\n\n"}
{"id": "1237328", "url": "https://cs.wikipedia.org/wiki?curid=1237328", "title": "Zaozjornyj (skupina sopek)", "text": "Zaozjornyj (skupina sopek)\n\nZaozjornyj (rusky Заозёрный) je název skupiny tří menších štítových sopek, nacházející se v centrální části pohoří Středokamčatský hřbet na poloostrově Kamčatka, severně resp. severozápadně od jezera Dvuchjurtočnoje. Nejvyšší a zároveň nejzápadněji položený člen komplexu je samotný \"Zaozjornyj\" (1349 m), \"Olěnyj\" (1081 m) se nachází na severním břehu jezera a \"Kastrijula\" (1164 m) leží severovýchodně od Zaozjorného. Stáří sopek není přesně známo ale odhaduje se na pozdní pleistocén až začátek holocénu.\n\n"}
{"id": "1237333", "url": "https://cs.wikipedia.org/wiki?curid=1237333", "title": "Mimi Rogers", "text": "Mimi Rogers\n\nMimi Rogers (* 27. ledna 1956, Coral Gables, USA) je americká herečka a producentka.\n\nJe potřetí vdaná; jejím druhým manželem byl v letech 1987 až 1990 herec Tom Cruise.\n\n\n"}
{"id": "1237336", "url": "https://cs.wikipedia.org/wiki?curid=1237336", "title": "Moncloa (stanice metra)", "text": "Moncloa (stanice metra)\n\nMoncloa (plným názvem , [monkloa]) je stanice metra v Madridu. Nachází se pod náměstím Plaza de Moncloa před velitelstvím španělského letectva a pod ulicí Princesa. Toto místo se nachází v západní části města, na rozhraní čtvrtí Moncloa – Aravaca a Chamberí. Poblíž stanice se nachází také Vítězný oblouk ( ) a vysílač s vyhlídkovou plošinou Faro de Moncloa. Stanice patří k významným přestupním uzlům v Madridu, mimo jiné protože se zde nachází rozsáhlý podzemní terminál autobusové dopravy, tzv. intercambiador. Na stanici se kříží linky metra 3 (která zde na Moncloe končí) a okružní linka 6. Stanice se nachází v tarifní zóně A a je bezbariérově přístupná.\n\nStanice vznikla jako prodloužení linky 3 ze sousední stanice Argüelles a byla uvedena do provozu 17. července 1963. Jako jediná na celé lince 3 měla délku nástupiště 90 m (zbytek linky jen 60 m). Stanice okružní linky 6 byla otevřena 10. května 1995. Stanice se nacházela ve větší hloubce a byla s původní stanicí na lince 3 spojena průchodem. V témže roce byla také otevřena první část autobusového terminálu, v následujících letech došlo k jeho rozšíření. Z kapacitních důvodů došlo během let 2004–2006 k velké rekonstrukci a přesunutí nástupišť stanice na lince 3. Díky tomu byl jednak získán prostor pro rozšíření intercambiadoru, jednak došlo k úplnému propojení stanic, které se tak nacházejí na stejné úrovni v souběžné poloze. Nová stanice byla otevřena 30. září 2006. Rozšířený terminál byl pak otevřen v roce 2008. 12. ledna 2009 při vjezdu do stanice vykolejil vlak řady 9000 a kvůli tomu byl zakázán na lince provoz těchto vozů výrobce Ansaldo Breda. V létě 2014 proběhla rekonstrukce úseku linky 6 mezi stanicemi Moncloa a Metropolitano.\n\n\n"}
{"id": "1237338", "url": "https://cs.wikipedia.org/wiki?curid=1237338", "title": "Moncloa", "text": "Moncloa\n\nMoncloa je označení místa v Madridu. Může označovat:\n\n"}
{"id": "1237339", "url": "https://cs.wikipedia.org/wiki?curid=1237339", "title": "Jilmový potok", "text": "Jilmový potok\n\nJilmový potok je levostranným přítokem Kosového v Tepelské vrchovině v okrese Cheb v Karlovarském kraji a okrese Tachov v Plzeňském kraji. Délka toku měří 8,5 km. Plocha jeho povodí měří 22,4 km².\n\nCelý tok Jilmového potoka se nachází v Chráněné krajinné oblasti Slavkovský les a převážně teče jižním až jihovýchodním směrem. Potok pramení na náhorní plošině Tepelské vrchoviny východně od Mariánských Lázní. Jeho pramen se nachází v nadmořské výšce okolo 740 metrů na západním svahu Podhorního vrchu, nejvyšší hory Tepelské vrchoviny. Na rozhraní lesních porostů a pastvin přitéká údolím mezi Podhorním vrchem (847 m) a Mihostovským kopcem (748 m) do Milhostova, místní části obce Zádub-Závišín. Pokračuje k přírodní památce Milhostovské mofety, kde v jeho okolí vyskytují mofety, výrony suchého oxidu uhličitého. Zprava přibírá Kladrubský potok a pokračuje okolo Martinova, místní části obce Vlkovice, kde přibírá Stříbrný potok. Opouští okres Cheb i Karlovarský kraj a krátce již teče v okrese Tachov v Plzeňském kraji. Pod přírodní rezervací Lazurový vrch, nad Michalovými Horami, se vlévá do Kosového potoka na jeho 20 říčním kilometru. .\n"}
{"id": "1237343", "url": "https://cs.wikipedia.org/wiki?curid=1237343", "title": "Cabinet Mountains", "text": "Cabinet Mountains\n\nCabinet Mountains je menší pohoří na severu Idaha a severozápadě Montany ve Spojených státech amerických. Má rozlohu přibližně 5 500 km a je součástí Skalnatých hor. Nejvyšším horou je \"Snowshoe Peak\" (2 663 m).\n"}
{"id": "1237348", "url": "https://cs.wikipedia.org/wiki?curid=1237348", "title": "2016 ve fotografii", "text": "2016 ve fotografii\n\nTento článek obsahuje významné fotografické události v roce 2016.\n\n\n\n\n\n\n\n\n\n\n\n\n\n\n\n\n\nPřehled vybraných významných výstav:\n\nDne 14. října bylo otevřeno v pražských Nových Butovicích Czech Photo Centre, které zahájilo svou činnost výstavou Agentury VII.\n\n\n\n\n\n\n\n"}
{"id": "1237352", "url": "https://cs.wikipedia.org/wiki?curid=1237352", "title": "Jacksonova–Harmsworthova expedice", "text": "Jacksonova–Harmsworthova expedice\n\nJacksonova-Harmsworthova expedice byla průzkumnou plavbou do souostroví země Františka Josefa v Barentsově moři. Proběhla v letech 1894–1897 pod vedením britského polárníka Fredericka George Jacksona a zaplatil ji vydavatel novin Alfred Harmsworth. F. G. Jackson se na základě neúplných map mylně domníval, že souostroví je jižním výběžkem rozsáhlejší pevniny, která pokračuje dále k severnímu pólu. Expedice nakonec prozkoumala pobřeží několika ostrovů, ale nejsevernější dosažený bod jen o málo překročil 81° severní šířky.\n\nExpedice se zúčastnili Albert Armitage, který prováděl astronomická, meteorologická a magnetická pozorování, fyzik a geolog Reginald Koettlitz, mineralog J. F. Child a botanik a zoolog Harry Fisher, kterého v roce 1896 nahradil William Speirs Bruce. Na mys Flora na Northobrookově ostrově, kde měla Jacksonova skupina základní tábor, se dostal na zásobovací lodi Windward.\n\nDne 17. června 1896 se s členy expedice na mysu Flora setkal Fridtjof Nansen a jeho společník Hjalmar Johansen, kteří tam dorazili po více než rok trvající cestě po zamrzlém oceánu, když předtím v březnu 1895 opustili loď Fram při nezdařeném pokusu o dosažení severního pólu. F. G. Jackson na základě jejich zkušeností zvažoval, že se vydá na severní pól sám. Členové expedice začali stavět kopie Nansenových saní a kajaků, ale nedostatek zkušeností s cestováním po ledu je od cesty odradil.\n"}
{"id": "1237356", "url": "https://cs.wikipedia.org/wiki?curid=1237356", "title": "Coen Janssen", "text": "Coen Janssen\n\nCoen Janssen (* 2. dubna 1981, Oss, Nizozemsko) je nizozemský klávesista a člen hudební skupiny Epica, se kterou vystupuje od jejího založení v roce 2002. Na klavír začal hrát v osmi letech a po střední škole se začal tomuto nástroji naplno věnovat. Vystudoval hudební konzervatoř v Rotterdamu. \n\nV roce 2010 se z rodinných důvodů nemohl zúčastnit koncertního turné v Severní Americe. Vystoupení za něj odehrál Oliver Palotai, klávesista skupiny Kamelot. O pět let později byla jeho ženě diagnostikována rakovina a Janssen se proto nezúčastnil dalšího koncertního turné v Severní Americe na podzim 2015.\n"}
{"id": "1237359", "url": "https://cs.wikipedia.org/wiki?curid=1237359", "title": "Aerotaxi", "text": "Aerotaxi\n\nLetecké taxi nebo také aerotaxi (anglicky \"air taxi\") je letadlo či služba poskytovaná leteckými společnostmi, pro komerční leteckou individuální přepravu lidí a nákladu. Zákazníci si většinou mohou aerotaxi objednat 24 hodin předem, zároveň si můžou určit vlastní cíl letu. K této přepravě se využívají většinou malá vrtulová letadla či letadla typu business jet.\n\nSoučasní nekompletní provozovatelé individuální přepravy v Česku, Evropě a USA (říjen 2016):\n\n\n\n\n"}
{"id": "1237363", "url": "https://cs.wikipedia.org/wiki?curid=1237363", "title": "Dionýsovo divadlo", "text": "Dionýsovo divadlo\n\nDionýsovo divadlo je hlavní divadlo v Athénách, postavené na úpatí athénské Akropole. Bylo zasvěceno Dionýsovi Eleutheriovi (eleutherios = osvoboditel), bohu her a vína. Divadlo, které bylo vytesáno do jižního svahu akropole, mohlo pojmout více než 17 000 lidí, mělo vynikající akustiku a odehrávala se v něm největší divadelní oslava Dionýsie. Pravděpodobně jde o první kamenné divadlo na světě a zároveň se zde zrodila první dramatická forma – řecká tragédie. Vykopávky odkryly podobu divadla po římských úpravách a dnes jsou přístupné veřejnosti. Divadlo se někdy mylně zaměňuje za nedaleký Odeon, postavený za Héróda Attica. \n\nMísto, kde bylo divadlo vystavěno, bylo pro účely slavností užíváno zhruba od 6. století př. n. l. Kamenné divadlo vzniklo ve 4. století př. n. l. V roce 2009 řecká vláda oznámila, že bude Dionýsovo divadlo částečně restaurováno.\n\nO umístění Dionýsova divadla na jižním svahu Akropole se vědělo již v 18. století. Řecká archeologická společnost odkrývala pozůstatky divadla od roku 1838, v roce 1862 se přikročilo k jejich úplnému odkrytí pod vedením německého architekta Heinricha Stracka. Nejstarší nálezy pocházejí z 6. století př. n. l. z období Peisistratovy vlády, ale divadlo zde bylo postaveno až o století později. Nejstarší památky na konstrukci divadla jsou kamenné bloky, které byly druhotně použity ve 4. století př. n. l.\n\nV 6. století př. n. l. se představení spojená s oslavami boha Dionýsa pravděpodobně odehrávala na athénské agoře, kde byli diváci usazeni na dřevěných nekrytých tribunách (\"ikria\") okolo kruhového prostoru (\"orchestra\"). Po propadnutí dřevěné tribuny na agoře byly slavnosti přeneseny na svah Akropole do míst Dionýsova divadla. V bezprostřední blízkosti divadla byly dva chrámy zasvěcené Dionýsovi.\n\nNejstarší podoba divadla byla jistě velmi prostá s plochým prostorem orchestry zaujímající pravděpodobně kruh o poloměru 27 metrů a s několika řadami dřevěných nebo kamenných lavic zasazených do svahu. V zadní části orchestry byla vystavěna dřevěná budova (skena) sloužící pro kulisy a zřejmě i ke zlepšení akustiky. V divadle této podoby se odehrávaly nejslavnější tragedie starořeckého období.\n\nKe konci 5. století př. n. l. byly některé dřevěné konstrukce vyměněny za kamenné. Základ současné monumentální podoby byl vytvořen v době vlády athénského státníka Lykúrga (cca 390–325/4 př. n. l.). Divadlo pak mělo stálé jeviště před orchestrou a třístupňové hlediště (\"theatron\") ve svahu. Orchestra zůstala dusaná a uprostřed stál zřejmě oltář. Budova skeny byla doplněna bočními přístavbami (\"paraskenia\"), které pravděpodobně sloužily i jako sklady kulis. Podle některých názorů je kamenná skena Dionýsova divadla nejstarší skenou ve starověkém Řecku. Skrývala v sobě sál (46,5 x 6,4 m) pravděpodbně se sloupořadím.\n\nV helénistickém období bylo pořízeno několik přístaveb a úprav včetně 67 mramorových trůnů s vytesanými jmény hodnostářů, kteří je užívali. Dnešní podoba trůnu, které mají podobu křesel \"klismos\", je pravděpodobně římskou kopií původních trůnů. Uprostřed této řady je velký trůn sloužící pro Dionýsova kněze.\n\nDionýsovo divadlo prodělalo modernizaci v římské době, ale integritu a celkovou podobu si zachovalo z doby řecké. V 1. století n. l. bylo postaveno zcela nové jeviště věnované bohu Dionýsovi a císaři Neronovi, a to u příležitosti císařovy návštěvy, během níž chtěl v divadle vystoupit v roli zpěváka. Orchestra byla vydlážděna mramorovými deskami a kolem jejích hran byla osazena nová čestná sedadla. Reliéfy, které ozdobily přední část jeviště za císaře Hadriana, byly druhotně použity při další přestavbě za archonta Faidra ve 3. století n. l., který nechal divadlo upravit i pro hry vodní, kdy do orchestry mohla být napuštěna voda. Pozůstatky této podoby jsou v divadle k vidění dodnes.\n\nDivadlo bylo zasvěceno Dionýsovi, bohu vína a patronu divadla. Odehrával se zde také festival městských nebo také velkých dionýsií (na rozdíl od malých venkovských), jehož součástí bylo i soutěžení v dramatickém umění – nejdříve v tragédii (její vynález je přičítán právě Athéňanům a této první scéně, v níž je zmiňován vznik tragedie z dithyrambů), později i v komedii. Mezi soutěžícími byli i dramatici klasické éry, jejichž díla se zachovala do dnes: Aischylos, Sofoklés, Eurípidés, Aristofanés a Menanderos. Zpočátku byly do soutěže zařazeny tři tragédie a jedna satyrská hra na lehčí téma. Často se objevovaly tematicky podobná dramata, někdy zřejmě přímo trilogie jako dnes jediná dochovaná Aischylova \"Oresteia\" (\"Agamemnon\", \"Choéfory\", \"Eumenidy\", z roku 458 př. n. l.), která vypráví příběh Átreova rodu.\n\nV době, kdy byla uvedena \"Oresteia\", pravděpodobně již existovala budova skeny a zároveň i kruhová platforma pro zvláštní efekty (\"ekkyklema\") a zdvihací stroj (\"mechane\"). Vývoj divadla spěl od jednoho herce (\"protagonista\") a chóru k postupnému zařazení druhého a v době \"Oresteii\" již i třetího herce, příčemž úloha chóru ustupovala. Herci koncem 4. století používaly výrazné masky, které byly považovány za důležitý prvek pro zdůraznění charakteru vzhledem k početnému diváctvu.\n\nDionýsovo divadlo také někdy hostilo zasedání athénské ekklésie poté, co byl Pnyx shledán nevhodným. V římské době se v divadle odehrávaly i gladiátorské zápasy a další římské zábavné hry a závody, v době byzantské celý komplex zcela zanikl.\n\nHlediště Dionýsova divadla bylo 31 m vysoké a mělo 78 řad. Kapacita je počítána podle rozdělení na místa k sezení (rýhami) z doby římské na 17 000 diváků, podle jiných badatelů byla ale původně ještě vyšší – až 30 000 diváků. Zachovala se zmínka o tom, že diváci, kteří se nevešli do divadla, lezli na blízký topol na skále za hledištěm. Pro srovnání kapacita divadla v Epidauru byla asi 14 000 diváků, v Megalopoli 16 000, divadlo v Efezu z období helénismu pojmulo až 25 000 diváků.\n"}
{"id": "1237365", "url": "https://cs.wikipedia.org/wiki?curid=1237365", "title": "Meze (předkrm)", "text": "Meze (předkrm)\n\nMeze, též mezze, ( \"مزه\", \"meze\", \"μεζές\", \"мезе\", \"мезе\" \"مقبلات\") je výběr malých předkrmů podávaných v oblasti Blízkého východu, na Balkánu a v části Střední Asie k alkoholickým nápojům. V levantské, kavkazské a balkánské kuchyni se meze často podává jako úvod pohoštění o vícero chodech.\n\nMeze obvykle doprovází tradiční místní destilát, jako raki, arak, ouzo, rakije nebo mastika. Může se však podávat i s pivem, vínem či jakýmkoli jiným alkoholickým nápojem. \n\n"}
{"id": "1237369", "url": "https://cs.wikipedia.org/wiki?curid=1237369", "title": "Pittové", "text": "Pittové\n\nPittové byli anglický šlechtický rod, z nějž se v 18. století stala vlivná politická dynastie. Původně obchodnická rodina se v 16. a 17. století vypracovala mezi drobnou statkářskou šlechtu, poté Pittové značně zbohatli v koloniích a v 18. století ve čtyřech liniích získali čtyři peerské tituly. Nejvýznamnějšími členy rodu byli otec a syn William Pitt starší a William Pitt mladší. Ve Velké Británii rod vymřel v roce 1835.\n\nRodina Pittů se připomíná přibližně od 14. století, v nejstarších dobách se uvádějí také pod jmény \"Pitts\" nebo \"Pyte\". Členové rodu jsou doloženi jako vojáci a obchodníci, do šlechtického stavu byl poprvé povýšen William Pitt (1559–1635), který zasedal v Dolní sněmovně a působil u královského dvora.\n\nThomas Pitt (1653–1726) od mládí působil ve Východoindické společnosti a byl také dlouholetým členem Dolní sněmovny. V letech 1698–1709 byl guvernérem v Madrasu, kde od indického obchodníka zakoupil v roce 1702 diamant nalezený krátce předtím v dolech u řeky Krišna. Thomasův syn Robert Pitt (1680–1727) převezl diamant do Londýna ukrytý v botě. Po vybroušení do dnešní podoby se Pittové snažili prodat diamant různým panovnickým rodům, až nakonec v roce 1717 jej za 135 000 liber koupil francouzský regent Filip Orleánský pro krále Ludvíka XV. Od té doby nese diamant jméno Regent, stal se součástí francouzských korunovačních klenotů a nyní je uložen v Louvru. Prodej diamantu Regent umožnil Thomasu Pittovi zakoupit pozemky v Cornwallu a Berkshire.\n\nV 17. a 18. století zasedalo v Dolní sněmovně celkem 25 Pittů, řada z nich zastávala i nižší státní úřady, hodnosti v armádě a posty ve správě kolonií. Mezi nejvýznamnější aristokracii Velké Británie pozvedl rodinu William Pitt starší (1708–1778), syn výše uvedeného Roberta Pitta. Od mládí vynikal jako řečník na půdě Dolní sněmovny a zastával řadu vládních funkcí. I když nikdy nebyl ministerským předsedou, v letech 1766–1768 jako lord strážce tajné pečeti měl takový vliv, že v literatuře se často uvádí jako premiér. Jeho syn William Pitt mladší (1759–1806) byl v britské historii druhým nejdéle úřadujícím premiérem (1783–1801 a 1804–1806).\n\nPrvním peerem z rodu Pittů se stal Thomas Pitt mladší (1688–1729), syn madraského guvernéra Thomase Pitta. Sňatkem se spříznil s rodem Ridgewayů, jemuž náležel titul hrabat z Londonderry. Po vymření Ridgewayů se v roce 1726 stal Thomas Pitt hrabětem z Londonderry (titul platil pouze pro Irsko, takže s ním nebylo spojeno členství ve Sněmovně lordů). William Pitt starší byl v roce 1766 povýšen na hraběte z Chathamu. Jeho synovec Thomas Pitt (1736–1793), dlouholetý poslanec, vstoupil do Sněmovny lordů v roce 1784 jako baron z Camelfordu. Jejich vzdálený příbuzný, diplomat a poslanec George Pitt (1721–1803), získal v roce 1776 titul barona Riverse. Všechny čtyři tituly zanikly v rodině Pittů během 18. a 19. století, posledním Pittem v Anglii byl John Pitt, 2. hrabě z Chathamu (1756–1835).\n\nNejvýznamnějším sídlem v majetku Pittů byl zámek \"Stratfield Saye House\" v hrabství Hampshire. Zdejší panství koupil v roce 1629 poslanec Edward Pitt (1592–1643) za 4800 liber. Jeho otec William (1559–1635) hned v roce 1630 přistoupil k přestavbě zámku. I když byl zámek upravován ještě v 19. století, do současných rozměrů jej nechal přestavět George Pitt, 1. baron Rivers (1721–1803) v 70. letech 18. století, tehdy také vznikl park. V roce 1817 prodali Pittové zámek státu a jako národní dar byl pak věnován maršálu Wellingtonovi, hrdinovi napoleonských válek.\n\nDruhým významným majetkem rodu byl zámek \"Boconnoc House\" v Cornwallu. Zdejší panství koupil v roce 1717 madraský guvernér Thomas Pitt a krátce nato nechal zámek přestavět do současné podoby, Pittům patřil Boconnoc House až do roku 1834. William Pitt starší sídlil ve městě Hayes (nyní součást Velkého Londýna), ale od roku 1766 vlastnil také venkovský dům \"Burton Pynsent House\" v hrabství Somerset (toto sídlo musel v roce 1805 prodat jeho syn 2. hrabě z Chathamu kvůli dluhům). Dalším Pittům patřila menší venkovská sídla v různých částech Anglie, například \"Crows Hall\" (Suffolk), \"Forty Hall\" (Middlesex) nebo \"Soldon Manor\" (Devon), vlastnili též nemovitosti v Londýně.\n\nV souvislosti se zámořskými objevy a osidlováním nových kolonií byla po významných členech rodu Pittů pojmenována řada lokalit v různých částech světa. Jméno Williama Pitta staršího nesou města Pittsburgh a Pittsfield ve Spojených státech a další menší obce v severní Americe, dále správní celky Pitt Couny a Chatham County v Severní Karolíně. Po Williamu Pittovi mladším byla pojmenována řada ulic v Kanadě a Austrálii. Jméno jeho staršího bratra, hraběte z Chathamu, nesou Chathamovy ostrovy v Tichém oceánu.\n\n"}
{"id": "1237370", "url": "https://cs.wikipedia.org/wiki?curid=1237370", "title": "John Pitt, 2. hrabě z Chathamu", "text": "John Pitt, 2. hrabě z Chathamu\n\nJohn Pitt, 2. hrabě z Chathamu (\"John Pitt, 2 Earl of Chatham, 2 Viscount Pitt, 2 Baron Chatham\") (9. října 1756 Londýn – 24. září 1835 Londýn), byl britský generál a státník. Pocházel z významné rodiny Pittů a byl starším bratrem dlouholetého premiéra Williama Pitta mladšího. Díky jeho vlivu dosáhl vysokého postavení a dvacet let zastával různé ministerské funkce. Teprve po bratrově smrti a neúspěchu vojenské operace u břehů Nizozemí odešel v roce 1810 do ústraní.\n\nNarodil se jako nejstarší potomek významného státníka Williama Pitta staršího a jeho manželky Hester, rozené Grenville (1721-1803). V sedmnácti letech vstoupil do armády a zúčastnil se války proti USA, kde byl pobočníkem generála Carletona. V roce 1778 po otci zdědil titul hraběte z Chathamu a vstoupil do Sněmovny lordů. V té době ale sloužil na Gibraltaru, poté byl převelen do Karibiku a do Anglie se vrátil až v roce 1781, kde byl poté jako kapitán velitelem pěchoty přímo v Londýně. Jeho mladší bratr William se mezitím stal premiérem a díky jeho vlivu zastával postupně několik vládních postů. V roce 1790 byl jmenován rytířem Podvazkového řádu.\n\nV letech 1788-1794 byl prvním lordem admirality (ministrem námořnictva), v návaznosti na tento post se v roce 1789 stal i členem Tajné rady. Ve funkci prvního lorda admirality odkládal důležité reformy, současníci mu vyčítali i slabé pracovní nasazení. Jeho neschopnost se projevila na počátku námořních válek s revoluční Francií a na nátlak veřejnosti musel odstoupit. Bratr mu ale v kabinetu zajistil méně významné posty lorda strážce tajné pečeti (1794-1798) a lorda prezidenta Tajné rady (1796-1801). Mezitím postupoval ve vojenských hodnostech, i když aktivně v armádě tehdy nesloužil (generálmajor 1795, generálporučík 1805).\nJako vysoký armádní důstojník zůstal dlouholetým členem vlády v úřadu generálního polního zbrojmistra (1801-1806, 1807-1810). Za napoleonských válek v této funkci v roce 1809 zorganizoval a osobně řídil vylodění námořnictva a vojska v Nizozemí s cílem ovládnout přístav Antverpy. Akce skončila fiaskem, tisíce britských vojáků navíc podlehly malárii. Tehdy definitivně ztratil podporu a po rezignaci v roce 1810 nadále zastával jen čestné hodnosti. Již mimo aktivní službu byl v roce 1812 povýšen na generála a do smrti mu náleželo čestné velení 4. pluku královské pěchoty, do roku 1821 byl guvernérem na ostrově Jersey a v letech 1820-1835 guvernérem na Gibraltaru.\n\nZemřel v Londýně a jím ve Velké Británii rod Pittů vymřel. Manželství s Mary Elizabeth Townshend (1762-1821), dcerou politika 1. vikomta Sydneye, zůstalo bezdětné.\n\nJeho jméno nesou Chathamovy ostrovy v Tichém oceánu objevené v době, kdy byl prvním lordem admirality.\n\n"}
{"id": "1237371", "url": "https://cs.wikipedia.org/wiki?curid=1237371", "title": "La Houssoye", "text": "La Houssoye\n\nLa Houssoye je francouzská obec v departementu Oise v regionu Hauts-de-France. V roce 2013 zde žilo 603 obyvatel.\n\nSousední obce jsou: Auneuil, Beaumont-les-Nonains, Jouy-sous-Thelle, Labosse, Porcheux, Troussures a Le Vauroux.\n\n\"Počet obyvatel\"\n"}
{"id": "1237372", "url": "https://cs.wikipedia.org/wiki?curid=1237372", "title": "Jícnovka", "text": "Jícnovka\n\nJícnovka (\"Eustoma\") je rod rostlin z čeledi hořcovité. Jsou to převážně jednoleté byliny s jednoduchými listy a velkými, nápadnými květy zvonkovitého tvaru. Rod zahrnuje 1 až 3 druhy (v závislosti na pojetí) a je rozšířen v Americe od USA po sever Jižní Ameriky a na Karibských ostrovech. Jícnovka velkokvětá je pěstována v celé řadě okrasných kultivarů jako okrasná květina vhodná k řezu a je nabízena i na pultech českých květinářství.\n\nJícnovky jsou vzpřímené, zpravidla jednoleté (výjimečně krátce vytrvalé), lysé, ojíněné byliny s jednoduchými, vstřícnými, přisedlými, na bázi zpravidla objímavými listy. Čepel listů je celokrajná, se 3 souběžnými žilkami. Spodní listy bývají nahloučené v přízemní růžici. Lodyha je přímá nebo vystoupavá. Květy jsou modré, bílé, růžové nebo purpurové, velké a vyrůstající na dlouhých stopkách, jednotlivé nebo ve vrcholičnatých latách. Kalich je hluboce členěný na 5 až 6 úzkých laloků. Koruna je zvonkovitá, s krátkou korunní trubkou a 5 až 6 laloky. Tyčinek je 5 nebo 6 a jsou přirostlé v ústí koruny. Semeník je svrchní a obsahuje jedinou komůrku s mnoha vajíčky. Čnělka je nitkovitá, zakončená dvoulaločnou bliznou. Plodem je podlouhlá nebo vejcovitá tobolka pukající 2 chlopněmi a obsahující velmi mnoho drobných semen.\n\nRod jícnovka zahrnuje 3 druhy. Je rozšířen v Americe od USA po sever Jižní Ameriky a na Karibských ostrovech. Centrum rozšíření je v Mexiku, kde jsou zastoupeny všechny 3 druhy. Největší areál rozšíření má druh \"Eustoma exaltatum\". Tento druh byl zavlečen i do Austrálie.\n\nJícnovky rostou zejména na narušených místech, travnatých pláních a borových lesích, často v sušších oblastech.\n\nRod \"Eustoma\" je v rámci čeledi hořcovité řazen do tribu \"Chironieae\" a subtribu \"Chironiinae\". Nejblíže příbuznými rody jsou zavilka (\"Sabatia\") a \"Gyrandra\", mezi další blízce příbuzné rody ze stejného subtribu náleží mimo jiné zeměžluč (\"Centaurium\") a žlutnice (\"Blackstonia\").\n\nRod byl v minulosti na základě podobné morfologie pylu řazen do příbuzenstva rodu \"Lisianthius\" z tribu \"Potalieae\" a někdy byl do něj i vřazován. Později se zjistilo, že rod \"Eustoma\" nemá na tuto skupinu blízké příbuzenské vazby, označení \"lisianthus\" se však v angličtině vžilo a rostlina je tímto názvem triviálně označována dosud.\n\nPojetí rodu je dosud neustálené, v některých zdrojích jsou uváděny 3 druhy (např. ), jiné uvádějí jen 2 druhy (např. ) nebo dokonce druh jediný (). Název rodu je složeninou řeckých slov ευ- (příjemný, dobrý) a στόμα ( \"stoma\" - ústa).\n\n\nJícnovka velkokvětá je pro své velké a nápadné květy křehkého vzhledu oblíbenou okrasnou rostlinou. Byla vypěstována celá řada kultivarů s plnými květy se zvětšeným počtem korunních lístků a v celé škále barevných odstínů. Mezi hlavní oblasti pěstování a šlechtění náleží zejména Japonsko a Nový Zéland. Pěstuje se zejména k řezu, také však jako pokojová nebo venkovní okrasná letnička. Kvete v létě.\n\nNálev z listů \"E. exaltata\" je v Guyaně používán jako odčervovadlo.\nDo genomu jícnovky velkokvěté byl v rámci genového inženýrství vpraven gen pro svítící protein získaný z medúzy \"Aequorea victoria\" (publikováno v roce 2001).\n\n"}
{"id": "1237374", "url": "https://cs.wikipedia.org/wiki?curid=1237374", "title": "Anneka Svenska", "text": "Anneka Svenska\n\nAnneka Tanaka-Svenska (* 26. ledna 1974) je moderátorka televizních pořadů o přírodě, ochránkyně přírody a vedoucí kampaní na ochranu zvířat. Žije ve Spojeném království a více než 20 let se věnuje práci s vlky a psy.\n\nAnneka začala vystupovat na britských televizních kanálech na konci 90. let 20. století, především jako moderátorka velmi úspěšného pořadu \"outTHERE\" (který byl vysílán po 3 roky). Objevila se také v řadě dalších televizních pořadů, včetně filmu o Stevu Irwinovi, který byl zároveň poctou \"lovci krokodýlů\". V poslední době se Anneka Svenska věnuje natáčení videí o ochraně zvířat na YouTube, především pak o kontroverzi ohledně politicky povoleného vybíjení jezevců v Británii. Na začátku roku 2016 se také objevila v krátkém filmu \"The Black Mambas: A Helping Rhinos Film\" o ochraně nosorožců, jenž vyprávěl a produkoval Nigel Marven.\n\n"}
{"id": "1237375", "url": "https://cs.wikipedia.org/wiki?curid=1237375", "title": "Suraž", "text": "Suraž\n\nSuraž může být:\n"}
{"id": "1237377", "url": "https://cs.wikipedia.org/wiki?curid=1237377", "title": "Chalupecký potok", "text": "Chalupecký potok\n\nChalupecký potok je pravostranným přítokem Lobezského potoka ve Slavkovském lese v okrese Sokolov v Karlovarském kraji. Délka toku měří 3,1 km.\n\nPotok pramení na náhorní planině Slavkovské lesa necelý 1 kilometr od zaniklého města Čistá. Jeho pramen se nachází v nadmořské výšce okolo 790 metrů. Od pramene teče pastvinami jihozápadním směrem, nedaleko jeho levého břehu se nachází přírodní rezervace Rašeliniště u myslivny s mnoha druhy chráněných rostlin. Směr toku se obrací k západu, v okolí potoka se nacházejí malé rybníčky, jejichž přepady jsou svedeny do potoka. V údolí mezi Sklenným vrchem (831 m) a Rozhledy (859 m) se nachází dědičná štola Jeroným, kterou byl v dobách těžby cínové rudy odvodňován historický důl Jeroným.\nPo asi 600 m dospěje potok k Lobezskému potoku, do kterého se vlévá nad osadou Podstrání.\n"}
{"id": "1237379", "url": "https://cs.wikipedia.org/wiki?curid=1237379", "title": "Brienne-sur-Aisne", "text": "Brienne-sur-Aisne\n\nBrienne-sur-Aisne je francouzská obec v departementu Ardensko v regionu Grand Est. V roce 2013 zde žilo 193 obyvatel.\n\nObec leží u trojmezí departementů Ardensko – Aisne – Marne, tedy i u hranic regionu Grand Est s regionem Hauts-de-France. Sousední obce jsou: Auménancourt (Marne), Avaux, Évergnicourt (Aisne), Neufchâtel-sur-Aisne (Aisne), Pignicourt (Aisne), Poilcourt-Sydney a Vieux-lès-Asfeld.\n\n\"Počet obyvatel\" \n"}
{"id": "1237380", "url": "https://cs.wikipedia.org/wiki?curid=1237380", "title": "Ho-103", "text": "Ho-103\n\nHo-103 (plným oficiálním názvem „pevný automatický kanón ráže 13 mm typ 1“) byl japonský letecký kulomet široce užívaný Japonským císařským armádním letectvem během druhé světové války. Jeho pohyblivě lafetovaná varianta byla známa jako Ho-104. Jeho konstrukce byla založena na americkém kulometu M1921 Browning užívajícím náboj 12,7 x 99 mm Browning, ale Ho-103 dosahoval vyšší kadence díky použití menšího náboje Breda 12,7 x 81 mm SR o nižší úsťové rychlosti, jehož nábojnice svou délkou ležela uprostřed mezi nábojem 12,7 mm Browning a nábojem pro německý MG 131 o délce 64 mm. Vzhledem k nižší úsťové rychlosti užívané střely Ho-103 často užíval výbušné nebo zápalné střelivo, ve snaze zvýšit jeho ničivé účinky v cíli.\n\n"}
{"id": "1237384", "url": "https://cs.wikipedia.org/wiki?curid=1237384", "title": "1 (linka metra v Madridu)", "text": "1 (linka metra v Madridu)\n\nLinka 1 madridského metra prochází Madridem v severo-jižním směru mezi stanicemi Pinar de Chamartín na severu a Valdecarros na jihu. Na lince se nachází 33 stanic a délka linky činí 23,876 km. Tratě jsou vybudovány jako úzkoprofilové a nástupiště mají délku 90 m. Jedná se o nejstarší linku v celé síti, první úsek linky byl otevřen v roce 1919, k poslednímu rozšíření došlo v roce 2007.\n\nLinka pochází následujícími městskými obvody Madridu v severo-jižním směru:\n\nVýstavba první linky madridského metra začala 19. září 1916.\nVýstavba trvala tři roky a byla financována jak díky veřejné sbírce, tak částečně i z peněz půjčených bankou a darovaných králem. Při pracích se objevily mnohé obtíže, například s dodávkami materiálu či dodávkami technických součástí do vlaků.\n\nPrvní úsek linky 1, uvedený do provozu králem Alfonsem XIII. v půl čtvrté odpoledne 17. října 1919, byl zároveň prvním úsekem madridského metra a první tratí metro ve Španělsku vůbec. Provoz byl zahájen mezi stanicemi Cuatro Caminos a Sol, nicméně cestující jej mohli využívat až od 31. října. Úsek byl dlouhý 3,48 km a nacházelo se na něm 8 stanic, k zajištění obsluhy sloužilo depo Cuatro Caminos. Za první den provozu se svezlo přes 50 tisíc cestujících, za první rok pak 14 milionů. Další rozšíření na sebe nenechalo dlouho čekat a tak 26. prosince 1921 byl otevřený úsek spojující stanici Sol se stanicí Atocha pod nádražím Madrid–Mediodía (dnešní nádraží Atocha). Po dalším rozšíření 8. května 1923 linka na jihu končila až v obvodu Puente de Vallecas na stejnojmenné stanici. Další zprovozněný úsek byl tentokrát na severu – 6. března 1929 byly otevřeny tři nové stanice, linka tak byla provozována mezi stanicemi Tetuán a Puente de Vallecas.\n\nK dalšímu rozšíření linky došlo až v roce 1961 – nejprve 1. února na severu na stanici Plaza de Castilla a následně 2. července na jihu na stanici Portazgo. V 60. letech také došlo k stavebním úpravám ve stanicích, které umožnily rozšířit délku nástupišť z 60 na 90 m a zvýšit tak kapacitu linky. Zároveň v roce 1966 došlo k uzavření stanice Chamberí. Stanice v současnosti funguje jako muzeum.\n\nV roce 1988 byla otevřena nová stanice Atocha Renfe (mezi stanicemi Atocha a Menéndez Pelayo) a umožnila tak snadnější přestup na vlaky příměstské železnice Cercanías, jakož i dálkové vlaky. V dubnu 1994 bylo otevřeno další jižní rozšíření na stanici Miguel Hernández, následné rozšíření přivedlo linku 4. března 1999 až na stanici Congosto.\n\nNa začátku 21. století se pozornost obrátila také k severní části linky, která nebyla rozšířena 40 let. Nový úsek do stanice Pinar de Chamartín byl otevřen ve dvou fázích – nejprve 30. března 2007 do stanice Chamartín (u stejnojmenného nádraží) a konečně 11. dubna do stanice Pinar de Chamartín. K dosud poslednímu rozšíření došlo 16. května 2007, kdy byly uvedeny do provozu další 3 stanice na jihu s konečnou stanicí Valdecarros.\n\nV roce 2016 proběhla rozsáhlá rekonstrukce 23 stanic na starších úsecích mezi stanicemi Plaza de Castilla a Sierra de Guadalupe.\n\nLinka se kříží s linkami metra 2, 3, 4, 5, 6, 9, 10 a linkou lehkého metra (Metro Ligero) ML-1. Ačkoliv protíná trasu linky 7, nemá s ní žádnou přestupní stanici. (Nejkratší vzdálenost je mezi stanicemi Iglesia a Alonso Cano.)\n\nLinka v síti metra patří k těm s úzkým průjezdním profilem. Rozchod koleje je stejný jako v celé síti – netypických 1445 mm. Odběr proudu je realizován trolejovým vedením, pevným v celé délce linky, napětí v soustavě je 600 V ss.\n\nNa lince jsou v současnosti provozovány soupravy řady 2000 od španělského výrobce CAF.\n\nCelá linka se nachází v tarifním pásmu A.\n\nLinka je pokrytá mobilním telefonním signálem v úseku Chamartín–Pacífico a ve stanici Alto del Arenal.\n\nLinka v současnosti prochází 33 funkčními a jednou uzavřenou stanicí. Průměrná vzdálenost mezi stanicemi je 724 m.\n\nDalší rozšíření na severním konci linky nejsou plánována. Ze stanice Pinar de Chamartín totiž směřuje na východ linka metra 4 a na sever linka ML-1 (lehké metro), rozšíření severovýchodním směrem není potřeba po otevření spojky příměstské železnice mezi nádražím Chamartín a letištěm. Na jihu rozšíření nebylo vyloučeno, ale bylo by možné pouze v dlouhodobém horizontu, protože další sídelní jádra jsou už dost vzdálená.\n\n\n\n"}
{"id": "1237385", "url": "https://cs.wikipedia.org/wiki?curid=1237385", "title": "Brienne", "text": "Brienne\n\nBrienne je název nebo součást názvu více obcí ve Francii:\n\n\n"}
{"id": "1237418", "url": "https://cs.wikipedia.org/wiki?curid=1237418", "title": "Římskokatolická farnost u kostela Nejsvětější Trojice Praha-Košíře", "text": "Římskokatolická farnost u kostela Nejsvětější Trojice Praha-Košíře\n\nŘímskokatolická farnost u kostela Nejsvětější Trojice Praha-Košíře je územním společenstvím římských katolíků v rámci II. pražského vikariátu pražské arcidiecéze.\n\nNejstarší sakrální stavbou na území košířské farnosti je kaple Nanebevzetí Panny Marie v parku Klamovka na rozhraní Košíř a Smíchova. Dlouho zde neexistovala vlastní duchovní správa, pouze do kaple dojížděli sloužit augustiniáni z kláštera u kostela svatého Tomáše na Malé Straně. Roku 1680 byl zřízen morový hřbitov, který po skončení epidemie začal sloužit jako hlavní pohřebiště pro Malou Stranu, později známé jako Malostranský hřbitov. Původní kaple tohoto hřbitova byla v letech 1831-1837 přestavěna na jednolodní klasicistní kostel Nejsvětější Trojice s věží v průčelí. Z vnitřního zařízení jsou cenné tři obrazy: na hlavním oltáři Nejsv. Trojice a Poslední soud, maloval František Horčička (kolem 1836), na postranních oltářích: sv. Anna – originál P. P. Rubense kopíroval Fr. Mazanec roku 1664, sv. Kříž – malba J. Blanckarta z rokuz 1787. Ostatní zařízení je novodobé.\n\nPři tomto kostele byla roku 1861 zřízena lokální duchovní správa. Tu začali obstarávat premonstráti ze Strahovského kláštera.\n\nJelikož rychle rostoucí čtvrti jeden kostel nestačil, byl ve 40. letech 20. století postaven v části Košíř funkcionalistický kostel svatého Jana Nepomuckého. Po dokončení stavby se duchovní správy kostela ujal tehdejší strahovský podpřevor, R.D. Prokop Pittermann, O.Praem.\n\nSamostatná farnost Košíře byla zřízena až v půli 20. století. Farním kostelem se stal kostel Nejsvětější Trojice.\n\n\nFarnost je tradičně propojena se Strahovským klášterem, z toho důvodu nemá v pravém slova smyslu vlastní faru. Farním aktivitám slouží mimoliturgické prostory v kostele svatého Jana Nepomuckého, duchovní správce bydlí na Strahově. V 90. letech 20. století se ve farnosti usadily \"Sestry karmelitky svaté Terezie z Florencie\" (CSTF), které si pro své potřeby adaptovaly dům v Jinonické ulici.\n\n"}
{"id": "1237421", "url": "https://cs.wikipedia.org/wiki?curid=1237421", "title": "Auménancourt", "text": "Auménancourt\n\nAuménancourt je francouzská obec v departementu Marne v regionu Grand Est. Žije zde obyvatel.\n\nObec leží u trojmezí departementů Ardensko – Aisne – Marne, tedy u hranic regionu Grand Est s regionem Hauts-de-France.\n\nObec vznikla v roce 1967 sloučením obcí Auménancourt-le-Grand, Auménancourt-le-Petit a Pontgivart.\n\n"}
{"id": "1237426", "url": "https://cs.wikipedia.org/wiki?curid=1237426", "title": "Arthur A. Denny", "text": "Arthur A. Denny\n\nArthur Armstrong Denny (20. června 1822 Salem, Indiana, Spojené státy – 9. ledna 1899 Seattle, Washington) byl jedním ze zakladatelů Seattlu a vůdce Dennyho výpravy.\n\nDenny se narodil 20. června 1822 blízko města Salem v Indianě, avšak jeho rodina se později usadila v okrese Knox na severozápadě státu Illinois. Jeho otec, John Denny, bojoval v britsko-americké válce a později sloužil jako zákonodárce státu Illinois, volen za stranu Whigů. Denny neměl snadné dětství. Jako malý se musel starat o svou invalidní matku, zatímco chodil do školy. Vyučil se tesařství a studoval mapování. Stal se stavebním inženýrem a v roce 1843 byl zvolen zeměměřičem okresu Knox. Ve stejném roce si 23. listopadu vzal Mary Ann Borenovou, s níž měl později šest dětí.\n\nV dubnu 1851 opustil Illinois a spolu se svou rodinou se vydal na západ. Tato výprava později vešla ve známost jako Dennyho výprava. 23. srpna dorazili do Portlandu odkud vypluli do oblasti Pugetova zálivu. Tam se 11. listopadu usadili na Alki Pointu v Elliottově zálivu, kvůli nepříznivým podmínkám se však později přemístili více na východ do oblasti dnešního Pioneer Square, které se stalo historickým centrem nově vzniklého města, Seattlu.\n\nDenny byl zvolen komisařem okresu Thurston, tehdy ještě ležícím v teritoriu Oregon, a později po odtržení Washingtonu od Oregonu i komisařem okresu King. V roce 1853 byl také jmenován prvním poštmistrem v Seattlu. Po dobu devíti funkčních období byl členem Sněmovny reprezentantů teritoria Washington, přičemž tři z těchto období vykonával funkci jejího předsedy. V roce 1865 byl členem teritoriální delegace do 39. Kongresu Spojených států amerických.\n\nBrzy poté odešel z politiky a vrátil se zpět k podnikání. Získal poloviční podíl v Dexter Horton and Co., bance založené roku 1870 Dexterem Hortonem a Davidem Phillipsem, s nimiž již dříve spolupracoval. Byl prezidentem společnosti Seattle and Walla Walla Railroad, která zprovoznila první kolejnici vedoucí do Seattlu. \n\nDenny zemřel po dlouhé nemoci 19. ledna 1899 ve věku nedožitých 77 let. Spolu se svou manželkou a ostatními členy výpravy je pochován na hřbitově Lake View v Seattlu. \n\n"}
{"id": "1237428", "url": "https://cs.wikipedia.org/wiki?curid=1237428", "title": "Filip IV. Nasavsko-Weilburský", "text": "Filip IV. Nasavsko-Weilburský\n\nFilip IV. Nasavsko-Weilburský známý též jako Filip III. Nasavsko-Saarbrückenský (14. října 1542, Weilburg – 12. března 1602, Saarbrücken) byl od roku 1559 až do své smrti hrabě Nasavsko-weilburský a od roku 1574 také hrabě Nasavsko-saarbrückenský. V dynastii Nassau-Weilburg má jakožto Filip pořadové číslo IV., avšak mezi Nassau-Saarbrücken je teprve číslo III., jelikož jeho otec Filip nikdy hrabství Nasavsko-saarbrückenskému nevládl. Byl dvakrát ženatý, avšak ani z jednoho manželství nevzešly žádné děti a obě jeho hrabství zdědil synovec Ludvík II., syn Filipova bratra Albrechta.\n\nFilip IV. se narodil 14. října 1542 ve Weilburgu do rodiny Filipa III. a jeho třetí manželky \"Amalie von Isenburg-Büdingen\" jako druhorozený syn. Měl dvě sestry, Otýlii a Annu Amálii, a staršího bratra Albrechta. Spolu s bratrem byli na zámku Neuweilburg vychováváni a vzděláváni k protestantské víře. Jejich učitelem byl Kasper Goltwurm. Filip byl později studentem i na Jenské univerzitě a krátce tam byl rektorem.\n\nDne 4. října 1559 Filipův otec zemřel. Bratři Albrecht a Filip tak zdědili hrabství Nasavsko-weilburské. Protože ale Filipovi bylo teprve šestnáct let, regentem za ně oba byl jejich strýc Jan († 1574), člen Walramské linie. Bratři zpočátku vládli společně, ale velký dluh, který po sobě zanechal jejich otec, jim neumožňoval příliš jednat. Přesto se jim povedlo finanční situaci hrabství zlepšit. Dne 15. května 1561 si bratři rozdělili území. Albrecht získal okres Weilburg a místní zámek, Filip zase okres Neuweilnau i se zámkem, na kterém byli vychováváni. Největší část území a dluhy ale zůstali jako společný majetek. Filip se tedy přestěhoval na zámek Neuweilnau, který sloužil jako rezidence i jeho otci. V letech 1564 a 1566 zámek rekonstruoval.\n\nDne 9. dubna 1563 se Filip oženil s \"Erikou von Manderscheid-Blankenheim\". Měli spolu pouze dceru Amálii, která se později provdala za hraběte Jiřího Nasavsko-Dillenburského.\n\nV letech 1567 a 1568 Filip několikrát navštívil Viléma I. Oranžského a podílel se i na přípravě nizozemské revoluce, vedené proti Fernandu Álvarezovi de Toledo. Nicméně, akce se nezdařila a skončila potlačením španělskými armádami.\n\nRoku 1570 napsal Jan III., bývalý regent za oba bratry, poslední vůli. V té jmenoval Albrechta a Filipa svými nástupci. Jan totiž neměl mužského potomka a chtěl zajistit, aby hrabství zůstalo v rukou Walramské linie. Již roku 1571 Filip převzal část Janových pozemků a přesunul svoji rezidenci do Saarbrückenu. Ještě toho roku si Albrecht s Filipem rozdělili část weilburského hrabství, které bylo společným majetkem. Společně také uzavřeli několik smluv s hesenskými lankrabaty. Roku 1572 se Filipovi podařilo sekularizovat opatství svaté Marie v Rosenthalu. S tímto opatstvím měl celý rod blízký vztah, jelikož tam byl pohřbený Adolf Nasavský, který se stal římskoněmeckým králem. Roku 1572 Filip zboural starý hrad Wanborn a místo něj postavil lovecký zámeček \"Philippsborn\". Nicméně, během třicetileté války byl zámek zničen. Pozůstatky dnes tvoří střed přírodní rezervace.\n\nKdyž Jan III. roku 1574 zemřel, mohli si bratři rozdělit zbytek dědictví. Filip získal Saarbrüchen, Saarwerden a Stauf, Albrecht zase Ottweiler, okresy Homburg a Kirchheim a několik menších území v Černém lese. Janova poslední vůle byla napadána ze všech stran, například Karlem III. Lotrinským, který si hrabství Saarwerden nárokoval pro sebe jako léno. Nicméně, území zůstalo Albrechtovi, kterému se podařilo nárok podpořit i před nejvyšším odvolacím soudem. Spor ale trval nadále a hrozilo také, že se bude řešit armádami. Fridrich III. Falcký si též nárokoval některá území a skončilo to smlouvami s přesnou definicí hranic mezi Nasavskem a Falcí.\n\nK 1. lednu 1575 se Filip rozhodl podpořit ve svých hrabstvích protestantství a po vzoru Hesenska zavedl reformace. Katoličtí knězi byli nuceni konvertovat k nové víře nebo ztratili svoji pozici a církevní majetek byl zkonfiskován. Byly založeny nové školy. Přechod hrabství k protestantství byl trnem v oku lotrinkům, jejichž území byla stále přísně katolická.\n\nKdyž roku 1581 Filipova manželka Erika zemřela, rozhodl se Filip znovu oženit. 3. října 1583 si vzal Alžbětu Nasavsko-Dillenburskou, dceru Jana VI. Nasavsko-Dillenburského. Manželství bylo bezdětné a po Filipově smrti se Alžběta znovu vdala.\n\nFilip IV. Nasavsko-Weilburský zemřel 12. března 1602 v Saarbrückenu. Byl pohřben v kryptě Nasavsko-saarbrückenských. Jelikož neměl žádné potomky, jeho území zdědil synovec Ludvík (syn Filipova bratra Albrechta).\n"}
{"id": "1237434", "url": "https://cs.wikipedia.org/wiki?curid=1237434", "title": "Viktor Fixl", "text": "Viktor Fixl\n\nViktor Fixl (1. dubna 1914 Marktl - 22. dubna 1986 Praha) byl český tvůrce dřevěných hraček a zakladatel moderní výuky hračkářské tvorby\n\nAbsolvoval Ústřední školu bytového průmyslu a Uměleckoprůmyslovou školu v Praze u prof. Františka Kysely.\n\nViktor Fixl se věnoval předevšim designu dřevěných hraček, vycházejících z klasických lidových tradic. Dominantní jsou zejména návrhy stavebnicových multifunkčních souborů, určených jednotlivcům i pro dětské kolektivy. Výtvarná stránka, funkčnost a bezpečnost hraček byla u něj vždy na prvním místě.\n\nDlouhá léta působil jako vedoucí oddělení pro tvorbu hraček na Střední uměleckoprůmyslové škole v Praze.\nŘada jeho žáků se výrazně uplatnila na výtvarné scéně.\n\nČlen kolektivu, který získal Grand Prix na EXPO 58 v Bruselu, člen Svazu českých výtvarných umělců a ICCP (International Council for Children's Play).\n\n\n\n"}
{"id": "1237438", "url": "https://cs.wikipedia.org/wiki?curid=1237438", "title": "Marie z Moliny", "text": "Marie z Moliny\n\nMarie z Moliny (1265 - 1321) byla jako manželka Sancha IV. Kastilského královnou Kastilie a Leónu. Vládla jako regentka za svého nezletilého syna Ferdinanda IV. a později za vnuka Alfose XI..\n\nMarie se narodila jako dcera Alfonse z Moliny a Mayor Alfonso de Menezes. Jejími prarodiči z otcovy strany byli Alfons IX. Leónský a Berenguela Kastilská.\n\nV roce 1282 se provdala za svého bratránka Sancha, syna Alfonse X., přestože výjimka pro sňatek mezi příbuznými nebyla dříve udělena. Po smrti Alfonse X. se stala královnou Kastilie a Leónu a byla korunována spolu se svým manželem v Toledské katedrále. I když byl pár nucen oddělit se od Říma a ostatních, Sancho byl rozhodnut svou manželku ctít a přenesl na ni mnoho povinností, včetně regentství za jejich syna po své smrti. Sanchova vláda netrvala dlouho, zemřel v roce 1295.\n\nPo smrti Sancha IV. se stal králem jeho desetiletý syn Ferdinand IV. Sancho určil Marii za jedinou vladařku, byla však nucena dělit se o moc se Sanchovým strýcem, Jindřichem Kastilským, mladším bratrem Alfonse X. Ferdinandova vláda byla napadána koalicí, která zahrnovala jeho strýce, infanta Jana, jeho bratrance infanty de la Cerda (syny Ferdinanda de la Cerda, nejstaršího syna Alfonse X.), jakož i Jakuba II. Aragonského a Dinise I. Portugalského.\n\nManželským spojenectvím, dary v podobě území a chytré politiky, byla Marie schopna dovést Ferdinandovy nároky k vítězství, ačkoli to nebylo snadné. Marie sestavila svou vlastní koalici, opírající se o kastilské kortesy, které potvrdily její autoritu, a pohráváním si s mocným rodem Haro proti rodu Lara, který podporoval opozici. Občanská válka pokračovala několik let, a Mariin spoluregent byl často spíše protivníkem, než obráncem nároků svého prasynovce. Kolem roku 1300 se začala aliance proti Ferdinandovi IV. hroutit, protože jeden z jeho úhlavních nepřátel, Juan Núñez de Lara, byl zajat a později se s mladým králem usmířil. Portugalsko se vrátilo ke spojenectví s Ferdinandem s příslibem sňatku portugalské princezny Konstancie s mladým kastilským králem. Mariino vítězství se zdálo být zpečetěno v roce 1301, když papež Bonifác VIII. konečně vydal bulu, kterou legitimoval její manželství a její potomky. Nakonec už jen Aragonie podporovala nároky na trůn Alfonsa de la Cerda a jeho bratra. I aragonská podpora však skončila smlouvou mezi Aragonií a Kastilií o několik let poději.\n\nMarie z Moliny zemřela v roce 1321 ve Valladolidu.\n\n"}
{"id": "1237439", "url": "https://cs.wikipedia.org/wiki?curid=1237439", "title": "Rogers Place", "text": "Rogers Place\n\nRogers Place, je víceúčelová hala, která stojí ve městě Edmonton, v provincii Alberta v Kanadě. Je používána především pro lední hokej, ovšem je vhodná i pro pořádání jiných sportovních událostí, ale i pro kulturní a zábavní akce, koncerty a další. Výstavba arény byla zahájena 3. března 2014 a stadion se otevřel 8. září 2016 po více než dvouroční výstavbě. Kapacita haly na lední hokej dosahuje až 18 641 míst, na basketbal 19 500 míst a na koncerty dokonce 20 734 míst. Aréna je domovským stánkem Edmontonu Oilers hrajícího nejvyšší severoamerickou soutěž National Hockey League (NHL), kam sem mužstvo přesunulo z arény Northlands Coliseum, kde hrálo od roku 1974.\n\n"}
{"id": "1237441", "url": "https://cs.wikipedia.org/wiki?curid=1237441", "title": "Orient Watch", "text": "Orient Watch\n\nOrient Watch Co., Ltd. () je japonský výrobce hodinek, od roku 2001 dceřiná společnost Seiko Epsonu (od roku 2007 je Seiko Epson úplný vlastník).\n\nV roce 1901 založil Šógoró Jošida () obchod s importovanými hodinkami, který postupně začal hodinky i vyrábět, po druhé světové válce byl výrobce zavřen. V roce 1950 vznikla společnost Tama Keiki Co., která užívala továrnu v Hino. Současné jméno přijala společnost následujícího roku.\n\nV průběhu následujících let vyráběli v Japonsku tři velcí výrobci: vedle nejstaršího Seiko to byl Orient a Citizen. Trh se značně proměnil po nástupu quartzového pohonu hodinek, kdy se prosadil další výrobce, tedy Casio. Orient doposud vyrábí zejména mechanické hodinky (včetně strojků), ovšem i quartzové, solární a radio controlled. Vedle toho vyrábí součástky do strojů Seiko Epson.\n\nOrient jako výrobce produkuje hodinky (například) pod značkami Orient (standardní), Royal Orient, Orient Star (obě tyto značky představují vyšší standard), Town & Country a Daks.\n\n"}
{"id": "1237444", "url": "https://cs.wikipedia.org/wiki?curid=1237444", "title": "Svatý Hubert (rozcestník)", "text": "Svatý Hubert (rozcestník)\n\nSvatý Hubert může označovat:\n"}
{"id": "1237447", "url": "https://cs.wikipedia.org/wiki?curid=1237447", "title": "Alžběta Kališská", "text": "Alžběta Kališská\n\nAlžběta Kališská (1263 - 28. září 1304, Vratislav) byla polská kněžna.\n\nNarodila se jako nejstarší dcera Boleslava Pobožného a jeho manželky Jolandy, dcery uherského krále Bély IV. Byla provdána za Jindřicha V. Tlustého, syna Boleslava II. Lysého.\n\nJejí manžel byl ve sporu Jindřichem III. Hlohovským, když roku 1290 s pomocí vratislavských měšťanů zmocnil Vratislavska, které mělo připadnout právě hlohovskému knížeti. Svým protivníkem byl zajat a uvězněn v Hlohově, v době propuštění byl Jindřich nemocný a k úzdravě již nedošlo. V obavě o budoucnost svého vévodství, se v roce 1294 rozhodl, uchýlit se pod ochranu Svatého stolce. Jeho smrt roku 1296 zastihla jeho tři syny ještě nezletilé, regentské vlády nad knížectvím se proto ujal Jindřichův bratr Boleslav I. Surový.\n\nAlžběta Kališská zemřela 28. září 1304 a byla pohřbena vedle svého manžela v klášteře klarisek ve Vratislavi.\n"}
{"id": "1237450", "url": "https://cs.wikipedia.org/wiki?curid=1237450", "title": "8,8 cm Pak 43", "text": "8,8 cm Pak 43\n\nPak 43 (\"Panzerabwehrkanone 43\" a \"Panzerjägerkanone 43\") byl německý protitankový kanón ráže 88 mm vyvinutý firmou Krupp jako soupeř protiletadlovému kanonu 88mm kanón Flak firmy Rheinmetall. Pak 43 byl nejsilnějším protitankovým kanonem používaný Wehrmachtem ve velkých počtech. Upravená verze 8,8 cm KwK 43 byla využita v tanku Tiger II a stíhačích tanků jako Nashorn, Elefant a Jagdpanther.\n\nVylepšený kanon ráže 8,8 cm měl do vzdálenosti 914 m (1 000 yd) velmi plochou trajektorii, což usnadnilo střelci na větší vzdálenosti zasáhnout cíl a také nebylo třeba tolik korekcí při rozdílných výškách terénu. Kanon měl také mimořádnou průraznost, což mu umožnilo na velké vzdálenosti čelně prorazit jakýkoliv spojenecký tank, který během války sloužil, dokonce i sovětské tanky IS-2 a stíhače tanků postavené na jeho podvozku. Maximální dostřel překročil 13 km (8 mil).\n\n"}
{"id": "1237464", "url": "https://cs.wikipedia.org/wiki?curid=1237464", "title": "Žlutnice", "text": "Žlutnice\n\nŽlutnice (\"Blackstonia\") je rod rostlin z čeledi hořcovité. Jsou to jednoleté byliny s jednoduchými vstřícnými listy a žlutými, pravidelnými, vícečetnými květy. Rod zahrnuje 4 druhy a je rozšířen od Středomoří po Írán. V České republice se žádný druh nevyskytuje, na jihozápadním Slovensku roste vzácně žlutnice špičatá.\n\nŽlutnice jsou jednoleté ojíněné byliny se vstřícnými, jednoduchými, přisedlými listy. Květy jsou žluté, pravidelné, rostoucí jednotlivě nebo uspořádané v chudých květenstvích. Kalich je hluboce členěný do 6 až 12 úzkých laloků. Koruna je kolovitá, s krátkou a nafouklou korunní trubkou a 6 až 12 laloky. Tyčinek je 6 až 12. Semeník obsahuje jedinou komůrku s mnoha vajíčky. Čnělka je dlouhá, úzká, zakončená dvoulaločnou bliznou. Plodem je přehrádkosečná tobolka obklopená vytrvalým okvětím, až k bázi pukající 2 chlopněmi. Plody obsahují mnoho drobných semen s drsným povrchem.\n\nRod žlutnice zahrnuje 4 druhy. Je rozšířen od západní Evropy, Kanárských ostrovů a Středomoří včetně severní Afriky přes Malou Asii po Krym, Kavkaz a Írán. Centrum rozšíření je ve Středomoří. V jižní Evropě rostou všechny 4 druhy. Největší areál rozšíření má žlutnice prorostlá. Žlutnice prorostlá byla zavlečena do Austrálie.\n\nV České republice se žádný druh žlutnice nevyskytuje. Na jihozápadním Slovensku roste vzácně jako kriticky ohrožený druh žlutice špičatá, jejíž výskyt v Podunajské a Záhorské nížině představuje severní okraj areálu druhu.\n\nŽlutnice prorostlá obsahuje asi 3 % sekoiridoidního glukosidu, gentiopikrosidu. Tato hořká látka je obsažena i v nati zeměžluče a hořců. Z glykosidů jsou dále obsaženy např. swertiamarin a swerosid. Dále jsou obsaženy xanthony, flavonoidy aj.\n\nRod \"Blackstonia\" je v rámci čeledi hořcovité řazen do tribu \"Chironieae\" a subtribu \"Chironiinae\". Nejblíže příbuzným rodem je monotypický rod \"Ixanthus\", jehož jediný zástupce je endemitem Kanárských ostrovů.\n\n\nŽlutnice není udávána ze žádné české botanické zahrady.\n\n"}
{"id": "1237469", "url": "https://cs.wikipedia.org/wiki?curid=1237469", "title": "Budova společnosti Bacardi", "text": "Budova společnosti Bacardi\n\nBudova společnosti Bacardi ( Edificio Bacardí) je stavba ve stylu art deco, kterou si společnost Bacardi nechala postavit v kubánské Havaně. Nachází se na Avenida de Bélgica č. 261 ve staré Havaně.\n\nBudovu z oceli a betonu navrhli pro společnost architekti Rafael Fernández Ruenes, Esteban Rodríguez Castell a José Menéndez. Stavba s fasádou ze žuly a terakoty byla dokončena v roce 1930 a byla v té době největší budovou ve městě. \n\nPo kubánské revoluci a odchodu společnosti Bacardi z Kuby sloužila budova dál k administrativním účelům. Koncem 90. let ji nechal historický úřad města zrenovovat.\n\nV roce 1963 si společnost otevřela novou administrativní budovu v americkém Miami a nazvala ji Bacardi Building, což v překladu znamená totéž.\n"}
{"id": "1237476", "url": "https://cs.wikipedia.org/wiki?curid=1237476", "title": "Robert Scheidt", "text": "Robert Scheidt\n\nRobert Scheidt (* 15. dubna 1973 São Paulo) je brazilský reprezentant v jachtingu, soutěžící v lodních třídách Laser a Star. Dokázal získat olympijskou medaili na pěti hrách po sobě a je historicky nejúspěšnějším brazilským olympionikem.\n\nOd devíti let jachtařil na přehradě Guarapiranga, jako jedenáctiletý se stal mistrem Jižní Ameriky ve třídě Optimist a o rok později titul obhájil. V roce 1991 se stal juniorským mistrem světa ve třídě Laser. Je osminásobným seniorským mistrem světa ve třídě Laser (1995, 1996, 1997, 2000, 2001, 2002, 2004, 2005, 2013) a trojnásobným ve třídě Star (2007, 2011, 2012). Třikrát po sobě vyhrál Panamerické hry (1995, 1999, 2003). Na olympiádě vyhrál třídu Laser při svém debutu v roce 1996, v roce 2000 byl druhý a v roce 2004 znovu první, roku 2008 byl druhý ve třídě Star a v roce 2012 třetí, v obou případech s ním byl na lodi Bruno Prada. Na domácí olympiádě 2016 v Rio de Janeiro nastoupil znovu ve třídě Laser a skončil na čtvrtém místě.\n\nV roce 2001 získal Prêmio Brasil Olímpico, v letech 2001 a 2004 ho Mezinárodní jachtařská federace vyhlásila nejlepším jachtařem roku. Byl vlajkonošem brazilské výpravy na olympiádě 2008 a na olympiádě 2016 přednesl jako zástupce pořádající země olympijský slib.\n\nJeho manželkou je od roku 2008 litevská jachtařka Gintarė Volungevičiūtė-Scheidtová.\n\n"}
{"id": "1237478", "url": "https://cs.wikipedia.org/wiki?curid=1237478", "title": "Alí (rozcestník)", "text": "Alí (rozcestník)\n\nAlí může znamenat:\n\n"}
{"id": "1237479", "url": "https://cs.wikipedia.org/wiki?curid=1237479", "title": "Eleonora Medicejská", "text": "Eleonora Medicejská\n\nEleonora Medicejská (28. února 1567 – 9. září 1611) byla dcerou Františka I. Medicejského a Johany Habsburské a vnučkou Ferdinanda I. Habsburského a Anny Jagellonské. Náležela ke slavnému rodu Medici a její sestra Marie se stala francouzskou královnou. Sňatkem byla mantovskou vévodkyní.\n\nEleonora se narodila ve Florencii 28. února 1567 jako nejstarší dítě Františka I. Medicejského a jeho první manželky arcivévodkyně Johany. Její křest se konal téhož roku a zúčastnil se ho kardinál Innocenzo Ciocchi Del Monte, adoptivní synovec papeže Julia III. Obřad vykonal jménem papeže Pia V. kardinál Spinello de' Benci. Křest byl slaven i loveckými výlety a večírky.\n\nZpočátku se věřilo, že se Eleonora provdá za Františka z Anjou, syna Jindřicha II. Francouzského a Kateřiny Medicejské. V roce 1570 byly u Eleonory obavy z onemocnění neštovicemi, ale nakonec měla jen horečku, ze které se uzdravila. Aby se zotavila z nemoci, poslali jí rodiče a dědeček Cosimo baňku se svěcenou vodou.\n\nV roce 1574, když bylo Eleonoře sedm let, dědeček Cosimo zemřel a novým toskánským velkovévodou se stal její otec. O čtyři roky později přišla jedenáctiletá dívka o matku a otec se znovu oženil se svou dlouholetou milenkou Biancou Cappello. Jedna z Eleonořiných sester, Marie, se provdala za francouzského krále a stala se matkou Ludvíka XIII. Další sestra Anna zemřela ve věku 14 let. Eleonora napsala jménem umírající Anny otci, kterého si přála sestra vidět, Anna však již toho dne zemřela. Ostatní Eleonořini a Mariini sourozenci zemřeli v dětství.\n\n29. dubna 1584 se Eleonora provdala za Vincenza I. Gonzagu, jehož se stala druhou manželkou poté, co se rozvedl s Markétou Farnese. Oslavy svatební smlouvy, podepsané 4. dubna 1584, se konaly v Mantově. Nesměly chybět ani zvony nebo ohňostroj. Osm dní po oslavách se pár vydal do Florencie na setkání s Eleonořiným otcem velkovévodou Františkem a její nevlastní matkou Biancou Cappello. 10. dubna poslal František dopis Filipovi II. Španělskému, v němž žádá o povolení Eleonořina sňatku s Vincenzem. Nicméně, František si také před manželským vyjednáváním přál důkaz zeťovy plodnosti.\n\n5. května 1584 Eleonora dorazila do Mantovy. Po připlutí se Eleonora vylodila v Migliorettu (břehy řeky Mincio bezprostředně po proudu od Mantovy) a parmský vévoda Ottavio Farnese, její manžel Vincenzo a mnoha dalších šlechticů a žen z Piacenzy, Parmy a Mantovy ji doprovodilo do Palazzo Te. Po odpočinku v Palazzo Te si Eleonora vyměnila stříbrno-brokátové šaty s mnoha klenoty a za doprovodu salv z arkebuz a děl vjela do městav polootevřeném kočáře taženém čtyřmi bělouši a s mantovskou armádou a lehkou jízdou po boku, se suitou šlechticů a žen ve vozech. Po příjezdu do Castello di San Giorgio pokračovala do palácového kostela Svaté Barbory a vévodského paláce, kde byla u paty schodiště uvítána mantovským vévodským párem, Vilémem I. Gonzagou a Eleonorou Habsburskou. Po jídle byla doprovázena kardinály Gianfrancescem Gambarou a Giovannim Vincenzem Gonzagou di Guastalla lodí do Palazzo Te, kde ji navštívil kardinál Alessandro Farnese a parmský vévoda.\n\n7. května 1586 Eleonora porodila své první dítě, syna pojmenovaného František; během těhotenství jí otec poslal jako dárek několik švestek. Následujícího roku zemřel Eleonořin tchán Vilém a Vincenzo se stal vévodou a ona vévodkyní. Toho roku Eleonora porodila po těžkém těhotenství dalšího syna, Ferdinanda. V následujících letech dala život dalším několika dětem: v roce 1589 se narodil syn Vilém Dominik, který zemřel mladý, v roce 1591 dcera Markéta, která se provdala za Jindřicha II. Lotrinského, v roce 1594 následoval syn Vincenzo, v roce 1596 prodělala ve čtvrtém měsíci těhotenství potrat a v roce 1598 se narodila dcera Eleonora, která se provdala za Ferdinanda II. Štýrského.\n\nV říjnu 1600, se Eleonora zúčastnila svatby své sestry Marie s Jindřichem IV. Francouzským. V roce 1601 královna Marie porodila své první dítě, syna Ludvíka. Eleonora se stala kmotrou dítěte.\n\nV roce 1602 Vincenzo odjel při hledání lékařského ošetření do Flander a vévodství ponechal pod Eleonořinou kontrolou. V té době poslala Ferdinandovi I. Medicejskému seznam mužů odsouzených na galeje. V zimě 1603–1604 navštívil mantovský dvůr Galileo Galilei ve snaze získat si tam pozici s platem, ale nemohl se s Vincenzem dohodnout na podmínkách a tak mu vévoda místo toho daroval zlatý řetěz a stříbrné nádobí. V roce 1606 Eleonora doprovodila svou dceru Markétu do Lotrinska na její svatbu s vévodou Jindřichem.\n\nEleonora v prvním čtvrtletí roku 1611 onemocněla těžkou chorobou, ale zdálo se, že se do dubna zotavila. O několik měsíců později se Eleonora na dva měsíce skryla v Palazzo di Porto v Porto Mantovano, \"jednu míli od města a krásném pro své zahrady a čerstvou vodu\". S příchodem teplejšího počasí se Eleonora přesunula na sever do na kopci opevněné vily v Cavrianě. Tam, den po svátku Narození Panny Marie, se její stav rychle zhoršil a 9. září 1611, ve čtyřiceti čtyřech letech zemřela. V době její smrti byl její manžel Vincenzo v Casale Monferrato. Přežil ji jen o jeden rok a v roce 1612 zemřel.\n\nPo její smrti bylo tělo uloženo do \"olověné skříňky\" a za doprovodu \"četných kněží z odlehlých měst\" do farního kostela Cavriana, kde ležela po dobu dvou dnů. Dál bylo její tělo převezeno do Mantovy na \"vozíku přehozeném černou tkaninou\" a taženém šesti koňmi v černé a v doprovodu \"kněží na koních\" a dvanácti \"pěších účastníků nesoucích hořící pochodně\". Následovalo dvanáct kočárů vezoucích členy rodu Gonzaga, také v černé barvě. Eleonořino tělo bylo převezeno do Corte Vecchio, kde bylo uloženo po dobu do návratu Vincenza.\n\nKdyž se vévoda 3. října 1611 vrátil do Mantovy, byl Eleonořin pohřeb naplánován na svátek svatého Františka. Během tohoto přechodného období bylo její tělo umístěno na \"krásném katafalku zářícím mnoha svíčkami\". Pohřební funkce byly provedeny biskupem z Casale, poněvadž mantovský biskup, Annibale (\"Francesco\") Gonzaga di Bozzolo, byl nemocen. Pěší průvod, který doprovázel Eleonořino tělo z oratoře v Corte Vecchia do Sant'Andrea vedl \"prapor\" hlavního kostela, následován členy a následovaly tak, aby členové různých občanských a náboženských institucí – městských špitálů, škol a kostelů včetně klášterů.\n"}
{"id": "1237480", "url": "https://cs.wikipedia.org/wiki?curid=1237480", "title": "Protocol Recordings", "text": "Protocol Recordings\n\nProtocol Recording je holandské vydavatelství založené 8. května 2012 DJ a producentem Nickym Romerem. Vydavatelství vydavá skladby od umělců jako Blasterjaxx, Don Diablo, R3hab, Vicetone a Volt & State a další. První vydána skladba byla WTF!? od Nickyho Romera a ZROQ. V současnosti se vydalo skrz toto vydavatelství více než 60 písní a několik kompilací.\n\nNejúspěšnější píseň z vydavatelství je Like Home od Nickyho Romera a dua NERVO, která dosáhla 37. místo ve Švédsku, 5. místo v Dance Chart v Nizozemsku, a 9. místo v Dance Chart Spojeného království.\n\nPět písni dosáhly čísla jedna v Beatport Top 100. Čtyři z nich byly od Nickyho Romera a další, Howl At the Moon, od DJ dua StadiumX, dosáhl 59. místo ve francouzské SNEP zebříčku.\n\nProtocol Rádio je týdenní podcast, jenž začal vysílat v roce 2013. Na tomto podcastu jsou vysílány všechny novinky z vydavatelství.\n\nNásledující umělci vydali písně přes Protocol Recording. Umělci, jejíchž písně jsou na kompilacích, nejsou napsáni.\n\n\n"}
{"id": "1237481", "url": "https://cs.wikipedia.org/wiki?curid=1237481", "title": "Slatinný potok (přítok Ohře)", "text": "Slatinný potok (přítok Ohře)\n\nSlatinný potok je levostranným přítokem Ohře ve Smrčinách a Chebské pánvi v okrese Cheb v Karlovarském kraji. Délka toku měří 20,8 km. Plocha jeho povodí měří 52,7 km².\n\nPotok pramení ve Smrčinách v těsné blízkosti česko-bavorské hranice v nadmořské výšce 630 metrů jihozápadně od Nového Žďáru, místní části města Aš. Teče jižním směrem asi 500 m po státní hranici, pak se směr toku mění na jihovýchodní. Opuštěným pohraničním územím přitéká do Lipné, místní části obce Hazlov. Zde přibírá zleva nejprve Nebeský potok, pod Hazlovem pak Hazlovský potok. Pokračuje k malé vesnici Ostroh, nad jeho levým břehem se vypíná hrad Seeberg. Nadále teče jihovýchodním směrem, opouští Smrčiny a přitéká do Chebské pánve. Protéká Krapicemi, kde se směr toku obrací na východ. Potok dospěje do Františkových Lázní kde na okraji lázeňského města dotváří jeho tok místní parkovou úpravu. To se již míří na jihovýchod k Ohři, do které se vlévá nedaleko Tršnic na jejím 229,1 říčním kilometru.\nPrůměrný průtok Slatinného potoka u ústí činí 0,39 m³/s.\n"}
{"id": "1237483", "url": "https://cs.wikipedia.org/wiki?curid=1237483", "title": "Polda (seriál)", "text": "Polda (seriál)\n\nPolda je český televizní seriál, který se vysílá na TV Prima od 23. října 2016.\n\nSeriál \"Polda\" líčí příběh poručíka, který se po dvaceti letech v kómatu vrací zpátky do služby. Za tu dobu se změnil nejen svět kolem něj, ale i jeho rodinná situace.\n\n1. řada (2016)\n\n2. řada (2017) \n\n3. řada (2018) \n\n\n"}
{"id": "1237484", "url": "https://cs.wikipedia.org/wiki?curid=1237484", "title": "Timeless (seriál)", "text": "Timeless (seriál)\n\nTimeless je americký dramatický sci-fi televizní seriál, který měl premiéru 3. října 2016 na stanici NBC. Goran Višnjić hraje kriminálníka, který cestuje časem a snaží se změnit směřování americké historie. Proti němu stojí profesorka historie (Abigail Spencer), voják (Matt Lanter) a vědec (Malcolm Barrett). Tvůrci seriálu jsou Shawn Ryan a Eric Kripke. \n\nDne 10. května 2017 stanice seriál po první řadě zrušila. O tři dny později stanice objednala druhou řadu, která měla premiéru dne 11. března 2018. 22. června 2018 byl seriál opět zrušen, avšak 31. července 2018 bylo oznámeno závěrečné dvojdílné finále, které NBC uvedla 20. prosince 2018. V Česku uvedla první sérii premiérově AXN 20. ledna 2019, druhou sérii přímo navázala 23. března téhož roku. Závěrečné dvojdílné finále bylo odvysíláno 28. dubna 2019.\n\nPoté, co je experimentální stroj času unesen kriminálníkem Garciou Flynnem, se dává dohromady tým, skládající se z profesorky historie Lucy Preston, jejich ochránce Wyatta Logana, který je voják a vědce Rufuse Carlina, kteří jsou vysláni zpátky v čase, aby ho dopadli. Brzy se však dozvídají, že Flynn a jeho pomocníci se snaží přepsat americkou historii.\n\n\n\nNa recenzní stránce Rotten Tomatoes získala první řada ze 40 započtených recenzí 84 % s průměrným ratingem 6,4 bodů z deseti. Na serveru Metacritic seriál získal z 29 recenzí 65 bodů ze sta. Na Česko-Slovenské filmové databázi snímek získal 70 %.\n"}
{"id": "1237486", "url": "https://cs.wikipedia.org/wiki?curid=1237486", "title": "Pesa Dart", "text": "Pesa Dart\n\nPesa Dart je elektrická jednotka, provozovaná společností PKP Intercity, výrobcem je společnost PESA Bydgoszcz. Jednotky jsou vysokopodlažního konceptu a jsou určeny pro dálkovou dopravu, nesou označení ED161. Poprvé tato vozidla vstoupila do služby 29. prosince 2015 a jsou nasazována výhradně na vlaky kategorie InterCity.\n"}
{"id": "1237488", "url": "https://cs.wikipedia.org/wiki?curid=1237488", "title": "Poilcourt-Sydney", "text": "Poilcourt-Sydney\n\nPoilcourt-Sydney je francouzská obec v departementu Ardensko v regionu Grand Est. V roce 2013 zde žilo 182 obyvatel.\n\nObec leží u hranic departementu Ardensko s departementem Marne. Sousední obce jsou: Auménancourt (Marne), Brienne-sur-Aisne, Houdilcourt, Saint-Étienne-sur-Suippe (Marne) a Vieux-lès-Asfeld.\n\n\"Počet obyvatel\" \n"}
{"id": "1237489", "url": "https://cs.wikipedia.org/wiki?curid=1237489", "title": "Ajrat Išmuratov", "text": "Ajrat Išmuratov\n\nAjrat Rafailovič Išmuratov (rusky Айрат Рафаилович Ишмуратов, * 28. června 1973) je Volžský Tatar, který se narodil rusko-kanadskému skladateli, dirigentovi a klezmerskému klarinetistovi. Je to dirigent a skladatel v komorním orchestru Nouvelle Generation v Montrealu, klarinetista montrealské klezmerské skupiny Kleztory a pozvaný profesor na univerzitu Laval v kanadském Quebecu.\n\nIšmuratov se narodil a vyrůstal v Kazani, hlavním a největším městě ruské republiky Tatarstán, jako druhé dítě Razimi Išmuratové (Gatina) a Rafaila Išmuratova. Studoval hru na klarinet na Kazaňské hudební škole N3, Kazaňské hudební univerzitě a Kazaňské konzervatoři. V roce 1996 odpromoval.\nV roce 1998 se Išmuratov natrvalo přestěhoval do kanadského Montrealu, kde získal magisterský titul na Montrealské univerzitě, kde studoval u Andre Moisana. Poté založil Muczynski Trio s Luo Di-Cello a Evgenii Kirjnerovou na klavír, které získalo 1. cenu a velké ocenění na Národním hudebním festivalu (Kanada, 2002) a 1. cenu na 8. mezinárodní soutěži komorní hudby v Krakově (Polsko, 2004).\nIšmuratova první dirigentská práce, po obdržení jeho doktorátu v orchestru dirigování na Montrealské univerzitě v roce 2005, byla s komorním orchestrem Les Violons du Roy v Quebecu, kde byl asistentem dirigenta Bernarda Labadiea. Ichmouratov během let 2009–2011 zastával funkci rezidentního dirigenta v Quebeckém symfonickém orchestru v, kde asistoval izraelskému dirigentovi a skladateli Yoavi Talmiovi. V roce 2011 narychlo nahradil Yulie Turovského a začal dirigovat I Musici Chamber Orchestra de Montréal na turné po USA, Brazílii a Peru. V říjnu 2011 debutoval s Tatarskou akademickou státní operou a Baletním divadlem (Rusko) a byl znovu vyzván, aby dirigoval Pucciniho Turandot a Verdiho Rigoletto v průběhu sezóny 2012–13 a na následujícím evropském turné.\nV roce 2000 se Išmuratov připojil ke klezmerské skupině Kleztory, ve které v současné době hraje na klarinet, komponuje a skládá. Skupina v roce 2012 získala na Mezinárodním klezmerském festivalu cenu Furth a podařilo se jí vyhrát na soutěži v Amsterdamu, díky čemuž se objevila na Furthském klezmerském festivalu v průběhu následujícího jara.\n\nHudba Airata Išmuratova byla hrána v širokém spektru souborů a hudebníků v zemích po celém světě. A to včetně Maxima Vengerova, Quebeckého symfonického orchestru, Orchestre Metropolitain, Tchajpejského symfonického orchestru, Les Violons du Roy, New Orfordského smyčcového kvartetu, Yulia Turovského a I Musici de Montreal, Komorního orchestru Polského rozhlasu Amádeus.\nIchmouratov byl jmenován jako rezidenční skladatel 2012 na „Concerts aux Iles du Bic“, v roce 2013 skladatelem léta v Orfordském centru umění a v roce 2015 skladatelem léta při 17. ročníku festivalu Classique des Hautes-Laurentides. Od roku 2010 je Ichmouratov partnerským skladatelem v Kanadském hudebním centru.\n\n"}
{"id": "1237490", "url": "https://cs.wikipedia.org/wiki?curid=1237490", "title": "Anežka Burgundská (1407 – 1476)", "text": "Anežka Burgundská (1407 – 1476)\n\nAnežka Burgundská (1407 – 1. prosince 1476) byla vévodkyně z Bourbonu a Auvergne, hraběnka z Clermontu, dcera Jana I. Burgundského a Markéty Bavorské. Jejími mateřskými prarodiči byli Albrecht I. Bavorský a Markéta z Briegu, otcovskými prarodiči jí byli Filip II. Burgundský a Markéta III. Flanderská.\n\nAnežka se provdala za Karla I. Bourbonského a měla s ním několik dětí:\n\n"}
{"id": "1237492", "url": "https://cs.wikipedia.org/wiki?curid=1237492", "title": "Kaple svatého Jana Nepomuckého (Letohrad)", "text": "Kaple svatého Jana Nepomuckého (Letohrad)\n\nKaple svatého Jana Nepomuckého stojí nad městem Letohrad na výšině zvané Kopeček (432 m n. m.).\n\nPo misiích v roce 1629 bylo postaveno na návrších v okolí Kyšperka devět misionářských křížů, a tři byly postaveny i na Kopečku. Vznik kaple je vázán ke snaze katolické církve o vzbuzení úcty k tehdy novému světci sv. Janu Nepomuckému a povznesení českého národa po třicetileté válce. Mezi šiřitele svatojánského kultu patřila i hraběcí rodina Kolovratů, která vystavěla v roce 1714 na Kopečku nad městem, na místě tří misionářských křížů, malou kapličku sv. Jana Nepomuckého, k níž přicházela četná procesí. Téhož roku se také konala první svatojánská pouť. \n\nJan Václav Breda dal kolovratskou kapli na Kopečku rozbořit a na jejím místě postavil roku 1734 novou kapli, aby více vyhovovala poutníkům. V roce 1736 byly kolem kaple vystavěny ambity, aby poutníci byli chráněni před nepohodou. Ještě téhož roku dalo město vysázet podél cesty od města po hřebenu Kopečka ke kapli lipovou alej. Podle turistického průvodce z roku 1995 byl stavitelem kaple T. D. Morazzi z Chrudimi.\n\nV rámci Programu záchrany architektonického dědictví bylo v letech 1995-2014 na opravu památky čerpáno 3 602 000 Kč.\nKaple má půdorys pětiúhelníku – dle pěti hvězd kolem světcovy hlavy. Hvězdy představují světcovy ctnosti: víru, naději, lásku, dobročinnost a sílu. Ambity kolem i oltář uvnitř kaple mají také půdorys pětiúhelníku. Všech pět rohů ambitů je ozdobeno cibulovitými věžičkami, v nichž jsou zavěšeny zvonky. V ambitech se nalézá jedna z původních pěti zpovědnic. \n\nPětiboký je i oltář v kapli .Na každém z pěti dvířek svatostánku je vyřezán jeden děj ze světcova života: Putování do Staré Boleslavi, zpověď královny Žofie, natažení na skřipec, pálení smolnicemi a svržení z pražského mostu do Vltavy.Ve střední části je na každém z pěti rohů umístěna socha jedné ze světcových ctností (víra, láska, naděje, štědrost a statečnost). Na vrcholu stojí na oblaku socha světce na zeměkouli.\n\nStěny a strop byly původně bohatě vymalovány. Později byla malba velmi poškozena vlhkostí. Roku 1864 byla omítka opravena, ale fresky zničeny.\n\nKřížová cesta v ambitech je z r. 1847 malovaná kyšperskými malíři Dominikem Umlaufem a jeho synem Janem. Dále je v ambitech kaple Nejsvětější Trojice oltář sv. Antonína Paduánského.\n"}
{"id": "1237494", "url": "https://cs.wikipedia.org/wiki?curid=1237494", "title": "Abigail Spencer", "text": "Abigail Spencer\n\nAbigail Leigh Spencer (* 4. srpna 1981, Gulf Breeze, Florida, Spojené státy americké) je americká herečka. Svojí kariéru zahájila rolí v mýdlové opeře \"All My Children\", ve které hrála od roku 1999 do roku 2001, poté začala hrát v kriminálním dramatu \"Angelin tým\". Objevila se také v několika filmech jako \"Náměsíčný\" (2010), \"Kovbojové a vetřelci\" (2011), \"Tohle je válka!\" (2012) nebo \"Co by kdyby\" (2014). Na televizních obrazovkách se také objevila v seriálu \"Kravaťáci\", \"Šílenci z Manhattanu\" a \"Temný případ\". V roce 2016 začala hrát hlavní roli v seriálu stanice NBC \"Timeless\".\n\nSpencer se narodila v Gulf Breeze na Floridě. Je dcerou Lydie Ann (rozené Brown) a Yancyho Spencera III. Má dva bratry, Yancyho Spencera IV. (narozený 1973) a Sterlinga Spencera (narozený 1986).\n\nPrvní velká herecká role přišla s rolí Rebeccy Tyree v mýdlové opeře stanice ABC \"All My Children\". V seriálu hrála od června 1999 dodubna 2001. Později hrála v seriálu stanice Lifetime \"Angelin tým\". Následující roky hrála hostující a vedlejší role v seriálech jako \"Kriminálka Las Vegas\", \"Private Practice\", \"Castle na zabití,\" \"Jak jsem poznal vaši matku,\" \"Šílenci z Manhattanu\", \"Sestra Hawthornová\" a \"Kravaťáci\".\n\nSpencer se také objevila v několika filmech \"Náměsíčný\" (2010), \"Kovbojové a vetřelci\" (2011), \"Tohle je válka!\" (2012) nebo \"Co by kdyby\" (2014). V roce 2013 získala roli Amanthy Holden v dramatickém seriálu \"Rectify\". Za roli získala nominace na ceny Critics' Choice Award a Satellite Award. Za roli ve filmu \"Beautiful Now\" získala nominaci na cenu pro nejlepší herečku na Filmovém festivalu v Madridu. V říjnu 2014 se připojila k obsazení seriálu \"Temný případ\". V roce 2016 získala hlavní roli v seriálu stanice NBC \"Timeless\".\n\nV roce 2004 se provdala za Andrewa Pruetta a v roce 2012 zažádala o rozvod. Mají spolu syna Romana.\n\n!Rok\n!Název\n! Role\n! class=\"unsortable\" |Poznámky\nnominace – Critics's Choice Television Award v kategorii Nejlepší herečka ve vedlejší roli v dramatickém seriálu (2013)\n\nnominace – Satellite Award v kategorii Nejlepší herečka v televizním seriálu - drama (2014)\n"}
{"id": "1237499", "url": "https://cs.wikipedia.org/wiki?curid=1237499", "title": "Rob van der Loo", "text": "Rob van der Loo\n\nRob van der Loo (* 25. června 1979, Venlo, Nizozemsko) je nizozemský baskytarista hudební skupiny Epica, se kterou vystupuje od roku 2012. Před tím, než se připojil k Epice, působil v kapelách jako například Delain nebo Sun Caged.\n\nV devíti letech začal hrát na saxofon. Ten ho ovšem nebavil, a tak ve čtrnácti přešel na baskytaru. V roce 1999 se stal jedním ze zakládajících členů skupiny Sun Caged, kterou opustil v roce 2006. Během svého působení v Sun Caged začal studovat hru na basovou kytaru na nizozemské Rockakademii v Tilburgu. Po odchodu ze Sun Caged se připojil ke kapele Delain, kde strávil čtyři roky. V roce 2012 začal hrát v hudební skupině Epica.\n"}
{"id": "1237502", "url": "https://cs.wikipedia.org/wiki?curid=1237502", "title": "Jákup á Borg", "text": "Jákup á Borg\n\nJákup á Borg (* 26. října 1979, Tórshavn) je faerský fotbalový útočník a bývalý reprezentant, od roku 2008 hráč klubu B36 Tórshavn. Hraje na postu hrotového útočníka nebo na pravém křídle. \n\n\nNastupoval za faerské mládežnické fotbalové reprezentace U17 a U19.\n\nV A-mužstvu Faerských ostrovů debutoval 19. 8. 1998 v kvalifikačním utkání v Sarajevu proti reprezentaci Bosny a Hercegoviny (prohra 0:1). Celkem odehrál v letech 1998–2010 za faerský národní tým 61 zápasů a vstřelil 2 branky.\n\n"}
{"id": "1237505", "url": "https://cs.wikipedia.org/wiki?curid=1237505", "title": "Matwé Middelkoop", "text": "Matwé Middelkoop\n\nMatwé Middelkoop (3. září 1983 Leerdam) je nizozemský profesionální tenista a specialista na soutěže čtyřher. Ve své dosavadní kariéře vyhrál na okruhu ATP World Tour čtyři turnaje ve čtyřhře, když spolu s krajanem Wesleym Koolhofem ovládl v roce 2016 bulharský podnik Garanti Koza Sofia Open a rakouský Generali Open Kitzbühel. V roce 2017 pak zvítězili v australském Sydney a s Jebavým triumfoval v Petrohradu. Na challengerech ATP a okruhu Futures získal do října 2017 patnáct titulů ve dvouhře a třicet sedm ve čtyřhře.\n\nNa žebříčku ATP byl ve dvouhře nejvýše klasifikován v listopadu 2008 na 197. místě a ve čtyřhře pak v září 2017 na 36. místě.\n\nNa nejvyšší grandslamové úrovni se v mužské čtyřhře nejdále probojoval do čtvrtfinále newyorského US Open 2017.\n\nV nizozemském daviscupovém týmu debutoval v roce 2009 utkáním prvního kola světové skupiny proti Argentině, v němž prohrál závěrečnou dvouhru s Vassallem Arguellem. Argentinci zvítězili 5:0 na zápasy. Do roku 2018 v soutěži nastoupil ke čtyřem mezistátním utkáním s bilancí 1–1 ve dvouhře a 2–1 ve čtyřhře.\n\nPremiérový titul ze čtyřhry na okruhu ATP Tour vybojoval společně s krajanem Wesleym Koolhofem začátkem února na bulharském Garanti Koza Sofia Open 2016, kde si ve finále jako třetí nasazení poradili s rakousko-kanadskou dvojicí Philipp Oswald a Adil Shamasdin výsledkem 5–7, 7–6, až v rozhodujícím supertiebreaku poměrem míčů [10–6].\n\nDruhý společný triumf zaznamenali na turnaji Generali Open Kitzbühel v rakouském Kitzbühelu, kde jako nejvýše nasazený pár zdolali domácí nenasazené tenisty Dennise Novaka a Dominica Thiema po třísetovém průběhu 2–6, 6–3, až v rozhodujícím supertiebreaku poměrem míčů [11–9].\n\nZačátkem nové sezóny 2017 získal svůj třetí singlový titul na okruhu, když opět s Koolhofem porazili ve finále australského Apia International Sydney nejvýše nasazený britsko-brazilský pár Jamie Murray a Bruno Soares po dvousetovém průběhu 6–3 a 7–5.\n\nMatwé Middelkoop se narodil do rodiny Petera a Olgy Middelkoopových. Tenis začal hrát v pěti letech. Za preferovaný povrch uvedl antuku a silný úderem pak bekhend. Jako oblíbený turnaj uvedl GrandSlam Australian Open.\n\n"}
{"id": "1237507", "url": "https://cs.wikipedia.org/wiki?curid=1237507", "title": "Murray Leinster", "text": "Murray Leinster\n\nMuray Lenister je pseudonym amerického spisovatele science fiction Williama Fitzgeralda Jenkinse (16. června 1896, Norfolk, Virginie - 8. června 1975, Gloucester Courthouse, Virginie), jednoho z autorů tzv. Zlatého věku science fiction..\n\nNarodil se v rodině účetního. Během první světové války v letech 1917-1918 pracoval ve Výboru pro poskytování informací veřejnosti (The Committee on Public Information). Po válce se stal spisovatelem z povolání. Roku 1921 se oženil s Mary Mandolovu, dcerou italských přístěhovalců, a měl s ní čtyři dcery. Během druhé světové války sloužil v Válečné informační službě (Office of War Information). Kromě literární činnosti byl rovněž úspěšný vynálezce, autor několika desítek vynálezů v oboru fotografie a filmu.\n\nByl velmi plodným spisovatelem. Svou první povídku \"The Foreigner\" (Cizinec) publikoval již roku 1916 a první sci-fí povídku \"The Runaway Skyscraper\" (Uprchlý mrakodrap) roku 1919. Celkem napsal přes třináct set povídek, novel a románů nejrůznějších žánrů a nejrůznější kvality a řadu filmových, televizních a rozhlasových scénářů. Řada jeho děl patří do subžánru vesmírné opery.\n\nRoku 1995 byla na jeho počest založena \"Sidewise Award for Alternate History\"\n\n\n\nZa své dílo získal několik ocenění:\n\n\n\n"}
{"id": "1237508", "url": "https://cs.wikipedia.org/wiki?curid=1237508", "title": "Vrbina (Krško)", "text": "Vrbina (Krško)\n\nVrbina je vesnice, jedno ze sídel občiny Krško ve Slovinsku. Nachází se v Posávském regionu na území historického Kraňska. Rozloha vsi je 1,93 km² a k 1. lednu 2016 zde žilo 9 obyvatel.\n\nVesnice se rozkládá v nížině na levém břehu řeky Sávy na jihovýchodním předměstí města Krško. Velkou část plochy vsi zaujímá jaderná elektrárna Krško. V jejím areálu je zároveň umístěn sklad vyhořelého jaderného paliva.\n\n"}
{"id": "1237510", "url": "https://cs.wikipedia.org/wiki?curid=1237510", "title": "Kilroy was here", "text": "Kilroy was here\n\nKilroy was here (v překladu Kilroy byl zde) je anglicky psaný projev, zpravidla doplněný kresbou, který se stal obzvláště populární mezi americkými vojáky během druhé světové války.\n\nNad jeho původem se stále vedou diskuze, ale vždy je zobrazen jako holohlavý muž (nebo s několika trčícími vlasy), s výrazným nosem, který nakukuje přes zeď. Kresbička je doplněna nápisem \"„Kilroy was here“\".\n\nVe Spojeném království je tato postavička známa jako \"„Mr. Chad“\" nebo jen \"„Chad“\", australský ekvivalent k populárnímu nápisu je \"„Foo was here“\".\n\nKilroy se objevil v mnoha televizních seriálech, hrách a dokonce filmech, včetně \"American Dad!\", \"Doctor Who\", \"Fringe\", \"Futurama\", \"Kutil Tim\", \"Kellyho Hrdinové\", \"M*A*S*H\", \"Pepek Námořník\", \"Seinfeld v hře Brothers In Arms Pekelná dálnice \" a v animovaném seriálu \"Adventure Time.\"\n\nV českém tisku věnoval v roce 1947 legendě o Kilroyovi celostránkový článek Otto Rádl (ilustrace Eduard Milén).\n"}
{"id": "1237514", "url": "https://cs.wikipedia.org/wiki?curid=1237514", "title": "Orient (rozcestník)", "text": "Orient (rozcestník)\n\nOrient může znamenat: \n\n\n\n"}
{"id": "1237517", "url": "https://cs.wikipedia.org/wiki?curid=1237517", "title": "Močiarsky potok", "text": "Močiarsky potok\n\nNázev Močiarsky potok má více vodních toků:\n\n"}
{"id": "1237519", "url": "https://cs.wikipedia.org/wiki?curid=1237519", "title": "Markov potok", "text": "Markov potok\n\nNázev Markov potok má více vodních toků:\n\n"}
{"id": "1237528", "url": "https://cs.wikipedia.org/wiki?curid=1237528", "title": "Laškargáh", "text": "Laškargáh\n\nLaškargáh (, ) je hlavní město provincie Hilmand na jihu Afghánistánu. Má zhruba dvě stě tisíc obyvatel.\n\nLaškargáh leží ve výšce 773 metrů nad mořem mezi řekami Hilmandem a Arghandábem přibližně dvacet kilometrů severně od jejich soutoku. Blíž je k Hilmandu, který protéká přímo po západním kraji města.\n\nLaškargáh má dobré silniční spojení s Kandahárem ležícím přibližně sto kilometrů východně.\n"}
{"id": "1237529", "url": "https://cs.wikipedia.org/wiki?curid=1237529", "title": "Ammón", "text": "Ammón\n\nAmmón ( עַמּוֹן) byla země a starověké království nacházející se na severozápadě dnešního Jordánska. Její západní hranici tvořila řeka Jordán a východní Syrská poušť, severním sousedem byl Gileád a jižním Moáb (hranice byly ovšem velmi nestálé a ustavičně se o ně bojovalo). Ammonité patřili k semitským národům a hovořili jedním z kenaanských jazyků. Podle biblického podání byl zakladatelem tohoto národa Ben-Ami, který vzešel z incestního svazku mezi Lotem a jeho dcerou. Ammonité nevyznávali judaismus, ale mnohobožství a jejich nejvyšším bohem byl Moloch.\n\nAmmón je převážně hornatá země, jejím populačním centrem je úrodné údolí řeky Zarka (starozákonní Jabbok), kde také leží hlavní město Raba, které později dostalo podle svých obyvatel název Ammán. Rozvoj oblasti nastal v době železné: v 11. století př. n. l. vzniklo království, které bylo mocným konkurentem Izraelitů, významnými panovníky byli Nachaš, Hanun a Šanip. Kniha Soudců líčí vzájemné boje, v nichž se na izraelské straně vyznamenal vojevůdce Jiftách. Později Ammonity porazil král David, ale nedokázal území ovládnout natrvalo. Existovala však také období mírového soužití a obyvatelstvo se vzhledem k etnické příbuznosti často mísilo, například král Šalomoun se oženil s ammónskou princeznou Naamou. Později byl ammónský stát spojencem Novoasyrské říše, v 6. století př. n. l. si ho podmanila Achaimenovská říše a definitivně zanikl v důsledku tažení Alexandra Velikého, v antickém období byla oblast známá jako Perea a Ammán se jmenoval Philadelphia.\n\nObyvatelé Ammónu se živili pastevectvím, zemědělstvím a těžbou pískovce, díky poloze na významné cestě spojující nilské údolí s Mezopotámií se rozvíjel i obchod. Památkou na dobu rozkvětu je kamenná strážní věž Rujm Al-Malfouf, nejstarší stavba Ammánu.\n\n\n"}
{"id": "1237531", "url": "https://cs.wikipedia.org/wiki?curid=1237531", "title": "Kordula (jméno)", "text": "Kordula (jméno)\n\nKordula je ženské jméno latinského původu (z lat. \"Cordelia\"), které můžeme najít ve starších kalendářích. Pochází ze slov \"cor\", \"cordis\" a jeho význam je „srdíčko“ nebo „srdečná“. Jiný výklad říká, že se jedná o jméno keltské (Cordeila) a jeho význam je „dcera moře“. Svatá Kordula († 383 nebo 451) je jednou z katolických mučednic z družiny svaté Voršily, které podle legendy pluly z Anglie a bouře je zahnala do Kolína nad Rýnem, kde padly do zajetí Hunů a zemřely mučednickou smrtí.\n\nDomácká obdoba tohoto jména je Kordulka, Korduška, Korda, Dula, Dulinka, Kori, Korinka, Kordis. V České republice užívá tohoto jména 10 lidí. Kordula je uctívána především v Německu, je patronkou měst Köln nad Rýnem a španělské Tortosy. Svatá Kordula je však také českou patronkou a patronkou lodníků, poutníků a cestujících.\n\nSvátek má 22. října.\n\n\n\n\n"}
{"id": "1237535", "url": "https://cs.wikipedia.org/wiki?curid=1237535", "title": "Finále Fed Cupu 2016", "text": "Finále Fed Cupu 2016\n\nFinále Fed Cupu 2016 představovalo vyvrcholení 54. ročníku největší každoročně hrané týmové soutěže v ženském sportu. Fed Cup jako soupeření ženských reprezentačních družstev v tenise vznikl roku 1963 v podobě světového poháru v tenise (The World Cup of Tennis). \n\nV sezóně 2016 se do soutěže zapojilo 102 týmů, o tři více než v předchozím roce, a v nejvyšší osmičlenné úrovni – světové skupině – došel do finále výběr dvojnásobných obhájkyň trofeje z České republiky a jejich vyzyvatelek z Francie. \n\nDějištěm finále se ve dnech 12. a 13. listopadu 2016 stala štrasburská hala Rhénus Sport. Oba týmy se v minulosti utkaly šestkrát a každý si připsal po třech vítězstvích.\n\nRozhodující sada úvodního zápasu trvající 2.24 hodin, kterou vyhrála Karolína Plíšková nad Kristinou Mladenovicovou poměrem gamů 16:14, byla nejdelším setem dosavadní historie finále Fed Cupu a druhým nejdelším rozhodujícím setem v celé soutěži od roku 1963. Utkání skončilo po 3.48 hodinách, což znamenalo překonání rekordu nejdelšího zápasu historie českého týmu, hraného 3.03 hodin, mezi Strýcovou a Aniovou (2004), stejně tak i zdolání rekordní délky 3.06 hodin duelu mezi Parmentierovou a Hantuchovou (2012) v rámci francouzské reprezentace.\n\nPátý titul z předešlých šesti ročníků vybojoval český tým ve složení Karolína Plíšková, Petra Kvitová, Barbora Strýcová a Lucie Hradecká a získal tak hattrick, první od roků 1993–1995, kdy soutěž vyhrálo Španělsko. Celkově si vítězný výběr připsal jubilejní desátý triumf.\n\nČešky ve finále zdolaly Francii 3:2 na zápasy, když rozhodla až závěrečná čtyřhra, stejně jako ve třech předchozích utkáních české reprezentace. Jako druhý tým dosáhly české hráčky výhry bez zápasu odehraného na domácí půdě a zopakovaly svůj výkon ze sezóny 2011. Petra Kvitová se pátou trofejí stala nejúspěšnější českou reprezentantkou poté, co překonala čtyři vavříny Heleny Sukové. Petr Pála dosáhl jako první nehrající kapitán v historii Fed Cupu na pět titulů. Po zápase odstoupila francouzská nehrající kapitánka Amélie Mauresmová, která tým vedla od července 2012, v souvislosti s těhotenstvím a neschopností plnit závazky v sezóně 2017.\n\nFrancie vyhrála soutěž dvakrát a dělila se o šesté místo historických tabulek s Německem. Ve Fed Cupu debutovala v premiérové sezóně 1963 a do roku 2016 zůstává jednou ze čtyř zemí, které odehrály všech 54 ročníků. Premiérový titul vybojovala v roce 1997 a druhý přidala roku 2003; dvakrát skončila jako poražený finalista. Do světové skupiny se francouzské tenistky naposledy vrátily v sezóně 2015 po tříletém období ve druhé nejvyšší úrovni. Řídící organizací reprezentačního družstva je národní svaz Fédération Française de tennis. \n\nTýmovým statistikám vévodila bývalá světová trojka Nathalie Tauziatová, která vyhrála celkově 33 zápasů a během šestnácti ročníků nastoupila do 40 mezistátních utkání, což představuje rekordní hodnoty francouzského družstva. Bývalá světová jednička Amélie Mauresmová zvítězila v nejvíce 30 dvouhrách. Nejdelší šňůra 7zápasové neporazitelnosti Francouzek začala v úvodním kole světové skupiny 2003 a skončila v listopadovém semifinále světové skupiny 2004.\n\nČeská republika vstupoval do finále s devíti t|ituly jako druhý celek historických tabulek soutěže. V předchozích pěti ročnících 2011–2015 tým utrpěl pouze jedinou prohru v semifinále 2013 proti Italkám, zbývajících patnáct mezistátáních střetnutí dovedl k vítězství. V rámci samostatného státu – od roku 1993, vyhrály české reprezentantky čtyřikrát v letech 2011, 2012, 2014 a 2015. Dalších pět titulů z let 1975, 1983, 1984, 1985 a 1988 získaly v rámci československého fedcupového družstva. Češky byly jedním ze dvou týmů od nastolení formátu domácích a venkovních zápasů, které dokázaly získat titul bez odehraného utkání na domácí půdě a to v roce 2011. Tento scénář zopakovaly podruhé. \n\nMezinárodní tenisová federace pojímala Českou republiku jako jeho nástupce. Do statistik tak byly Češkám připsány všechny výsledky od roku 1963. Řídící organizací reprezentačního družstva je Český tenisový svaz.\n\nHelena Suková zaznamenala nejvíce 57 vítězných zápasů a odehrála nejvyšší počet 13 ročníků. Nejdelší šňůra neporazitelnosti české reprezentace činila mezi červencem 1983 a červencem 1986 devatenáct zápasů.\n\nZa místo konání zvolila v červnu 2016 Francie arénu Rhénus Sport, s kapacitou přes 6 tisíc sedících diváků, ležící v severní štrasburské čtvrti Wacken. Finále se odehrávalo na dvorci s tvrdým povrchem a míči Wilson US Open.\n\nFrancouzský tým se do roku 2016 s českým družstvem utkal celkově šestkrát a každý z dvojice vyhrál tři mezistátní zápasy, když byly do statistik započítány všechny duely od roku 1963.\n\nFrancie dvakrát nastoupila proti předchozímu státnímu útvaru – Československu, a to v letech 1975 a 1984. Samostatná Česká republika pak odehrála s výběrem „země galského kohouta“ čtyři utkání v ročnících 1993, 2001, 2006 a 2015. Dvakrát se hrálo na francouzském území, jednou v Česku a třikrát na neutrální půdě, v Brazílii, Německu a Španělsku.\n\nOba finalisté vyhráli všechna svá domácí utkání. Pokud český, respektive československý tým porazil Francii, vždy získal titul.\n\nFedcupovému týmu Francie patřilo v době konání 2. místo na žebříčku ITF. Nehrající kapitánkou je bývalá reprezentantka a světová jednička Amélie Mauresmová, která vyhrála soutěž v roce 2003. Po Courtové, Evertové a Kingové se tak v případě titulu mohla stát čtvrtou vítězkou, která ve Fed Cupu triumfovala jako aktivní hráčka i jako nehrající kapitánka.\n\nVe čtvrtfinále si Francouzky v marseillské aréně poradily s Itálií 4:1 na zápasy. V jedenáctém vzájemném měření sil obou týmů vyhrála obě dvouhry Caroline Garciaová, když nejdříve přehrála Saru Erraniovou a poté Camilu Giorgiovou. Jeden bod přidala Kristina Mladenovicová proti Erraniové a poslední čtvrtý, deblová dvojice. Mladenovicová s Garciaovou, které v průběhu sezóny vytvořily nejlepší pár světa, dovolily Erraniové s Caregarovou uhrát jediný game.\n\nV trélazéském semifinále Francie přivítala na halové antuce Nizozemsko, které se ujalo vedení 2:1 na zápasy, aby domácí tým dokázal vývoj otočit na konečný poměr 3:2. Kiki Bertensová získala oba singlové body po výhrách nad Garciaovou i Mladenovicovou. Naopak nizozemská dvojka Richèl Hogenkampová neuspěla v sobotní dvouhře a další členka družstva Arantxa Rusová odešla poražena z nedělního duelu. O postupujícím rozhodla až závěrečná čtyřhra, v níž triumfovaly Garciaová s Mladenovicovou nad dvojicí Bertensová a Hogenkampová, přestože domácí hráčky ztratily úvodní sadu. Francouzské reprezentantky se tak probojovaly do finále poprvé od roku 2005, celkově popáté a jako devátý nenasazený tým v historii.\n\nV roli nenasazeného družstva vyhrály trofej pouze Italky, když triumfovaly v roce 2006. Francie se mohla stát druhou takovou zemí.\n\nFrancouzský svaz Fédération Française de tennis se v závěru srpna 2016 rozhodl vyřadit z týmu Carolinu Garciaovou a Kristinu Mladenovicovou pro jejich nevhodnou reprezentaci země na Letních olympijských hrách 2016 v Riu de Janeiru, když sdělil, že se provinily proti zásadám her a poškodily tím pověst tenisu. V daviscupovém družstvu byl ze stejného důvodu postižen Benoît Paire.Dotčené tenistky, jako jedny z favoritek deblové soutěže, vypadly již v prvním kole, a prudce se ohradily proti francouzskému svazu, jenž podle jejich názoru mohl za informační chaos ve věci oblečení. Do zápasu se každá z nich chystala nastoupit v jiném oděvu, což pravidla neumožňovala. Garciová si tak musela vypůjčit výstroj spoluhráčky a ze zamlčení této informace kritizovaly činovníky. Svaz dočasnou suspenzaci zrušil na svém jednání z 24. září 2016 a tenistkám povolil start ve finálovém zápasu.\n\nKapitánka Mauresmová učinila nominaci v poslední možný termín, deset dní před zahájením. Místo v sestavě získaly tři nejvýše postavené singlistky a zkušená čtvrtá hráčka: Caroline Garciaová, Kristina Mladenovicová, Alizé Cornetová a Pauline Parmentierová. Garciaová s Mladenovicovou tvořily nejlepší světový deblový pár, když obě sdílely 2. místo na žebříčku a WTA Tour je vyhlásila dvojicí roku 2016.\n\nFedcupovému týmu České republiky patřilo v době konání finále 1. místo na žebříčku ITF. Nehrajícím kapitánem byl Petr Pála.\nV únorovém čtvrtfinále odcestovaly Češky do Kluže. Na tvrdém povrchu porazily Rumunsko těsným rozdílem 3:2 na zápasy, když o postupujících musela rozhodnout až závěrečná čtyřhra. Obě dvouhry poprvé v soutěži prohrála jednička týmu Petra Kvitová, nejdříve s Monicou Niculescuovou a v sobotu i se světovou trojkou Simonou Halepovou. Naopak dva singlové body získala Karolína Plíšková, která po boku Barbory Strýcové zvládla i čtyřhru proti páru Andreea Mituová a Ioana Raluca Olaruová. Plíšková se tak stala první českou tenistkou od Nicole Vaidišové a jejího výkonu ve Fed Cupu 2008 proti Slovensku, která dokázala vyhrát všechna tři utkání jednoho mezistátního zápasu.\n\nČešky pak odehrály v dubnu semifinále proti Švýcarsku na halovém povrchu Rebound Ace. Pro pokles formy se v Pálově lucernské nominaci neobjevily, jak hráčka elitní světové desítky Kvitová, tak i Lucie Šafářová, která figurovala ve druhé desítce. Švýcarky postrádaly jedničku týmu a světovou desítku Belindu Bencicovou pro nedolečné zranění kostrče z březnového Indian Wells Masters. Překvapením se stala 129. hráčka žebříčku Viktorija Golubicová, která zdolala favorizovanou Karolínu Plíškovou i Barboru Strýcovou. Naopak týmová jednička Timea Bacsinszká obě dvouhry ztratila. V rozhodující čtyřhře Karolína Plíšková s Lucií Hradeckou dovolily Golubicové, v páru s deblovou světovou jedničkou Martinou Hingisovou, uhrát jen čtyři gamy. České reprezentantky tak zvítězily 3:2 na zápasy a postoupily do pátého finále během posledních šesti ročníků.\n\nČeské reprezentantky se staly prvním týmem se třemi trofejemi v řadě od let 1993–1995, kdy soutěž vyhrálo Španělsko. V historii Fed Cupu se tento výkon vyjma Španělek podařil pouze Spojeným státům (1976–1982) a Československu (1983–1985).\n\nNominace musela být učiněna nejpozději deset dnů před losováním. Kapitán Pála oznámil finálovou sestavu 12. října 2016. Místo ve výběru získaly tři nejvýše postavené singlistky a deblová specialistka: Karolína Plíšková, Petra Kvitová, Barbora Strýcová a Lucie Hradecká. Kvitová neplní roli české jedničky poprvé od semifinále v roce 2010 proti Itálii. Premiérově od téhož roku zakončila sezónu mimo elitní světovou desítku na 11. místě. V týdnu před finále vyhrála závěrečný turnaj roku WTA Elite Trophy v čínském Ču-chaji. První tři singlistky byly součástí nejlepší dvacítky žebříčku WTA a figurovaly tak před francouzskou jedničkou Garciaovou, které patřilo 23. místo.\n\nPředešlý poměr vzájemných zápasů uvádí bilanci vzájemných zápasů hráček soupeřících týmů před finále, tj. každé tenistky proti všem čtyřem soupeřkám a celkový poměr výher–proher hráčky ve dvouhře za sezónu 2016 (\"Češka / Francouzka 2016\").\n\nV předešlé části sezóny WTA Tour 2016 se s členkami francouzského výběru utkala pouze Barbora Strýcová a všechny čtyři zápasy vyhrála. Proti Kristině Mladenovicové zvítězila v úvodním kole únorového Qatar Total Open v Dauhá. Caroline Garciaovou pak zdolala třikrát, v prvním kole lednového Australian Open, v semifinále únorového Dubai Tennis Championships a konečně v první fázi červencového Rogers Cupu v Montréalu.\n\nÚvodní duel mezi francouzskou dvojkou Kristinou Mladenovicovou a českou jedničkou Karolínou Plíškovou rozhodla až druhá nejdelší sada v nejvyšší úrovni Fed Cupu. Češka v ní nejdříve získala brejk a ujala se vedení 5:2 na gamy. Zápas však nezakončila a po srovnání her na 5:5 si obě hráčky držely servis až do stavu 11:11. První dva mečboly si Plíšková vypracovala již při skóre 8:9 z pohledu podávající Francouzky, která je dvěma tvrdými servisy odvrátila bez nutnosti druhého úderu. Naopak Mladenovicové se podařil brejk na stav 12:11. Koncovku zápasu však nezvládla, když ani ona utkání nedopodávala a naopak česká tenistka si vzala servis zpět. Následně si obě aktérky držely podání až do stavu 15:14 ve prospěch Plíškové, která během výměny stran odešla z dvorce na toaletu. Po návratu nedovolila servírující Francouzce uhrát ani jeden míč. Využila tak třetí mečbol a čistou hrou získala po 3.48 hodinách první bod pro český tým.\n\nFrancouzská jednička Caroline Garciaová ve druhém singlu přehrála českou dvojku Petru Kvitovou ve dvou setech.\n\nDo zápasu vstoupila lépe, když se po třetí dvojchybě protihráčky ujala vedení 4:2 na gamy. Sama se však také nevyvarovala sérii dvojchyb a Češce tak umožnila návrat do úvodního setu. Zkušenější Kvitová si vzala prohrané podání zpět a otočila průběh na 5:4. O vítězce rozhodla až zkrácená hra nejstěsnějším dvoubodovým rozdílem míčů 8:6 ve prospěch Francouzky, jež proměnila druhý setbol.\n\nPřestože v úvodu druhého dějství česká tenistka prolomila podání, Garciaové se v zápětí podařil re-brejk a srovnání her. Domácí jednička v dané fázi minimálně chybovala, což znamenalo zisk čtyř gamů za sebou. Za vedení 4:1 a 40:0 při podání Kvitové však nevyužila ani jednu brejkovou příležitost a soupeřka naopak stav snížila na 3:4. Následně však Garciaová odskočila na 5:3, a přestože v závěrečném gamu čelila brejkovým příležitostem, dokázala utkání zakončit druhým mečbolem. Češka tak prohrála i třetí dvouhru v probíhajícím ročníku soutěže a Francie vyrovnala finále na 1:1.\n\nNedělní program otevřel souboj týmových jedniček, v němž triumfovala Garciaová nad Plíškovou po třísetovém průběhu. Rozhodující okamžik úvodní sady přišel ve čtvrté hře, kdy si Francouzka vypracovala dva brejkboly, z nichž první proměnila nechytatelným křižným returnem. Brejk potvrdila získaným podáním, po němž se ujala vedení 4:1 na gamy. Následně si obě aktérky držely servis až do konce sady, v níž domácí hráčka využila první setbol a završila ji poměrem 6:3. Na jedinou brejkovou příležitost soupeřky v celém setu zahrála eso.\n\nV úvodu druhého dějství odskočila do dvougamového náskoku 2:0 naopak Plíšková poté, co dokázala zužitkovat druhý brejkbol vítězným bekhendovým úderem po čáře z příjmu. Opakoval se scénář z první fáze zápasu, když rozhodlo jedno prolomené podání. Dvěma esy si Češka připravila druhý setbol, jež proměnila a sadu zakončila bilancí her 6:3. Stejný stav se zopakoval i potřetí, když Plíšková přišla o servis při poměru gamů 3:4 poté, co nevrátila umístěný forhendový return a neodvrátila první brejkovou šanci soupeřky. Garciaová pak duel doservírovala proměněním prvního mečbolu přímo z podání. Francie se přiblížila k trofeji na rozdíl jednoho bodu, když po třech kláních vedla 2:1.\n\nPlánované utkání dvojek se neuskutečnilo, když místo Mladenovicové nastoupila o čtyři místa níže postavená Alizé Cornetová. Zraněnou Kvitovou s otokem kosti v nártu, jenž si přivezla z Ču-chaje, zastoupila světová dvacítka Barbora Strýcová.\n\nNavzdory vzájemné pasivní zápasové bilanci 1–5 potvrdila Češka žebříčkové předpoklady a zvítězila ve dvou setech. Na úvod si obě hráčky prolomily podání, aby poté začala na dvorci dominovat Češka inteligentní celoplošnou hrou. Zisk čtyř gamů v řadě znamenal vedení 5:1. Soupeřka druhým vítězným servisem stačila jen zkorigovat na 2:5 a Strýcová při dalším podání proměnila druhý setbol a set završila 6:2. Druhá sada měla vyrovnaný průběh. Ve druhé hře ztratila plzeňská rodačka podruhé v zápase servis a Cornetová odskočila do vedení 2:0. Výhodu držela až do stavu 4:2, kdy i ona nezvládla podání. Česká trojka si vypracovala tři brejkové možnosti v řadě a proměnila poslední z nich po přilákání soupeřky na síť. Celková šňůra čtyř gamů ve prospěch Strýcové znamenala vedení 5:4 a šanci na ukončení duelu při podání. Nabídku doservírovat zápas však nevyužila poprvé, a po vedení 6:5 ani podruhé, když ji Francouzka ani jednou nepustila k mečbolu. Rozhodl tak až závěrečný tiebreak, v němž si Češka vypracovala náskok 5:2 a následně 6:4. První ze dvou mečbolů proměnila podáním ven z dvorce a následnou smečí. Česká republika srovnala stav finále na 2:2.\n\nDo závěrečné čtyřhry nastoupil první světový pár Caroline Garciaová a\nKristina Mladenovicová proti Karolíně Plíškové s Barborou Strýcovou, které figurovaly ve druhé desítce deblové klasifikace. Rozhodly koncovky obou setů, jež vyzněly pro českou dvojici.\n\nPrvní podání v zápase prohrála Mladenovicová, když při druhém brejkbolu Strýcová přelobovala Garciaovou. Češky však vedení 2:1 nepotvrdily a okamžitá ztráta servisu Strýcové znamenala srovnání. Následně si páry držely podání až do stavu 5:5, kdy podruhé v zápase nezvládla servis Mladenovicová. Premiérovou dvojchybou zápasu nabídla soupeřkám dva brejkboly. Na forhendový příjem Plíškové nenašla hráčka na základní čáře odezvu a kontraforhendový úder skončil v síti. Strýcová pak doservírovala set čistou hrou. Krizový okamžik pro Češky přišel na podání plzeňské rodačky již dříve za stavu 3:4 a 0:30, jenž dvojice dokázala odvrátit šňůrou bodů vedoucích k zisku gamu.\n\nPrvní proměněný brejkbol druhého dějství přišel v páté hře, když o servis poprvé přišla Garciaová po nevydařeném voleji spoluhráčky. Češký pár si tak vytvořil dvougamový náskok 4:2, o nějž přišel po ztrátě podání Strýcové a dorovnání na 4:4. Scénář úvodní sady se opakoval, když za stavu 5:5 servis ztratila opět hůře podávající z Francouzek, Mladenovicová, přestože v gamu domácí vedly 30:15. Sérií tří míčů si však české deblistky došly pro brejk na 6:5 poté, co rozhodl přesný lob Plíškové a její následné zkrácení za síť bez reakce soupeřek. Češky pak při podání Strýcové využily druhý mečbol za stavu 40:30, když Plíšková poslala volej k základní čáře mezi obě protihráčky. Česká republika tak po setech 7:5 a 7:5 ovládla finále těsným vítězstvím 3:2.\n\n"}
{"id": "1237536", "url": "https://cs.wikipedia.org/wiki?curid=1237536", "title": "O'Rourke", "text": "O'Rourke\n\nO'Rourke [\"ourörk\"] ( ) je irský gaelský klan pocházející především z dnešního irského hrabství Leitrim. Rod historicky vládl království Breifne a později až do 17. století Západnímu Breifne.\n\n\n\n\n"}
{"id": "1237537", "url": "https://cs.wikipedia.org/wiki?curid=1237537", "title": "Zakl", "text": "Zakl\n\nNázev Zakl má více sídel ve Slovinsku:\n"}
{"id": "1237540", "url": "https://cs.wikipedia.org/wiki?curid=1237540", "title": "Stonewall (organizace)", "text": "Stonewall (organizace)\n\nStonewall (oficiálně Stonewall Equality Limited) je britská LGBT lidskoprávní organizace pojmenovaná po gay klubu \"Stonewall Inn\", který byl dějištěm tzv. Stonewallských nepokojů v newyorské čtvrti Greenwich Village. V současnosti se jedná o jednu z největších organizací lobbujících za práva LGBT nejen ve Velké Británii, ale i Evropě. Založená byla v roce 1989 politickými aktivisty a odpůrci článku 28 zákona o místní správě. Mezi zakládající patří Sir Ian McKellen, Lisa Powerová a Michael Cashman.\n\nStonewall je diverzifikována do politického rozvoje práv leseb, gayů a bisexuálů poté, co se v roce 1997 dostali k moci Labouristé. Stále zůstává spíše lobbystickou, než členskou organizací. Bývalý výkonný ředitel Ben Summerskill ji prezentoval takto: \"Nejsme žádnou 'demokratickou' organizací ... Snažíme se o maximální přiměřený rozvoj veškeré naší práce a politických pozic na základě, co největšího konsensu mezi LGB obyvatelstvem.\"\n\nStonewall má místní pobočky po celé Británii: hlavní sídlo v Londýně, Stonewall Scotland má místo vedení v Edinburghu a Stonewall Cymru (\"Stonewall Wales\") zase v Cardiffu a severním Walesu. V Severním Irsku zatím žádné pobočky nemá.\n\n\nHlavním jádrem předmětu činnosti Stonewallu je politický lobbying. V době, kdy organizaci vedla Angela Masonová, se snažila o novelizaci Zákona o adopci a dětech (2002), která měla gay a lesbickým párům zaručit rovné zacházení s páry heterosexuálními. Za své služby právům homosexuálů obdržela Masonová Řád britského impéria. Pod vedením Bena Summerskilla se setkaly s úspěchem následující politické kampaně:\n\n\nDřívější činnost Stonewallu spočívala zejména v podnětech k Evropskému soudu pro lidská práva. Jedná se o:\n\nJednou z prvních a nejdlouhodobějších kampaní Stonewallu bylo odstranění zákazu leseb a gayů otevřeně sloužit v armádě, která sklidila své ovoce v r. 1999. Spouštěčem kampaně byl Robert Ely, který působil v řadách Ozbrojených sil Jejího veličenstva 17 let, a který se stal členem Stonewallu. Když se jeho angažmá v organizaci prozradilo, stala se jeho odlišná sexuální orientace předmětem vyšetřování a následného vyloučení z řad armády.\n\nV roce 1998 se ke Stonewallu připojili Jeanett Smithová, kterou ze stejného důvodu vyloučili z Královského letectva, a Duncan Lustig prean, vyloučený velitel z řad Royal Navy. V organizaci žádali o právní zastoupení vedoucí k dlouhé soudní bitvě s Grahamem Gradym a Johnem Beckettem, taktéž angažujících v kauze. Tou dobou ještě neplatil zákon o lidských právech (Human Rights Act 1998). Ačkoli soudci Nejvyššího správního soudu a Odvolacího soudu došli k závěru, že je zákon neoprávněný, neprojevili žádnou snahu o jeho zrušení. Teprve až Evropský soud pro lidská práva ve Štrasburku plně podpořil právo gayů a leseb otevřeně sloužit v armádě. Nově zvolená labouristická vláda následně oznámila svůj záměr zákaz zrušit. K tomu došlo 12. ledna 2000, kdy byl zpracován nový zákon o sexuálním chování.\nV únoru 2005 se Royal Navy připojila do programu Diversity Champions organizovaném Stonewallem. V listopadu 2006 jej následovalo Královské letectvo a Ozbrojené síly. Tyto všechny složky lze označit za největší z řad britské armády. Program na podporu všech stávajících a budoucích zaměstnanců a na zaručení rovných podmínek pro všechny, co se identifikují jako gayové, lesby nebo bisexuálové, se uskutečnil v červnu 2008.\n\nV roce 2008 se členové všech tří složek ozbrojených sil zúčastnili pochodu hrdosti v Londýně. Všechny tři složky se také otevřeně zúčastňují veškerých gay událostí, uznávají registrovaná partnerství jako rovnocenná manželství a celkový přístup ke gay personálu mají na nejvyšší úrovni.\n\nBritská armáda taktéž požaduje po všech svých členech, aby každý rok postupovali program rovnosti a různorodosti, který tvoří součást každoročních testů psychiky a stresové tolerance. V souladu s hodnotami a standardy Britských ozbrojených sil jsou trénovaným běžně promítána gay témata pod názvy \"Respekt pro všechny\" a \"Odpovídající chování\". It considers its core values and standards as central to being a professional soldier.\n\nV roce 2009 se Ozbrojené síly při příležitosti desátého výročí zrušení zákona zakazujícího homosexuálům otevřeně sloužit v jejích řadách shodly na tom, že zákaz neměl žádný vnímatelný vliv na efektivnost jejích činností a celospolečenskou prestiž. Výročí bylo předmětem bujarých oslav, včetně nových publikací ve vojenském časopise Soldier Magazine a dalších tiskovinách. Vojáci a oficíři kromě toho také podpořili kampaň Stonewallu proti školní šikaně s názvem \"It Gets Better.\n\nProud2Serve je online podpůrná skupina poskytující rady a přijetí všem sloužícím a prospektivním členům Britských ozbrojených sil. Stonewall i nadále pokračuje ve spolupráci se všemi třemi složkami Ozbrojených sil na programu Diversity Champions.\n\nNovodobou náplní činnosti Stonewallu je i nadále směřovat veškeré své aktivity na spolupráci s dalšími organizacemi za účelem zajištění rovnosti gayů, leseb a bisexuálů na pracovišti, ve vzdělávání a bydlení. Členové programu \"Diversity Champions\" zaměřeným na vojenské pracovníky vzrostl ze 100 na více než 650. Organizace současně také pracuje na programu, v němž zaměstnává více než čtyři miliony lidí, zejména z Deloitte a American Express v soukromém sektoru, a z Royal Navy, Královského letectva a Britských ozbrojených sil a MI5 ve veřejném sektoru.\n\nV roce 2005 zahájil Stonewall program Vzdělávání pro všechny (Education for All) ve spolupráci s více než 70 organizacemi za účelem prevence homofobie ve školství. Práce Stonewallu na půdě vzdělávání taktéž zahrnuje slogan 'Some people are gay. Get over it!', který je snadno viditelný na billboardech, nákupních vozících a autobusech hromadné dopravy napříč celou Británií.\n\nStonewall dále zpracovává zprávy ohledně homofobních zločinů z nenávisti, homofobie ve fotbalových mužstvech a rovnosti leseb v přístupu k asistované reprodukci.\n\nStonewall taktéž zaštiťuje několik gay událostí, včetně Stonewall Equality Dinner, the Stonewall Summer Party a Brighton Equality Walk.\n\n\n"}
{"id": "1237541", "url": "https://cs.wikipedia.org/wiki?curid=1237541", "title": "Klay Thompson", "text": "Klay Thompson\n\nKlay Thompson (* 8. února 1990, Los Angeles, USA) je profesionální americký basketbalista, hráč týmu NBA Golden State Warriors.\n\nV roce 2015 se stal držitelem rekordu NBA v počtu bodů na jednu čtvrtinu zápasu, když v souboji se Sacramento Kings dokázal ve 3. čtvrtině vstřelit 37 z celkových 41 bodů GSW. Sám tak přestřílel tým Sacramenta 37:22. Téhož dne díky tomu dosáhl i osobního rekordu v počtu bodů na zápas, kterých získal 52. Dne 5. prosince 2016 tento rekord překonal, když nastřílel 60 bodů a to za 29 minut ve hře. Tím se stal prvním hráčem v historii NBA, který nastřílel 60 bodů za méně než 30 minut akce.\n\nKlay je synem někdejšího hráče NBA Mychala Thompsona (Portland Trail Blazers, San Antonio Spurs, Los Angeles Lakers).\n\n"}
{"id": "1237546", "url": "https://cs.wikipedia.org/wiki?curid=1237546", "title": "Ciudad Universitaria (stanice metra)", "text": "Ciudad Universitaria (stanice metra)\n\nCiudad Universitaria (plným názvem ; doslovně přeloženo – kampus) je stanice metra v Madridu. Nachází se pod třídou Avenidad Complutense (pojmenovanou po Universidad Complutense de Madrid) v západní části města v městském obvodě Moncloa – Aravaca. Stanice je využívána především studenty, směřujícími na univerzity Universidad Complutense de Madrid, Universidad Politécnica de Madrid a Universidad Nacional de Educación a Distancia. Stanicí prochází okružní linka 6. Stanice se nachází v tarifní zóně A.\n\nStanice byla otevřena 13. ledna 1987 jako konečná úseku, který rozšířil linku 6 ze stanice Cuatro Caminos. Do roku 1995 měla stanice omezenou dobu provozu, korespondující s provozem školních autobusových linek. V letech 1994–1995 prošla stanice stavebními úpravami, které umožnily přeměnit linku 6 na okružní. Zároveň došlo k posunutí vestibulu blíže k třídě Avenidad Complutense a zpřístupnění pro osoby se sníženou pohyblivostí pomocí výtahu. V létě 2014 proběhla rekonstrukce úseku linky 6 mezi stanicemi Moncloa a Metropolitano, jehož součástí je i stanice Ciudad Universitaria.\n\nVe stanici se nachází podzemní depo, která je umístěno souběžně se stanicí a je průjezdné z obou stran.\n\n\n"}
{"id": "1237550", "url": "https://cs.wikipedia.org/wiki?curid=1237550", "title": "Mount Robson", "text": "Mount Robson\n\nMount Robson je nejvyšší hora kanadské části Skalnatých hor (3 954 m) a zároveň je ve Skalnatých horách horou s nejvyšší prominencí (2 819 m). Mount Robson je Indiány nazývana \"horou Spirálové cesty\", leží na jihovýchodě Britské Kolumbie, v těsné blízkosti hranice s Albertou. Nachází se na území Provinčního parku Mount Robson v Britské Kolumbii. Je součástí Rainbow Range. Mount Robson byla pojmenována pravděpodobně po Colinu Robertsonovi, obchodníkovi s kožešinami a politikovi, který pracoval pro Severozápadní společnost a Společnost Hudsonova zálivu.\n\nMount Robson se vypíná 2 975 m severovýchodně nad Kinney Lake. Severní stěna Mount Robson je silně zaledněná a 800 m ledu sahá od vrcholu až k Berg Glacier. Hora je vidět i z některých míst Berg Lake. Robson Glacier vyplňuje velký kar a údolí mezi Mount Robson a Mount Resplendent. Mount Robson leží v povodí řeky Fraser. Hora je dobře vidět z Yellowhead Highway (Highway 16).\n"}
{"id": "1237559", "url": "https://cs.wikipedia.org/wiki?curid=1237559", "title": "Hokus pokus", "text": "Hokus pokus\n\nHokus pokus je formule, kterou kouzelníci, iluzionisté a kejklíři provázejí své kousky podobně jako nejznámější magickou formulí Abrakadabra.\n\nAnglická kniha o umění kejklířském z roku 1634 má název Hocus pocus jun., z čehož se soudí, že Hokus pokus bylo původně jméno kouzelníka Ochus Bochus. Na tohoto čaroděje se při svých vystoupeních odvolávali i někteří italští iluzionisté ve středověku.\n\nExistuje dokonce názor, že by formule mohla pocházet z latinského výroku „Hoc est corpus meum“ (toto je mé tělo – tj. Kristovo), který je součástí římskokatolické liturgie. Tato možnost se odborníkům však zdá velmi nepravděpodobná vzhledem k tomu, že lidoví baviči by asi stěží riskovali přísný trest za obvinění z urážky církve – jejíž odpor vůči všem podobám magie byl zvláště ve středověku všeobecně známý.\n\nV češtině navíc působila podobnost se slovem „pokus“ a formule se často užívala a užívá ironicky.\n\n\n"}
{"id": "1237561", "url": "https://cs.wikipedia.org/wiki?curid=1237561", "title": "Opatovce nad Nitrou", "text": "Opatovce nad Nitrou\n\nOpatovce nad Nitrou jsou obec na Slovensku v okrese Prievidza v Trenčínském kraji ležící na řece Nitra nedaleko Bojnic. Žije zde  obyvatel.\n\nDokladem nejstaršího osídlení jsou žárové hroby lužické kultury z doby bronzové v části Krásne diely, Seľovo, Končušiare a Široké. První písemná zmínka o obci je v Zoborských listinách z roku 1113. V obci je římskokatolický kostel svatého Michaela archanděla.\n\n"}
{"id": "1237562", "url": "https://cs.wikipedia.org/wiki?curid=1237562", "title": "Potálie", "text": "Potálie\n\nPotálie (\"Potalia\") je rod rostlin z čeledi hořcovité. Jsou to chudě větvené nebo nevětvené keře a stromy s velkými listy, rostoucí v podrostu tropických deštných lesů. Větévky vrcholových květenství jsou nápadně žluté nebo oranžové. Plodem je bobule. Rod zahrnuje 7 druhů a je rozšířen výhradně v tropické Americe. Některé druhy mají význam v místní medicíně.\n\nPotálie jsou keře až nevelké stromy, dorůstající výšky 2 až 12 metrů. Stonek je řídce větvený nebo jednoduchý. Listy jsou nezřídka rozměrné (až přes 1 metr dlouhé), jednoduché, vstřícné, řapíkaté, nahloučené na koncích větví nebo na vrcholu stonku. Žilnatina je zpeřená s mnoha postranními žilkami. Květy jsou pravidelné, uspořádané ve vrcholových vidlanech. Větévky květenství jsou jasně žluté nebo oranžové. Kalich je čtyřčetný, až k bázi členěný, bělavý, žlutý nebo oranžový, za plodu vytrvalý. Koruna je bílá, žlutá nebo zelená, osmi až desetičetná, dužnatá. Korunní trubka je ve spodní části úzká a výše rozšířená. Tyčinek je 8 až 10, přirůstají v polovině korunní trubky a nevyčnívají z květů. Nitky tyčinek jsou krátké a srostlé v trubičku. Semeník je srostlý ze 2 plodolistů a obsahuje mnoho vajíček. Čnělka je krátká, zakončená hlavatou bliznou. Plodem je dužnatá, za čerstva zelená bobule. Semena jsou zploštělá, eliptická, bezkřídlá.\n\nRod potálie zahrnuje 9 druhů. Je rozšířen výhradně v tropické Americe od Kostariky po Peru, Brazílii a Bolívii. Největší areál má druh \"P. resinifera\", rozšířený na velké části Amazonie a v přilehlých oblastech. Některé druhy jsou endemity relativně nevelkých oblastí.\nPotálie rostou charakteristicky v podrostu tropických deštných lesů v nadmořských výškách 0 až 1100 metrů.\n\nKvěty některých druhů (\"Potalia elegans\", \"P. amara\") jsou navštěvovány kolibříky.\n\nRod \"Potalia\" je v rámci čeledi hořcovité řazen do tribu \"Potalieae\" a subtribu \"Potaliinae\". Nejblíže příbuzným rodem je dle výsledků molekulárních studií africký rod \"Anthocleista\" a dále rod \"Fagraea\" z asijské a australské oblasti. Tyto rody spojuje v rámci čeledi neobvyklý typ plodů (dužnaté bobule), rody \"Potalia\" a \"Anthocleista\" mají navíc i podobný, rovněž neobvyklý počet květních částí. V minulosti byl rod \"Potalia\" považován za monotypický, zastoupený jediným variabilním druhem (\"P. amara\") a byl zařazován do čeledi logániovité (\"Loganiaceae\").\n\n\"Potalia elegans\" je používána v domorodé medicíně Jižní Ameriky při zánětech, horečkách a hadím uštknutí. \"P. amara\" je navíc využívána při syfilis aj. pohlavních chorobách, bolestech, vředech, jako laxativum aj. Silný nálev z listů se podává při otravě maniokem.\n\n"}
{"id": "1237564", "url": "https://cs.wikipedia.org/wiki?curid=1237564", "title": "Óli Johannesen", "text": "Óli Johannesen\n\nÓli Johannesen (* 6. května 1972, Tvøroyri) je faerský fotbalový obránce a bývalý reprezentant, od roku 2002 hráč klubu TB Tvøroyri. Hraje na postu stopera (středního obránce). \n\nJohannesen působil během své kariéry ve faerských klubech TB Tvøroyri, B36 Tórshavn a dánských Aarhus GF a Hvidovre IF.\n\nByl členem faerské mládežnické fotbalové reprezentace U21 v roce 1992.\n\nV A-mužstvu Faerských ostrovů debutoval 5. 8. 1992 v přátelském utkání v Toftiru proti reprezentaci Izraele (remíza 1:1). Celkem odehrál v letech 1992–2007 za faerský národní tým 83 zápasů a vstřelil 1 branku.\n\n"}
{"id": "1237569", "url": "https://cs.wikipedia.org/wiki?curid=1237569", "title": "Landtag", "text": "Landtag\n\nSlovo Landtag (něm. zemský sněm) má více významů:\n"}
{"id": "1237571", "url": "https://cs.wikipedia.org/wiki?curid=1237571", "title": "Jugoskandik", "text": "Jugoskandik\n\nJugoskandik byla první soukromá banka v Srbsku. Založena byla roku 1987 původně jako spořící družstvo, a to emigrantem Jezdimirem Vasiljevićem. Po rozpadu Jugoslávie se stal Jugoskandik bankou, nicméně jeho působnost byla v rozporu s tehdejšími srbskými zákony. V 90. letech sliboval zakladatel Jugoskandiku Vasiljević klientům ohromné zisky, nicméně namísto toho byly peníze distribuovány především na mnohé nelegální aktivity, a také na vedení války v Bosně a Hercegovině. Státní televize poskytla reklamu na finanční produkty Jugoskandiku, které slibovaly 10% zhodnocení vkladů v krátkodobém časovém horizontu.\n\nSama banka byla organizována podle pyramidového schématu, zkrachovala v březnu 1993 a její ředitel uprchl do zahraničí, nejprve do Izraele a poté do Kolumbie. V Jugoskandiku bylo takto ztraceno na 100 milionů DM úspor obyvatel Republiky Srbsko.\n\nVasiljević byl v roce 2013 odsouzen za několikamilionovou škodu.\n"}
{"id": "1237572", "url": "https://cs.wikipedia.org/wiki?curid=1237572", "title": "Sølvi Vatnhamar", "text": "Sølvi Vatnhamar\n\nSølvi Vatnhamar (* 5. května 1986) je faerský fotbalový záložník a reprezentant, od roku 2008 hráč faerského klubu Víkingur Gøta. \n\n\nByl členem faerské mládežnické fotbalové reprezentace U21.\n\nV A-mužstvu Faerských ostrovů debutoval 19. 11. 2013 v přátelském utkání v Attardu proti reprezentaci Malty (prohra 2:3).\n\n"}
{"id": "1237573", "url": "https://cs.wikipedia.org/wiki?curid=1237573", "title": "LÍF Leirvík", "text": "LÍF Leirvík\n\nLÍF Leirvík, originálním názvem Leirvíkar Ítróttarfelag (česky \"Leirvický sportovní klub\"), byl faerský fotbalový klub z Leirvíku založený roku 1928. Zanikl v listopadu 2007, kdy byl společně s týmem GÍ Gøta sloučen do nového klubu Víkingur Gøta.\n\nBěhem své existence hrál v letech 1982–1989 a v roce 1993 v nejvyšší faerské lize. Největším úspěchem klubu je účast ve finále fotbalového poháru Faerských ostrovů v roce 1986, kde podlehl týmu NSÍ Runavík 1:3.\n\n"}
{"id": "1237575", "url": "https://cs.wikipedia.org/wiki?curid=1237575", "title": "Josef Schmoranz", "text": "Josef Schmoranz\n\nJosef Schmoranz (16. ledna 1855 Slatiňany – 7. prosince 1938 Buštěhrad) byl český malíř, středoškolský profesor, správce uměleckých sbírek a autor populárně naučných publikací.\n\nNarodil se ve Slatiňanech v rodině významného architekta Františka Schmoranze. Po ukončení obecné školy studoval reálku v Pardubicích a Kutné Hoře. V letech 1874-1875 sudoval v přípravce pražské malířské akademie. Následně odešel studoval na malířskou Akademii do Vídně. Zde se učil mimo jiné i historickou malbu u prof. Leopolda Carla Müllera. Po studiích podnikal studijní cesty do Německa, severní Itálie, Dalmácie, Krakova, Londýna a Paříže. Část praxe absolvoval u otce, např. spolupracoval na výzdobě interiéru kostela Nanebevzetí Panny Marie v Chrudimi. V roce 1890 se stal profesorem kreslení a nauky o slozích Odborné školy na zpracování dřeva v Chrudimi. Byl rovněž jednatelem Průmyslového muzea v Chrudimi. Přispíval hojně do různých časopisů, napsal několik knih a pořádal přednášky o výtvarném umění. Krom malování byla jeho velkou zálibou příroda. Stal se jedním z průkopníků odborné myslivecké literatury v Čechách. Po odchodu do penze se stal správcem uměleckých sbírek knížete Auersperga na zámku ve Žlebech. Josef Schmoranz byl oddán s Aloisií Waiblovou, se kterou měl dvě děti. Během svého života tvořil a navrhoval oltáře, nábytek, dekorace, sgrafita, portréty, diplomy, knižní ilustrace aj. Josef Schmoranz zemřel 7. prosince 1938 v Buštěhradě.\n\n\n"}
{"id": "1237577", "url": "https://cs.wikipedia.org/wiki?curid=1237577", "title": "Pliosaurus", "text": "Pliosaurus\n\nPliosaurus byl rod vodních plazů ze skupiny Plesiosauria, žijících v období svrchní Jury. Druh Pliosaurus brachyspondylus byl objeven a popsán paleontologem Richardem Owenem již v roce 1839. Většina druhů byla nalezena v Anglii, některé v Povolží v Rusku, Pliosaurus funkei na Špicberkách a Pliosaurus patagonicus v Argentině.\n\nVelikost největšího druhu \"P. funkei\" nalezeného s na Špicberkách byla odhadnuta na 15 metrů na délku, po důkladném prozkoumání vzorků však byla stanovena na 10-13 metrů. Zuby všech druhů byly ostré, velké a v průřezu trojúhelníkovité. Na rozdíl od svých příbuzných plesiosaurů měli krátký krk a mohutné čelisti. Živil se rybami a hlavonožci, větší druhy i jinými mořskými plazy. Zřejmě byl schopen vyvinout poměrně velkou rychlost.\n\nInformace o pliosaurech (anglicky)\n"}
{"id": "1237578", "url": "https://cs.wikipedia.org/wiki?curid=1237578", "title": "Státní svátky Československa", "text": "Státní svátky Československa\n\nToto je seznam státních svátků, dnů pracovního klidu, významných a památných dnů v Československu v různých obdobích.\n\nZákon č. 65/1925 Sb. z. a n. znal pouze pojem \"svátky\". Zákon č. 248/1946 Sb. z. a n. pracuje s pojmem \"státně uznávané svátky\" s výjimkou 28. října, jakožto \"státního svátku\" i památného dne.\n\nPojem \"dny pracovního klidu\" zavedl zákon č. 93/1951 Sb.\n\nPojem \"významné dny\" zavedl zákon č. 93/1951 Sb.\n\n\n"}
{"id": "1237579", "url": "https://cs.wikipedia.org/wiki?curid=1237579", "title": "LGBT práva na Falklandech", "text": "LGBT práva na Falklandech\n\nSituace práv leseb, gayů, bisexuálů a translidí je na Falklandech dost nejednoznačná z důvodu izolace ostrovů a nedostatku informací v médicích o LGBT lidech a jejich právním postavení.\n\nAž do roku 1989 byla sexuální aktivita mezi osobami téhož pohlaví trestným činem. Legální věk způsobilosti k pohlavnímu styku byl sjednocen v roce 2005.\n\nFalklandy nedávají stejnopohlavním svazkům žádný právní status.\n\n13. května 2015 doporučil generální prokutárot Výkonné radě zvážit otázku legalizace stejnopohlavního manželství nebo registrovaného partnerství. \n\n13. ledna 2016 následujíc po veřejné konzultaci se Rada rozhodla vyslyšet doporučení generálního prokurátora a zpracovala novelu manželského zákona umožňující homosexuálním párům uzavírat sňatky.\n\nPodle oficiálního zdroje není homosexuálním párům žijícím na Falklandech umožněné osvojování dětí.\n\nZda zdejší zákony zpřístupňují lesbám asistovanou reprodukci zůstává dosud nevyjasněné.\n\nČlánek 16 Ústavy Falklandských ostrovů zakazuje diskriminaci jiných sexuálních orientací.\n\n"}
{"id": "1237581", "url": "https://cs.wikipedia.org/wiki?curid=1237581", "title": "7,5 cm Pak 40", "text": "7,5 cm Pak 40\n\n7,5 cm Pak 40 (\"7,5 cm Panzerabwehrkanone 40\") byl německý protitankový kanón ráže 75 mm vyvinutý v letech 1939–1941 firmou Rheinmetall a používaný během druhé světové války. V pozdějších letech války tvořil páteř německých protitankových kanonů, většinou jako tažený, ale byl montován do některých stíhačů tanků jako např. \"Marder\". Celkem bylo vyrobeno asi 20 000 kanonů Pak 40.\n\nUpravená verze navržená pro použití ve vozidlech byla značena jako 7,5 cm KwK 40 a lišila se hlavně v použití kompaktnější munice, což umožnilo nést uvnitř vozidla více střeliva. KwK 40 také později nahrazoval výzbroj vozidel původně vyzbrojených modelem Pak 40.\n\n"}
{"id": "1237582", "url": "https://cs.wikipedia.org/wiki?curid=1237582", "title": "LGBT práva na Pitcairnových ostrovech", "text": "LGBT práva na Pitcairnových ostrovech\n\nStejnopohlavní sexuální aktivita je na Pitcairnových ostrovech, které tvoří součást Zámořských území Spojeného království, legální od r. 2001. Místní ústava přijatá v r. 2010 zakazuje diskriminaci jiných sexuálních orientací.\n\nStejnopohlavní manželství je na Pitcairnových ostrovech z principu legální od 14. května 2015. Nejsou dosud známy případy oddaných homosexuálních párů, na ostrovech žije k roku 2016 60 obyvatel.\n\nLGBT jednotlivci smějí otevřeně sloužit v Britských ozbrojených silách, které jsou odpovědny za obranu ostrovů.\n\n"}
{"id": "1237583", "url": "https://cs.wikipedia.org/wiki?curid=1237583", "title": "Červená skupina", "text": "Červená skupina\n\nČervená skupina je útvarem v Hertzsprung-Russelově diagramu hvězd. Považuje se za bohatou na kovy, což je protikladem horizontální větve. Zařazují se sem jasnější hvězdy jako hvězdy hlavní posloupnosti při stejné nebo vyšší povrchové teplotě (nebo chladnější hvězdy při srovnatelné svítivosti). Na Hertzsprung-Russelově diagramu se nacházejí vpravo. Toto stádium vývoje hvězdy je fází hoření helia, zatímco hlavní posloupnost je fází hoření vodíku.\n\nTeoreticky jsou absolutní svítivosti hvězd červené skupiny značně nezávislé na složení nebo věku hvězdy, takže slouží jako standardní svíčky k odhadování astronomických vzdáleností uvnitř naší Galaxie, v okolních galaxiích a hvězdokupách.\n\n\n"}
{"id": "1237585", "url": "https://cs.wikipedia.org/wiki?curid=1237585", "title": "Far from the Fame", "text": "Far from the Fame\n\n„Far from the Fame“ je píseň švédské skupiny Sabaton, která byla věnována československému vojákovi Karlu Janouškovi. Poprvé zazněla na festivalu Masters of Rock v roce 2012. V roce 2014 vyšla ve studiové verzi na albu \"Heroes\".\n\n"}
{"id": "1237586", "url": "https://cs.wikipedia.org/wiki?curid=1237586", "title": "Henyeyho stopa", "text": "Henyeyho stopa\n\nHenyeyho stopa je stopa hvězd před hlavní posloupností s hmotou menší než polovina hmoty Slunce na Hertzsprung-Russellově diagramu na konci Hayašiho stopy. Astronom Louis G. Henyey a jeho kolegové v 50. letech 20. století zjistili, že hvězdy před hlavní posloupností mohou zůstat v radioaktivní rovnováze v průběhu určité doby při přechodu do hlavní posloupnosti. Henyeyho stopa je charakteristická pomalým kolapsem při téměř hydrostatické rovnováze. Přechází na hlavní posloupnost v téměř horizontálním směru na Hertzsprung-Russellově diagramu (svítivost zůstává téměř konstantní).\n\n"}
{"id": "1237587", "url": "https://cs.wikipedia.org/wiki?curid=1237587", "title": "Ensor Air", "text": "Ensor Air\n\nEnsor Air byla česká soukromá charterová letecká společnost, založena na jaře roku 1992, zanikla o 2 roky později. Sídlila v Praze a létala z Ruzyňského letiště. Zaměřila se na nepravidelnou dopravu, pro různé cestovní kanceláře létala zejména na Kanárské ostrovy, Mallorcu a do Tuniska. Byla výhradním přepravcem fotbalových mužstev Sparta a Slavia.\n\nPrvní obchodní let uskutečnila 11. dubna 1992 z Prahy do tureckého Dalamanu. Za své působení využívala dva letouny Tupolev Tu-154 a Iljušin Il-62M, všechny letadla byla pronajata od vládní letky. Na začátku března 1994 se společnost dostala do finančních problémů, které vyústily v zastavení provozu. Tupolevy a Iljušin byly vráceny pronajímateli. Na základech této letecké společnosti vznikla letecká společnost Georgia Air Prague.\n\nEnsor Air za celou svou dobu působení provozovala tři následující letouny:\n\n"}
{"id": "1237589", "url": "https://cs.wikipedia.org/wiki?curid=1237589", "title": "Timeless", "text": "Timeless\n\nTimeless může být:\n"}
{"id": "1237594", "url": "https://cs.wikipedia.org/wiki?curid=1237594", "title": "Mlátek", "text": "Mlátek\n\nMlátek je menší palička kdysi používaná v hornictví. \nMlátek tvořilo menší kladívko s otvorem, které bylo nasazeno na násadu z pevného dřeva. \nMlátek se používal k zarážení (zatloukání) želízka do horniny. Tento nástroj patřil společně s želízkem k základnímu vybavení horníka.\nBěžně užíván ve středověku.\nJako symbol se objevuje v heraldice, například ve znaku města Kutné Hory.\n\n"}
{"id": "1237596", "url": "https://cs.wikipedia.org/wiki?curid=1237596", "title": "José Sánchez del Río", "text": "José Sánchez del Río\n\nSvatý José Sánchez del Río (28. března 1913 − 10. února 1928) byl čtrnáctiletý mexický mučedník z období povstání kristerů. Dobrovolně se připojil k protivládním povstalcům a byl zajat. V zajetí byl krutě mučen, aby se odřekl katolicismu. Protože to odmítl udělat, byl ubodán bajonety a zastřelen. Za mučedníka ho prohlásil Jan Pavel II. roku 2004 a blahořečen byl roku 2005 za papeže Benedikta XVI. Svatořečen byl papežem Františkem 16. října 2016. Film o kristiádě a Josého životě se jmenuje \"Za větší slávu\".\n"}
{"id": "1237598", "url": "https://cs.wikipedia.org/wiki?curid=1237598", "title": "Folbert van Alten-Allen", "text": "Folbert van Alten-Allen\n\nFolbert van Alten-Allen (nebo také \"Folpert van Ouden Allen\", \"Folpert van Ouwen Allen\" či \"Philibert van Ouden Allen\") (1635 Utrecht – 28. prosince 1715 Vídeň) byl nizozemský malíř vedut.\n\nO jeho dětství a mládí nemáme žádné informace. Jeho první podepsaná malba \"De Korte Nieuwstraat te Utrecht\" vznikla v roce 1655. K roku 1677 se vyskytoval ve Vídni. V této době byl císařským dvorním malířem Leopolda I. Jeho roční plat se od roku 1678 pohyboval ve výši 200 zlatých, od roku 1682 to bylo zlatých 800. Od roku 1680 namaloval pro císaře řadu panoramatických obrazů měst z ptačího pohledu. Většina z jeho obrazů však do dnešních dob nepřežila.\n\n\n\n"}
{"id": "1237603", "url": "https://cs.wikipedia.org/wiki?curid=1237603", "title": "Media Forest", "text": "Media Forest\n\nMedia Forest je společnost, která byla založena roku 2005 v izraelském městě Netanja. Sleduje obsah vysílaný v médiích (písně, reklamy, videoklipy atd.) nezávisle na vysílacím kanále. Poskytuje okamžité a přesné informace týkající se hudebních žebříčků a zpráv 24 hodin denně, 7 dní v týdnu.\n\nZa svou historii společnost Media Forest založila své regionální franšízy ve Francii, Argentině, Moldavsku, Belgii, Bulharsku, Rumunsku, Řecku a Švýcarsku.\n"}
{"id": "1237612", "url": "https://cs.wikipedia.org/wiki?curid=1237612", "title": "Seznam dílů seriálu Tyran", "text": "Seznam dílů seriálu Tyran\n\nToto je \"'seznam dílů seriálu \"Tyran\".\n\n<onlyinclude></onlyinclude>\n\n"}
{"id": "1237619", "url": "https://cs.wikipedia.org/wiki?curid=1237619", "title": "Frazera", "text": "Frazera\n\nFrazera (\"Frasera\") je rod rostlin z čeledi hořcovité. Jsou to dvouleté nebo vytrvalé byliny s přízemní růžicí jednoduchých listů a bílo-zelenými, pravidelnými, čtyřčetnými květy ve vrcholičnatém květenství. Rod zahrnuje 14 druhů a je rozšířen v Severní Americe, zejména v západní polovině USA. Některé druhy byly v minulosti používány v medicíně.\n\nFrazery jsou dvouleté až vytrvalé byliny s jednoduchým vzpřímeným stonkem. Listy jsou u některých druhů pouze v přízemní růžici, u jiných je olistěný i stonek. Listy jsou jednoduché, celistvé, kopinaté až lžicovité, přisedlé nebo řapíkaté, vstřícné nebo přeslenité. Žilnatina je zpeřená nebo tvořená několika souběžnými žilkami. Květy jsou uspořádány ve vrcholičnatých květenstvích. Kalich je členěný do 4 úzkých laloků. Koruna je většinou bílo-zelená s tmavou kresbou, kolovitá, s korunní trubkou a 4 cípy. Tyčinky jsou 4, přirostlé na bázi krátké korunní trubky. Semeník je srostlý ze 2 plodolistů a obsahuje jedinou komůrku. Blizna je dvouklaná. Plodem je tobolka s mnoha semeny, obklopená vytrvalým okvětím. U některých druhů jsou semena křídlatá.\n\nRod frazera zahrnuje (v současném pojetí) 14 druhů a je rozšířen v Severní Americe. Převážná většina druhů se vyskytuje v západní polovině USA. Největší areál má druh \"Frasera speciosa\", rozšířený téměř v celé západní polovině USA a přesahující i do severního Mexika, a \"Frasera caroliniensis\" ve východní polovině USA s přesahem do kanadské provincie Ontario. Zbývající druhy jsou svým výskytem omezeny na západní polovinu USA.\n\nRod \"Frasera\" je v rámci čeledi hořcovité řazen do tribu \"Gentianeae\" a subtribu \"Swertiinae\". Podle výsledků molekulárních studií se jedná o monofyletický taxon. Někteří taxonomové řadili rod \"Frasera\" jako samostatnou sekci do rodu kropenáč (\"Swertia\"), který se naopak ukazuje jako taxon silně parafyletický a čeká na taxonomickou revizi. Oba rody jsou morfologicky jen slabě odlišitelné. Čnělka je u většiny druhů \"Frasera\" delší než u rodu \"Swertia\" a květy jsou čtyřčetné, zatímco u \"Swertia\" převažují pětičetné květy.\n\nČerstvý kořen frazery byl v minulosti doporučován jako projímadlo a emetikum, sušený jako tonikum, antiseptikum a proti střevním parazitům.\n"}
{"id": "1237626", "url": "https://cs.wikipedia.org/wiki?curid=1237626", "title": "GÍ Gøta", "text": "GÍ Gøta\n\nGÍ Gøta, originálním názvem Gøtu Ítróttarfelag (česky \"Gøtský sportovní klub\"), byl faerský fotbalový klub z vesnice Norðragøta na ostrově Eysturoy založený roku 1926. Zanikl v listopadu 2007, kdy byl společně s týmem LÍF Leirvík sloučen do nového klubu Víkingur Gøta.\n\n\n"}
{"id": "1237638", "url": "https://cs.wikipedia.org/wiki?curid=1237638", "title": "Noircourt", "text": "Noircourt\n\nNoircourt je francouzská obec v departementu Aisne v regionu Hauts-de-France. V roce 2013 zde žilo 83 obyvatel.\n\nSousední obce jsou: Berlise, Montloué, Rozoy-sur-Serre, Soize a Le Thuel.\n\n\"Počet obyvatel\"\n"}
{"id": "1237641", "url": "https://cs.wikipedia.org/wiki?curid=1237641", "title": "Gradace (literatura)", "text": "Gradace (literatura)\n\nGradace (někdy klimax) je v literatuře jedna z básnických figur, v níž se postupně zesiluje význam použitých slov nebo slovních spojení podle vzrůstající intenzity; uplatňuje se také jako kompoziční princip literárního díla.\n\nRozlišujeme vzestupnou a sestupnou gradaci (sestupná gradace je mnohem vzácnější):\n\n"}
{"id": "1237648", "url": "https://cs.wikipedia.org/wiki?curid=1237648", "title": "Kanton Val-d'Ajol", "text": "Kanton Val-d'Ajol\n\nKanton Val-d'Ajol (fr. \"Canton du Val-d'Ajol\") je francouzský kanton v departementu Vosges v regionu Grand Est. Tvoří ho 23 obcí. Zřízen byl v roce 2015.\n\n\n"}
{"id": "1237650", "url": "https://cs.wikipedia.org/wiki?curid=1237650", "title": "Jsem Moravan", "text": "Jsem Moravan\n\nJsem Moravan je píseň, kterou koncem 19. století složil Václav Novotný starší (otec historika Václava Novotného). Píseň \"Jsem Moravan\" je někdy spolu s písněmi \"Moravo, Moravo\" a \"Bože, cos ráčil\" považována za neoficiální hymnu Moravy.\n\nJsem Moravan — toť chlouba má,\nkdo, rcete, otčinu mou zná?\nKdo zná ten požehnaný kraj,\nten utěšený zemský ráj?\nÓ Moravo — ty vlasti má,\ntys země moje přemilá!\n\nZde Rostislav, zde Svatopluk\nmé drahé mluvy střehli zvuk.\nZde posvátný konával děj\nna Velehradě Metoděj.\nÓ Moravo, ó vlasti má,\ntys dávnou slávou věnčená!\n\nZde Olomúc, kde Jaroslav\nbyl potřel Tatar vrahóv dav;\nzde Moravan vždy k boji stál,\nkdyž ve zbraň volal jeho král!\nÓ Moravo, ó vlasti má,\ntys krví otců svěcená!\n\nZde každý kraj má nový div —\nzde dobrodružný lid je živ.\nTen miluje svou Moravu\na dbá o její oslavu.\nJsem Moravan, k tomu se znám\na za vlast statek, život dám!\n\nMoravan jsem — to je má slast,\nkdo znáte moji krásnou vlast?\nK té já se srdcem vroucím znám,\npro ni rád statek, život dám?\nÓ Moravo — ó vlasti má,\ntys drahých předků otčina!\n\nZde Rostislav, zde Svatopluk\nmé drahé mluvy střehli zvuk.\nZde první konal svatý děj\nna Velehradě Methoděj.\nÓ Moravo — ó vlasti má!\nVelehrad tvůj září znova!\n\nZde Hostýn náš, zde Olomouc,\nkde zlomena zlých Tatar moc.\nZde s Moravany český lev,\npro svobodu proléval krev.\nÓ Moravo, ó vlasti má!\nKrví praotců svěcená!\n\nZde Macocha, zde divů kraj,\nzde brněnský se pyšní háj.\nZde obilí bohatý zdroj,\nzde Hanáků malebný kroj.\nÓ Moravo, ó vlasti má!\nTy's vší krásou požehnaná.\n\n"}
{"id": "1237654", "url": "https://cs.wikipedia.org/wiki?curid=1237654", "title": "Mirkka Rekola", "text": "Mirkka Rekola\n\nMirkka Rekola (26. června 1931 Tampere – 5. února 2014 Helsinky) byla finská spisovatelka a básnířka.\n\nMirkka Elina Rekola se narodila 26. června 1931 v Tampere. Studovala filosofii na univerzitě v Helsinkách. V 1961 roce debutovala sbírkou \"Vedessä palaa\" (\"Oheň na vodě\"). Psala básně a aforismy. Byla držitelkou několika literárních cen. Zemřela v Helsinkách 5. února 2014.\n\nBásně Mirkky Rekoly se považují za velmi komplikované. Přesto byly přeloženy do češtiny, angličtiny, francouzštiny, němčiny, švédštiny, maďarština a makedonštiny.\n\n"}
{"id": "1237655", "url": "https://cs.wikipedia.org/wiki?curid=1237655", "title": "Ochaby", "text": "Ochaby\n\nOchaby (, ) jsou vesnice v jižním Polsku ve Slezském vojvodství v okrese Těšín v gmině Skočov. Leží na území Těšínského Slezska na řece Visle a patří k rybníkářské oblasti zvané \"Žabí kraj\". Ke dni 25. 3. 2016 zde žilo 2 128 obyvatel, rozloha obce činí 13,18 km².\n\nOchaby se dělí na dvě části: severní Velké Ochaby nebo Ochab (\"Ochaby Wielkie\") a jižní Malé Ochaby nebo Ochabec (\"Ochaby Małe\"). Navzdory názvu jsou v současnosti větší Malé Ochaby – 1 172 obyvatel v březnu 2016, oproti 956 ve Velkých Ochabech. Také centrum celé obce s kostelem (klasicistní památka z roku 1810), hasičskou zbrojnicí, hřištěm (klub \"LKS Ochaby\") a školou se nachází na území Malých Ochab.\n\nVesnice je od 70. let 20. století rozdělena čtyřproudovou silnicí č. 81 spojující Katovice se Skočovem a Vislou.\n\nPrvní zmínka o Ochabech pochází z listiny vratislavského biskupa Jindřicha z Vrbna sepsané kolem roku 1305. Malé Ochaby neboli \"Ochabce\" se poprvé připomínají v roce 1447. Jednalo se o šlechtické obce, které vystřídaly řadu majitelů, než se v roce 1798 dostaly do majetku Těšínské komory. Ta založila na severu Velkých Ochab, u zámečku na tzv. Spálenisku, velkostatek \"Auer Hof\" a započala chov koní, jímž je obec proslulá. Po roce 1918 a parcelaci pozemků Komory patřil ochabský hřebčín Polské armádě, která se věnovala reprodukci koní pro potřeby kavalerie. Po druhé světové válce byl spojen s hřebčínem v Pruchné zaměřeným na angloaraby a stal se jedním z největších jezdeckých center v Polsku. V jeho sousedství bylo založeno \"Středisko koňských sportů\" (\"Ośrodek Sportów Konnych\"). V roce 2012 byl hřebčín prodán soukromým majitelům, bratrům Dzidovým z Goczałkowic. Chov probíhá na základě 24 klisen matek: 12 angloarabských a 12 polských teplokrevníků. Sportovní středisko už neexistuje. Na jeho místě vzniklo v roce 2011 zábavní centrum \"Dream Park Ochaby\" s řadou atrakcí jako jsou dinopark, svět miniatur, lanový park, oceanárium, opičí dráha, kino 6D, kukuřičné bludiště nebo dům vzhůru nohama.\n\n"}
{"id": "1237660", "url": "https://cs.wikipedia.org/wiki?curid=1237660", "title": "Camilo Pessanha", "text": "Camilo Pessanha\n\nCamilo Pessanha (7. září 1867 Coimbra – 1. března 1926 Macao) byl portugalský spisovatel a básník. Je považován za největšího portugalského příslušníka symbolismu. Jeho tvorba ovlivnila lyriku Fernanda Pessoy.\n\nCamilo de Almeida Pessanha se narodil 7. září 1867 ve městě Coimbra. Jeho otec byl Francisco António de Almeida Pessanha a matka Maria do Espírito Santo Duarte Nunes Pereira. Studoval právo na univerzitě v Coimbře. Potom odcestoval do Macaa v Číně, kde se stal učitelem. Zemřel v Makau 1. března 1926.\n\nByl autorem jen jedné poetické sbírky \"Clépsidra\" (1922), která obsahuje hlavně sonety. Napsal také vědecké knihy o kultuře Číny. Naučil se čínsky a překladal čínské básně do portugalštiny.\n"}
{"id": "1237667", "url": "https://cs.wikipedia.org/wiki?curid=1237667", "title": "MacGyver (seriál, 2016)", "text": "MacGyver (seriál, 2016)\n\nMacGyver je americký akční seriál, vysílaný stanicí CBS od 23. září 2016. Jeho tvůrcem je Peter M. Lenkov. Jedná se o reboot stejnojmenného seriálu, který byl vysílán v letech 1985–1992. 23. března 2017 stanice objednala druhou řadu, která měla premiéru 29. září 2017. Dne 18. dubna 2018 byla stanicí CBS objednána třetí řadu, jež měla premiéru 28. září 2018.\n\nDne 9. května 2019 se dočkala objednání čtvrtá řada.\n\nAngus „Mac“ MacGyver pracuje pro tajnou organizaci americké vlády, ve které využívá svůj neuvěřitelný talent k řešení problémů a svoji znalost v oblasti vědy k zachraňování životů.\n\n\n\n\nDne 3. února 2017 stanice CBS oznámila, že seriál \"MacGyver\" bude mít crossoverový díl se seriálem \"Hawaii 5-0.\" Speciální díl „Flashlight“ se vysílal dne 10. března 2017.\n\nV květnu 2016 stanice CBS vybrala seriál do své vysílací sezony. Dne 18. května 2016 byl vydán první trailer. 17. října 2016 stanice objednala 21 dílů první řady. 23. března 2017 stanice objednala druhou řadu, která měla premiéru 29. září 2017. Dne 18. dubna 2018 byla stanicí objednána třetí řada, jež měla premiéru 28. září 2018.\n\nDne 9. května 2019 bylo stanicí CBS oznámeno, že seriál získá čtvrtou řadu.\n"}
{"id": "1237669", "url": "https://cs.wikipedia.org/wiki?curid=1237669", "title": "Tristin Mays", "text": "Tristin Mays\n\nTristin Mays (* 10. června 1990, New Orleans, Louisiana, Spojené státy americké) je americká herečka, zpěvačka a tanečnice. Od roku 2016 hraje roli Riley Cooper v seriálu stanice CBS \"MacGyver\".\n\nZa svojí kariéru se objevila v několika seriálech: jako Shaina v seriálu stanice Nickelodeon \"Gullah Gullah Islands\" nebo jako Robin Dixon v seriálu \"Alias.\" V roce 1997 se připojila k obsazení muzikálu \"Lví král\" na Broadwayii. V roce 2009 získala hlavní roli v internetovém seriálu \"Eastonská soukromá\". V roce 2011 hrála v internetovém seriálu \"FAIL\". V roce 2016 se začala objevovat na televizních obrazovkách v seriálu \"MacGyver\".\n"}
{"id": "1237670", "url": "https://cs.wikipedia.org/wiki?curid=1237670", "title": "Podtrpaslík typu B", "text": "Podtrpaslík typu B\n\nPodtrpaslík typu B je typ hvězdy podtrpaslík se spektrem typu B. Tyto hvězdy patří do horizontální větve hvězd Hertzsprung-Russellova diagramu a reprezentují brzký stupeň ve vývoji některých hvězd, který vzniká pokud červený obr ztratí vnější vodíkové vrstvy ještě předtím než v jádru začne probíhat fúze hélia. Důvody této předčasné ztráty hmoty jsou neznámé, ale jedním ze základních mechanismů tohoto děje může být interakce hvězd v systémech dvojhvězd. Osamělí podtrpaslíci mohou být výsledkem splynutí dvou bílých trpaslíků. Podtrpaslíci typu B, kteří jsou jasnější než bílí trpaslíci, jsou významnou součástí populací horkých hvězd starých systémů jako jsou kulové hvězdokupy, jádra spirálových a eliptických galaxií. Převládají na ultrafialových fotografiích.\n\nPředpokládá se, že SDB hvězdy se stanou bílými trpaslíky bez přechodu na obry.\n\nHmota těchto hvězd je přibližně polovina hmoty Slunce, přičemž obsahují pouze 1% vodíku a zbytek tvoří helium. Jejich průměr je od 0,15 do 0,25 slunečního průměru a teplota od 20 000 do 40 000 K. Do této skupiny patří například V391 Pegasi, HW Virginis a V1093 Herculis.\n\n"}
{"id": "1237671", "url": "https://cs.wikipedia.org/wiki?curid=1237671", "title": "Hvězdná soustava", "text": "Hvězdná soustava\n\nHvězdná soustava nebo vzácně hvězdný systém (angl. \"stellar system, star system\") může být:\n"}
{"id": "1237672", "url": "https://cs.wikipedia.org/wiki?curid=1237672", "title": "Trpaslík (hvězda)", "text": "Trpaslík (hvězda)\n\nTrpaslík je souhrnné označení pro odlišné třídy hvězd.\n\nTrpaslíky jsou nazývány hvězdy hlavní posloupnosti třídy svítivosti V. V jádrech těchto hvězd dochází k termojaderné fúzi jader vodíku na jádra hélia nazývané proton-protonový cyklus, který působí proti gravitaci a tím zajišťuje hydrostatická rovnováhu a dlouhou životnost těchto hvězd. Čím je trpaslík větší, tím v této rovnováze probíhá fúze rychleji a životnost hvězdy se zkracuje. Současně je i vyšší teplota a tím ovlivněna i jejich barva:\nJde o hvězdy s relativně malým průměrem a nízkou absolutní jasností.\n\n\n"}
{"id": "1237675", "url": "https://cs.wikipedia.org/wiki?curid=1237675", "title": "Modrý veleobr", "text": "Modrý veleobr\n\nModrý veleobr je veleobr spektrálního typu O.\n\nTyto hvězdy jsou extrémně horké a jasné s povrchovou teplotou od 20 000 do 50 000 K. Jejich hmotnost je obvykle od 10 do 50 hmotností Slunce na HR diagramu a jejich průměr dosahuje tisíc průměrů Slunce. Jsou to velmi vzácné hvězdy a patří mezi nejžhavější a nejjasnější ve známém vesmíru.\n\nZ modrého veleobra se může stát červený veleobr, pokud se jaderná reakce z jakéhokoliv důvodu zpomalí.\n\n\n"}
{"id": "1237677", "url": "https://cs.wikipedia.org/wiki?curid=1237677", "title": "Margarita Mamunová", "text": "Margarita Mamunová\n\nMargarita Mamunová (Маргарита Мамун, * 1. listopadu 1995 Moskva) je ruská moderní gymnastka, olympijská vítězka z roku 2016.\n\nJejí otec Abdullah Al Mamun pochází z Bangladéše a studoval v Moskvě námořní školu, proto se jí přezdívá „Bengálská tygřice“, matka je Ruska. Její trenérkou byla mistryně světa Amina Zaripovová. V seniorské soutěži se poprvé objevila v roce 2011 a při svém debutu se stala mistryní Ruska, titul dvakrát obhájila. Vyhrála víceboj na Univerziádě 2013 v Kazani, na Evropských hrách 2015 byla první ve cvičení s obručí a druhá ve víceboji. Vyhrála světové finále Grand Prix v letech 2013, 2014 a 2015, na mistrovství Evropy v moderní gymnastice byla členkou vítězného družstva v letech 2013 a 2015, na mistrovství světa v moderní gymnastice získala dvě zlaté medaile v soutěži družstev, pět zlatých ve cvičeních s nářadím a dvakrát stříbro ve víceboji (2014 a 2015). Individuální soutěž na olympiádě 2016 v Rio de Janeiro vyhrála v olympijském rekordu 76,483 bodu. Za olympijské vítězství obdržela Řád přátelství. \n\n"}
{"id": "1237681", "url": "https://cs.wikipedia.org/wiki?curid=1237681", "title": "Justin Hires", "text": "Justin Hires\n\nJustin Hires (* 24. června 1985, St. Petersburg, Florida, Spojené státy americké) je americký herec a komik. Nejvíce se proslavil rolí v seriálu \"Rush Hour\". Od roku 2016 hraje jednu z hlavních rolí v seriálu stanice CBS \"MacGyver\".\n\nHires se narodil v St. Petersburgu na Floridě . Je synem Barbary Hires, která pracovala ve škole v Pinelass Country. Navštěvoval Gibbs High School, kde odmaturoval. Na univerzitě Clark Atlanta University získal titul bachelor of arts.\n\nNa začátku své filmové kariéry získal menší role ve filmech \"Gospel\" a \"Divoký Stomp\". V roce 2015 se připojil k obsazení seriálu \"Rush Hour\" jako detektiv James Carter. V roce 2016 přijal roli do seriálu \"MacGyver\".\n"}
{"id": "1237682", "url": "https://cs.wikipedia.org/wiki?curid=1237682", "title": "Adolf Jelínek (malíř)", "text": "Adolf Jelínek (malíř)\n\nAdolf Jelínek (13. června 1897, Třebíč – 25. dubna 1982, Třebíč) byl českým malířem a betlémářem.\n\nZačal malovat jako žák obecné školy, kdy mu spolužák ukázal, jak správně malovat figurky do betlémů. Malování pak zůstalo jeho celoživotním koníčkem, vyučil se pak jako malíř pokojů a následně pracoval v natěrárně. Maloval pak po celý život betlémové figurky a také klasické obrazy. Žil s manželkou v dvoupojkojovém bytě v třebíčském Zámostí, kdy v kuchyni měl malířský ateliér. Po první světové válce, změnil styl malby a maloval figurky do betlémů podobně, jako dle tradic rodiny \"Mládkovy\". Za celý život namaloval přibližně 12 velkých betlémů a mnoho tzv. skříňkových, ke konci života jich na objednávku maloval přibližně 10 za rok. \n\nByl aktivním členem třebíčského muzejního spolku a v roce 1965, kdy Muzeum Vysočiny obnovovalo musejní expozici betlémů se podílel na přípravě betlémů, kdy několik přímo postavil a další aspoň rekonstruoval či dostavoval krajiny či postavičky. Od roku 1956 do své smrti v roce 1982 se staral o tradiční velký betlém v kostele sv. Martina v Třebíči. V roce 1966 byl betlém Adolfa Jelínka vystaven na výstavě EXPO v Torontu.\n"}
{"id": "1237685", "url": "https://cs.wikipedia.org/wiki?curid=1237685", "title": "Guelma", "text": "Guelma\n\nGuelma (: ; alžírská výslovnost: ) je sídlo stejnojmenného okresu a hlavní město eponymní provincie, tzv. vilájetu, ležící na severovýchodě Alžírska, přibližně 65 kilometrů na jih od pobřezí Středozemního moře. V minulosti se na této lokalitě rozkládala kolonie Calama, spadající pod římskou provincii Numidie.\n\nOblast Guelmy byla osídlena již v prehistorii. První správní organizaci zavedli Féničané, kteří založili město nazvané Malaca (sdílející shodnou etymologii se španělskou Málagou); jméno pravděpodobně odvozené z fénického slova pro „sůl“. Později město ovládli Římané, kteří jej přejmenovali na Calama, s charakterem kolonie existující v rámci římské provincie Numidie. Během vzestupu křesťanství oblast prosperovala a v 5. století n. l. se guelmským biskupem stal Possidius z Calamy.\n\nVpád Vandalů znamenal zpustošení oblasti. Ta později připadla Byzantské říši, pod jejíž vládou vznikly hradby chránící obyvatele před nájezdy. Město se stalo součástí byzantského Kartaginského exarchátu. Ovšem po muslimském záboru a nastolení dominance v Alžírsku, guelmská oblast společensky upadla a byla ponechána jen jako formální sídlo, později podléhající otomanské vládě.\n\nPo sedmi staletích nečinnosti proběhlo obnovení správního charakteru Guelmy po roce 1830, v důsledku francouzské koloniální expanze a zřízení Francouzského Alžírska. Při postupu francouzské armády, pod vedením generála Bertranda Clausela, do Constantine byly v listopadu 1836 objeveny ruiny Calamy.\n\nGuelma byla jako město obnovena v roce 1836 a správní, obecní zřízení se datovalo k 17. červnu 1854. Následovala etapa rozvoje, včetně obnovy hradeb a výstavby železnice. V roce 1905 došlo k rekonstrukci římského divadla pod správou starosty M. Jolyho. Nejstarší, stále funkční náboženská budova města – mešita El-Atik Mosque, pochází z roku 1837. V Guelmě stojí na místě zvaném \"„place de Saint Augustin“\" také synagoga a kostel.\n\nPo osmileté alžírské válce za nezávislost, a jejím zisku v roce 1962, došlo k odchodu velké části evropských usedlíků, zejména francouzských kolonistů a domorodých židů. Městská synagoga a kostel pozbyly charakter církevních center pro židy a křesťany. Místní populace poté zaznamenala demografický růst.\n\nV okolí Guelmy vyvěrají termální prameny a v blízkosti leží dvě lázeňská letoviska Hammam Debagh a Hammam Ouled Ali. Mezi ubytovací zařízení patří Hotel Mermoura, Hotel Tarik, Hotel Chelala, Hotel la Couronne, turistický komplex El Baraka a komplex Bouchahernie.\n\nVe městě byla postavena řada sportovišť: víceúčelový olympijský stadion, městský stadion, olympijský plavecký bazén a multifunkční hala. Mezi guelmské fotbalové kluby patří:\n\n\n"}
{"id": "1237690", "url": "https://cs.wikipedia.org/wiki?curid=1237690", "title": "Amursk", "text": "Amursk\n\nAmursk () je město v Chabarovském kraji v Ruské federaci. Při sčítání lidu v roce 2010 měl bezmála třiačtyřicet tisíc obyvatel.\n\nAmursk leží na západním břehu Amuru přibližně 45 kilometrů jižně od Komsomolsku na Amuru. Od Chabarovsku, správního střediska kraje, je vzdálen přibližně 230 kilometrů severně.\n\nModerní sídlo zde začalo vznikat v padesátých letech dvacátého století, kdy zde byla postavena celulózka. Za oficiální datum založení se považuje 19. červen 1958, kdy sídlo získalo status sídlo městského typu.\n\nOd roku 1973 je Amursk městem.\n"}
{"id": "1237691", "url": "https://cs.wikipedia.org/wiki?curid=1237691", "title": "Cher (řeka)", "text": "Cher (řeka)\n\nCher (okcitánsky \"Char\") je řeka ve střední Francii, dlouhá 368 km, která je levostranným přítokem Loiry. Podle řeky se od roku 1790 jmenuje departement Cher.\nCher pramení na náhorní plošině Combrailles ve Francouzském středohoří a teče severním směrem, u Vierzonu obrací tok na západ a nedaleko obce Villandry se vlévá do Loiry. Protéká departementy Creuse, Puy-de-Dôme, Allier, Cher, Loir-et-Cher, Indre a Indre-et-Loire, na řece leží významná města Montluçon, Saint-Amand-Montrond, Saint-Florent-sur-Cher, Vierzon, Montrichard, Bléré a Tours. Nejdelšími přítoky jsou Tardes a Arnon zleva a Aumance, Yèvre a Sauldre zprava.\n\nŘeka vznikla v období pleistocénu. Její název pochází z indoevropského základu \"Kʰar\" (kámen). Množství vody prochází značnými sezonními výkyvy, poměrně časté jsou povodně, k největším došlo v letech 1856 a 1940. Ve městě Tours byl na ochranu před velkou vodou tok řeky v šedesátých letech 20. století zregulován. Architektonickou raritou je zámek Chenonceau, postavený na mostě nad řekou.\n\nZa druhé světové války tvořila část toku hranici mezi územím okupovaným Němci a vichistickou Francií.\n\n\n"}
{"id": "1237692", "url": "https://cs.wikipedia.org/wiki?curid=1237692", "title": "Cher (rozcestník)", "text": "Cher (rozcestník)\n\nCher, celým jménem Cherilyn Sarkisian LaPierre (* 1946) je americká zpěvačka\n\n"}
{"id": "1237694", "url": "https://cs.wikipedia.org/wiki?curid=1237694", "title": "Margo Dydek", "text": "Margo Dydek\n\nMałgorzata (Margo) Dydek (* 28. dubna 1974 Varšava, Polsko – 27. května 2011, Brisbane, Austrálie) byla polská basketbalistka, která prošla čtyřmi týmy WNBA. Pracovala také jako trenérka australského týmu Northside Wizards.\n\nS výškou 218 cm byla nejvyšší profesionální basketbalistkou na světě. \n\n\nMargo Dydek byla vdaná, měla dva syny, Davida (* 2008) a Alexe (* 2010). \n\nDne 19. května 2011, v rané fázi svého třetího těhotenství, utrpěla těžký infarkt a byla uvedena do kómatu. O osm dní později zemřela, bylo jí 37 let. \n"}
{"id": "1237697", "url": "https://cs.wikipedia.org/wiki?curid=1237697", "title": "Dolnorychnovský potok", "text": "Dolnorychnovský potok\n\nDolnorychnovský potok je pravostranným přítokem Ohře v Sokolovské pánvi v okrese Sokolov v Karlovarském kraji. Délka toku měří 3 km. Plocha jeho povodí měří 4,7 km².\n\nPotok pramení nad jihovýchodním okrajem obce Dolní Rychnov pod rekultivovanou výsypkou Silvestr. Za jeho pramen se považuje zaústění drobných vodotečí, odvodňujících západní část výsypky. V minulosti byl však potok delší, protékal územím, kde v období 1939 až 1981 probíhala těžba uhlí lomem Silvestr a později vznikla rekultivovaná výsypka Silvestr. Podle zákresu v historických mapách Sokolovského uhelného revíru pramenil potok na svazích Slavkovského lesa a do Dolního Rychnova přitékal přes již neexistující Horní Rychnov. Potok protéká Dolním Rychnovem od východu k západu až k silnicí, spojující obec s městem Sokolov. Odtud teče potok severním směrem v zatrubněném úseku do Sokolova, částečně pod výsypkou Antonín. V Sokolově se pod lávkou pro pěší, tzv. Krajcarovo lávkou, vlévá do Ohře na jejím 197,5 říčním kilometru.\n"}
{"id": "1237698", "url": "https://cs.wikipedia.org/wiki?curid=1237698", "title": "Graf Schwerin Greifswald", "text": "Graf Schwerin Greifswald\n\nMSV Graf Schwerin Greifswald (celým názvem: Militär-Sportverein Graf Schwerin Greifswald) byl německý vojenský fotbalový klub, který sídlil v pomořanském městě Greifswald. Založen byl v roce 1930, zanikl v roce 1945 po pádu nacistického režimu. Klub patřil pod pozemní jednotky Wehrmacht. Klubové barvy byly modrá a bílá.\n\nSvé domácí zápasy odehrával na Volksstadionu Greifswald.\n\nZdroj: \n\n\n\nZdroj: \n\n\n\nZdroj: \n\n"}
{"id": "1237699", "url": "https://cs.wikipedia.org/wiki?curid=1237699", "title": "HSV Groß Born", "text": "HSV Groß Born\n\nHSV Groß Born (celým názvem: Heeressportverein Groß Born) byl německý vojenský fotbalový klub, který sídlil v pomořanském městě Groß Born (dnešní Borne Sulinowo v Západopomořanském vojvodství). Klub patřil pod pozemní jednotky Wehrmacht.\n\nZanikl v roce 1945 po polské anexi východních Pomořan.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1237700", "url": "https://cs.wikipedia.org/wiki?curid=1237700", "title": "LSV Kamp-Köslin", "text": "LSV Kamp-Köslin\n\nLSV Kamp-Köslin (celým názvem: Luftwaffen-Sportverein Kamp-Köslin) byl německý vojenský sportovní klub, který sídlil v pomořanském městě Köslin (dnešní Koszalin v Západopomořanském vojvodství). Klub patřil pod letecké jednotky Luftwaffe.\n\nZaložen byl v roce 1940, zanikl v roce 1944.\n\n\nZdroj: \n\n\n\nZdroj: \n\nPoznámky:\n\n"}
{"id": "1237702", "url": "https://cs.wikipedia.org/wiki?curid=1237702", "title": "Jeremy Ferguson", "text": "Jeremy Ferguson\n\nJeremy Miles Ferguson uměleckým jménem Jinxx (* 7. ledna 1986 Webster City, Iowa) je americký hudebník, známý jako skladatel, kytarista, houslista, violoncellista, klavírista a zpěvák rockové skupiny Black Veil Brides.\n\nV Black Veil Brides hraje na kytaru a housle. Svou první kytaru dostal, když mu byly pouhé dva roky a první show odehrál se svým otcem, když mu bylo 9. Jeho předchozí kapely zahrnují The Dreaming, Amen, The Drastics či 80 Proof Riot, kde poprvé potkal Jaka. K Black Veil Brides se připojil v roce 2009. \n"}
{"id": "1237703", "url": "https://cs.wikipedia.org/wiki?curid=1237703", "title": "Viktoria Kolberg", "text": "Viktoria Kolberg\n\nSV Viktoria Kolberg (celým názvem: Sportverein Viktoria Kolberg) byl německý sportovní klub, který sídlil v pomořanském městě Kolberg (dnešní Kołobrzeg v Západopomořanském vojvodství). Založen byl v roce 1921, zanikl v roce 1945 po polské anexi východních Pomořan.\n\nSvé domácí zápasy odehrával na stadionu Langenbergstraße oder Militärsportplatz s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1237704", "url": "https://cs.wikipedia.org/wiki?curid=1237704", "title": "Vojenský hřbitov (Lada v Podještědí)", "text": "Vojenský hřbitov (Lada v Podještědí)\n\nVojenský hřbitov v Ladech v Podještědí (\"Ukrajinský hřbitov na Ladech\"), části obce Jablonné v Podještědí na Liberecku se nachází u čp. 24 na okraji lesa asi 400 metrů východně od osady Lada. Má rozlohu 2524 m² a je chráněn jako nemovitá Kulturní památka České republiky.\n\nHřbitov byl založen jako pravoslavný na začátku 1. světové války v prosinci 1914 a sloužil nedalekému zajateckému táboru. Internovaných vojáků různých národností zde zemřelo pro špatné podmínky, zranění a nemoci přes sto, vojáků z Ukrajinské brigády zde zemřelo kvůli tyfové nákaze i dalších příčin přes dvacet.\n\nHroby na hřbitově byly podle vyznání označeny latinským nebo pravoslavným křížem. Na všech byla upevněna plechová tabulka se jménem. Mohyla z kamenů zde vznikla na památku pohřbeným Židům.\n\nRuským válečným zajatcům byl roku 1918 postaven uprostřed hřbitova pomník. Ukrajinští vojáci zde roku 1921 před svým odchodem vybudovali žulový památník s postavou ukrajinského pěvce s kobzou, na kterém jsou vytesány verše národního básníka Tarase Ševčenka (1814-1861): \"Sláva se nevytratí, světem půjde ve zkazkách a vyprávět se bude všude, co se přihodilo, kde je pravda a kde bezpráví, a jakými dětmi své doby jsme vlastně byli.\"\n\nHřbitov nebyl udržován a chátral. Původní kříže byly zničeny nebo ztraceny a hroby zarostly náletem.\n\nNa podzim roku 2008 byl hřbitov vyčištěn a upraven, hroby byly znovu opatřeny kříži a celý hřbitov byl ohrazen dřevěným plotem. Na revitalizaci se finančně podílelo Ministerstvo obrany ČR.\n\nZajatecký tábor se začal stavět 2. listopadu 1914 severně od nádraží v Jablonném na tamních polích.\n\nBylo zde ubytováno přibližně 4000 zajatců, převážně Rusů, do konce roku stoupl jejich počet na 4800. Roku 1915 sem přicházeli kromě Rusů také Francouzi, Srbové, Italové a Angličané, v červnu jejich počet stoupl na 12 tisíc mužů. Zajatci pracovali převážně v zemědělství nebo v lese.\n\nPo uzavření Brestlitevského míru 4. března 1918 byli zajatí vojáci vyměněni za rakouské vojáky v ruském zajetí, směli se volně pohybovat po městě a po 28. říjnu 1918 se postupně vraceli domů.\n\nŠpitál pro rakouské vojáky byl v táboře zřízen koncem roku 1917. Po jeho rozšíření v červnu 1918 zde bylo ošetřeno přibližně 600 vojáků. 25. června 1918 sem dorazil jeden z posledních transportů raněných a nemocných z italského bojiště u Tridentu. Po vyprázdnění tábora zabral špitál postupně deset baráků, koncem roku 1918 byl zrušen.\n\n30. května 1919 bylo do tábora přesunuto 4700 vojáků a důstojníků z Ukrajinské brigády, která ustupovala na československé území před obklíčením Poláky v haličské oblasti. V Československu byli vojáci odzbrojeni a internováni v táborech v Josefově a v Jablonném a měli jako hosté volnost pohybu. Někteří z nich byli nemocní tyfem, ale rozšíření nemoci se podařilo zastavit - zemřelo jen pět mužů. Počet internovaných se postupně zvýšil na 6000 osob. V říjnu 1921 byli všichni přemístěni do pevnosti v Josefově, poté byl tábor zrušen, baráky rozebrány a dřevo prodáno.\n\n\n\n"}
{"id": "1237705", "url": "https://cs.wikipedia.org/wiki?curid=1237705", "title": "Kösliner SV Phönix", "text": "Kösliner SV Phönix\n\nKösliner SV Phönix (celým názvem: Kösliner Sportverein Phönix) byl německý sportovní klub, který sídlil v pomořanském městě Köslin (dnešní Koszalin v Západopomořanském vojvodství). Založen byl v roce 1909, zanikl v roce 1945 po polské anexi východních Pomořan. Klubové barvy byly červená a černá.\n\nSvé domácí zápasy odehrával na stadionu Neukampfbahn s kapacitou 20 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1237707", "url": "https://cs.wikipedia.org/wiki?curid=1237707", "title": "SV Preußen Köslin", "text": "SV Preußen Köslin\n\nSV Preußen Köslin (celým názvem: Sportverein Preußen Köslin) byl německý sportovní klub, který sídlil v pomořanském městě Köslin (dnešní Koszalin v Západopomořanském vojvodství). Založen byl v roce 1909, zanikl v roce 1945 po polské anexi východních Pomořan. Klubové barvy byly černá a bílá.\n\nSvé domácí zápasy odehrával na stadionu Neukampfbahn s kapacitou 20 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1237708", "url": "https://cs.wikipedia.org/wiki?curid=1237708", "title": "FC Pfeil Lauenburg", "text": "FC Pfeil Lauenburg\n\nFC Pfeil Lauenburg (celým názvem: Fußballclub Pfeil 1919 Lauenburg) byl německý fotbalový klub, který sídlil v pomořanském městě Lauenburg (dnešní Lębork v Pomořském vojvodství). Založen byl v roce 1919, zanikl v roce 1945 po polské anexi východních Pomořan. Klubové barvy byly červená a bílá.\n\nSvé domácí zápasy odehrával na stadionu Städtischer Sportplatz.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1237709", "url": "https://cs.wikipedia.org/wiki?curid=1237709", "title": "SV Sturm Lauenburg", "text": "SV Sturm Lauenburg\n\nSV Sturm Lauenburg (celým názvem: Sportverein Sturm 1919 Lauenburg) byl německý sportovní klub, který sídlil v pomořanském městě Lauenburg (dnešní Lębork v Pomořském vojvodství). Založen byl v roce 1919, zanikl v roce 1945 po polské anexi východních Pomořan. Klubové barvy byly černá a žlutá.\n\nSvé domácí zápasy odehrával na stadionu Städtischer Sportplatz.\n\nZdroj: \n\n\n\nZdroj: \n\n\n\nZdroj: \n\n"}
{"id": "1237710", "url": "https://cs.wikipedia.org/wiki?curid=1237710", "title": "Hegesippos", "text": "Hegesippos\n\nSvatý Hegesippos, (asi 110 – 7. dubna 180) byl křesťanský kronikář rané církve. \n\nData narození a úmrtí Hegesippa jsou nejistá a vymezují se Eusebiovým výrokem o tom, že se smrt Antinoa (130) udála za Hegesippova života, že přišel do Říma před papežem Anicetem a psal v čase pontifikátu papeže Eleuthera (biskup římský v letech 174–189). Hegesippos cestoval přes Korint do Říma, přitom zaznamenával tehdy ještě nustálené učení v jednotlivých církvích, které cestou navštívil, a zjišťoval jejich jednotu s Římem, jak můžeme soudit podle tohoto úryvku:\n\n„\"…Korintská církev setrvávala v pravé víře až do Prima, biskupa v tomto městě. S tímto jsem se přátelsky stýkal, když jsem se plavil do Říma. I s Korintskými jsem se stýkal po mnoho dní a radovali jsme se, že zachováváme pravou víru. Když jsem přišel do Říma, setrval jsem tam až do doby Aniceta, jehož jáhnem byl Eleutherus. Po smrti Aniceta pak nastoupil Soter a po něm Eleutherus. Při ustanovování nástupce biskupa v každém městě se postupuje tak jak to nařizují Zákon, Proroci a Pán…\"“\n\nPsal především proti herezím gnosticismu a markionismu. Hegesippova práce je nyní zcela ztracena. Zachováno je jen 8 pasáží popisujících historii církve, citované Eusebiem, který uvádí, že Hegesippos napsal \"Hypomnémata\" (), \"Paměti\" nebo také \"Memoranda\", skládajících se z 5 knih o apoštolských kázání. Prostřednictvím Eusebia znal Hegesippa také Jeroným, který zaznamenal, že Hegesippos “\"psal historii všech církeních událostí od umučení až po svou vlastní dobu… v pětí svazcích\"”, což by z \"Hypomnémat\" udělalo církevní dějiny. Hegesippos se odvolával zejména na tradici zakotvenou v nauce, která byla předávána skrze posloupnost biskupů, čímž Eusebiovi poskytl informace o prvních biskupech, které by jinak byly ztraceny.\n\nEusebios dále zaznamenal, že Hegesippos konvertoval z judaismu a byl vzdělaný v semitských jazycích. Dobře se orientoval v ústní tradici a zvycích Židů, znal apokryfní Evangelium Židů a syrské evangelium Pešity. Eusebiovy slabé osobní znalosti židovských zvyků, hebrejštiny a aramejštiny, byly ale nedostatečné, aby mohl hodnotit Hegesippa jako důvěryhodného zdroje. \n\nJe pravděpodobné, že si Eusebius od Hegesippa vypůjčil jeho seznam raných jeruzalémských biskupů. Existují hypotézy, že stopy seznamu papežů u Epifana ze Salamíny, mohou být také odvozené od Hegesippa, když tento spisovatel ze 4. století zmínil: „\"Marcellina k nám přišla později a zničila mnoho, za dnů Aniceta, Římského biskupa.\"“, a potom odkazuje na „\"výše uvedený přehled\"“, ačkoli žádný nedodal.\n\nEusebius citoval z Hegesippovy páté a poslední knihy zprávu o smrti Jakuba Spravedlivého, „\"bratra Páně\"“, kterému dal nejasný řecký přídomek „\"Oblias\"“, pravděpodobně nějaké semitské jméno v řeckém překladu. Robert Eisenman to přeložil jako „\"Ochránce lidí\"“, což bylo v hebrejštině jinak „\"Zaddikim\"“. Také přepsal z Hegesippa příběh volby svého nástupce Simeona a svolání potomků apoštola Judy Tadeáše do Říma císařem Domiciánem.\n\nSeznam herezí, proti nimž Hegesippos vystupoval, Eusebios zachoval také. Všechny tyto pasáže citované Eusebiem, byly zaznamenány již v originále jeho díla, a pocházely z páté Hegesippovy knihy. Je pravděpodobné, že tvrzení, že apoštol Jan byl vykázán na Patmos Domiciánem, našel Eusebius také v Hegesippovi. Hegesippus zmínil dopis papeže Klementa Korinťanům, zřejmě ve spojení s Domiciánem nařízeným pronásledováním křesťanů. Je velmi pravděpodobné, že datování herezí podle papežské vlády v Ireneovi a Epifanovi – např. že Markiónovi žáci Cerdon a Valentínos přišli do Říma před Anicetem – bylo odvozeno od Hegesippa, a stejně tak může být pravda i tvrzení, že Hermas, autor spisu Hermův Pastýř, byl bratr papeže Pia (jak to uvádějí báseň proti Markiónovi, Catalogus Liberianus a tzv. fragment Muratoriho).\n\nHegesippova práce mohla být stále ještě dochována v šestnáctém a sedmnáctém století ve třech východních knihovnách.\n"}
{"id": "1237712", "url": "https://cs.wikipedia.org/wiki?curid=1237712", "title": "Jake Pitts", "text": "Jake Pitts\n\nJake Pitts celým jménem Jacob Mark Pitts (* 21. srpna 1985 Idaho) je americký zpěvák a hlavní kytarista rockové skupiny Black Veil Brides.\n\nPrvní kytaru dostal, když mu bylo 10 let, ale naplno se začal hře na kytaru věnovat až o mnoho let později, když si oblíbil skupinu Metalica. Od své matky, která byla hudební skladatelkou a pianistkou se začal učit hudbě a teorii harmonie. Kromě toho byl obdivovatelem rockových a metalových skupin Van Halen, Scorpions, Buckethead, Avenged Sevenfold, Mötley Crüe a také umělci Paulem Gilbertem, Randy Rhoadsem, Tony Iommim, kteří na něj měli vliv. Předtím než se stal členem skupiny Black Veil Brides, tak hrál ve skupině The Perfect Victim a 80 Proof Riot. Je absolventem Recording School v Los Angeles, kde se v roce 2006 stal zvukovým inženýrem.\n\nSložil píseň \"\"Carolyn\"\", která pojednávala o jeho matce, v době kdy byla nemocná. Jeho matka Carolyn zemřela 18. ledna 2014. V současné době (2016) žije v Los Angeles se svojí ženou a dvěma psy (Trixy a Ernie).\n\n\n"}
{"id": "1237713", "url": "https://cs.wikipedia.org/wiki?curid=1237713", "title": "Montloué", "text": "Montloué\n\nMontloué je francouzská obec v departementu Aisne v regionu Hauts-de-France. V roce 2013 zde žilo 176 obyvatel.\n\nSousední obce jsou: Dizy-le-Gros, Montcornet, Noircourt, Soize a Le Thuel.\n\n\"Počet obyvatel\"\n"}
{"id": "1237716", "url": "https://cs.wikipedia.org/wiki?curid=1237716", "title": "Registrované partnerství ve Spojeném království", "text": "Registrované partnerství ve Spojeném království\n\nRegistrované partnerství ve Spojeném království je právní instituce upravená Zákonem o registrovaném partnerství z roku 2004, který garantuje párům stejného pohlaví určitá práva a povinnosti vyplývající z civilního sňatku. Registrovaní partneři mají stejná majetková práva jako manželé, včetně osvobození od dědické daně, rovného přístupu k sociálnímu zabezpečení a důchodovým benefitům, jakož i rodičovské odpovědnosti k dítěti partnera , včetně povinnosti se přiměřeným způsobem podílet na jeho výchově, právu stavby, životnímu pojištění, statusu blízké osoby při návštěvě v nemocnici atd. Rozvod partnerství je pouze formálním procesem.\n\nManželský zákon z roku 2013 umožnil homosexuálním párům v Anglii a Walesu vstupovat do manželství od března 2014 s tím, že stávající registrovaná partnerství zůstanou i nadále platná. Později se v r. 2014 umožnilo přeměnit status existujícího registrovaného partnerství na manželství. Obdobný zákon o manželství a registrovaném partnerství ve Skotsku z roku 2014 tuto možnost neobsahuje, ale počítá s ní, neboť umožňuje registrovaným partnerům vstup do manželství bez nutnosti předešlého rozvodu partnerství.\n\nFakt, že je registrované partnerství od prosince 2014 nepřístupné heterosexuálním párům, vyvolal ve Spojeném království vlnu rozporů. Z tohoto důvodu začaly od února 2018 britská a skotská vláda přezkoumávat stávající zákon o registrovaném partnerství a možnost jeho zpřístupnění heterosexuálním párům, které zatím mohou uzavřít pouze manželství.\n\nRegistrované partnerství je trvalým svazkem dvou osob stejného pohlaví, který vzniká registrací před orgánem veřejné moci, a končí buď smrtí, rozvodem nebo prohlášením za neplatné. Část 2 je účinná pro Anglii a Wales, Část 3 pro Skotsko a Část 4 pro Severní Irsko.\n\nRegistrované partnerství vzniká svobodným projevem vůle obou jedinců, kteří se zapíší do listiny registrovaného partnerství v přítomnosti matrikáře a dvou svědků.\n\nPři standardním procesu musejí obvykle obě strany ještě před registrací uvědomit příslušný orgán. Oba partneři musí zároveň mít trvalé bydliště v té zemi Spojeného království, v níž se chtějí registrovat. Anglie a Wales a Severní Irsko odpovídají na podanou žádost o registraci v nejkratší době 7 dní, ve většině případů však do 15 dnů. Registrované partnerství ve Walesu (\"velšsky: Partneriath Sifil\") může být buď vedené v angličtině, anebo ve velštině, ovládají-li jej oba partneři, matrikář a svědci. Listina registrovaných partnerství vedená ve Walesu má jak svojí velšskou, tak i anglickou verzi, bez ohledu na to, v jakém jazyce bylo které partnerství uzavřené.\n\nVe Skotsku není trvalé bydliště podmínkou k uzavření platného partnerství. V průběhu čekací lhůty je uzavřené partnerství zveřejněno s tím, že každý má právo vznést formální námitku. Je-li námitka vznesená, nemůže být registrované partnerství uzavřeno, dokud nedojde k jejímu vyvrácení, anebo orgán veřejné moci dojde k závěru, že se nejedná o překážku v uzavření registrovaného partnerství. Nejsou-li žádné námitky nebo jiné překážky, jsou příslušné orgány povinné registrované partnerství uzavřít na žádost obou stran po vypršení čekací lhůty. Registrované partnerství musí být zaznamenáno do 12 měsíců od podání první žádosti.\n\nSpecifika v registraci se uplatňují u několika mála zvláštních situací, například u osob vykonávajících trest domácího vězení, zadržených osob a těch, kteří jsou vážně nemocní, případně v ohrožení smrtí.\n\nZákladní podmínkou vstupu do registrovaného partnerství je stejné pohlaví obou partnerů a dosažení věku nejméně 16 let. Osoby mladší 18 let potřebují obvykle souhlas zákonných zástupců, vyjma Skotska. Kromě toho se nesmí partneři nacházet v zákonem vyjmenovaných situacích specifikovaných částí 1 odstavci 1, paragrafech 1 a 2 (paragraf 3 se nikdy neuplatňoval z důvodu rozhodnutí Evropského soudu pro lidská práva ve věci obdobných ustanoveních pro manželství). Trvající manželství nebo registrované partnerství je taktéž překžákou v uzavření partnerství.\n\nRegistrované partnerství může být uzavřené i na půdě britských velvyslanectví a konzulárních oddělení, dovolují-li to zákony příslušné země. Od října 2009 obdržela britská ambasáda ve Francii 28 žádostí o registraci. Při takovýchto příležitostech musí být alespoň jeden z partnerů britským občanem. Páry ze zámoří, kteří chtějí registrovat své partnerství ve Spojeném království, se do něj musí přestěhovat do 7 dní před podáním žádosti o registraci a s 15denním čekáním před uzavřením.\n\nPři příležitosti uzavírání registrovaného partnerství je zakázáno používat náboženské texty, hudbu a symboly. Je taktéž nemožné provádět takové obřady v církevních institucích. 17. února 2011 oznámila britská vláda, že v důsledku přijetí Zákona o rovnosti (Equality Act) 2010 by se měla v Anglii a Walesu přijmout určitá opatření a zrušit některá omezení, ačkoliv by orgány církve neměly být nuceny k provádění obřadů registrovaného partnerství. Toto bylo implementováno novelou zákona o manželství a registrovaném partnerství The Marriages and Civil Partnerships (Approved Premises) (Amendment) Regulations 2011. 26. září 2011 publikovala Home Office následující prohlášení na svých webových stránkách:\n\nVeřejná diskuse na téma zpřístupnění občanských sňatků pro páry stejného pohlaví započne v březnu 2012,\" oznamuje dnes vláda.\n\nJakožto součást komise pro zrovnoprávnění leseb, gayů, bisexuálů a translidí oznámila vláda v únoru tohoto roku svůj záměr zabývat se otázkou rovného přístupu k občanským sňatkům. Ministryně pro rovné zacházení Lynne Featherstoneová řekla:\n\n\"S potěšením oznamuji, že se vláda v nejbližších letech začne zabývat otázkou zpřístupnění občanských sňatků pro páry stejného pohlaví. Toto nás opravňuje ještě před koncem tohoto volebního období učinit několik legislativních změn. Budeme úzce spolupracovat s těmi, kteří mají o tuto záležitost zájem, rozumějí ji a dokáži ji uspokojivě obhájit při veřejné diskusi.\"\n\nDiskuse se omezí pouze na občanské sňatky pro homosexuální páry - nikoli na církevní.\n\nOtázka odstranění určitých omezení v registrovaném partnerství a manželství se stala předmětem diskusí i v zákonodárných orgánech dalších zemí skotském parlamentu a Shromádění Severního Irska. Od září do prosince 2011 vedla skotská vláda debatu na téma odstranění náboženských omezení v registrovaném partnerství a legalizace stejnopohlavního manželství v zemi. V předmluvě konzultačního dokumentu prohlásila první náměstkyně ministra Nicola Sturgeonová:\"Skotska vláda je už na začátku této diskuse schopná zaujmout jasné stanovisko. V otázce uzavírání registrovaného partneství před Bohem se přikláníme k tomu, že by nemělo být znepřístupněno stejnopohlavním párům. Pokud jde o stejnopohlavní manželství, tak by stejnopohlavní páry měly mít taktéž svobodu volby, zda do něj chtějí vstoupit, pokud chtějí takto demonstrovat své soužití před okolím. Zastáváme taktéž názor, že by žádný orgán církve neměl být nucen k uskutečňování obřadů stejnopohlavního manželství nebo registrovaného partnerství na své půdě.\n\nNa rozdíl od podobné debaty v Anglii a Walesu, která začala v březnu 2012, se Skotsko zabývalo otázkou stejnopohlavního manželství v náboženském kontextu. 10. prosince 2011 informoval týdeník \"The Scotsman\" o 50 tisících obdržených odpovědích a o vyjádření vládního mluvčího, že analýza bude publikována na jaře roku 2012. Navzdory přijetí zákona legalizujícího stejnopohlavní manželství skotským parlamentem v únoru 2014 se skotská vláda taktéž rozhodovala o zpřístupnění registrovaného partnerství heterosexuálním párům. Další aspekty skotského zákona o manželství a registrovaném partnerství (\"Marriage and Civil Partnership (Scotland)\") z roku 2014 legalizující stejnopohlavní manželství a měníí registrované partnerství zahrnují:\n\nZákon o změně pohlaví (\"Gender Recognition Act\") přijatý v roce 2004 umožňuje translidem změnit své úřední pohlaví. Před uskutečněním tohoto procesu musí být jejich manželství rozvedeno, z čehož vystávají určitá dilema pro manželské páry, které spolu chtějí zůstávat i nadále navzdory změně pohlaví svého protějšku. Podle zvláštního ustanovení zákona o registrovaném partnerství můžou takové páry své manželství změnit na partnerství a ihned v den rozvodu jej uzavřít.\n\nRegistrace stejnopohlavního páru jakožto zámořského svazku je specifikovaná v odstavci 20 zákona o registrovaném partnerství, anebo musí splňovat určité obecné podmínky, které mu dávají možnost nést status registrovaného partnerství. Ty jsou blíže uvedeny v sekci 212 a sekcích 215-218 zákona.\n\nU zámořských svazků musí být splněny obecné podmínky jmenované zákonem té země nebo teritoria, ve kterých se uskutečňují:\n\n\nPozice registrovaného partnerství je ve finančním uspořádání totožná s manželstvím. Například sekce 11 zákona o majetkových právech vdaných žen (\"Married Women's Property Act\") 1882 je aplikovaná i na registrovaném partnerství; tedy pojistné plnění pozůstalého parnera není v souladu s politikou životního pojištění předmětem dědictví po zůstaviteli.\n\nZákony týkající se vůlí, správy majetku a rodiny jsou taktéž aplikovány na registrované partnerství stejně jako na manželství; jedná se o finanční úlevy podle části druhé zákona o záležitostech manželských (\"Matrimonial Causes Act 1973\") (MCA) a zákona o domácích a smírčích řízeních (\"Domestic Proceedings and Magistrates' Court Act 1978\"), jíž se řídí i registrované partnerství. Daňové úlevy pro manžele podle s.18 zákona o dani dědické (\"Inheritance Tax Act 1984\") se týkají i registrovaného partnerství podle ujednání zákona o registrovaném partnerství (\"Civil Partnership Act 2004\"). Ve Skotsku se staletý systém minima práv k předmětu dědictví pro ovdovělého manžela aplikuje i na registrované partnerství podle sekce 131 zákona. \n\nV případě sporu mezi registrovanými partnery ve věci majetku se může jeden z páru obrátit na příslušný soud, který pak následně vynese rozsudek, jehož součástí může být i příkaz k prodeji. Vyživovací povinnost mezi partnery a právo podílet se vzájemně na životní úrovni se přiznává pouze v případě, kdy je k tomu shledán důvod, a kdy má k tomu dotyčný partner dostatečné prostředky.\n\nV případě rozvodu, zneplatnění nebo jakékoli rozluky partnerství, u nichž se řeší záležitost dětí v rodině, se musí soud rozhodnout, zda je v souladu se zákonem o dětech (\"Children Act\") 1989 příslušný. Sekce 75 znovalizovala definici termínu 'dítě v rodině'.\n\nJiné novely byly přijaty pro zrovnoprávnění postavení registrovaných partnerů s manžely. Registrované partnerství garantuje osobám žijícím výkon rodičovské zodpovědnosti ke svému nevlastnímu dítěti prostřednictvím sekce 75 zákona. Kromě tohoto obsahuje i ustanovení i právu na styk. I vyživovací povinnost k dítěti podle plánu 1 z r. 1989 je rozšířená na registrované partnery. Adopční zákony zacházejí s registrovaným partnerstvím stejně jako s manželstvím v celé Británii, ačkoliv od nich 18. listopadu 2011 upustilo Severní Irsko. Severoirské zákony se v důsledku toho staly předmětem soudního přezkumu v prosinci 2011.\n\nZákon změnil i další zákony ve snaze zrovnoprávnit pozici registrovaného partnerství. Týká se to také bydlení, nájmu a zákona o tragických nehodách (\"Fatal Accident Act 1976\"). Znovelizovány byly i aplikovatelné části zákona o rodině (\"Family Law Act\").\n\nPrvní registrované partnerství podle nově přijaté legislativy uzavřeli dne 5. prosince 2005 v 11,00 hod. dopoledne Matthew Roche a Christopher Cramp v Hospicu Svatého Barnabáše ve Worthingu, Západním Sussexu. Kvůli dlouhé a těžké nemoci Matthewa Rocheho bylo od zákonné 15denní čekací lhůty upuštěno. Roche pak následující den zemřel. Registrované partnerství uzavřené v klasické čekací lhůtě se uskutečnilo 19. prosince 2005 v Belfastu.\n\nVe Velké Británii se oficiálně první registrovaná partnerství mohla v souladu s čekací lhůtou uzavírat 21. prosince, ale díky rozdílnému výkladu legislativy se první uskutečnilo 20. prosince ve Skotsku. První registrovaná partnerství v Anglii a Walesu se pak uzavřela 21. prosince 2005 ve Westminsteru, Hampshiru, Kensingtonu a Chelsea, Hammersmithu a Fulhamu a Brightonu a Hovu s rekordním počtem.\n\nManželství a registrované partnerství si jsou velmi podobny a liší se jenom v některých technických detailech: Sexuálně přenosná nemoc je důvodem k rozvodu manželstív, ale ne registrovaného partnerství; nevěřa je taktéž důvodem k rozvodu manželství, ale ne registrovaného partnerství; v manželství se mluví o manželce (\"wife\") a manželovi (\"husband\"), kdežto v registrovaném partnerství se používá pouze termín partneři. Co se týče důchodů, neplatnosti a rozvodu, tak se od sebe oba instituty vesměs neliší.\n\nJakožto státní církev diskutovali Anglikáni o pokynech pro své duchovní ve vztahu k registrovanému partnerství. Podle nich nepovažuje Dům biskupů vstup do registrovaného partnerství za nekompatibilní se svatými příkazy, čímž všechny své duchovní ubezpečili v tom, že o svůj biskupský řád nepřijdou, protože jejich registrované partnerství je plně konzistentní s výkonem funkce klerikála. Dům biskupů došel k závěru, že vylučovat ze svých řad ty, kteří se rozhodnout uzavřít registrované partnerství, by bylo v rozporu s učením církve, a že by to znamenalo i vážný sociální problém.\n\nV r. 2010 se Generální synoda rozhodla rozšířit penzijní a zaměstnanecké benefity na klerikály žijící v registrovaném partnerství. V r. 2013 rozhodla církev, že kněží žijící v registrovaném partnerství se můžou stát biskupy. V odůvodnění podpory takových partnerství církev uvedla, že uznává homosexuální vztahy, protože často ztělesňují věrnost a vzájemnou lásku, což je křesťanská hodnota hodná společenského i právního uznání.\n\nOd prosince 2005 do prosince 2006 uzavřelo registrované partnerství 18 059 párů. V následujících letech se to mělo následovně: 8 728 v r. 2007, 7 169 v r. 2008, 6 281 v r. 2009 , 6 385 v r. 2010 a 6 795 v r. 2011 (až 6,4 %).\n\nRozvody/rušení partnerství mezi ženami činily tou dobou v r. 2011 64,6 %, což v porovnání s 50,7 % rozvody mužských partnerství v tom samém roce a 51,2 % mírou rozvodosti mezi ženami v r. 2011 ukazuje, že partnerství uzavřená mezi ženami mají celkově nižší míru stability, než mezi muži. Na druhou stranu je nutné vzít v potaz také to, že zájem o registrované partnerství byl ze strany mužských párů větší před r. 2007, a pak se začal postupně snižovat. Koncem roku uzavřelo registrované partnerství celkem 53 417 párů, což znamená, že 106 834 osob žije v registrovaném partnerství, což o pětinásobek převýšilo odhady labouristické vlády v r. 2004, která počítala s tím, že do r. 2010 uzavře registrované partnerství 11 000 párů, a tím pádem 22 000 osob.\n\nDo r. 2009 uzavřelo 487 párů v různých 20 zemích registrované partnerství na půdách britských konzulárních úřadů. Šest z těchto zemí legalizovalo stejnopohlavní manželství, registrované partnerství nebo podobný právní institut. Britské ambasády ve více než devítí zemích jsou oprávněny registrovat stejnopohlavní páry na své půdě v souladu s tímto zákonem, ale ne na všech bylo tohoto právo ještě využito.\n\nVětšina Zámořských území Spojeného království zatím neindikovala plány přijmout zákon o registrovaném partnerství. Britské koruní závislé území Jersey registrované partnerství přijalo. Od r. 2016 je občanský sňatek i registrované partnerství přístupný jak heterosexuálním, tak i homosexuálním párům na Falklandách, Manu a Gibraltaru. \n\nV r. 2008 se zákonodárné shromáždění Kajmanských ostrovů rozhodlo přijmout zákonnou definici manželství jako svazku muže a ženy, čímž signalizovalo své odmítání registrovaného partnerství. Vláda Jejího veličenstva se k tomu vyjádřila tak, že nemá dostatečné pravomoci k tomu, aby Kajmanské ostrovy donutila uznávat registrované partnerství.\n\n\n"}
{"id": "1237719", "url": "https://cs.wikipedia.org/wiki?curid=1237719", "title": "Montcornet (Aisne)", "text": "Montcornet (Aisne)\n\nMontcornet je francouzská obec v departementu Aisne v regionu Hauts-de-France. V roce 2013 zde žilo 1 478 obyvatel.\n\nSousední obce jsou: Dizy-le-Gros, Chaourse, Lislet, Montloué, Soize, La Ville-aux-Bois-lès-Dizy a Vincy-Reuil-et-Magny.\n\n\"Počet obyvatel\"\n"}
{"id": "1237720", "url": "https://cs.wikipedia.org/wiki?curid=1237720", "title": "Montcornet", "text": "Montcornet\n\nMontcornet je název dvou obcí ve Francii:\n\n"}
{"id": "1237721", "url": "https://cs.wikipedia.org/wiki?curid=1237721", "title": "Golf Channel", "text": "Golf Channel\n\nGolf Channel (do roku 2008 pod názvem The Golf Channel, zkráceně \"TGC\") je americký placený sportovní kabelový a satelitní televizní kanál, jež je úzce profilován na tematiku golfu. Stanice vysílá nepřetržitě 24 hodin denně. Programová skladba je tvořená živými přenosy z golfových turné, dokumenty o golfu a slavných golfových hráčích, pořadů typu talk show se slavnými golfisty a golfovým zpravodajstvím s aktuálními výsledky. Pro rekreační golfisty vysílá také instruktážní videa a školu golfu . Podle licenčních podmínek může \"Golf Channel\" odvysílat také teleshopping propagující firmy působící v golfovém prostředí .\n\nNápad na spuštění sportovního kanálu cíleného výhradně na golf se zrodil v roce 1991 u mediálního podnikatele Josepha E. Gibbse, pocházejícího z Birminghamu v Alabamě. Ten vytušil dostatečný zájem veřejnosti a nechal si provést průzkum. Gibbsovi se podařilo zahájit spolupráci s americkým profesionálním golfistou Arnoldem Palmerem, který měl velmi dobré znalosti golfu a kontakty v golfovém prostředí, zatímco Gibbs měl zkušenosti s provozováním dalších kabelových sítí.\nSvé plány na spuštění \"Golf Channelu\" společně oznámily veřejnosti na profesionálním golfovém turnaji Bob Hope Chrysler Classic v únoru roku 1993 a začaly hledat investory. To se jim nakonec podařilo. Kabeloví operátoři \"Continental Cablevision\", \"Comcast Cable Communication\", \"Newhouse Broadcasting\", \"Cablevision Industries\", \"Adelphia Communications\" a \"Times Mirror Company\" poskytly na spuštění nového kanálu a vybudování plně digitálně vybaveného studia celkem 80 milionů amerických dolarů.\nNa sestavení pestrého programového schématu byl přijat zkušený manažérský tým a odborník na line up vysílání. \"The Golf Channel\" zahájil své vysílání 17. ledna 1995 a již od 19. do 22. ledna 1995 odvysílal první živý přenos soutěže Dubai Desert Classic. \"The Golf Channel\" se stal prvním sportovním kanálem věnující se výhradně golfu. V prvním roce bylo odvysíláno 23 tuzemských turnajů a 41 evropských a australských událostí. \n\nV roce 1996 byly spuštěny webové stránky \"GolfChannel.com\", jejíž hlavním cílem bylo sdružovat komplexní informace pro golfisty a fanoušky, nejnovější zprávy, video návody a další informace z oblasti golfu . Ve stejném roce \"Golf Channel\" expandoval do zahraničí a zahájil vysílání v Japonsku .\n\nNa konci roku 1998 měl \"The Golf Channel\" 22 milionů předplatitelů .\n\nV roce 2002 \"The Golf Channel\" zaměstnával ve studiu v Orlandu 330 lidí .\n\nO rok později provozovatel britského televizního programu Golf TV (\"Golf TV Ltd.\") oznámil spojenectví s americkou základnou \"Golf Channel\" a tak ke dni 22. listopadu 2003 byla spuštěna britská verze Golf Channel UK. První vysílání bylo možné sledovat od 19. hodiny v digitální satelitní platformě Sky Digital na kanálu 429 .\n\nV roce 2006 došlo ke spojenectví DirecTV s podnikatelem Carlosem Avilou, což vedlo ke spuštění verze \"Golf Channel\" pro Latinskou Ameriku s výjimkou Brazílie. Program je vysílán ve španělštině. \n\nÚspěch zaznamenali v roce 2007, kdy se podařilo uzavřít exkluzivní patnáctiletý kontrakt s největším organizátorem golfových turné PGA Tour. Tento kontrakt zcela pokryl Mercedes Championship, Sony Open, Bob Hope Chrysler Classic a FedExCup, včetně World Golf Championships, The Tour Championship a Players Championship. PGA zaručuje 47 PGA tour událostí.\nNa konci roku 2007 bylo ukočeno vysílání britské verze Golf Channel UK. Příjmy z reklamy a teleshoppingu nepokryly výdaje stanice na její provoz. \n\nOd roku 2008 se název programu zkrátil na \"Golf Channel\" a bylo zahájeno vysílání v České republice a na Slovensku .\n\nK dalšímu rozšíření partnerství na deset let, tentokrát s organizací LPGA, sdružující profesionální golfistky, došlo v roce 2010. To umožní odvysílat Premier Women's Professional Golf Tour a získali výhradní práva k Solheim Cupu. V téže roce se \"Golf Channel\" stává součástí portfolia skupiny Comcast, jehož součástí jsou televizní stanice E!, Style Network, PBS Kids Sprout a další. Po tomto spojení došlo k výraznému zvýšení podílu sledovanosti .\n\nRoku 2010 byla podepsána smlouva s francouzským provozovatelem satelitní televize AB Groupe, na jejíž základě vzniká francouzská verze Golf Channel (France) vysílající z Lucemburska .\nObdobně vzniká i verze pro Thajsko a Tchaj-wan .\n\nV roce 2011 dochází ke sloučení skupiny Comcast s americkým konglomerátem \"NBCUniversal\", čímž se \"Golf Channel\" stal součástí NBC Sports Group, které se podařilo rozšířit multiplatformní partnerství s PGA of America a stal se výhradním partnerem vysílání Ryder Cupu v USA až do roku 2030 .\n\n\"Golf Channel\" v roce 2014 expandoval také na polský trh, kde je v anglickém jazyce vysílán prostřednictvím kabelové televize \"EchoStar Studio\" v Poznani .\n\n\"Ryder Cup\" je nejsledovanější golfová týmová soutěž na světě, ve které bojuje o vítězství Evropa se Spojenými státy.\n\n\"PGA Tour\" a \"FedExCup\" jsou nejprestižnějším okruhem mužského golfu v zámoří, kde hráči bojují o prémii 10 milionů amerických dolarů. Každý rok je zakončen čtyřmi díly Play Off.\n\n\"Presidents Cup\" - Výběr světa bez hráčů Evropy s USA\n\n\"World Golf Championship\" jsou po majorech nejprestižnější golfové turnaje mužského golfu.\n\n\"European Tour\" - Nejlepší golfisté z Evropy se v závěrečném turnaji představí v katarském Dubaji.\n\n\"Denní zpravodajství\" - Aktuální informace ze světa golfu v rámci relace \"Golf Central\".\n\n\"Morning Drive\"\n\n\"Tréninkové lekce\" (Playing Lessons) - Lekce amerických trenérů pro začínající golfisty.\n\n\"Golf Channel Academy\"\n\n\"PGA Tour Champions Learning Center\"\n\n\"Škola golfu\" (School Of Golf)\n\n\"The Golf Fix\"\n\n\"Feherty\" - Talk show uváděná Davidem Fehertym.\n\n\"Golf's Greatest Rounds\"\n\n\"The Big Break\"\n\n\nNíže jsou uvedeny pouze satelity, na níž probíhá vysílání americké verze \"Golf Channelu\". Distribuční neveřejné trasy zde nejsou uvedeny.\n\n\"Golf Channel\" je dostupný v mnoha kabelových sítích ve Spojených státech amerických a Kanadě.\n\n"}
{"id": "1237723", "url": "https://cs.wikipedia.org/wiki?curid=1237723", "title": "Ernest Simoni", "text": "Ernest Simoni\n\nErnest kardinál Simoni Troshani (* 18. října 1928, Troshan, Albánie) je albánský římskokatolický kněz. Kvůli své víře strávil za albánského komunistického režimu 28 let na nucených pracích. Dne 19. listopadu 2016 jej papež František jmenoval kardinálem.\n\nErnest Simoni byl vysvěcen na kněze 7. dubna 1956. Zatčen byl roku 1963 poté, co na Štědrý den sloužil mši za zavražděného amerického prezidenta Johna Fitzgeralda Kennedyho. Po tři měsíce pak byl držen v izolaci, mučen a odsouzen k trestu smrti, který ale nebyl vykonán. Byl změněn na nucené práce a trval až do roku 1990, celkem tedy 28 let.\n\nV mezidobí byl po vězeňské revoltě v roce 1973 znovu, již podruhé, odsouzen k trestu smrti. Zachránila ho před ní svědectví mnoha dalších vězňů, pro které se stal duchovním vůdcem. Po 18 letech práce v dolech byl v roce 1981 propuštěn, dalších deset let však byl nucen pracovat na stavbách odpadních kanálů. Brát na sebe roli kněze mohl jen tajně až do pádu režimu v roce 1990.\n\nVzhledem ke svému věku, který přesahuje 80 let, se Ernest Simoni po jmenování kardinálem již nebude moci účastnit volby nového papeže. Pro albánskou katolickou církev je jeho jmenování kardinálem hlubokým symbolickým gestem, které vyjadřuje uznání vůči utrpení jejích členů za vlády komunistického diktátora Envera Hodži.\n\n"}
{"id": "1237727", "url": "https://cs.wikipedia.org/wiki?curid=1237727", "title": "Tianjin Open 2016 – ženská čtyřhra", "text": "Tianjin Open 2016 – ženská čtyřhra\n\nŽenská čtyřhra Tianjin Open 2016 probíhala v první polovině října 2016. Do deblové soutěže tenisového turnaje v Tchien-ťinu nastoupilo šestnáct dvojic. Obhájcem titulu byl čínský pár Sü I-fan a Čeng Saj-saj, jehož členky nestartovaly společně. Čeng se rozhodla pro účast na paralelním turnaji Hong Kong Tennis Open. Spoluhráčkou Sü se stala Magda Linetteová, s níž došla do finále.\n\nVítězem čtyřhry se stal čtvrtý nasazený americko-čínský pár Christina McHaleová a Pcheng Šuaj, který ve finále zdolal polsko-čínskou dvojici Magda Linetteová a Sü I-fan ve dvou setech 7–6 a 6–0. Obě šampionky si do žebříčku WTA připsaly 280 bodů a získaly první společnou trofej. McHaleová vybojovala druhý deblový titul na okruhu WTA a pro bývalou světovou jedničku Pchengovou to bylo jubilejní dvacáté takové vítězství. \n\n"}
{"id": "1237728", "url": "https://cs.wikipedia.org/wiki?curid=1237728", "title": "Beartooth Mountains", "text": "Beartooth Mountains\n\nBeartooth Mountains je pohoří na jihu Montany a na severozápadě Wyomingu, ve Spojených státech amerických. Nejvyšší hora \"Granite Peak\" (3 901 m) je současně nejvyšším vrcholem státu Montana. Pohoří zaujímá plochu 4 770 km a je součástí Skalnatých hor. Jihozápadně od pohoří leží světově známý Yellowstonský národní park.\n"}
{"id": "1237729", "url": "https://cs.wikipedia.org/wiki?curid=1237729", "title": "Hong Kong Tennis Open 2016 – ženská čtyřhra", "text": "Hong Kong Tennis Open 2016 – ženská čtyřhra\n\nŽenská čtyřhra Hong Kong Tennis Open 2016 probíhala v první polovině října 2016. Do deblové soutěže hongkongského tenisového turnaje nastoupilo šestnáct dvojic. Obhájcem titulu byl francouzsko-kazašský pár Alizé Cornetová a Jaroslava Švedovová, jehož členky se turnaje nezúčastnily.\n\nVítězem čtyřhry se stal nejvýše nasazený pár tchajwanských sester Chao-čching a Jung-žan Čanových, který ve finále za 62 minut zdolal po hladkém průběhu britskou dvojici Naomi Broadyová a Heather Watsonová ve dvou setech 6–3 a 6–1. Obě šampionky si do žebříčku WTA připsaly 280 bodů. V utkání odvrátily pět ze šesti brejkbolů a naopak pět z nabídky čtrnácti brejkových příležitostí proměnily. \n\nChao-čching získala jedenáctou deblovou trofej na okruhu WTA Tour a starší sestra Čan Jung-žan sedmnácté turnajové vítězství. Jednalo se o jejich třetí triumf v probíhající sezóně a po únorové výhře na Qatar Total Open 2016 o devátý společný. \n\n"}
{"id": "1237731", "url": "https://cs.wikipedia.org/wiki?curid=1237731", "title": "Seznam obcí na Frýdlantsku", "text": "Seznam obcí na Frýdlantsku\n\nSeznam obcí na Frýdlantsku uvádí přehled všech měst a obcí ležících v oblasti Frýdlantska, které zaujímá plochu Frýdlantského výběžku v Libereckém kraji na severu České republiky.\n"}
{"id": "1237732", "url": "https://cs.wikipedia.org/wiki?curid=1237732", "title": "Divize B 1998/99", "text": "Divize B 1998/99\n\nV soubojích 34. ročníku České divize B 1998/99 se utkalo 16 týmů dvoukolovým systémem podzim–jaro. Tento ročník začal v srpnu 1998 a skončil v červnu 1999. \n\n\nTým FK Libočany odstoupil ze soutěže.\n\nPoznámky:\n\n"}
{"id": "1237733", "url": "https://cs.wikipedia.org/wiki?curid=1237733", "title": "Zlatá Idka", "text": "Zlatá Idka\n\nZlatá Idka (v minulosti \"Zlatá Ida\", německy \"Goldeidau\", \"Goldidka\", \"Guldeneidten\", maďarsky \"Aranyidka\", \"Aranyida\") je obec na Slovensku v okrese Košice-okolí v Košickém kraji.\n\nPrvní historická zmínka o obci je z roku 1349, kdy jí bylo uděleno horní právo a Zlatá Idka byla uvedena jako obec s rychtářem a s královským dolem na těžbu zlata a stříbra. Zlato se rýžovalo také v potoce Ida. Vytěžený drahý kov byl používán pro ražbu mincí. Historie obce se odráží také v jejím znaku, v jehož středu jsou dvě překřížená hornická kladiva. Šestisetletá historie hornictví ve Zlaté Idce skončila v roce 1939.\n\nObec tvořilo několik menších osad, které vznikly při jednotlivých dolech a zařízeních na úpravu vytěžené rudy (například osady Rieka, Koncu Vieska, Hutná či Brajnerka) . Do 21. století se dochovalo pět místních částí obce: Rieka, Valal, Koncuveské, Veské a Skalka.\n\nZlatou Idku tvoří osady, které se nacházejí v údolí řeky Idy mezi vrcholy Volovských vrchů Kojšovská hoľa (1246 m n. m.) a Okrúhla (1089 m n. m.) v geomorfologickém podcelku Kojšovská hoľa na severu a Kobylia hora (882 m n. m.) na jihu. Obcí protéká řeka Ida, která se o 7 km díle na východ poblíž Hýľova vlévá do vodní nádrže Bukovec.\n\nObec Zlatá Idka má rekreační charakter, což je dáno její geografickou polohou a relativně malou vzdáleností od metropole východního Slovenska Košic. Počet chalupářů a víkendových návštěvníků je zhruba stejný, jako počet v obci trvale žijících obyvatel. Jádro obce s kostelem se nachází ve vyvýšené poloze na sever od řeky Idy. Východní část obce tvoří tzv. Pinčský kút, na jihu se nachází Koncu Vieska, na západě Hutná a rekreační středisko Hutných staveb. Na jižních a východních svazích Kojšovské hole se nachází lyžařské středisko Skipark Erika s pěti sjezdovkamim horskou chatou a dalším zázemím. K horskému areálu vede ze západní části obce Zlatá Idka dvousedačková lanovka..\n\nV okolí Zlaté Idky se nacházejí četné další připomínky její hornické minulosti – jsou to například antropogenní útvary (rýžoviště, sejpy) na březích Idy, dále haldy a pozůstatky některých provozních objektů. .\n\nVe Zlaté Idce se nachází obecní úřad, církevní objekty, kulturní dům, pošta, škola a obchody se smíšeným zbožím. Jsou zde též ubytovací zařízení pro návštěvníky této rekreační oblasti. Do obce zajíždějí příměstské autobusové linky z Košic.\n\n"}
{"id": "1237747", "url": "https://cs.wikipedia.org/wiki?curid=1237747", "title": "Chaourse", "text": "Chaourse\n\nChaourse je francouzská obec v departementu Aisne v regionu Hauts-de-France. V roce 2013 zde žilo 525 obyvatel. Leží přibližně 31 kilometrů severovýchodně od Laonu, hlavního města stejnojmenného arrondissementu, do něhož Chaourse patřilo do 31. prosince 2016, a 31 kilometrů na jihozápad od hranic s Belgií. Od 1. ledna 2017 je součástí arrondissementu Vervins, jehož centrum Vervins se nachází 15 kilometrů na severozápad od obce. Asi 45 km jižně od Chaourse je město Remeš.\n\nDominantou Chaourse je gotický kostel svatého Martina z 13. století. Je začleněn do seznamu památek Monument historique. Z Chaourse také pochází galskořímský poklad objevený v roce 1883, který je vystaven v Britském muzeu v Londýně. Obcí protéká řeka Serre.\n\nPřes Chaourse vedla kdysi jedna z hlavních římských silnic, která vedla z Remeše do Bavay (tehdy významný obchodní a transportní uzel), a zde překonávala řeku Serre.\n\nRoku 867 svěřil Karel II. Holý obec mnichům z opatství v Saint-Denis. V roce 1365 bylo vydáno povolení opevnit kostel v obci, aby se místní mohli účinně bránit nájezdům lupičů, kteří se v oblasti objevili po stoleté válce.\n\nDo konce roku 2016 patřila obec do arrondissementu Laon, avšak toto bylo k 1. lednu 2017 změněno, od té doby je součástí arrondissementu Vervins.\nSousední obce jsou Vigneux-Hocquet na severozápadě a severu, Renneval na severovýchodě, Vincy-Reuil-et-Magny na severovýchodě a východě, Montcornet na východě a jihovýchodě, La Ville-aux-Bois-lès-Dizy jihu, Clermont-les-Fermes na jihozápadě, Montigny-le-Franc na západě a Agnicourt-et-Séchelles na severozápadě.\n\n\"Počet obyvatel\"\n"}
{"id": "1237752", "url": "https://cs.wikipedia.org/wiki?curid=1237752", "title": "Montigny-le-Franc", "text": "Montigny-le-Franc\n\nMontigny-le-Franc je francouzská obec v departementu Aisne v regionu Hauts-de-France. V roce 2013 zde žilo 152 obyvatel.\n\nSousední obce jsou: Agnicourt-et-Séchelles, Clermont-les-Fermes, Ébouleau, Chaourse, Saint-Pierremont a Tavaux-et-Pontséricourt.\n\n\"Počet obyvatel\"\n"}
{"id": "1237754", "url": "https://cs.wikipedia.org/wiki?curid=1237754", "title": "Kostel Nejsvětější Trojice (Mlázovice)", "text": "Kostel Nejsvětější Trojice (Mlázovice)\n\nKostel Nejsvětější Trojice je římskokatolický orientovaný, filiální, dříve farní kostel v městyse Mlázovice. Patří do farnosti Lázně Bělohrad. Je chráněn od 3. května 1958 jako kulturní památka České republiky. Vlastníkem kostela je městys Mlázovice.\n\nPůvodní dřevěný kostel je zmiňován roku 1360, kdy zde byl plebánem Jan z Lovčic. Současný kostel byl na jeho místě postaven v letech 1725–1731. Věž byla přistavěno v roce 1760 a v roce 1876 byla vybudováno její osmiboké cibulovité zakončení. Zvon ve věži je z roku 1593. Hodiny pochází ze zrušeného kláštera paulánů v Nové Pace.\n\nJednolodní kamenná stavba s pravoúhlým presbytářem. Na severní straně přiléhá k presbytáři malá sakristie.\n\nPravidelné bohoslužby se konají v neděli v 7.30.\n\n"}
{"id": "1237755", "url": "https://cs.wikipedia.org/wiki?curid=1237755", "title": "Renato Corti", "text": "Renato Corti\n\nRenato kardinál Corti (* 1. března 1936, Galbiate) je italský římskokatolický duchovní a emeritní biskup novarský. Dne 19. listopadu 2016 jej papež František jmenoval kardinálem.\n"}
{"id": "1237761", "url": "https://cs.wikipedia.org/wiki?curid=1237761", "title": "Třída Yüzbaşı Güngör Durmuş", "text": "Třída Yüzbaşı Güngör Durmuş\n\nTřída Yüzbaşı Güngör Durmuş jsou logistické podpůrné lodě stavěné pro turecké námořnictvo. Objednána byla dvě plavidla. Prototyp byl na vodu spuštěn roku 2016.\n\nKontrakt na stavbu dvou tankerů této třídy získala turecká loděnice Selah v roce 2014. Stavba prototypu byla zahájena roku 2015.\n\nJednotky třídy \"Yüzbaşı Güngör Durmuş\":\nPlavidla ponesou dvě dálkově ovládané zbraňové stanice ASELSAN STAMP, každou s jedním 12,7mm kulometem. Jejich kapacita bude 4000 tun paliva pro lodě, 330 tun paliva JP5 pro vrtulníky a 550 tun pitné vody. Plavidla budou vybavena zdravotnickým zařízením s operačním sálem. Na zádi ponesou přistávací plochu pro vrtulník (bez hangáru). Pohonný systém tvoří dva diesely, každý o výkonu 1520 kW. Cestovní rychlost bude 12 uzlů.\n"}
{"id": "1237771", "url": "https://cs.wikipedia.org/wiki?curid=1237771", "title": "Běloruská státní univerzita", "text": "Běloruská státní univerzita\n\nBěloruská státní univerzita (bělorusky ', rusky '; zkr. \"BSU\") je státní běloruská vzdělávací instituce založená roku 1921 se sídlem v Minsku.\n\n\n"}
{"id": "1237772", "url": "https://cs.wikipedia.org/wiki?curid=1237772", "title": "Petr Jeník", "text": "Petr Jeník\n\nPetr Jeník (* 21. června 1978) je bývalý český fotbalista.\n\nV české lize hrál za FK Jablonec. Nastoupil v 1 ligovém utkání. Ve druhé lize hrál za 1. FC Brümmer Česká Lípa.\n\n\n"}
{"id": "1237778", "url": "https://cs.wikipedia.org/wiki?curid=1237778", "title": "Günther ze Schwarzburgu", "text": "Günther ze Schwarzburgu\n\nGünther ze Schwarzburgu (1304 - 14. červen 1349, Frankfurt nad Mohanem) byl německý šlechtic, který byl 30. ledna 1349 zvolen jako protikrál proti římskoněmeckému králi Karlovi IV.\n\nByl mladším synem Jindřicha VII., hraběte Schwarzburg-Blankenburg. Rod Wittelsbachů oponoval vládě Karla IV. a začátkem roku 1349 prosadil volbu nového římského protikrále, kterým se stal právě Günther. Jedním z jeho podporovatelů byl i rýnský falckrabě Rudolf II., Karel IV. však smluvil svůj sňatek s Rudolfovou dcerou Annou Falckou (a připojil tak Horní Falc (Nové Čechy) k zemím Koruny české).\n\nNemocný Günther chtěl s Karlem uzavřít mír a jednání byla zpečetěna smlouvou ze dne 26. května 1349. Günther dostal do zástavy některá říšská města s důchody ve výši 20 tisíc hřiven stříbra za to, že se vzdá nároků za říšský trůn. Bývalý protikrál však zemřel už 14. června, přičemž sám Karel se zúčastnil jeho pohřbu. 17. června 1349 se pak konalo reprezentativní shromáždění všech kurfiřtů a říšských knížat ve Frankfurtu nad Mohanem, kde byl Karlovi složen velkolepý hold.\n"}
{"id": "1237779", "url": "https://cs.wikipedia.org/wiki?curid=1237779", "title": "Pruchná", "text": "Pruchná\n\nPruchná (, ) je vesnice v jižním Polsku ve Slezském vojvodství v okrese Těšín v gmině Strumeň. Leží na území Těšínského Slezska na řece Knajce a patří k rybníkářské oblasti zvané \"Žabí kraj\". Podle sčítání lidu v roce 2011 zde žilo 2 477 obyvatel, rozloha obce činí 19,03 km².\n\nJedná se o řadovou ves rozkládající se podél silnice z Drahomyšle do Velkých Kunčic (\"Hlavní ulice\"). Západní část nese označení Horní Pruchná \"(Pruchna Górna)\", východní pak Dolní Pruchná \"(Pruchna Dolna)\". Kromě toho k obci patří několik dalších osad: \"Babusiów\", \"Gawliniec\", \"Klisztwo\", \"Kopanina\", \"Nové Chalupy (Nowe Chałupy)\", \"Podlesí (Podlesie)\" a na hranici s Bonkovem železničářská kolonie \"Nový Svět (Nowy Świat)\".\n\nPrvní zmínka o Pruchné pochází z listiny vratislavského biskupa Jindřicha z Vrbna sepsané kolem roku 1305. Její název souvisí se slovem „práchnivý“ a ve starých listinách se uvádí česká podoba \"Práchná\" a polská \"Próchna\". Dnešní pravopis se ustálil v 19. století pod německým vlivem. Horní Pruchná (původně Velká) patřila od začátku těšínským knížatům, zatímco Dolní (Malá) byla do roku 1798, kdy ji převzala Těšínská komora, šlechtickou vesnicí. V roce 1870 Komora zřídila v Dolní Pruchné velkostatek, jehož součástí byly lihovar a hřebčín. V rakouském sčítaní lidu z roku 1900 uvedlo 93,2 % obyvatel Pruchné obcovací řeč polskou (včetně těšínského nářečí), 2,2 % německou a 1,3 % českou; 64,1 % se hlásilo ke katolictví, 35 % k evangelické církvi a 1,6 % k judaismu.\n\nPo rozdělení Těšínska v roce 1920 byla vesnice spolu s celým východním Těšínskem rozhodnutím Konference velvyslanců připojena k Polsku. V roce 1945 zde probíhaly urputné boje mezi Rudou armádou a Wehrmachtem, k obsazení vesnice došlo až 1. května. Po válce došlo především k rozkvětu místního hřebčína, jenž se stal hlavním místem chovu francouzských angloarabů v Polsku. Po uzavření v roce 1995 je jeho právním nástupcem hřebčín v Ochabech.\n\nK místním památkám patří evangelický kostel z roku 1893 a katolický z roku 1873, zámeček Těšínské komory (1870), a také smírčí kříž se staročeským nápisem postavený v roce 1645 na místě vraždy jistého \"Jana Červenky, obyvatele starého Těšína\".\n\nObcí probíhá železniční magistrála Krakov–Bohumín–Vídeň, historická Severní dráha císaře Ferdinanda. Ve stanici \"Pruchna\" zastavují osobní vlaky do Těšína, Čechovic-Dědic a Žibřidovic. Probíhá tudy také krajská silnice č. 938, nejkratší silniční spojení Těšína a Katovic.\n\n"}
{"id": "1237797", "url": "https://cs.wikipedia.org/wiki?curid=1237797", "title": "Over-the-top content", "text": "Over-the-top content\n\nVe vysílání je jako Over-the-top obsah (OTT) označována distribuce audio nebo video obsahu a dalších médií přes internet, bez možnosti poskytovatele internetového připojení kontrolovat přenášený obsah. Poskytovatel připojení může vědět o obsahu paketů Internetového Protokolu (IP), ale není schopen kontrolovat dodržování autorských práv, ani není odpovědný za další šíření tohoto obsahu. Model fungování se liší od nakupování nebo pronajímání video a audio obsahu od poskytovatele internetového připojení (ISP), jako jsou nejrůznější placené televize, video na vyžádání nebo služby IPTV. OTT odkazuje na obsah třetí strany, který je distribuován konečnému uživateli a ISP pouze přepravuje IP pakety.\n"}
{"id": "1237802", "url": "https://cs.wikipedia.org/wiki?curid=1237802", "title": "Skupina galaxií Centaurus A/M83", "text": "Skupina galaxií Centaurus A/M83\n\nSkupina galaxií Centaurus A/M83 je složitá skupina galaxií v souhvězdích Kentaura, Hydry a Panny. Skupina může být zhruba rozdělena do dvou podskupin. Podskupina Centaurus A se nachází ve vzdálenosti 11,9 Mly (3,66 Mpc) od Země a obklopuje blízkou rádiovou galaxii Centaurus A. Podskupina M 83 je vzdálená 14,9 milionů světelných let (4,56 Mpc) a jejím hlavním členem je spirální galaxie Messier 83, která je k Zemi natočená čelem.\n\nTyto dvě podskupiny se někdy považují za jedinou skupinu\na jindy za dva samostatné celky.\nProto některé zdroje popisují pouze jednu z těchto podskupin. Nicméně galaxie kolem Centaurus A a Messier 83 se nacházejí navzájem fyzicky blízko a zdá se, že se navzájem vůči sobě nepohybují.\n\nSkupina patří do Místní nadkupy galaxií, jejímž okrajovým členem je i Místní skupina galaxií.\n\nPrvní přehlídky oblohy, které se zaměřovaly na určení skupin galaxií, často správně určily nejjasnější členy této skupiny, ale mnoho trpasličích galaxií bylo do této skupiny zařazeno až po důkladných průzkumech. Jeden z těchto výzkumů určil 145 slabých objektů ve viditelném spektru na snímcích z dalekohledu UK Schmidt Telescope (průměr 1,2 m, Australian Astronomical Observatory, Sydney, Austrálie) a poté následovaly snímky na emisní spektrální čáře vodíku pomocí radioteleskopu o průměru 64 m na observatoři Parkes v Austrálii a snímky na spektrální čáře Hα pořízené pomocí dalekohledu o průměru 2,3 m na observatoři Siding Spring taktéž v Austrálii. Díky těmto výzkumům bylo do skupiny přiřazeno 20 trpasličích galaxií.\nPřehlídka HIPASS, což byla zaslepená přehlídka oblohy na emisní spektrální čáře vodíku provedená pomocí výše zmíněného parkeského radioteleskopu, určila za členy skupiny 5 nezatříděných galaxií a také dalších 5 galaxií již zapsaných v katalogu.\nDalší trpasličí galaxie byla určena za člena skupiny při přehlídce HIDEEP, což byla důkladná prohlídka na emisní spektrální čáře vodíku v menší oblasti oblohy.\nNásledné přehlídky ve viditelném spektru nalezly dalších 20 možných členů této skupiny.\nV roce 2007 byla za člena skupiny potvrzena galaxie NGC 5011C.\nI když je tato galaxie dlouho známa a má přiřazené NGC číslo, její pravá podstata byla dlouho skryta kvůli chybě v určení polohy a špatné hodnotě rudého posuvu v literatuře.\n\nNásledující tabulka ukazuje jednotlivé členy skupiny Centaurus A/M83, jak je zařadil I. D. Karachentsev a kolektiv. Je rozdělená na dvě podskupiny členů soustředěných kolem Centaurus A a Messier 83.\n\nESO 219-010, PGC 39032 a PGC 51659 jsou dalšími možnými členy podskupiny Centaurus A a ESO 381-018, NGC 5408 a PGC 43048 jsou možnými členy podskupiny M 83. Ačkoli je HIPASS J1337-39 v následujícím seznamu, který Karachentsev vydal, označen pouze za možného člena podskupiny M 83, další posouzení výsledků naznačuje, že galaxie do této skupiny opravdu patří.\nSaviane a Jerjen určili, že NGC 5011C má optický rudý posuv 647 km/s a je tedy členem podskupiny Centaurus A, nikoli mnohem vzdálenější kupy galaxií Centaurus, jak se předpokládalo od roku 1983.\n\n"}
{"id": "1237812", "url": "https://cs.wikipedia.org/wiki?curid=1237812", "title": "Nový život (rozcestník)", "text": "Nový život (rozcestník)\n\nNový život může mít různé významy:\n\n"}
{"id": "1237815", "url": "https://cs.wikipedia.org/wiki?curid=1237815", "title": "Golf Channel (Česko)", "text": "Golf Channel (Česko)\n\nGolf Channel (Česko) (v licenci uvedený název Golf Channel CS i Golf Channel C&S, resp. Golf Channel Czech & Slovak) je česká verze amerického placeného sportovního kabelového a satelitního televizního kanálu, jež je úzce profilován na tematiku golfu . Stanice vysílá nepřetržitě 24 hodin denně většinou v českém jazyce, zbytek zůstává v angličtině. Programová skladba je tvořená živými přenosy z golfových turné, dokumenty o golfu a slavných golfových hráčích, pořadů typu talk show se slavnými golfisty a golfovým zpravodajstvím s aktuálními výsledky. Pro rekreační golfisty vysílá také instruktážní videa a školu golfu . Podle licenčních podmínek může \"Golf Channel CS\" odvysílat také teleshopping propagující firmy působící v golfovém prostředí .\n\nV České republice a na Slovensku je největší penetrace golfových hřišť ve střední a východní Evropě a obliba golfu se zvětšuje .\n\nDne 28. srpna 2007 byla \"Radou pro rozhlasové a televizní vysílání\" vydána licence pro provozování vysílání \"Golf Channelu CS\" prostřednictvím sítě Telefónica O2 Czech Republic. Podle licence je program tvořen šesti hodinovou smyčkou vysílanou 24 hodin denně, která je složená z převzatých bloků americké verze Golf Channel, provozovatele \"TGC, Inc.\" sídlícího v Orlandu v USA, přepracovaných do české verze. Smyčku tvořilo 50% premiér a 50% repríz z předchozího dne. Jednalo se o půlhodinové bloky golfového zpravodajství, aktuálního sestřihu a teleshoppingu, dále hodinové bloky rozhovorů, profily hráčů, pořady o historii golfu, historických turnajů a zápasů a jeden devadesátiminutový pořad o lekcích golfů - golfové akademie. \n\nKabelové vysílání české verze \"Golf Channelu\" pro Českou republiku a Slovensko bylo zahájeno v roce 2008 . Zpočátku bylo vysílání výhradně v angličtině, postupně se však začalo s lokalizací do češtiny .\n\nPrvním česky komentovaným přímým přenosem byl 9. září 2010 golfový turnaj KLM Open v nizozemském Hilversumu.\nDne 15. září 2010 \"Golf Channel CS\" poprvé odvysílal přímý přenos.\n\nV téže roce bylo \"Radou\" odsouhlasena úprava programové struktury .\n\nKe konci roku 2010 bylo spuštěno zkušební vysílání distribučního signálu přes satelit Astra 3B v multiplexu Skylink, které bylo dostupné všem divákům bez ohledu na to, zda mají předplacený jakýkoliv balíček . Ostré vysílání bylo zahájeno 17. ledna 2011, čímž byl \"Golf Channel CS\" zařazen do balíčků \"Multi\", \"Multi HD\" a \"Komplet\".\n\nDne 29. listopadu 2011 schválila \"Rada pro rozhlasové a televizní vysílání\" žádost provozovatele na změnu názvu kanálu z dosavadního \"Golf Channel CS\" na \"Golf Channel\" .\n\nK dalšímu rozšíření partnerství na deset let, tentokrát s organizací LPGA, sdružující profesionální golfistky, došlo v roce 2010. To umožní odvysílat Premier Women's Professional Golf Tour a získali výhradní práva k Solheim Cupu. V téže roce se \"Golf Channel\" stává součástí portfolia skupiny Comcast, jehož součástí jsou televizní stanice E!, Style Network, PBS Kids Sprout a další. Po tomto spojení došlo k výraznému zvýšení podílu sledovanosti americké verze .\n\nV roce 2011 došlo ke sloučení skupiny Comcast s americkým konglomerátem \"NBCUniversal\", čímž se \"Golf Channel\" stal součástí NBC Sports Group, které se podařilo rozšířit multiplatformní partnerství s PGA of America a stal se výhradním partnerem vysílání Ryder Cupu v USA až do roku 2030 .\n\nVýčet států, ve kterých může \"Golf Channel CS\" vysílat byl v roce 2013 rozšířen o Německo, Rakousko a Velkou Británii. Radou bylo také schváleno snížení podílu povinné evropské tvorby, neboť většina vhodných tematických pořadů jsou vyráběny v zámoří. \n\nVe stejném roce bylo také zahájeno vysílání ve vysokém rozlišení .\n\nDne 1. dubna 2014 bylo oznámeno spuštění duálního vysílání. Druhá originální zvuková stopa v angličtině je dostupná také na satelitní platformě Skylink .\n\n\"Golf Channel\" v roce 2014 expandoval také na polský trh, kde vysílá s českou licencí prozatím v anglickém jazyce a je šířen prostřednictvím kabelové televize \"EchoStar Studio\" v Poznani .\n\nV květnu 2014 stanice změnila logo, kde původní vzhled s písmenem \"G\" v kolečku byl nahrazen logem NBC a tučným slovem GOLF .\n\nVe stejném roce došlo také k modernizaci webových stránek, při které se myslelo jak na responzivitu webu, tak také na aktuálnost obsahu. Od roku 2014 jsou na webu uváděny novinky a aktuální výsledky z golfových turnajů .\n\n\"Golf Channel CS\" je od 1. července 2015 šířený také ve slovenské digitální satelitní platformě DIGI Slovakia a od 1. října 2015 i v nabídce české Digi TV .\n\nV satelitní platformě DIGI Slovakia došlo 1. dubna 2016 k přesunu programu \"Golf Channel CS\" z balíčku \"Extra\" do základní nabídky \"Štandard\", čímž se program stal dostupný většímu množství diváků .\n\nMezi léty 2016 a 2018 \"Golf Channel CS\" poprvé nabídla vysílání U.S. Open (golf), nadále bude pokračovat vysílání Ryder Cup a v roce 2017 také The Presidents Cup .\n\nPodle ATS byla v roce 2016 zaznamenána týdenní sledovanost okolo 150 000 diváků. Jednalo se zejména o dobře situované muže ve věku 35-44 let a průměrná délka sledování činila 4,5 hodiny .\n\n\n\n\n\n\n\n\"Golf Channel\" je dostupný v mnoha kabelových sítích v České republice, na Slovensku a v síti Echostar Studio v Polsku. Bližší informace jsou uvedeny v infoboxu.\n\nAnalýza \"Rady pro rozhlasové a televizní vysílání\" ze dne 14. března 2009 u kontinuálního úseku odhalila porušení licenčních podmínek, kdy \"Golf Channel CS\" odvysílal pořady v anglickém jazyce, dle licence měl tyto převzaté pořady přepracovat do češtiny. Rada stanovila lhůtu k nápravě.\n\nDalší prohřešek se týkal opakovaného přerušování pořadů reklamou, jejíž plánovaná délka byla kratší, než 30 minut a odstupy mezi jednotlivými přerušeními byly kratší než 20 minut. Jednalo se o pořady \"Playing Lessons - Chi Chi Rodriguez\" odvysílaný dne 13. března 2009 v 19:50 hodin a pořad \"Playing Lessons - David Feherty\", odvysílaný 14. března 2009 v 8:15 hodin. Provozovateli bylo zasláno upozornění. \n\nPodle analýzy provedené českou \"Radou pro rozhlasové a televizní vysílání\" se stanici podařilo naplnit požadavek na zastoupení evropské tvorby nezávislých producentů z 10%. V roce 2012 byla evropská tvorba nezávislých producentů zastoupená pouze z 0,075%. Rada informovala provozovatele a sjednala lhůtu k nápravě do konce roku 2013 . V roce 2013 bylo Radou odsouhlaseno snížení podílu evropské tvorby na 5%, z důvodu nedostatků tematicky vhodných pořadů vyrobených na evropském kontinentu .\n\nZároveň se v roce 2012 nepodařilo naplnit nadpoloviční podíl evropské tvorby, ta byla zastoupená pouze z 12,6% a proto bylo s provozovatelem zahájeno správní řízení . V roce 2013 bylo Radou odsouhlaseno snížení podílu evropské tvorby na 5%, z důvodu nedostatků tematicky vhodných pořadů vyrobených na evropském kontinentu .\n\nSlovenská \"Rada pro vysílání a retransmisi\" (\"Rada pre vysielanie a retransmisiu\") zahájila v roce 2015 správní řízení se společnosti Slovak Telekom ve věci možného nelegálního šíření programu \"Golf Channel CS\".\n\n"}
{"id": "1237816", "url": "https://cs.wikipedia.org/wiki?curid=1237816", "title": "Vladimír Drápal (malíř)", "text": "Vladimír Drápal (malíř)\n\nVladimír Drápal (28. října 1921 Tvarožná – 30. dubna 2015 Tvarožná) byl český akademický malíř, grafik a sochař. Celý život prožil ve Tvarožné u Brna.\n\nAbsolvoval Školu uměleckých řemesel v Brně (1938 – 1942) v ateliéru Emanuela Hrbka a Vysokou školu uměleckoprůmyslovou v Praze v ateliéru Josefa Kaplického (1945 – 1949). V roce 1947 byl na studijním pobytu v Paříži. V letech 1974–1982 působil jako pedagog na Masarykově univerzitě v Brně, kde vychoval řadu výrazných uměleckých osobností.\n\nByl zakládajícím členem tvůrčí skupiny Profil 58 a Sdružení Q (od roku 1990). Zabýval se malbou, kresbou, grafikou, ale také keramickou, dřevěnou a bronzovou plastikou. Jeho sochařské realizace zdobí veřejná prostranství a budovy institucí (např. „Venuše“ u pavilonu Anthropos nebo reliéf „Dvojice“ v budově Ústavního soudu ČR). Dominantním námětem jeho děl byl člověk. Významné jsou zejména portrétní cykly vesničanů či série „Dvojic“ a „Venuší“, symbolizujících lidský rod. Oblíbeným tématem umělcovy tvorby byly také kresby a plastiky koní. V malířských, grafických i sochařských dílech volil tvarovou i barevnou nadsázku.\n\nZúčastnil se mnoha kolektivních výstav u ČR i v zahraničí, uspořádal desítky samostatných výstav v Brně a dalších místech ČR. Jeho dílo je zastoupeno mimo jiné ve sbírkách Moravské galerie, Muzea města Brna nebo Národní galerie v Praze a nachází se ve sbírkách mnoha evropských galerií.\n\nZa celoživotní uměleckou a pedagogickou dráhu mu byla opakovaně udělena Cena města Brna, v roce 2011 získal Cenu Jihomoravského kraje a obdržel medaili Artis Bohemiae Amicis.\n\n"}
{"id": "1237823", "url": "https://cs.wikipedia.org/wiki?curid=1237823", "title": "Skalňák oranžový", "text": "Skalňák oranžový\n\nSkalňák oranžový (\"Rupicola rupicola\") je jeden ze dvou druhů skalňáků (\"Rupicola\") z čeledi kotingovitých (Cotingidae). Jediným dalším zástupcem rodu je skalňák andský. Jedná se o průměrně 30 cm velké jihoamerické pěvce obývající tropické deštné lesy. Jak skalňák andský, tak skalňák oranžový, jsou druhy známé výraznou oranžovou barvou a chocholkou ve tvaru půlměsíce, která při rozvinutí dosahuje až k zobáku. Nicméně, tak vypadají pouze samci: samičky mají jednolitou nahnědlou barvu a ani jejich hřebínek není tak výrazný, jako u jejich protějšků. Podle knihy Davida Burnieho se jedná o jeden z nejkrásnějších druhů ptáků. Živí se především ovocem, ale také malými ještěrkami a hady. Hlavními predátory druhu jsou harpyje pralesní (\"Harpia harpyja\") a orel černobílý (\"Spizastur melanoleucus\").\n\nDruh poprvé popsal švédský přírodovědec Carl Linné roku 1766 jako typový druh rodu \"Rupicola\". Odborný název pochází z latinského slova \"Rupes\", které označuje \"skálu\" nebo \"útes\", a \"cola\", což znamená \"obývající\". Původ slova se pravděpodobně váže ke zvyku skalňáků oranžových, pro které je, krom vzhledu, typické i to, že hnízdí na útesech.\n\nSkalňáci oranžoví jsou ptáci se silnou a mohutnou postavou a výrazným hřebínkem ve tvaru půlměsíce. Jejich tělo je průměrně 30 cm dlouhé a hmotnost se pohybuje mezi 200 až 220 g. Pohlavní dimorfismus je velmi výrazný. Samečci mají černá ocasní pera s oranžovými špičkami, oranžovo-bílá křídla a zářivě oranžové zobáky. Duhovka je u okrajů oranžová a směrem k zornici odstín žloutne. Jak samičky, tak samečci, mají oranžové nohy i kůži. Samičky mají oproti svým partnerům nevýrazné hnědé až šedé zbarvení, žlutý zobák s černou špičkou a menší hřebínek. Jejich duhovka je žlutá. Mladí samečci do jednoho roku vypadají podobně jako dospělé samičky ale po celém těle mají žluté a oranžové skvrny. Ve věku dvou let skvrny zmizí a nahradí je jednolitá oranžová barva jaká je k vidění u dospělých samců. Mohou se stále ještě vyskytovat hnědé a žluté oblasti. Zcela dospělí se samečci stanou asi ve třech letech. Mladé samičky vypadají stejně jako dospělé.\n\nJak skalňáci oranžoví, tak skalňáci andští vznikli alopatrickou speciací, tedy extrémní geografickou izolací. Tyto dva druhy jsou odlišné především tím, že skalňáci andští mají peří spíše do červena až do černa. Také samice skalňáků andských jsou jednoduše hnědé a nemají šedavý odstín jako samice skalňáků oranžových.\n\nSkalňáci oranžoví obývají především Guyanskou vysočinu, ale také Francouzskou Guyanu, Surinam, jižní Venezuelu, Guyanu, východní Kolumbii a severní Brazílii. Vyhledávají vlhké husté lesy se skalami nebo útesy, kde mohou zahnízdit. Žijí v nadmořských výškách od  300 do 2000 m.\n\nSamci si značí své teritorium a jsou silně dominantní. Pro značení území mají zvláštní rituál, při kterém sbírají větvičky, listy a další nečistoty ze země. I tento rituál má později vliv na výběr partnera.\n\nStrava dospělých skalňáků oranžových se skládá z ovoce, bylo zaznamenáváno až 65 druhů ovoce především z lián. Přibližně tři čtvrtiny kusů ovoce jsou buďto černé nebo červené. Oblíbeným druhem ovoce je například papája. Mimo to se ale skalňáci živí i ještěrkami, hmyzem, žábami nebo hady.\n\nNámluvy a páření u tohoto druhu probíhají většinou na začátku roku a v průběhu března pak samičky nakladou jedno až dvě vajíčka. Samci a samice přicházejí do kontaktu jen v této době, kdy samci soupeří o samice. Samci ale běžně žijí ve skupinách o šesti a méně jedincích a v době toku se scházejí na stálých tokaništích. Pokud samec samici zaujme, ona k němu přijde a krátce nato následuje páření. V době toku mění oko skalňáků kruhový tvar na eliptický. Na rozdíl od jiných druhů z čeledi kotingovitých, skalňáci si nedělají hnízda v korunách stromů, ale na útesech a skalách. To je tvořeno bahnem a dalším rostlinným materiálem (větvičky a další). Hnízdo staví pouze samice, samec se nepodílí. Toto hnízdo většinou vydrží i dvě sezóny, proto při začátku dalšího hnízdění samice jen hnízdo opraví a zpevní.\n\nPřirozenými predátory skalňáků jsou především harpyje pralesní a orli černobílí, ale také orel černý (\"Spizaetus tyrannus\") a sokolovec tmavohřbetý (\"Micrastur mirandollei\"). Též kočkovité šelmy jako jsou pumy a oceloti jsou častými predátory. Nicméně, samci, pokud žijí ve skupině, se naučili včas vyslat signál ostatním.\n\nPopulace skalňáků oranžových je stabilní a její rozsah je velký. I proto druhu dle IUCN přísluší status málo dotčený (LC). V zajetí se jedná o vzácného ptáka a je známo jen pár podařených odchovů. První úspěšný odchov se povedl v roce 2008 v akváriu a zoo v Dallasu.\n\n\n"}
{"id": "1237843", "url": "https://cs.wikipedia.org/wiki?curid=1237843", "title": "Třída Pansio", "text": "Třída Pansio\n\nTřída Pansio jsou minonosky finského námořnictva. Mezi jejich hlavní úkoly patří minové operace a monitorování znečištění, dále mohou sloužit jako výsadková plavidla a k přepravě vozidel. Celkem byly postaveny tři jednotky této třídy.\n\nTři jednotky této třídy postavila finská loděnice Olkiluoto SY v Olkiluoto. Do služby byly přijaty v letech 1991–1992.\n\nJednotky třídy \"Pansio\":\nManipulaci s nákladem usnadňuje příďová a záďová nákladní rampa. Výzbroj se skládá ze dvou 23mm kanónů, jednoho 12,7mm kulometu a až 50 námořních min. Pohonný systém tvoří dva diesely, každý o výkonu 1500 shp. Nejvyšší rychlost dosahuje 10 uzlů.\n\nCelá třída prochází střednědobou modernizací, která má jejich životnost prodloužit do 30. let 21. století. Dne 3. října 2016 byla dokončena střednědobá modernizace minonosky \"Pansio\", prováděná společnostmi Atlas Elektronik Finland Oy a Uki Workboat Oy. Modernizace minonosky \"Porkkala\" byla dokončena v květnu a minonosky \"Pyhäranta\" v listopadu 2017.\n"}
{"id": "1237847", "url": "https://cs.wikipedia.org/wiki?curid=1237847", "title": "Lípy v Kostelní Bříze", "text": "Lípy v Kostelní Bříze\n\nLípy v Kostelní Bříze je skupina památných stromů rostoucích v Kostelní Bříze, místní části města Březová. Pět lip velkolistých (\"Tilia platyphyllos\") bylo vysazeno u kapličky západně od hřbitova v nadmořské výšce 608 m. Chráněná skupina památných lip pod novým společným názvem vznikla sloučením ochran čtyř památných stromů \"Lípy u Vondrů\" a památného stromu \"Lípa v Kostelní Bříze\". Obvody kmenů stromů měří 600 cm, 391 cm, 260 cm, 715 cm a 305 cm, koruna nejvyššího z nich dosahuje do výšky 25 m (měření 2016). Lípy jsou chráněny od roku 1984 resp. 1974, nově od roku 2016.\n\n"}
{"id": "1237858", "url": "https://cs.wikipedia.org/wiki?curid=1237858", "title": "LSV Parow", "text": "LSV Parow\n\nLSV Parow (celým názvem: Luftwaffen-Sportverein Parow) byl německý vojenský fotbalový klub, který sídlil v pomořanské obci Kramerhof. Založen byl v roce 1936, zanikl v roce 1944. Klub patřil pod letecké jednotky Luftwaffe. Klubové barvy byly modrá a bílá.\n\nSvé domácí zápasy odehrával na Fliegerhorstsportplatz Parow.\n\nZdroj: \n\n\n\nZdroj: \n\n\n\nZdroj: \n\n"}
{"id": "1237862", "url": "https://cs.wikipedia.org/wiki?curid=1237862", "title": "Iva Vejmolová", "text": "Iva Vejmolová\n\nIva Vejmolová (* 16. července 1995 Kolín) je česká reprezentantka ve sportovním lezení, mistryně ČR a juniorská mistryně ČR, vítězka českého poháru i českého poháru mládeže v lezení na obtížnost. Jako první česká lezkyně přelezla tři cesty obtížnosti 8c.\n\nPochází z Kolína, v roce 2014 maturovala na Biskupském gymnáziu v Brně. Jejím přítelem je jeden z nejlepších světových lezců Adam Ondra. Lezení se věnuje také mladší sestra Aneta, která na svém prvním Mistrovství České republiky mládeže v roce 2014 v kategorii D (U12) skončila třináctá.\n\n\n\n\n"}
{"id": "1237865", "url": "https://cs.wikipedia.org/wiki?curid=1237865", "title": "Cretaceous Dawn", "text": "Cretaceous Dawn\n\nCretaceous Dawn („Křídový úsvit“) je kniha sourozenecké dvojice vědců Lisy a Michaela Grazianových z roku 2008. Lisa Graziano je oceánografka, zatímco její bratr Michael je uznávaným neurologem. Oba jsou také úspěšnými autory literárních děl. Kniha \"Cretaceous Dawn\" vyšla v americkém nakladatelství Leapfrog Press a zatím nebyla vydána v českém překladu. Obsahuje 304 stran, její formát je 9 x 6 anglosaských palců a po vydání obdržela od amerických recenzentů převážně pozitivní recenze.\n\nDěj se odehrává ve dvou časových rovinách, jednak v současnosti a jednak v dávné minulosti na konci křídového období. Vše začíná pokusy v univerzitní laboratoři gravitonové fyziky, kde se náhle začnou objevovat brouci a rostliny, přenesené odkudsi z dávné minulosti. Ke konzultaci je potom dvojicí fyziků přizván paleontolog Julian Whitney. K nechtěné \"translokaci\" dojde následně ve chvíli, kdy se v laboratorním zařízení nacházejí lidé a čtyři z nich spolu se psem a přeříznutým torzem mrtvého muže jsou přeneseni do minulosti vzdálené 65 milionů let. Paleontolog Julian Whitney s doktorem fyziky Shankerem, japonsko-americkou fyzičkou Yariko Miyakarovou a psem Hildou pak musí urazit celých 1000 mil (asi 1600 km) pravěkou divočinou v rámci ekosystémů souvrství Hell Creek, aby měli šanci na záchranu a přenesení zpět do současnosti. Přitom se setkávají s často velmi nebezpečnou místní faunou, a to včetně dinosaurů rodu \"Triceratops\", \"Troodon\", \"Edmontosaurus\", \"Ankylosaurus\" nebo \"Tyrannosaurus\". Nesetkají se tu ale pouze s dinosaury, nýbrž i se záhadným člověkem Carlem, který zde žije a pracuje na své malé \"farmě\", kde pěstuje rostliny a chová mírumilovné dinosaury jako dobytek. Whitney a dvojice fyziků se při nešťastné události rozdělí a paleontolog potom sám spolu s Carlem směřuje ke vzdáleným horám na západě. V patách jim jde i obří tyranosauří samice Corla, která je zvyklá dostávat od Carla příděly masa. Trojice cestovatelů časem se nakonec opět setká, ale Carl je při noční bouřce zabit Corlou, když se snaží chránit ostatní. Je pohřben v jeskyních, kde leží i jeho předkové. Trojice lidí ze současnosti ke svému úžasu zjišťuje, že Carl byl nejspíš jejich potomkem ve třetí nebo čtvrté generaci, protože při přenosu časem bylo jejich vlastní já přeneseno i do mírně vzdálenější minulosti (zhruba o sto let). Návrat do budoucnosti jim umožní výskyt ve správný čas na tom správném místě - zpět se ale přenesou jen Whitney s Miyakarovou, doktor Shanker s bolavou nohou nestihne doběhnout k perimetru přenosu včas. Spolu se svým vlčákem Hildou tak musí zůstat v druhohorách až do smrti.\nPodobnými literárními díly jsou například román \"Červený raptor\" amerického paleontologa Roberta T. Bakkera z roku 1995 (česky vyšlo roku 2000) nebo česká kniha \"Poslední dny dinosaurů\" popularizátora vědy Vladimíra Sochy z roku 2016. Kniha částečně vycházela z odkazu románu \"Jurský park\".\n\n"}
{"id": "1237870", "url": "https://cs.wikipedia.org/wiki?curid=1237870", "title": "Jindřich III. Wettinský", "text": "Jindřich III. Wettinský\n\nJindřich III. Wettinský ( \"Heinrich III. von Wettin\", 1205– 25. března 1217) byl hrabě z Wettinu.\n\nNarodil se jako jediný syn a dědic wettinského hraběte Oldřicha I. a jeho druhé choti Hedviky, dcery saského vévody Bernarda III. Jako roční batole osiřel a jako jeho poručníci se postupně vystřídali Dětřich Grojčský a Dětřich Míšeňský. Samostatné vlády se Jindřich nedožil, zemřel jako dvanáctiletý a hrabství připadlo Fridrichovi z Brehny.\n"}
{"id": "1237872", "url": "https://cs.wikipedia.org/wiki?curid=1237872", "title": "Švédská loupež uměleckých děl v Praze", "text": "Švédská loupež uměleckých děl v Praze\n\nPražská loupež umění označuje švédské loupení velkého množství hodnotných uměleckých předmětů během obléhání Prahy švédskými vojsky na konci třicetileté války.\n\nAčkoli jednání vestfálského míru se již v létě 1648 chýlila k závěru, na některých místech se stále ještě bojovalo, jednalo se však spíše o menší střety, neboť velké bitvy z počátečních fází třicetileté války již povětšinou odezněly. Porážka císařské armády v bitvě u Jankova 6. března 1645 oslabila obranu natolik, že švédská armáda vedená generálem Königsmarckem 26. července 1648 v coup de main obsadila Malou Stranu.\n\nPoté, co švédská královna Kristýna 5. srpna obdržela zprávu o úspěšném dobytí pražské Malé Strany, napsala obratem svému bratranci, falckraběti Karlu X. Gustavovi, od října 1648 vrchnímu veliteli švédské armády, dopis s prosbou, aby pražskou císařskou sbírku umění „\"vyhradil\"“ pro švédskou korunu. Krátce nato Kristýna dalším dopisem Karlu Gustavovi výslovně nařizuje, aby nejcennější kusy sbírky císaře Rudolfa II. „\"vzal do úschovy\"“. Požadované předměty měly být dopraveny po Vltavě a Labi do Meklenburska a následně po Baltském moři do Švédska. Königsmarck byl mezitím instruován, aby se osobně postaral o archiv, knihovny a umělecké cennosti, a to i stran logistiky.\n\nUloupeny a odvezeny byly při pražské loupeži nejen cennosti nejen z Pražského hradu, nýbrž také z některých hradčanských a malostranských paláců. Tak řádění Švédů padla za oběť například významná rožmberská knihovna. Dokonce byly odmontovány a ukradeny bronzové plastiky rudolfinského dvorního umělce Adriaena de Vries ze zahrad Valdštejnského paláce. \n\nCelkově se tak rabováním pro do rukou Švédů dostalo na 500 obrazů, 70 bronzových soch, 370 vědeckých přístrojů, 400 indických kuriozit, stovky korálů, slonoviny, drahých kamenů, jantarů apod. Později byla uloupena také knihovna Rudolfa II. Mezi uměleckými předměty byla díla světových mistrů, jako např. Leonarda da Vinciho, Rafaela, Tiziana, Corregia, Tintoretta, Rubense, Paola Veroneseho, Caravaggia, Breughela, Cranacha, Dürera či Hieronyma Bosche. \n\n24 hodin po skončení rabování byl podepsán vestfálský mír o ukončení třicetileté války.\n"}
{"id": "1237873", "url": "https://cs.wikipedia.org/wiki?curid=1237873", "title": "Skála ÍF", "text": "Skála ÍF\n\nSkála ÍF, celým názvem Skála Ítróttarfelag (česky \"Skálský sportovní klub\"), je faerský fotbalový klub z vesnice Skála na ostrově Eysturoy založený roku 1965. Letopočet založení je i v klubovém emblému. Domácím hřištěm je Skála Stadium s kapacitou 2 000 míst.\n\nV sezóně 2015 se stal se 70 získanými body vítězem faerské druhé ligy 1. deild a postoupil do nejvyšší soutěže Effodeildin.\n\n"}
{"id": "1237878", "url": "https://cs.wikipedia.org/wiki?curid=1237878", "title": "Antonio Gaetano Pampani", "text": "Antonio Gaetano Pampani\n\nAntonio Gaetano Pampani, také Pampino nebo Pampini (kolem roku 1705 Modena – 1775 Urbino) byl italský hudební skladatel.\n\nPrvní doložená informace o životě Antonia Gaetana Pampaniho pochází z 18. července 1729, kdy byl jmenován kapelníkem katedrály ve Fanu. Od roku 1730 působil také v divadle \"Teatro del Sole\" v sousedním Pesaru a v roce 1734 se tam stal ředitelem opery. V roce 1735 a v roce 1737 uvedl své dvě opery v Benátkách. V roce 1746 se stal členem prestižní společnosti Accademia Filarmonica v Bologni. Stal se velmi oblíbeným skladatelem oper žánru opera seria a s úspěchem uváděl své opery v Benátkách, Římě, Miláně a Turíně. \n\nOd roku 1747 až do šedesátých let učil jako \"maestro di coro\" v jedné ze čtyř velkých benátských hudebních škol, v \"Ospedale dei Poveri Derelitti\". V té době se věnoval komponování oratorií a chrámové hudby. V prosinci 1767 byl jmenován kapelníkem v katedrále v Urbinu. V Urbinu také v prosinci roku 1775 zemřel.\n\n\n\n\n"}
{"id": "1237887", "url": "https://cs.wikipedia.org/wiki?curid=1237887", "title": "Cesare Speciano", "text": "Cesare Speciano\n\nCesare Speciano (1. září 1539, Cremona - 21. srpna 1607, Cremona) byl italský římskokatolický duchovní, biskup v Novaře a Cremoně a papežský nuncius ve Španělsku a u císařského dvora v Praze.\n\n\n"}
{"id": "1237896", "url": "https://cs.wikipedia.org/wiki?curid=1237896", "title": "Švédské Pomořany", "text": "Švédské Pomořany\n\nŠvédské Pomořany čili Švédské Pomořansko (švédsky \"Svenska Pommern\", německy \"Schwedisch-Pommern\") bylo území části historických Pomořan ovládané v letech 1630 až 1814 švédskou korunou. Švédské Pomořany ležely u baltského pobřeží na území dnešního severovýchodního Německa a severozápadního Polska. Byly součástí švédské územní kořisti ze švédsko-polských válek a třicetileté války zvané dominium maris baltici, kam vedle Švédských Pomořan patřily i části Livonska a Pruska.\n\nŠvédské Pomořany sestávaly z Předních Pomořan, ostrovů Rujána (\"Rügen\"), Uznojem (\"Usedom\") a Wolin a malé části Zadních Pomořan. Formálně nešlo o součást vlastního švédského území, ale Svaté říše římské, přičemž švédský monarcha se ovládnutím části Pomořan započítal mezi říšská knížata (\"Reichsfürsten\").\n\nÚzemí východně od Odry ztratili Švédové roku 1679 (smlouva ze Saint-Germain-en-Laye) a území na jih od Pěny a na východ od Peenestromu roku 1720 (stockholmská smlouva) ve prospěch Braniborska-Pruska. V letech 1715 až 1720 část území drželo Dánsko. Tomu pak následkem napoleonských válek Švédové odstoupili zbytek Švédských Pomořan roku 1814 výměnou za Norsko. Již následujícího roku pak území rozhodnutím Vídeňského kongresu připadlo Prusku.\n"}
{"id": "1237897", "url": "https://cs.wikipedia.org/wiki?curid=1237897", "title": "Legenda Korry", "text": "Legenda Korry\n\nLegenda Korry (v anglickém originále The Legend of Korra) je americký animovaný televizní seriál vysílaný stanicí Nickelodeon. Seriál je pokračováním seriálu \"\", děj se odehrává ve světě 70 let po stoleté válce, kdy umírá Avatar Aang a dle Avatarského cyklu se tak do světa rodí nový Avatar – Horkokrevná vládkyně vody Korra.\n\nSeriál \"Legenda Korry\" se začal vysílat 14. dubna 2012 a bylo vydáno celkem 52 epizod. Podobně jako v \"Avataru: Legendě o Aangovi\" je každá série označována jako kniha a každá epizoda jako kapitola. Všech 52 epizod vyšlo v rámci čtyř knih.\n\nKdyž První kniha: Vzduch obdržela průměrně 3,9 milionu zhlédnutí, obdržela \"Legenda Kory\" objednávku na dalších 26 epizod. Seriál se tak vrátil 13. září 2013, kdy se začaly vysílat první dvě epizody Knihy druhé: Duchové. Další kniha, Změna, se začala vysílat 27. června 2014 a měla celkem 13 epizod. Po krátké pauze se začala vysílat čtvrtá kniha, Rovnováha, která měla též 13 epizod a vysílat se začala 3. října 2014.\n\nPoté, co byl poražen Pán ohně Ozai, na trůn Národa ohně usedl korunní princ Zuko, který společně s Avatarem zahájil novou éru míru a lásky. Společně zavádějí novou ideu světa, kde společně na jednom místě mohou žít vládci všech národů. Zakládají tak Spojenou republiku národů s hlavním městem Republic City.\n\nBohužel čas Avatara Aanga na tomto světě se již naplnil, a tak dle Avatarského cyklu se Avatar zrodí do Vodních kmenů, kde se Avatarský duch převtělil do horkokrevné dívky Korry, která je ve svých čtyřech letech schopna vládnout vodě, zemi i ohni. V 16 letech nachází čas, aby se Korra naučila ovládat i vzduch a naučila se i duchovní podstatě Avatara, v tomto úkolu jí má pomoc Aangův syn, Radní Republic City za Vzdušné nomády Tenzin. Ten ovšem za Korrou přiletí jen na jeden den, aby jí oznámil, že její trénink se musí posunout, jelikož Republic City čelí revoluci Rovnoprávných včele s Amonem, který je odhodlán zbavit svět vládců a jejich údajného útlaku jednou pro vždy.\n\nKorra to ovšem nehodlá nechat jen tak a společně se svým polárním medvědopsem Nagou se vydává do Republic City za Tenzinem, který nakonec svolí, že zde Korra může zůstat. Zde se tak snaží naučit ovládání vzduchu, během čehož se zapojuje i do turnaje Živloboje s týmem Ohnivých fretek a jejími novými přáteli Makem a Bolinem. Zároveň je ale Korra pozvána radním za Vodní kmeny Tarrlokem do jeho speciální jednotky pro boj s Amonem, který ovšem později opouští, aby se mohla soustředit na turnaj v Živloboji. Když je ale Aréna během turnaje napadena Amonem, Korra s přáteli se rozhodnou proti Rovnoprávným zakročit vlastními silami. Tím se ovšem dostává Korra do rozporu s Tarrlokem, který její kamarády zatkne a jí nakonec uvězní.\n\nPoražená Korra Tarrlokem, který využil techniku ovládání krve, se v zajetí v horách za Republic City rozhodne meditovat, aby se spojila s Aangovo duchem a zjistila, co se jí snažil říct. Korra objevuje, že Aang už jednou v Republic City čelil jednomu vládci krve - Yakonovi, který tak ovládal celé podsvětí. Koře tak dochází, že Tarrlok je jeho synem a Aang se jí snažil před ním varovat. Když je její vězení v přítomnosti Tarrloka přepadeno Amonem, vydává se Korra na útěk. Nakonec zjištuje od Tarrloka, kterého Amon drží v zajetí, že on i Amon jsou syny Yakona, a že Amonova schopnost odebírat moc nad živly pochází z jeho dokonalé schopnosti ovládání krve.\n\nNakonec tak přichází s finálním plánem, na Amonovo velké show, kde se chystá zbavit svět vládců vzduchu, odhalit jeho tajemství. Tomu se ovšem podaří vše dokonale popřít a vydává se na boj s Korrou a Makem, kdy Korru připraví o její vlády nad živly. V posledním okamžiku, kdy se Amon chystá odebrat schopnosti vládce i Makovi, Korra dokáže ovládnout vzduch a silnými údery odrazí Amona do vody, ten, ve snaze se zachránit, nevědomky odhalí sám sebe jako vládce vody, čímž ztrácí podporu svých následovatelů, kteří chtěli zbavit svět vládců živlů.\n\nV Jižním vodním kmeni se Katara snaží Koře navrátit její schopnosti ovládání živlů, ovšem bezúspěšně. Ve své hluboké depresi, kdy odmítala přijmout, co se jí stalo, se jí podařilo spojit se svým duchovním já, kdy vyvolala ducha Avatara Aanga. Ten jí za pomoci ostatních Avatarů, pomocí ovládání energie, vrátí vládu nad živly a Korra tak poprvé vstupuje vědomě do Avatarského stavu, čímž se z ní stává plně uvědomělý Avatar.\n\nDalší tři knihy sledují cestu Korry coby plně uvědomělého Avatara v její snaze udržet rovnováhu světa.\n\n"}
{"id": "1237898", "url": "https://cs.wikipedia.org/wiki?curid=1237898", "title": "Mauro Icardi", "text": "Mauro Icardi\n\nMauro Emanuel Icardi Rivero (* 19. února 1993, Rosario, Argentina) je argentinský fotbalový útočník a reprezentant, v současnosti působí v klubu Paris Saint-Germain FC.\nIcardi nastupoval za argentinskou reprezentaci do 20 let.\n\nV A-mužstvu Argentiny debutoval v roce 2013.\n\n\nV říjnu 2016 vyšla knižně jeho autobiografie s názvem \"Sempre Avanti\" (česky znamená \"vždy vpřed\"). I díky ní se dostal do rozepře s fanoušky Interu Milán, kterým se nelíbilo, jak je v knize popisoval a žádali vedení klubu, aby jej zbavilo funkce kapitána mužstva.\n\n"}
{"id": "1237909", "url": "https://cs.wikipedia.org/wiki?curid=1237909", "title": "Diecéze cremonská", "text": "Diecéze cremonská\n\nDiecéze cremonská je římskokatolická diecéze v italské Cremoně.\nJe sufragánní diecézí arcidiecéze milánské a je součástí církevní oblasti Lombardie. Diecézní katedrálou je cremonský dóm.\n\n"}
{"id": "1237912", "url": "https://cs.wikipedia.org/wiki?curid=1237912", "title": "Mistrovství světa v orientačním běhu 2018", "text": "Mistrovství světa v orientačním běhu 2018\n\n35. Mistrovství světa v orientačním běhu proběhlo ve dnech 4. srpna – 11. srpna 2018 v Lotyšsku; centrem sprintových disciplín bylo hlavní město Rīga, ostatních disciplín město Sigulda.\n\nZávodů se zúčastnilo celkem 341 závodníků (189 mužů a 152 žen) z 49 zemí.\n\nPřed odpoledním finále sprintu proběhla dopoledne kvalifikace. Z českých zástupců se do finále neprobojovala Vendula Horčičková.\nZávod proběhl v kopcovitém terénu (absolutní výškový rozdíl cca 75 m) v údolí řeky Gauja s bočními roklemi. Převážně smrkový a borovicový les s hustou vegetací byl se sníženou viditelností.\nPořadí zúčastněných zemí podle získaných medailí v jednotlivých závodech mistrovství (tzv. olympijské hodnocení).\nČesko reprezentovalo 4 muži a 4 ženy pod vedením šéftrenéra Radka Novotného.\n"}
{"id": "1237913", "url": "https://cs.wikipedia.org/wiki?curid=1237913", "title": "Mistrovství světa v orientačním běhu 2017", "text": "Mistrovství světa v orientačním běhu 2017\n\n34. Mistrovství světa v orientačním běhu (oficiální název \"Nokian Tyres World Orienteering Championships 2017\" - podle sponzora Nokian Tyres) proběhlo ve dnech 30. června - 7. července 2017 v Estonsku. Hlavním centrem se stalo město Tartu ležící poblíž Čudsko-pskovského jezera.\n\nZávodů se zúčastnilo celkem 330 závodníků (204 mužů a 162 žen) z 50 zemí.\n\nProgram Mistrovství světa byl zveřejněn v souladu s Pravidly IOF v Bulletinu číslo dva:\nÚplná medailová tabulka:\nČesko reprezentovalo 5 mužů a 5 žen pod vedením šéftrenéra Radka Novotného.\n"}
{"id": "1237917", "url": "https://cs.wikipedia.org/wiki?curid=1237917", "title": "Azoth", "text": "Azoth\n\nAzoth byl v dřívějších dobách považován za univerzální lék či univerzální rozpouštědlo vyhledávané alchymisty (podobně jako jiná alchymická idealizovaná substance, alkahest, který byl stejně jako azoth záměrem, cílem a vizí mnoha alchymických prací). Jeho symbolem byl Caduceus, a tak se ten termín, původně užíván pro okultní formuli vyhledávanou alchymisty, podobně jako kámen mudrců, stal poetickým názvem pro rtuť. Název je ve středověké latině a je alternací pro \"azoc\", původně je však odvozeno z arabského \"al-zā'būq\", což znamená „rtuť“.\n\nAzoth je základním činidlem přeměny v alchymii. Tímto označením dávní alchymisté pojmenovali rtuť, oživujícího ducha ukrytého v každé hmotě, která umožňuje transmutaci. Slovo se skládá z prvních písmen latinské abecedy, řecké abecedy a hebrejské abecedy, po nichž následují poslední písmena latinské (Z), řecké (Omega) a hebrejské abecedy (Tau). Toto slovo se objevuje ve spisech mnoha raných alchymistů, jako byli Zosimos, Mary the Jewess, Olympiodorus a Jābir ibn Hayyān (Geber).\n\nSlovo Azoth se také vztahuje k Ain Soph (nejvyšší substance) z Kabaly. Manly P. Hall ve svém hlavním díle \"The Secret Teachings of All Ages\" (Tajná učení všech věků) vysvětlil tuto spojitost: „Vesmír je obklopen sférou světla neboli hvězd. Za touto sférou je Schamayim, hebrejský výraz pro ‚nebe‘, který jest Boží Ohnivou Vodou, prvním útržkem ze Slova Božího, planoucí řekou, tekoucí z ducha věčné mysli. Schamayim, který je tím ohnivým Androgynem, rozděluje. Jeho Oheň se stává Solárním ohněm a jeho Voda se stává Lunární vodou v našem vesmíru. Schamayim je Univerzální Rtuť neboli Azoth – nezměrný duch života. Tato původní duchovní ohnivá voda přichází skrze Edem (hebrejsky „pára“) a vlévá se do čtyř hlavních řek čtyř Elementů. To pak tvoří Řeku Živoucí Vody – Azoth – čili ohnivou nestálou esenci, která vytéká z trůnu Boha a Krista. V tomto Edemu (parné esenci či mlze) jest prvotní či duchovní Země, nepochopitelný a nehmatatelný prach, z nějž Bůh stvořil Adama Kadmona, duchovní tělo muže, které se musí postupem času plně odhalit.“\n\nVe své knize \"Transcendental Magic\" (Nadpřirozená Magie) Eliphas Lévi píše: „Azoth či Vesmírný Lék jest pro duši nejvyšším významem a absolutní odměnou; pro mysl je matematickou a praktickou pravdou; pro tělo je podstatou, která je kombinací zlata a světla. Ve vyšším či duchovním světe je to Prvotní Hmota Velkého Díla, zdroj alchymistova nadšení a činnosti. V pokročilém či duševním světe je to inteligence a průmysl. V nižším či materialistickém světe je to fyzická práce. Síra, rtuť a Sůl, které, pokud jsou střídavě odpařovány a zpevňovány, vytvářejí Azoth mudrců. Síra odpovídá elementární formě Ohně, rtuť Vzduchu a Vodě, Sůl Zemi.“\n\nAzoth, známý jako Univerzální Rozpouštědlo, Univerzální Lék a Elixír Života (elixir vitae), má ztělesňovat veškerá léčiva, stejně tak jako prvotní principy všech ostatních substancí. Paracelsus, alchymista z 16. století, měl údajně Azothu dosáhnout. Na jeho portrétech, kde drží svůj meč, můžeme nápis „Azoth“ vidět na pochvě nebo rukojeti. Údajně měl tento všelék ukrytý v tajné přihrádce právě v rukojeti, kdyby jej potřeboval v případě nouze nebo pokud by byl raněn v boji. Tvrdil, že to byl „protijed“ proti jakékoli fyzické, mentální či duchovní hrozbě.\n\nJakožto Univerzální Životní Síla je Azoth nejen oživující energií (spiritus animatus) těla, ale i inspirací\na zanícením, které hýbe myslí. Azoth, který se nachází ve vesmíru a v každém z nás, je tajemnou vývojovou silou, která je zodpovědná za neutuchající zapálení pro fyzickou a duchovní dokonalost. Tudíž je pojem Azoth obdobou světla přírody či Boží mysli.\nProtože Azoth obsahuje kompletní vědění celého vesmíru, bývá toto slovo užíváno také jako jiný název pro kámen mudrců. Jednou z nápověd na přípravu Kamene je \"Ignis et Azoth tibi sufficiunt\" („Oheň a Azoth jsou dostačující“). Existují záznamy z Great Work of alchemy, kde jsou ezoterické kresby zobrazující Azoth, a také návod k jeho použití. Patří sem \"Azoth of The Philosophers\" od Basila Valentina a \"Hieroglyphic Monad\" od Johna Dee.\n\nAleister Crowley považoval termín za reprezentaci jednoty začátku a konce pomocí svázání prvních\na posledních písmen starobylých abeced; A/Alpha/Alef (první písmena latinské, řecké a hebrejské abecedy), Z/O-Omega/Th-Thau (poslední písmena latinské, řecké a hebrejské abecedy). Touto cestou byla symbolizována věčnost a úplnost začátku a konce za účelem povážení největší celistvosti, a tím univerzální spojení protikladů jako \"zrušení\" (např. rozpouštědlo) a \"soudržnost\" (např. lék), čímž vzniká podobnost s filozofickým „absolutnem“ z Hegelovy dialektiky. Crowley dále ve svých pracích odkazoval na Azoth jako na „tekutinu“ a považoval ji za univerzální rozpouštědlo či univerzální lék středověkých alchymistických filozofů.\n\nZajímavostí je fakt, že v některých jazycích, zejména slovanských, ale i dalších (italština, francouzština), je azoth názvem pro dusík, ale etymologie se liší (v italštině je to „azoto“, které pochází z řeckého α+ζωή –„bez života“).\n\n"}
{"id": "1237920", "url": "https://cs.wikipedia.org/wiki?curid=1237920", "title": "Česko-německá a Slovensko-německá komise historiků", "text": "Česko-německá a Slovensko-německá komise historiků\n\nČeskoslovensko-německá komise historiků byla založena v roce 1990 ministry zahraniční Hansem-Dietrichem Genscherem za SRN a Jiřím Dienstbierem za ČSFR. Po rozdělení Československa vznikly dvě komise (Česko-německá a Slovensko-německá). Německá sekce obou komisí má stejné personální složení a obě komise obvykle pracují dohromady. \n\nCílem komise je zkoumat dějiny Němců, Čechů a Slováků. Hlavní důraz je kladen na dějiny 20. století. Komise se pokouší analyzovat spojující a rozdělující životní příběhy Němců, Čechů a Slováků v širším historickém kontextu a srovnávací perspektivě a snaží se přispět ke zpracování konfliktních témat mezi Němci a Čechy (příp. Slováky). Komise se snaží jako vědecké fórum zpracovávat témata, otázky a cíle nezávisle na politické moci. \n\nOd roku 2009 se komise v rámci Česko-německé a Slovensko-německé komise historiků zabývá vydáváním komentované sbírky pramenů k dějinám 20. století, která by měla sloužit jako pomůcka při vyučování na německých, českých a slovenských školách. Kniha se zabývá hlavními tématy, vyučovanými ve vyšších ročnících všech tří zemí. K výkladu byla zvolena středoevropská perspektiva, přičemž jsou zde zmíněny i společné rysy a rozdíly i celoevropském kontextu.\n\n9. září 2010 zveřejnili historici z Česko-německé a Slovensko-německé komise historiků (podpořeni Německo-polskou komisí učebnic) alternativní návrh k plánované dlouhodobé expozici, kterou plánovala Stiftung Flucht, Vertreibung, Versöhnung. Důvodem byla chybějící koncepce expozice a nedostatečná veřejná debata o plánech. Návrh komise tak stal impulzem k debatě o expozici.\n\n\n\n\n"}
{"id": "1237921", "url": "https://cs.wikipedia.org/wiki?curid=1237921", "title": "Mistrovství světa v orientačním běhu 2019", "text": "Mistrovství světa v orientačním běhu 2019\n\n36. Mistrovství světa v orientačním běhu proběhl ve dnech 12. srpna – 18. srpna 2019 již po čtvrté v Norsku s hlavním centrem v jižní oblasti Østfoldu při hranicích se Švédskem. Správním centrem celého území je město Sarpsborg. O pořadatelství rozhodla Rada IOF v roce 2016.\n\nZávodů se zúčastnilo celkem 298 závodníků (165 mužů a 133 žen) z 48 zemí.\n\nŠtafetový závod proběhl v pozdním odpoledni, ženský závod odstartoval startoval v 16:20, mužský potom až v 18:30. Během večera střídavě pršelo a bylo šero a tak někteří závodníci mužských štafet běželi s čelovkou, především z důvodu čtení mapy.\nPořadí zúčastněných zemí podle získaných medailí v jednotlivých závodech mistrovství (tzv. olympijské hodnocení). \nČesko reprezentovalo 4 muži a 4 ženy pod vedením šéftrenéra Jana Šedivého. \n"}
{"id": "1237922", "url": "https://cs.wikipedia.org/wiki?curid=1237922", "title": "Seznam cremonských biskupů", "text": "Seznam cremonských biskupů\n\nI když prameny 16. století podávají přehled biskupů cremonských již od 4. století, jasně jsou doložitelní až na sklonku 8. století.\n\n"}
{"id": "1237924", "url": "https://cs.wikipedia.org/wiki?curid=1237924", "title": "Hazlovský potok", "text": "Hazlovský potok\n\nHazlovský potok je levostranným přítokem Slatinného potoka ve Smrčinách v okrese Cheb v Karlovarském kraji. Délka toku měří 5,8 km. Plocha jeho povodí měří 6,1 km².\n\nPotok pramení na území Německa ve Smrčinách v těsné blízkosti česko-saské hranice v nadmořské výšce 705 metrů. Po několika metrech toku dosáhne potok státní hranice a po ní teče asi 250 m jihozápadním směrem. To se již potok nachází v Přírodním parku Halštrov, protéká Skalkou a pokračuje jižním směrem. U jeho břehů se rozprostírá zajímavá geologická a mineralogická lokalita, chráněná jako přírodní památka pod názvem U cihelny. Od ní teče potok do Hazlova, pod nímž se vlévá do Slatinného potoka na jeho 13,1 říčním kilometru.\n"}
{"id": "1237927", "url": "https://cs.wikipedia.org/wiki?curid=1237927", "title": "Pevnost Boyard (česká soutěž)", "text": "Pevnost Boyard (česká soutěž)\n\nPevnost Boyard je televizní soutěž vysílaná na TV Prima, česká verze francouzské dobrodružné televizní soutěže. Soutěží v ní vždy pětičlenný tým, který v průběhu soutěže plní nejrůznější úkoly a jehož konečným cílem je uhodnout heslo k otevření trezoru. Výhru pak soutěžící obvykle věnují na charitativní účely. Soutěž se odehrává ve francouzské pevnosti Boyard, která leží v Atlantském oceánu. Je založena na originální francouzské verzi, která se ve Francii vysílá již od roku 1990.\n\nVysílání prvních šesti dílů první řady české verze proběhlo vždy v sobotu od 3. září do 8. října 2016. Zbývající čtyři díly odvysílala Prima na jaře 2017 v sobotním hlavním vysílacím čase. Prima se tak rozhodla proto, aby se sledovanost nesnížila z důvodu startu osmé řady úspěšné taneční soutěže StarDance …když hvězdy tančí na ČT1.\n\nV červnu 2017 Prima potvrdila natáčení druhé řady.\n\nDruhá řada se původně měla vysílat opět každou sobotu, ovšem po odvysílání prvního dílu 2. září, kdy konkurenční show Tvoje tvář má známý hlas na TV Nova získala třikrát více diváků, se Prima rozhodla přemístit Pevnost Boyard na páteční večery, kde ovšem nedosáhla příliš lepšího výsledku.\n\nSoutěž samotná je rozdělena na tři části. V první z nich je úkolem soutěžících získat v 9 disciplínách co nejvíce klíčů. Klíče získávají za splnění úkolů v místnostech po celé pevnosti. V druhé části získávají soutěžící indicie, které jim napoví konečné heslo k trezoru a konečně v části třetí se snaží posbírat v místnosti s pokladem co nejvíce zlaťáků pro svou nadaci.\n\nDisciplíny jsou stejné, jako v posledních ročnících francouzské verze. K prvním sedmi dílům se v české verzi objevilo 43 různých disciplín, včetně tří různých forem hádanek Otce Foury. Jsou jimi \"Věž\", \"Telefonní budka\" (obě již od 1. dílu) a \"Mumie\" (poprvé v 7. epizodě).\n\nStálými postavami jsou Paklíč (Anthony Laborde, při překladech francouzských a britských dílů se jeho postava jmenuje Klíčník), Félindra (Monique Angeon) a Otec Fouras, kterého ztvárnil Jan Rosák.\nOd druhé řady přibyl i Pačes (André Bouchet, při překladech francouzských a britských dílů se jeho postava jmenuje Paklíč).\nRoli moderátora obsadil Libor Bouček.\n\nKromě těchto stálic se v každém díle střídá vždy pětice soutěžících.\n\nvysílací den: sobota\nvysílací den: sobota (11), pátek (12–15), neděle (16–18)\n"}
{"id": "1237928", "url": "https://cs.wikipedia.org/wiki?curid=1237928", "title": "Třída Flamant", "text": "Třída Flamant\n\nTřída Flamant (jinak též OVP54) jsou oceánské hlídkové lodě francouzského námořnictva. Celkem byly postaveny tři jednotky této třídy.\n\nTři jednotky této třídy postavily francouzské loděnice Constructions Mécaniques de Normandie (CMN) v Cherbourgu (první a třetí) a Leroux & Lotz v Lorientu (druhá). Do služby byly přijaty roku 1997.\n\nJednotky třídy \"Flamant\":\nVýzbroj se skládá ze dvou 12,7mm kulometů. Pohonný systém tvoří dva diesely Deutz-MWM TBD 620 V16 o výkonu 7960 shp. Nejvyšší rychlost dosahuje 22 uzlů.\n"}
{"id": "1237929", "url": "https://cs.wikipedia.org/wiki?curid=1237929", "title": "Ferenc Szisz", "text": "Ferenc Szisz\n\nFerenc Szisz (20. září 1873 Szeghalom, Rakousko-Uhersko – 21. února 1944 Auffargis, Francie) byl maďarský automobilový závodník a vítěz první Grand Prix v historii. Tohoto vítězství dosáhl 26. června 1906 v Grand Prix Francie s vozem Renault 90CV.\n\nSzisz Ferenc se narodil v malém městě Szeghalom v tehdejší uherské župě Békés v uherské části tehdejšího Rakousko-Uherska 20. září 1873.\nJeho rodina patřila k Sedmihradským Sasům, původně se jmenovala „Süß“.\n\nVyučil se zámečníkem, ale byl fascinován vzrůstajícím automobilismem, rozhodl se pokračovat studiem železničního inženýrství a designu. Po nějaké době, strávené v různých rakouských a německých městech (Vídeň, Mnichov a Berlín), se na jaře 1900 usadil v Paříži, kde našel práci v nově vzniklé firmě Renault.\n\nU Renaultu jej jeho inženýrský talent přivedl do zkušebního oddělení a poté, co společnost v roce 1902 vstoupila do závodů, byl vybrán jako řidič-mechanik Louise Renaulta. Po smrti Marcela Renaulta při závodě Paříž – Madrid v roce 1903 se stal závodním řidičem týmu. V roce 1905 skončil na pátém místě v kvalifikačním závodě () pro Pohár Gordona Bennetta na okruhu Auvergne u města Clermont-Ferrand. V říjnu toho roku jej Renault, společně s dalšími francouzskými a italskými výrobci, vyslal do Spojených států na Vanderbiltův pohár, který se konal na Long Islandu v New Yorku. Mezi závodníky jako Felice Nazzaro a Louis Chevrolet na vozech Fiat, dojel Szisz na pátém místě, vítězem se stal Victor Hémery na voze Darracq.\nSziszovou primární úlohou bylo vedení testovacího týmu Renault, to omezovalo jeho přímou účast v závodech. Přesto se v roce 1906 zapsal do análů motoristického sportu když se svým řidičem-mechanikem M. Marteau za volantem vozu Renault AK 90CV zvítězil v Grand Prix Francie v Le Mans. Průměrná rychlost posádky byla 101,2 km/h. Vítězství ve Velké ceně Francie vypsané Automobile Club de France a komerční úspěch závodu vedl k pořádání dalších národních závodů tohoto typu po celé Evropě. Následující rok ve francouzské Velké ceně zvítězil Ital Felice Nazzaro, který dojel v roce 1906 za Sziszem druhý. Ferenc Szisz se účastnil Velké ceny i v roce 1908, ale závod nedokončil kvůli technické závadě, podobně se mu vedlo i v Savannah v Georgii na \"American Grand Prize\", závodě pořádaném Automobile Club of America.\n\nPočátkem roku 1909 Szisz opustil Renault a otevřel si vlastní dílnu v Neuilly-sur-Seine. V červenci 1914 jej Fernand Charron, majitel stáje Alda, přesvědčil, aby se s jeho vozem Alda účastnil Grand Prix Francie v Lyonu. Zvítězil Christian Lautenschlager na voze Mercedes, Szisz měl vůz označen čestným startovním číslem „1“, ale pro zranění po ujetí poloviny trasy závod nedokončil. Při výměně poškozeného kola jej srazil jeden z vozů Opel a Szisz utrpěl zlomeninu ruky.\n\nEvropské automobilové závody skončily v září 1914 s počátkem první světové války. Szisz, který získal francouzské občanství, dobrovolně vstoupil do francouzské armády. Sloužil jako velitel dopravní jednotky v Alžíru, dokud nebyl hospitalizován s břišním tyfem.\n\nNa konci války odešel do letecké továrny Breguet, kde pracoval až do roku 1930, kdy odešel do penze. Žil na venkově, v domě v Auffargis poblíž Paříže, kde v roce 1944 zemřel. Ferenc Szisz a jeho žena jsou pohřbeni na farním hřbitově v Auffargis.\n\nMuzeum Ference Szisze je součástí Muzea Renault u okruhu Le Mans.\n\nSziszova smrt zůstala po určitou dobu bez povšimnutí. V 50. letech 20. století způsobili v Maďarsku senzaci historici, kteří prohlašovali, že našli Ference Sziszse. Jistý muž se za něj vydával a prohlašoval, že se vrátil z Francie (ač ale neuměl francouzsky). Poskytl i rozhovory o „své závodní kariéře“. Tento muž zemřel v roce 1970 v Maďarsku, což uvádí i některé zdroje. Mezitím se objevily dokumenty dokládající, že skutečný Ferenc Szisz zemřel v roce 1944 ve Francii, a onen muž byl pouze obratný podvodník. Jiné zdroje uvádí, že se za něj vydával v Maďarsku jeho bratr, který zemřel v roce 1970.\n\n"}
{"id": "1237937", "url": "https://cs.wikipedia.org/wiki?curid=1237937", "title": "V pasti (film, 1956)", "text": "V pasti (film, 1956)\n\nV pasti je československé filmové drama z roku 1956 režiséra Alfréda Radoka, natočené podle povídky Theodora Dreisera \"Půjdete na chvíli ke mně?\" Snímek je natočen ve stylu noir.\n\nAmerický politik Ed Gregory tráví čas těsně před volbami v utajení v hotelu, aby unikl snahám protistrany o jeho kompromitaci. Společnost mu dělá pouze přítel Blount, který na něj dohlíží. V hotelu je ubytována též půvabná pianistka Imogene, která se snaží ženatého Eda svádět. Ten tuší, že jde o další pokus o kompromitaci ze strany jeho politických protivníků, přesto se však do ní zamiluje. Blount Eda důrazně varuje, a ten se pokouší z Imogene získat přiznání. Ta skutečně dozná, že byla nastrčena lidmi z okruhu starosty, Edova politického konkurenta. Zároveň však říká, že byla zmanipulována, a teď když Eda blíže poznala, tak už proti němu nemá nečistých úmyslů. Ed trvá na tom, že se musí rozloučit. Imogene zdánlivě souhlasí a políbí ho na rozloučenou. V tom se z roští vynoří fotograf a líbající se dvojici vyfotografuje. Ed poznává, že byl oklamán. V závěru filmu jsme svědky, jak se snímek polibku objevuje v nesčetných novinových plátcích a je evidentní, že snahy o Edova protivníka o jeho diskreditaci před volbami byly více než úspěšné. \n\n\n"}
{"id": "1237940", "url": "https://cs.wikipedia.org/wiki?curid=1237940", "title": "Pupkovec pomněnkový", "text": "Pupkovec pomněnkový\n\nPupkovec pomněnkový (\"Omphalodes scorpioides\") je útlá bylina vlhkých půd, která z jara vykvétá drobnými, blankytně modrými kvítky. Je jediným původním druhem rodu pupkovec vyskytujícím se v české přírodě, kde je řazen mezi druhy vyžadující další pozornost (C4a).\n\nRostlina je rozšířena ve střední, jihovýchodní a východní Evropě, roste od středního Německa na západě až po oblast kolem řeky Volhy a podhůří Kavkazu na východě. Na severu zasahuje do Polska a na jihu na sever Balkánského poloostrova a do Rumunska. V České republice roste roztroušeně v okolí dolních toků řek v západních, středních a východních Čechách, stejně tak na jižní Moravě.\n\nVyskytuje se na vlhkých, lehčích i středně těžkých, silně humózních půdách v blízkosti vodních toků. Roste od planárního do kolinního stupně na stabilizovaných říčních sedimentech, nejčastěji v pobřežních křovinách a lužních lesích.\n\nKvete v dubnu a květnu, po dozrání plodů se v letních měsících vytrácí. V pozdním létě se objevují mladé, ten rok nekvetoucí semenáče se sterilními lodyhami. Na jaře druhého roku z nich vyrostou plodné lodyhy, které téhož roku vykvetou a odumřou. Rostlina je vhodná na pokrytí půdy v polostinném prostoru.\n\nJednoletá až dvouletá rostlina s poléhavou či vystoupavou lodyhou, která nebývá vyšší než 30 cm. Čtyřhranná, od báze bohatě větvená lodyha s řídkými chlupy je olistěná střídavými nebo vstřícnými listy bez palistů, spodní jsou přisedlé a horní krátce řapíkaté. Jejich podlouhlé, eliptické či kopinaté čepele, dlouhé 2 až 5 cm a široké 0,5 až 2 cm, jsou celokrajné, na vrcholu tupě špičaté a přitiskle chlupaté. Letní sterilní lodyhy bývají až 20 cm vysoké a hustě porostlé širšími listy.\n\nOboupohlavné, pětičetné květy, se stopkou až 5 cm dlouhou, vyrůstají jednotlivě z úžlabí listenů podobných listům a vytvářejí květenství vijany. Zvonkovitý kalich je vytrvalý a má až k bázi členěné, kopinaté cípy asi 5 mm dlouhé. Kolovitá koruna je pravidelná, asi 4 mm velká a světle až tmavě modrá. Má krátkou korunní trubku a v ústí korunního hrdla má drobné, žluté šupinky pakorunky. Tyčinky srůstají s bázi koruny. Gyneceum je cenokarpní, svrchní semeníky jsou srostlé ze dvou plodolistů a každý má dvě pouzdra. Pyl je z prašníků na blizny přenášen entomogamně nebo autogamně. Ploidie druhu je 2n = 24.\n\nPlody jsou hnědé, krátce chlupaté tvrdky tvořené čtyřmi, asi 3 mm suchými plůdky. Ty jsou na vrcholu miskovitě promáčknuté a po okraji jsou lemované širokým, dovnitř zahnutým blanitým lemem. Plůdky zpočátku přirůstají vnitřní stranou ke čnělce, od které se později oddělí. V přírodě se rostliny šíří semeny (plůdky), tvrdky jsou schopné plout po vodní hladině i několik dnů.\n\nPupkovec pomněnkový bývá v době kvetení zaměňován za pomněnku řídkokvětou (\"Myosotis sparsiflora\"), neboť oba druhy rostou na stejných stanovištích. Pomněnka řídkokvětá se odlišuje tím, že má pětihrannou lodyhu, kališní cípy má členěné jen do 2/3 až 3/4 délky a nevytváří letní sterilní lodyhy.\n\nPodle novějších studií je rod pupkovec tvořen třemi nezávislými liniemi, proto byly z něho vyděleny dva nové rody \"Memoremea\" a \"Nihon\". Tato ne všemi uznávána změna se dotkla i pupkovce pomněnkového, který se podle ní stal pod jménem \"Memoremea scorpioides\" součásti monotypického rodu \"Memoremea\".\n\nV rodu pupkovec zůstává zařazen \"Omphalodes verna (Moench)\". \",\" na jaře kvetoucí trvalka domovem ve vlhkých stinných oblastech Dolomit a střední Evropy. Pěstuje se též jako dekorativní rostlina, habitus podobný poměnkovci.\n\n"}
{"id": "1237946", "url": "https://cs.wikipedia.org/wiki?curid=1237946", "title": "Arsen Pavlov", "text": "Arsen Pavlov\n\nArsen či Arsenij Sergejevič Pavlov, přezdívaný Motorola, ( či , 2. února 1983, Uchta, Komijská ASSR, Sovětský svaz – 16. října 2016, Doněck, Ukrajina) byl ruský občan, velitel praporu Sparta bojujícího na straně samozvané separatistické Doněcké lidové republiky ve válce na východní Ukrajině.\n\nPavlov se narodil v Komijské ASSR. V jednom z rozhovorů uvedl, že v patnácti letech mu umřeli oba rodiče a od té doby ho vychovávala jeho babička. Tak jako mnoho ruských mladíků z vesnic bez zvláštního vzdělání vstoupil do armády.\n\nArsen Pavlov působil tři roky v námořní pěchotě jako spojař. Během toho byla jeho jednotka dvakrát vyslána do Čečenska, kde se účastnila tamní války. Po demobilizaci Pavlov pracoval na myčce aut v Rostově na Donu.\n\nNa jaře roku 2014, když na Euromajdanu došlo k násilným střetům s policií, rozpoznal podle jeho slov počínající válku a rozhodl se vyrazit na východ Ukrajiny na pomoc tamním Rusům. Zapojil se k oddílu Igora Girkina a v dubnu 2014 s ním obsadil Slovjansk, čímž byla de facto počata válka na Donbase.\n\nPozději se stal velitelem praporu Sparta. Po zapojení do války na východě Ukrajiny byl zanesen na sankční seznam Evropské unie a na Ukrajině obviněn z terorismu. Podle ruského listu Kommersant se nepletl do politiky, avšak stal se pionýrem nové hybridní války a slávu si získal hned v prvních bojích konfliktu, právě ve Slavjansku. Následně si budoval obraz hrdiny tím, že na obrazovce ruských médií pravidelně dával k dispozici exkluzivní záběry z bojů o doněcké letiště. Veřejností samozvané Doněcké lidové republiky byl oslavován jako hrdina. Rusko se přitom od něj po jeho zapojení do konfliktu distancovalo.\n\nV době, kdy byl Pavlov velitelem praporu Sparta, se vychloubal, že osobně zastřelil patnáct zajatých vojáků ukrajinské armády. Lidskoprávní organizace Amnesty International potom vyzvala k prošetření těchto zločinů a ukrajinské úřady žádaly Interpol k vyhlášení pátrání, což ale Interpol odmítl.\n\nPavlov byl terčem několika atentátů. 16. října 2016, během nedělního večera, vybuchla ve výtahu v pečlivě střeženém domě, kde Pavlov žil, nastražená bomba, která usmrtila jeho a zřejmě i jeho osobního strážce. O pachatelích atentátu spekulovali politici a média z Ukrajiny, samozvané Doněcké lidové republiky i z Ruska.\n\n19. října 2016 uspořádali Pavlovovi povstalci v Doněcku pohřeb, který označili za státní. Zúčastnilo se ho odhadem asi 50 tisíc lidí.\n"}
{"id": "1237948", "url": "https://cs.wikipedia.org/wiki?curid=1237948", "title": "Geologický pavilon prof. F. Pošepného", "text": "Geologický pavilon prof. F. Pošepného\n\nGeologický pavilon prof. F. Pošepného je rozsáhlé mineralogické, petrografické, paleontologické a geologické muzeum, pojmenované po profesorovi Františku Pošepném, který patřil k zakladatelům světové ložiskové geologie. Geologický pavilon se nachází v areálu Vysoké školy báňské - Technické univerzity Ostrava v Porubě, jednom z obvodů statutárního města Ostravy, metropole Moravskoslezského kraje.\n\nZáklad expozice pochází z roku 1849, kdy tehdejší rakousko-uherské Ministerstvo zemědělství a lesnictví zakoupilo mineralogickou sbírku, kterou rozdělilo mezi nově vznikající montánní učiliště (pozdější Báňskou akademii) v Příbrami a obdobnou školu v rakouském Leobenu. Díky pedagogům, kteří na příbramské škole působili, jako byli profesoři F. Pošepný, F. Ryba a A. Hoffman, byl sbírkový fond v dalších letech neustále rozšiřován.\n\nPo skončení druhé světové války v roce 1945 byla Vysoká škola báňská, nesoucí toto pojmenování od roku 1904, přemístěna z Příbrami do Ostravy. Spolu se školou byly přemístěny i mineralogické a geologické sbírky. Nenašly se však pro ně vhodné prostory - částečně byly rozmístěny v chodbách jednotlivých kateder, většina skončila v suterénu vysokoškolských kolejí.\n\nPo dlouhé době byl soubor vystaven až v roce 1968 v prostorách ostravských kolejí Jana Opletala u příležitosti konání XXIII. Mezinárodního geologického kongresu, který byl v uvedeném roce uspořádán v Praze. Vhodné a přiměřeně důstojné místo získaly sbírky definitivně v roce 1989, kdy byl dokončen nový Geologický pavilon v areálu Vysoké školy báňské v Ostravě - Porubě.\n\nNejvíce ceněnou část expozice v Geologickém pavilonu tvoří sbírka vzorků minerálů a hornin, získaných profesorem Františkem Pošepným v průběhu druhé poloviny 19. století zejména na Příbramsku. Tato sbírka je doplněna písemnou a grafickou dokumentací ložisek nerostných surovin a jejich mineralogického složení.\n\nNejrozsáhlejší díl expozice představuje \"Sbírka ložiskové geologie\", která je rozdělena na sedm částí, reprezentujících nerostné suroviny České a Slovenské republiky a ložiska a typy těchto surovin. Dalšími částmi expozice v Geologickém pavilonu jsou: \"Sbírka prof. Havelky\", \"Mineralogická sbírka\", \"Petrografická sbírka\", \"Paleontologická sbírka\", \"Sbírka historické geologie\", \"Sbírka regionální geologie Českého masívu\", \"Sbírka regionální geologie Západních Karpat\", \"Sbírka Ostravsko - karvinského revíru\", \"Sbírka radioaktivních surovin\", \"Technologická sbírka\" a \"Přírůstková expozice\", která má své místo ve vstupní hale pavilonu a jejíž součástí kromě nejnovějších přírůstků sbírek obvykle bývají také krátkodobé výstavky.\n\nCelkem je v Geologickém pavilonu vystaveno cca 15 000 exponátů. Více než čtyřnásobek tohoto počtu - dalších 65 000 vzorků a exponátů - je evidováno a uloženo v depozitářích muzea.\n\nExpozici, umístěnou v Geologickém pavilonu, doplňuje sbírka hornin z oblasti Západních Karpat a Českého masívu, vystavená v podobě tzv. geoparku před vstupem do muzea. Tato venkovní expozice byla průběžně vytvářena a doplňována během let 2011 - 2016.\n\nExpozice v Geologickém pavilonu prof. F. Pošepného je přístupná celoročně, ovšem pouze v pracovní dny v době od 8 do 19 hodin (během letních měsíců července a srpna jen od 8 do 15 hodin). Pouze dvakrát ročně - v době konání tzv. mineralogických setkání v sousední budově VŠB - jsou sbírky muzea přístupny také v sobotu. Kromě zmíněných mineralogických setkání jsou Vysokou školou báňskou pořádány také komentované prohlídky Geologického pavilonu a organizovány volnočasové aktivity nejen pro žáky základních a středních škol, ale i pro seniory v rámci programu Univerzity 3. věku.\n\n"}
{"id": "1237949", "url": "https://cs.wikipedia.org/wiki?curid=1237949", "title": "Diecéze novarská", "text": "Diecéze novarská\n\nDiecéze novarská je římskokatolická diecéze, nacházející se v Itálii. Je sufragánní diecézí arcidiecéze Vercelli a je součástí církevní oblasti Piemonte - Val d'Aosta. Její katedrálou je kostel Nanebevzetí Panny Marie v Novaře.\n\n\n"}
{"id": "1237957", "url": "https://cs.wikipedia.org/wiki?curid=1237957", "title": "LGBT práva ve Skotsku", "text": "LGBT práva ve Skotsku\n\nSituace práv leseb, gayů, bisexuálů a translidí (LGBT) je ve Skotsku všeobecně velmi podobná zbytku Spojeného království, v němž v poslední době došlo k ohromnému pokroku, jež jej zařadil mezi nejvíce progresivní země v Evropě. V letech 2015 a 2016 obdrželo Skotsko status evropské země s nejvyšším standardem LGBTI rovnoprávnosti.\n\nStejnopohlavní sexuální styk je ve Skotsku legální od roku 1980. Legální věk způsobilosti k pohlavnímu styku je sjednocený od roku 2001. Manželství osob stejného pohlaví schválil skotský parlament v únoru 2014. Schválený návrh získal královský podpis 12. března 2014. Nový zákon nabyl účinností k 16. prosinci 2014 s přeměnou statusu registrovaného partnerství na manželství, ač byly první obřady stejnopohlavních sňatků naplánovány na 31. prosince 2014. Před legalizací stejnopohlavních sňatků mohly od r. 2005 homosexuální páry žijící ve Skotsku uzavírat registrované partnerství. Plná adopční práva získaly homosexuální páry v r. 2009. Diskriminace jiných sexuálních orientací a genderových identit je zakázána od r. 2010.\n\nHistorický právní aspekt mužské homosexuality byl následující: „Anglosaské právo kriminalizující sodomii nezahrnovalo ustanovení o nesouhlasu či odporu pasivního účastníka. Reflektovalo pouhý formální nesouhlas s homosexualitou a činil obě strany vinnými ze spáchání trestného činu.“ Záznamy o trestních opatřeních jsou na rozdíl od utrechtských procesů limitovány. Nelze s jistotou říci, zda je tomu tak z důvodu nedostatku usvědčených pachatelů, nezájmu o takové praktiky či nedohledatelných dokumentů. Baron David Hume citujíc záznamy o dvojnásobném procesu v r. 1570 a dalším v r. 1630 řekl následující: „Trestný čin sodomie je pouze dvakrát zmíněný v našich dokumentech. Tehdy se používalo termínu sodomie. Všechny takové procesy končily trestem smrti.“ Podle dalšího záznamu z roku 1832 měl být muž usvědčený ze dvou trestných činů sodomie z devíti odsouzen k doživotnímu vyhnanství. Jiné údaje pojednávají o ustanovení speciální komise pro případ Gavin Bell v r. 1645.\n\nV r. 1967 podpořil britský parlament přijetí nového zákona o sexuálních zločinech, který zčásti dekriminalizoval homosexuální pohlavní styk v Anglii a Walesu. Ve Skotsku byla homosexualita dekriminalizována až v r. 1980 na stejném základě jako nový zákon o sexuálních zločinech - novelou skotského trestního zákona. Sekci 2A zakazující podporu homosexuality zrušilo Skotsko ihned v prvních dvou letech existence skotského parlamentu s odvoláním se na „etický kodex“ veřejného života.\n\nV červnu 2018 přijal skotský parlament zákon o rehabilitaci (\"Historical Sexual Offences (Pardons and Disregards) Act 2018\") všech mužů usvědčených ze sexuálních styků s jinými muži před zrušením zákonů proti homosexualitě. Nová právní úprava se vztahuje jak na žijící, tak i zemřelé osoby. Ačkoliv je nová legislativa spíše symbolická, mohou díky ní všichni, kteří mají záznam v trestním rejstříku pro praktikování homosexuality, požádat o výmaz, a být tak opět oficiálně bezúhonní. Využít tohoto práva lze prostřednictvím příslušného skotského ministerstva, které na žádost odstraní veškeré veřejně přístupné informace o odsouzené osobě, na níž se nově nahlíží, jako by daný trestný čin nikdy nespáchala.\n\nPo přijetí zákona o registrovaném partnerství (2004) britským parlamentem získaly skotské homosexuální páry možnost uzavírat registrované partnerství. Registrované partnerství dává stejnopohlavním párům většinu (ale ne všechna) práv a povinností vyplývajících z občanského sňatku. Registrovaní partneři mají stejná majetková práva jako manželé, včetně osvobození od dědické daně, rovného přístupu k sociálnímu zabezpečení a důchodovým benefitům, jakož i rodičovské odpovědnosti k dítěti partnera , včetně povinnosti se přiměřeným způsobem podílet na jeho výchově, právu stavby, životnímu pojištění, statusu blízké osoby při návštěvě v nemocnici atd. Rozvod partnerství je pouze formálním procesem.\n\nLegalizace stejnopohlavního manželství přinesla do skotských registrovaných partnerství několik pozoruhodných novinek. Ještě než se skotská vláda definitivně rozhodla, zda podpoří či nepodpoří přeměnu registrovaných partnerství na manželství, představila následující zásady:\n\nOd listopadu 2015 lze jakékoli registrované partnerství uzavřené na území Spojeného království, včetně Skotska a Severního Irska, přeměnit na manželství bez nutnosti předchozího rozvodu partnerství.\n\nStejnopohlavní manželství bylo ve Skotsku legalizované a první obřad se konal 31. prosince 2014. Zákon dává náboženským organizacím a oddávajícím svobodu rozhodování, zda budou oddávat stejnopohlavní páry, či nikoliv. Čili legalizace stejnopohlavních sňatků neodepřela náboženským organizacím právo na uplatňování svých klerikálních zásad.\n\n25. července 2012 oznámila skotská vláda svůj záměr legalizovat stejnopohlavní manželství. K tomuto kroku se odhodlala i přes odpor Skotské církve a Katolické církve Skotska. Navzdory podpoře tehdejšího prvního ministra prohlásila jeho zástupkyně a současná předsedkyně Skotské národní strany Nicola Sturgeonová, že církev nebude nucena k oddávání stejnopohlavních párů. Po fázi konzultace obdrželi ministři přes 19 000 vyjádření ze strany veřejnosti.\n\n27. června 2013 zpracovala skotská vláda návrh novely zákona o manželství a registrovaném partnerství (Skotsko).\n\n4. února 2014 zahájil skotský parlament dokončil třetí čtení návrhu a zahájil finální hlasování ohledně přijetí zákona o manželství osob stejného pohlaví. Nový zákon byl přijat v poměru hlasů 108:15. 12. března 2014 jej schválila královna. Britský parlament obecně přijímá veškeré nezbytné změny zákonů, aby dosáhnul ustanovení vyplývajících ze zákona o rovnosti (2010). I přesto ale ctí právo církevních obcí a náboženských představitelů na výhradu svědomí a s ním související rozhodování, zda oddávat na své půdě stejnopohlavní páry, či nikoliv, podle skotského vzoru. První skotská homosexuální svatba se konala 31. prosince 2014. Již předtím byla stávající registrovaná partnerství počínaje od 16. prosince 2014 přeměňována na manželství.\n\nV červnu 2017 rozhodla Skotská episkopální církev, že homosexuální páry budou moci uzavírat manželství podle církevního kanonického práva. Tato změna se týká pouze episkopálních církví operujících ve Skotsku, nikoliv ostatních církví nebo denominací. V květnu 2018 rozhodla generální synoda Skotské církve v poměru hlasů 345:170 o zřízení výboru, který se bude zabývat otázkou stejnopohlavního manželství. Finální rozhodnutí na tuto právní otázku by měla vydat v roce 2020.\n\nS účinností od 28. září 2009 smějí homosexuální páry ve Skotsku osvojovat děti. Tu samou dobu vešel v účinnost \"Zákon o péči o děti (Skotsko) 2009 (Looked After Children (Scotland) Regulations 2009)\" umožňující homosexuálním párům mít rovný status pěstounů s ostatními páry.\n\nPrávní pozice týkající se spolurodičovství v situace, kdy homosexuální muž/gay pár daruje lesbickému páru spermie je následující. Po změnách implementovaných \"zákonem o embryích a umělém oplodnění (2008)\" se vychází z presumpce rodičovství homosexuálního protějšku oplodněné ženy. Pokud žije lesbický pár v partnerství nebo manželství a nechá se uměle oplodnit od muže, má možnost se rozhodnout, zda rodičovská práva a povinnosti připadnou na partnerku/manželku oplodněné ženy, anebo poskytovatele spermie.\n\nAltruistické náhradní mateřství je ve Spojeném království legální, tedy i ve Skotsku. Zákon přistupuje ke gay párům využívajícím institutu náhradního mateřství obdobně jako k heterosexuálním párům a odkazuje je v těchto věcech k relevantním soudům, které rozhodují o jménu dítěte v rodném listě a jeho rodičích a poručnících.\n\nUstanovení zákona o rovnosti (2010) přijatým britským parlamentem se vztahují i na skotský právní řád. Po implementaci zákona se respektuje probíhající změna pohlaví, manželství, registrované partnerství, pohlaví a sexuální orientace jako diskriminační důvod. Zákon zakazuje diskriminaci, harašment a pronásledování kohokoli, koho lze definovat jako skupinu jmenovanou v tomto zákoně.\n\nV r. 2009 přijal skotský parlament zákon zvyšující trestní sazbu v případě trestného činu spáchaného z motivu jiné sexuální orientace, nebo genderové identity oběti.\n\nPodle zákona o změně pohlaví (\"Gender Recognition Act 2004\") mohou ve Skotsku translidé procházet úřední změnou pohlaví.\n\nV r. 2018 oznámila skotská vláda, že plánuje zahájit politické a odborné diskuze na téma právního uznávání nebinárního genderu v úředních dokumentech a snížení věku způsobilosti k tranzici na 16 let.\n\nSkotská národní strana ve svém manifestu z r. 2016 vyjádřila jasnou podporu včlenění sexuální výchovy do školních osnov, včetně seminářů o rovnosti pro pedagogické pracovníky, jejichž součástí jsou i LGBT témata. V listopadu 2018 řekla skotská vláda, že se LGBT-inkluzivní vzdělávání stane součástí rámcových vzdělávacích programů. Tento krok byl uvítán skotskými LGBT aktivisty, kteří se odvolávali na studii, podle níž 9 z 10 LGBT Skotů zažívá na škole homofobní šikanu, přičemž se 27 % z nich pokusilo o sebevraždu.\n\nPostoje skotské veřejnosti k příslušníkům LGBT komunity se v posledních desetiletích razantně změnily. V 80. letech bylo zdejší společenské klima jedním z nejextrémnějších, nejhomofobnějších, nejnepřátelštějších a otevřeně antipatických vůči příslušníkům sexuálních menšin. Z tohoto důvodu byli LGBT jednotlivci zpravidla nuceni žít v utajení, přestěhovat se do Anglie, nebo v některých případech i spáchat sebevraždu. Navzdory těmto tendencím se ve Skotsku zrodilo několik malých LGBT sociálních a politických skupin, které začaly požadovat zrušení sekce 2A (\"Section 2A\") zakazující „podporu homosexuality“. K tomu došlo v roce 2000 navzdory silné opozici. Začátkem 21. století se skotská společnost začala stávat stále více akceptující. V r. 2004 byl přijat zákon umožňující translidem úřední změnu pohlaví. Registrované partnerství bylo legalizováno v r. 2005, plná adopční práva homosexuálních párů v r. 2009 a homosexuální sňatky v r. 2014. V současnosti je Skotsko považováno za jednu z nejvíc LGBT-friendly zemí na světě. Podíl na výrazné změně skotské veřejnosti k akceptaci homosexuálních vztahů a LGBT minority lze připsat hlavně médiím. Podle průzkumu Scottish Social Attitudes (SSA) si v r. 2000 pouze 29 % Skotů myslelo, že homosexuální vztahy nejsou nikdy špatné. V roce 2015 s tím souhlasilo už 59 % respondentů. V r. 2014 vyjádřilo v průzkumu stejné agentury 68 % Skotů podporu stejnopohlavnímu manželství. 17 % bylo proti. Větší podporu 83 % vyjádřily mladší ročníky v porovnání s věkovou skupinou 65 a více let, z níž bylo pro homosexuální sňatky pouze 44 %. Podporu také vyjádřilo víc žen (72 %), než mužů. Co se týče náboženského vyznání, tak tam byla větší podpora znát mezi ateisty a osobami bez vyznání (81 %), než mezi katolíky (60 %), nebo protestanty (59 %).\n\nV r. 2016 vedly většinu skotských politických stran otevřeně LGBT osoby: Skotští konzervativci – Ruth Davidsonová, Skotská strana práce – Kezia Dugdaleová, Skotská zelená strana – Patrick Harvie a Skotská organizace Strany nezávislosti Spojeného království – David Coburn.\n\nGlasgow a Edinburgh mají velmi bohatou LGBT scénu s velkým množstvím gay barů, klubů, hospod a restaurací. Menší města jako Aberdeen, Stirling a Dundee taktéž hostí několik LGBT událostí. Pride Glasgow, každoroční průvod hrdosti se pravidelně koná každé léto, a je považován za největší LGBT událost ve Skotsku s účastí 50 tisíc lidí. Edinburgský Pride Scotia se koná každý rok v červnu a jeho nedílnou součástí je taktéž pochod městem.\n\n\n"}
{"id": "1237959", "url": "https://cs.wikipedia.org/wiki?curid=1237959", "title": "Joseph William Tobin", "text": "Joseph William Tobin\n\nJoseph William kardinál Tobin CSsR (* 3. května 1952, Detroit, Spojené státy americké) je americký římskokatolický duchovní. Od roku 2012 je arcibiskupem arcidiecéze Indianapolis. V letech 2010 až 2012 zastával úřad sekretáře Kongregace pro společnosti zasvěceného života a společnosti apoštolského života. V letech 1997 až 2009 byl generálním představeným Kongregace Nejsvětějšího Vykupitele.\n\nDne 19. listopadu 2016 jej papež František jmenoval kardinálem.\n\nNarodil se jako nejstarší ze tří dětí. Vstoupil k redemptoristům, na kněze byl vysvěcen 1. června 1978.\n\nV letech 1997 až 2009 byl generálním představeným Kongregace Nejsvětějšího Vykupitele. V letech 2010 až 2012 zastával úřad sekretáře Kongregace pro společnosti zasvěceného života a společnosti apoštolského života. Od roku 2012 je arcibiskupem arcidiecéze Indianapolis.\n\nNěkolikrát navštívil Českou republiku, naposled v roce 2008 přijel na Svatou horu u Příbrami v rámci vizitace zdejší provincie.\n\nHovoří anglicky, španělsky, francouzsky, italsky a portugalsky.\n"}
{"id": "1237961", "url": "https://cs.wikipedia.org/wiki?curid=1237961", "title": "Marek Janáč", "text": "Marek Janáč\n\nMarek Janáč (* 8. července 1971 Praha) je český publicista a dokumentarista, někdejší pracovník Českého rozhlasu.\n\nV rozhlase začal pracovat 5. srpna 1991 a věnoval se denní režii. Následující rok se stal členem redakce A–Z, kde debutoval dokumentem \"Bylo, nebylo…\" V roce 1994 přešel na stanici Radiožurnál, kde setrval až do roku 2008, kdy převzal vedení populárně-vědeckého magazínu \"Meteor\". Janáčem vytvořené příspěvky či pořady sklízely ocenění jak v České republice, tak v zahraničí. Na konci roku 2013 ovšem z Českého rozhlasu odešel. Nyní působí v redakci vědecko-populárního časopisu Vesmír.\n\nJiž během rozhlasové éry spolupracoval také s Českou televizí, pro kterou společně s Pavlem Tumlířem a Milanem Harvalíkem připravil 52dílný seriál \"Divnopis\". Autorská spolupráce s pořady Ta naše povaha česká, PORT. Režisér dokumentů \"Před rokem začalo pršet\" (1998), \"Stopaři dinosaurů\" (2011) či \"Brány\" (2017). Spoluautor dokumentu \"Těla nevydávat\" (2011, rež. Martin Vadas).\n\nAutor CD \"Události 1996, 1997\" (1998), \"Události 1998\" (1999), 2CD \"Druhá světová válka\" (2005), \"Osmdesát v hodině\" (dokument k 80. výročí rozhlasu), \"Druhá světová válka\" (s interaktivní mapou), \"1968-1969\" (CD věnované invazi do Československa), \"1989\" (CD věnované pádu komunismu). Přispěvatel na CD \"Události 1999\" (2000).\n\nSpolečně s Pavlem Tumlířem a Milanem Harvalíkem napsal knihy Divnopis I (2006) a Divnopis II (2008), mapující původ názvů některých obcí a měst v ČR.\n\nV roce 2004 založil (spolu se S. Hrzalem) a zorganizoval soutěž pro školní děti mezi 10 a 15 lety pojmenovanou Expedice vesmír, jež měla za úkol popularizaci vědy. Další ročníky soutěže se konaly pod stejným názvem v létech 2014 a 2015.\n\nV roce 1996 získal na mezinárodním festivalu Prix Bohemia Radio národní cenu za publicistický pořad \"Mámo, já fetuju\". V roce 2000 postoupil jeho feature \"Velká pardubická\" mezi sedm nejlepších dokumentů na mezinárodním festivalu Prix Europa v Berlíně. Za rok 2004 obdržel od Českého klubu skeptiků Sisyfos ocenění bronzový Bludný balvan „za nápaditou a přesvědčivou propagaci grafologie v rozhlasovém seriálu \"Prezidentské rukopisy\"“. Jeho dokument \"Komunismus\" získal roku 2005 ocenění Dokument roku. Stejného roku získal na přehlídce Report hlavní cenu za dokument \"Válečný dekameron\". Na stejné přehlídce získal roku 2006 1. cenu za feature \"Ruší nám to natáčení\" a o rok později další 1. cenu za dokument \"Svět Miroslava Z.\" (Zikmunda). Roku 2009 vyhrál s dokumentem \"Mokrsko 2008\" (spoluautorka J. Jirátová) mezinárodní festival Prix Bohemia Radio v kategorii dokument. Roku 2014 získal od Učené společnosti České republiky čestné uznání za vynikající popularizaci vědy v rozhlasovém pořadu Meteor. Akademie věd jej za rok 2014 ocenila Čestnou medailí Vojtěcha Náprstka za dlouholetou popularizaci vědeckých poznatků.\n\n"}
{"id": "1237962", "url": "https://cs.wikipedia.org/wiki?curid=1237962", "title": "Sex and the Single Girl", "text": "Sex and the Single Girl\n\nSex and the Single Girl je populárně naučná kniha z roku 1962 od americké spisovatelky Helen Gurley Brownové.\n\nKniha se v roce svého vydání stala bestsellerem a celkově se jí prodalo několik milionů výtisků.\n\nRoku 1964 pak byla předlohou pro stejnojmenný film, který režíroval Richard Quine. \n\nNěkteří historici soudí, že kniha je ztělesněním sexuální revoluce 60. let. Brownová v ní tvrdí, že ženy mohou mít předmanželský sex a pokud jsou single tak i náhodný sex. Doporučuje také ženám, aby se nebály pracovat na své kariéře (\"„career girls are sexy“\") a další její prohlášení zní: „přitažlivé jsou ty ženy, které si užívají sex“ (\"„a sexy woman is a woman who enjoys sex“\"). Každá žena může svému sexuálnímu protějšku nabídnout své tělo – podle Brownové se jedná o kapitál, který by ženy měly náležitě využít. K mužům by tedy měly ženy přistupovat pragmaticky, můžou totiž ženám pomoci k dosažení finanční nezávislosti. Podle odbornice na mediální studia Julie D’Acciové sice Brownová v knize věnuje hodně prostoru single životu ženy, na druhou stranu ale není proti manželství. Ženy by si ale podle ní měly uvědomit, že jim nemusí poskytovat pocit bezpečí. Muž totiž může svou ženu kdykoli opustit a Brownová tedy nedoporučuje stavět tolik ženskou identitu na faktu, že je něčí manželka, a radí ženám, aby se více realizovaly ve svém zaměstnání. \n"}
{"id": "1237963", "url": "https://cs.wikipedia.org/wiki?curid=1237963", "title": "Gingerhead", "text": "Gingerhead\n\nGingerhead je česká hudební a koncertní skupina z Prahy, hrající pestrou směsici rocku, popu a funk music. Mezi zakládající členy patří zpěvačka Eliška Pekárek Flaková, kytarista a skladatel Luboš Moravec (dříve Walk Choc Ice) nebo někdejší člen Tata Bojs a uznávaný výtvarník Maťo Mišík (starší syn zpěváka Vladimíra Mišíka). Skupina byla založena v roce 2015 a v současné době je plně aktivní.\n\nPočátek skupiny se datuje do roku 2015, kdy vše odstartoval jeden nezávazný jam někde hluboko v pražském sklepě. Počáteční podobu Gingerhead tvoří Luboš Moravec (dříve působil ve skupině Walk Choc Ice, spolupracoval s Ivanem Králem nebo Davidem Kollerem), Maťo Mišík (dříve Tata Bojs, Aneta Langerová a další), zpěvačka Eliška Pekárek Flaková, bývalá členka dívčí rockové skupiny Reskata, která ve své době bodovala v nejedné hudební soutěži a získávala si pozornost u nás i v Evropě, basista Vlasta Klein, který v dávných dobách brázdil české vody s jednou z nejvýraznějších grunge skupin devadesátých let Gallery of the Dirt a bubeník Daniel \"Dandýs\" Dyk. Posledně jmenovaný ze skupiny odchází v průběhu nahrávání připravovaného EP a nahrazuje ho Tomáš Piala, kterého mohou znát např. fanoušci skupiny Jarret.\n\nSkupina vstupuje na kytarovou scénu v první jarní den roku 2016 se svým tanečně laděným singlem \"Holy Ground\". Následuje intenzivní práce na debutovém EP. Na poslední chvíli se skupina ještě rozhoduje pro jeden výrazný a tak trochu riskantní krok. Zavírá se na den do velkého studia 3bees v Jinočanech a nahrává několik písní zcela naživo, bez dotáček a jiných studiových úprav (tzv. live studio session), aby zachytila onu živočišnou a syrovou energii, kterou spolu zažívají na koncertech nebo při tvorbě ve zkušebně. K dokončení nahrávky se skupina odhodlává oslovit své fanoušky pomocí crowdfundingové kampaně na serveru Hithit, která je ve výsledku úspěšná. Skupina tak na podzim 1. října 2016 vydává své debutové \"Holy Ground - EP\", které přináší 7 převážně anglicky zpívaných skladeb včetně bonusového materiálu \"Live In Studio\" a které symbolicky ve zmíněný den křtí v pražské Malostranské besedě.\n\nStálou sestavu skupiny Gingerhead tvoří:\n\nStudiové:\n\n"}
{"id": "1237966", "url": "https://cs.wikipedia.org/wiki?curid=1237966", "title": "Rhénus Sport", "text": "Rhénus Sport\n\nRhénus Sport je krytá víceúčelová aréna ležící v severní štrasburské čtvrti Wacken. V provozu je od roku 2003, kdy proběhla celková rekonstrukce bývalé haly Rhénus. Basketbalový tým Strasbourg IG Basket v ní hraje domácí zápasy.\n\n\nV roce 1981 aréna hostila finále Poháru evropských mistrů v basketbalu mezi izraelským klubem Maccabi Elite a italským oddílem Sinudyne Bologna. Izrelský výběr zvítězil o jeden bod 80–79. V únoru 2005 se na antukovém povrchu odehrálo první kolo světové skupiny Davisova poháru mezi Francií a Švédskem, které domácí tým vyhrál 4:1 na zápasy.\n\nAmerický prezident Barack Obama v hale přednesl 3. dubna 2009 projev ke třem až čtyřem tisícům francouzských a německým studentů během summitu NATO ve Štrasburku a Kehlu.\n\nBěhem června 2014 se v aréně uskutečnilo mistrovství Evropy v šermu. V listopadu 2016 sportoviště hostilo finále Fed Cupu, v němž francouzská reprezentace na tvrdém povrchu podlehla dvojnásobným obhájkyním titulu z České republiky.\n"}
{"id": "1237971", "url": "https://cs.wikipedia.org/wiki?curid=1237971", "title": "Vladimír Blüml", "text": "Vladimír Blüml\n\nVladimír Blüml (* 15. března 1974) je bývalý český fotbalista, obránce.\n\nV české lize hrál za SK Dynamo České Budějovice a SK Hradec Králové. Nastoupil ve 20 ligových utkáních. Ve druhé lize hrál i za SK Chrudim 1887, 1. FC Brümmer Česká Lípa, SK Tatran Poštorná a FC MUS Most.\n\n\n"}
{"id": "1237977", "url": "https://cs.wikipedia.org/wiki?curid=1237977", "title": "Open Mobile Alliance", "text": "Open Mobile Alliance\n\nOpen Mobile Alliance (OMA) je normalizační organizace, která vyvíjí otevřené standardy pro průmysl mobilních telefonů.\n\n\nOMA byla založena v červnu 2002 jako reakce na vznik několika průmyslových fór, z nichž každé se zabývalo několika aplikačními protokoly: WAP Forum (zaměřené na protokoly pro přístup k WWW z mobilních zařízení a protokoly pro provisioning zařízení), Wireless Village (zaměřené na přenos instantních zpráv a presence), The SyncML Initiative (zaměřené na synchronizaci dat), Location Interoperability Forum, Mobile Games Interoperability Forum a Mobile Wireless Internet Forum, z nichž každé mělo své vlastní směrnice, rozhodovací procedury a harmonogramy vydání. Díky tomu docházelo ke zbytečnému překrývání standardů a duplikaci práce. OMA vzniklo za účelem zastřešení těchto iniciativ.\n\nČleny OMA jsou především tradiční firmy v bezdrátovém průmyslu jako například výrobci zařízení a mobilních systémů (Ericsson, Thomson, Huawei, ZTE, Reti Radiotelevisive Digitali, Nokia, Openwave, Sony, Philips, Motorola, Samsung, LG Electronics, Texas Instruments, Qualcomm) a mobilní operátoři (Vodafone, Orange, T-Mobile, LG Telecom) a dodavatelé softwaru (Microsoft, Sun Microsystems, IBM, Oracle Corporation, Symbian, Celltick, Expway, Mformation, InnoPath, Motive).\n\nOMA pravidelně úzce spolupracuje s následujícími standardizačními organizacemi, aby se zabránilo překrývání standardů:\n\n\nOMA vytvořila a spravuje množství standardů, mimo jiné\n\n\n\n"}
{"id": "1237984", "url": "https://cs.wikipedia.org/wiki?curid=1237984", "title": "Kostel svatého Mikuláše (Choteč)", "text": "Kostel svatého Mikuláše (Choteč)\n\nKostel svatého Mikuláše je římskokatolický orientovaný, filiální, dříve farní kostel v obci Choteč. Patří do farnosti Lázně Bělohrad. Je chráněn od 11. listopadu 1993 jako kulturní památka České republiky.\n\nPrvní zmínka o původně gotickém kostelu je z roku 1357. Současný kostel nechal postavit Mikuláš Kule z Chotče, který dal roku 1562 postavit i místní tvrz, a je v kostele pohřben. Roku 1644 získal obec paulánský klášter z Nové Paky. Paulání nechali kostel přestavět barokně v letech 1749-1750.\n\nVe zdivu dochovaný gotický vesnický bezvěžový kostel, přestavěný nevýrazně barokně. Jednolodní stavba s hranolovou věží. V interiéru je cenné vnitřní vybavení z 18. století, mj. nástropní freska na téma legendy o sv. Františku z Pauly, dále sochy sv. Kateřiny a sv. Barbory a Pieta.\n\nPravidelné bohoslužby se konají druhou sobotu v měsíci od 18.00.\n\n"}
{"id": "1238013", "url": "https://cs.wikipedia.org/wiki?curid=1238013", "title": "Fontaine-lès-Dijon", "text": "Fontaine-lès-Dijon\n\nFontaine-lès-Dijon je francouzská obec, severozápadní předměstí města Dijonu, v departementu Côte-d'Or, v regionu Burgundsko-Franche-Comté. Kostel a bazilika na návrší stojí na místě hradu, kde se narodil svatý Bernard z Clairvaux (1090–1153).\n\nObec má rozlohu 4.49 km². Nejvyšší bod je položen 337 m n. m a nejnižší bod 250 m n. m.\n\nPočet obyvatel obce je 9136 (2011).\n\nNásledující graf zobrazuje vývoj počtu obyvatel v obci.\n\n"}
{"id": "1238015", "url": "https://cs.wikipedia.org/wiki?curid=1238015", "title": "Steinasafn Petru (Stöðvarfjörður)", "text": "Steinasafn Petru (Stöðvarfjörður)\n\nSteinasafn Petru (v překladu z islandštiny \"Petřina sbírka kamenů\", anglicky \"Petra´s Stone Collection\") je soukromé mineralogické, geologické a botanické muzeum ve Stöðvarfjörðuru v regionu Austurland (též \"Austfirðir -Východní\" \"fjordy\") na východním pobřeží Islandu.\n\nO vznik muzea se zasloužila místní obyvatelka Petra Maria Ljósbjörg Sveinsdóttir (1922 - 2012). Již od dětství se zajímala o okolní přírodu a sbírala různé kameny v okolí svého bydliště, což byla napřed hospodářská usedlost Bæjarstaðir na severu místního fjordu, a později, když se v roce 1945 provdala za rybáře Nenniho, Stöðvarfjörður. V roce 1946 spolu s manželem Nennim koupili malý domek a Petra zde postupně začala budovat svou sbírku kamenů, ač zároveň pečovala o rodinu se čtyřmi dětmi. Zpočátku sbírala vzorky v nejbližším okolí svého bydliště na přilehlých horských svazích. Nebylo to však jednoduché, protože až do 60. let 20. století nebyly v okolí Stöðvarfjörðuru téměř žádné cesty a přes řeku Stöðvaru nevedly mosty. V pozdějších letech Petra rozšířila svou průzkumnou a sběratelskou činnost na celé území východního Islandu.\n\nPoté, kdy Petřin manžel v roce 1974 náhle zemřel na infarkt, se Petra rozhodla svůj dům se sbírkami kamenů a přilehlou zahradou otevřít veřejnosti jako mineralogické a botanické muzeum. O expozici rok od roku vzrůstal zájem, v roce 2003 již návštěvnost za uplynulé desetiletí dosáhla počtu 20 000 osob. V jarním a letním období přicházívá do muzea i několik set návštěvníků za den.\n\nNa Islandu bylo popsáno téměř 150 druhů minerálů, jejichž původ je spojen s vulkanickou činností na ostrově. Řada z nich je zastoupena v muzeu ve Stöðvarfjörðuru. Převažují různé odrůdy křemene (SiO mezi nimž zaujme zejména bohatá sbírka islandských achátů.\n"}
{"id": "1238019", "url": "https://cs.wikipedia.org/wiki?curid=1238019", "title": "Třída Tide (1954)", "text": "Třída Tide (1954)\n\nTřída Tide byly tankery Royal Fleet Auxiliary, podpůrné složky britského královského námořnictva. Byly to první tankery speciálně navržené a postavené pro službu v britském královském námořnictvu. Jejich úkolem bylo zásobování válečných lodí královského námořnictva při operacích na širém moři. Třída konstrukčně vycházela z britského druhoválečného tankeru RFA \"Olna\" (A216). Celkem bylo postaveno šest jednotek této třídy. Zahraničními uživateli třídy byla Austrálie a Chile. Všechny již byly vyřazeny.\n\nCelkem bylo postaveno šest tankerů této třídy. První čtyři jednotky postavily britské loděnice Harland & Wolff v Belfastu a Swan Hunter & Wigham Richardson ve Wallsendu. Roku 1953 byly založeny kýly prvních tří tankerů a stavba čtvrtého byla objednána. Tato první trojice dosloužila v průběhu 70. let 20. století a zmíněný čtvrtý kus byl předán Austrálii jako HMAS \"Supply\".\n\nPozději byly u loděnicě Hawthorne Leslie v Hebburnu objednány ještě dva vylepšené tankery \"Tidespring\" a \"Tidepool\", jejichž trupy byly na vodu spuštěny roku 1962. Tato plavidla pomohla nahradit vyřazované tankery třídy \"Wave\".\n\nJednotky třídy \"Tide\":\n\nPlavidla měla zesílený trup umožňující operace v severských oblastech. Nesla lodní a letecké palivo, maziva a omezené množství dalších zásob, které předávalo pět zásobovacích stanic. Tři na levoboku sloužily primárně zásobování letadlových lodí a další dvě byly na pravoboku. Obrannou výzbroj tvořilo šest 40mm kanónů Bofors. Pohonný systém tvořily tři kotle Babcock and Wilcox a dvě převodové turbíny Parmetrada o výkonu 15 000 shp, pohánějící jeden lodní šroub. Nejvyšší rychlost dosahovala 17 uzlů. Dosah byl 8500 námořních mil při 13 uzlech.\n\nPoslední pár se lišil větším výtlakem a instalací modernějšího zásobovacího vybavení. Byl vybaven přistávací plochou a hangárem pro dva vrtulníky Westland Wessex. Nová byla rovněž dílna a garáž pro vozidla, kam bylo v případě potřeby možné uložit třetí vrtulník. Pohonný systém byl rovněž upraven, plavidla měla pouze dva kotle Foster Wheeler.\n\nTankery \"Tidespring\" a \"Tidepool\" byly roku 1982 nasazeny ve falklandské válce. \"Tidespring\" se podílel na znovuobsazení Jižní Georgie, kam přepravil 42 příslušníků Commandos. Plavidlo následně sloužilo k ubytování argentinských válečných zajatců.\n"}
{"id": "1238021", "url": "https://cs.wikipedia.org/wiki?curid=1238021", "title": "Horní Podůlší", "text": "Horní Podůlší\n\nHorní Podůlší je základní sídelní jednotka obce Podůlší v okrese Jičín asi 4 km severně od okresního města Jičín. Leží nad silnicí I/35 vedoucí z Jičína do Turnova, která dělí obec Podůlší na dvě části: Horní a Dolní Podůlší.\n\nHorní Podůlší vznikalo v letech 1756–1788. Nová silnice (dnešní silnice I/35) z Jičína do Turnova byla postavena v letech 1832–1838.\n\nNad Horním Podůlším se zvedá vrch Brada se stejnojmennou obcí. Zde stála za bitvy u Jičína c. k. raketová baterie č. 11/I. Na vrcholu byly 29. června 1893 vysvěceny sochy svatého Petra a svatého Pavla jako připomínka bitvy, svedené na jejich svátek. Mezi sochami se tyčí vysoký dubový kříž postavený zde již roku 1891.\n\n"}
{"id": "1238027", "url": "https://cs.wikipedia.org/wiki?curid=1238027", "title": "Dolní Podůlší", "text": "Dolní Podůlší\n\nDolní Podůlší je základní sídelní jednotka obce Podůlší v okrese Jičín asi 4 km severně od okresního města Jičín. Nachází se pod silnicí I/35 vedoucí z Jičína do Turnova, která dělí obec Podůlší na dvě části: Dolní a Horní Podůlší.\n\nPrvní písemná zmínka o obci Podůlší pochází z roku 1399. Tato zmínka se vztahuje k Dolnímu Podůlší, neboť Horní Podůlší vznikalo mezi lety 1756–1788.\n\n\n"}
{"id": "1238029", "url": "https://cs.wikipedia.org/wiki?curid=1238029", "title": "Seznam rektorů Univerzity Jana Evangelisty Purkyně v Ústí nad Labem", "text": "Seznam rektorů Univerzity Jana Evangelisty Purkyně v Ústí nad Labem\n\nToto je chronologický seznam rektorů Univerzity Jana Evangelisty Purkyně v Ústí nad Labem, která byla založena v roce 1991.\n\n\n"}
{"id": "1238036", "url": "https://cs.wikipedia.org/wiki?curid=1238036", "title": "Vokolo priglu", "text": "Vokolo priglu\n\nVokolo priglu je běžecký závod pořádaný od roku 2010, jehož trasa v délce 14,1 km (asi třetina maratonu) vede kolem Brněnské přehrady (v brněnském hantecu přezdívané Prígl). Osm prvních ročníků neslo sponzorský název \"Triexpert Vokolo priglu\", od roku 2018 se běží pod názvem \"ČSOB Vokolo priglu\". První ročník Vokolo priglu se uskutečnil 16. října 2010.\n\nTrať dlouhá 14,1 km vede od Loděnice TJ Lodní sporty Brno na ulici Rakovecká (silnice 384) směrem na Veverskou Bítýšku. Běží se po široké asfaltové silnici přes Kozí Horku, Jelenici, Oboru až k lávce u Hradu Veveří \"(před lávkou je první občerstvovací stanice)\". Na tomto místě závodníci běží přes lávku na druhý břeh. Následně přes Skalky podél přehrady po zpevněné, místy hliněné cestě přes Rokli \"(za Roklí je druhá občerstvovací stanice)\" až k restauraci \"Šulák\". Zde se trať stáčí těsně k Brněnské přehradě a běží se po pěší asfaltové komunikaci přes \"Sokolák\" až k hasičské zbrojnici u restaurace \"U Lva\". Následně trať pokračuje po Hrázní (přes hráz přehrady) a Přístavní ulici k parkovišti před hotelem \"Santon\". Tady se obíhá parkoviště a z Přístaviště se běží po pěší asfaltové komunikaci přes Rakovec zpátky k loděnici TJ Lodní sporty Brno.\n\nZávod se koná každoročně od podzimu 2010. Prvního ročníku se zúčastnilo necelých tisíc běžkyň a běžců, v dalších ročnících již účast hladce překonala tisícovku a postupně se přiblížila ke dvěma tisícům. Od devátého ročníků má běh, s ohledem na bezpečnost závodníků, kapacitní omezení na 2250 běžců. \n\nTOP 10 běžeckých závodů Českého atletického svazu za rok 2018 - 3.místo\n\nNejlepší sportovní akce města Brna za rok 2018 - 4.místo, za rok 2019 - 3.místo\n\nNejlepší sportovní akce Jihomoravského kraje za rok 2018 - v TOP 5\nOPAKOVANÉ ÚSPĚCHY:\n\n- 7x byl závod Vokolo Priglu zařazen Českým atletickým svazem do TOP 10 běžeckých závodů v České republice.\n\n- 8x vyhlášen mezi nejvýznamnější sportovní akce města Brna\n\n- 2x zařazen do TOP 5 nejlepší sportovní akce Jihomoravského kraje\n\n"}
{"id": "1238040", "url": "https://cs.wikipedia.org/wiki?curid=1238040", "title": "Dušan Drbohlav", "text": "Dušan Drbohlav\n\nDušan Drbohlav (* 2. ledna 1959 Praha) je český sociální geograf, vysokoškolský pedagog, vědecký pracovník a přední český expert na problematiku migrace.\n\nPo absolvování základní školy a gymnázia Budějovická v Praze vystudoval Přírodovědeckou fakultu UK v Praze. Od ukončení studia pracuje na katedře sociální geografie a regionálního rozvoje, kde také od r. 2008 do 2014 působil ve funkci vedoucího katedry, potom jako zástupce vedoucí katedry.\n\nŠiroce se zapojuje do výzkumné činnosti, ať již v rámci zpracování projektů pro české (zejména česká ministerstva práce a vnitra), tak zahraniční (např. EK, IOM, NATO, UNHCR, Fulbright Commission) subjekty. Publikuje v odborné literatuře. Mj. je hlavním koordinátorem (společně s doc. Bičíkem a dr. Kopačkou) tzv. Amerického semestru, každoročně organizovaného na Přírodovědecké fakultě UK v Praze pro studenty Dartmouth College (od 1994), členem redakční rady \"Mitteilungen der Österreichischen Geographischen Gesselschaft\" (Vídeň) (od 2010), členem „Board of Directors“ v IMISCOE (International Migration, Integration and Social Cohesion) Research Network (od 2012), člen oborové rady doktorského studijního programu „sociologie“ na Fakultě sociálních věd UK v Praze (od 2008), předsedou oborové rady doktorského studijního programu „sociální geografie a regionální rozvoj“ na Přírodovědecké fakultě UK v Praze (od 2005), et., etc.\n\nK hlavním tématům jeho vědecké práce patří problematika lidských zdrojů a mezinárodní migrace, migrace a územní diferenciace pracovního trhu, otázky formování nové migrační politiky a integrace cizinců do majoritní společnosti.\n\n\n"}
{"id": "1238041", "url": "https://cs.wikipedia.org/wiki?curid=1238041", "title": "Registrované partnerství na Slovensku", "text": "Registrované partnerství na Slovensku\n\nNárodní rada hlasovala o třech návrzích zákona o registrovaném partnerství, a sice v letech 1997, 2000 a 2012. Všechny byly zamítnuty.\n\nV letech 2008 a 2009 zahájila LGBT organizace Iniciatíva Inakosť veřejnou kampaň za legalizaci tzv. životního partnerství (\"Životné partnerstvo\") pro páry stejného pohlaví. V lednu 2008 proběhla schůze mezi LGBT aktivisty a slovenským premiérem Dušanem Čaplovičem ohledně návrhu. Po celý rok 2008 podnikla Iniciatíva Inakosť nespočet veřejných diskusí na téma registrovaného partnerství. Největším podporovatelem registrovaného partnerství je Strana zelených.\n\nV březnu 2012 oznámila Sloboda a Solidarita svůj záměr předložit návrh zákona o registrovaném partnerství. 23. srpna téhož se tento návrh projednával v parlamentu. Pokud by prošel, získaly by homosexuální páry veškerá práva a povinnosti vyplývající z manželství, včetně vyživovací povinnosti, dědických práv, přístupu ke zdravotním informacím a právu na pozůstalostní důchod. Jedinou výjimku by tvořila otázka osvojování dětí. 19. září oznámila vládnoucí strana SMER – sociálna demokracia, že registrované partnerství nepodpoří. Národní rada následně návrh zamítla v poměru hlasů 14:94.\n\nV srpnu 2017 slíbila poslankyně Lucia Ďuriš Nicholsonová (SaS), že znovu předloží návrh zákona o registrovaném partnerství Národní radě.\n\n11. prosince 2017 se setkal slovenský prezident Andrej Kiska s představiteli Iniciativy Inakosť a vyzval k dalším diskuzím ohledně práv homosexuálních párů. Ten samý den řekla opoziční strana SaS, že se znovu pokusí prosadit zákon o registrovaném partnerství.\n\nOpoziční Sas předložila návrh zákona o registrovaném partnerství Národní radě SR v červenci 2018. Nová legislativa by homosexuálním i heterosexuálním párům garantovala některá práva a povinnosti vyplývající z manželství, zejména v oblasti dědictví a informování o zdravotním stavu druhého partnera. Parlament by se jím měl začít zabývat v září.\n\nV lednu 2014 předložilo Kresťanskodemokratické hnutie návrh přijetí nového ústavního zákona, který by zakazoval manželství osob stejného pohlaví. V únoru 2014 oznámil ministr kultury Marek Maďarič, že je dostačná podpora u poslanců většinové strany SMER - Sociálna demokracia, a že ústavní definice heterosexuálního manželství zřejmě projde. 40 opozičních poslanců zpracovalo návrh ústavního zákona nepřipouštějícího stejnopohlavní manželství Národní radě Slovenské republiky. Slovenský premiér Robert Fico v reakci na toto řekl: „Smer podpoří návrh změny ústavy předložený opozicí, což se výrazně odrazí v našem právním řádu“. Návrh zákona o zákazu stejnopohlavního manželství byl přijat v poměru 103:5 hlasům. Nový zákon výrazně zkomplikuje potenciální budoucí přijímání zákonů legalizujících stejnopohlavní soužití s důvodem jejich neústavnosti. V červnu 2014 prošla změna ústavy v poměru hlasů 102:15. Slovensko se takto zařadilo po bok zemí, jejichž ústava vymezuje manželství jako svazek muže a ženy – Polsko, Maďarsko, Ukrajina atd.\n\nV prosinci 2013 vypsala konzervativní občanská iniciativa „Aliancia za rodinu“ petici za ústavní definici manželství jako svazku muže a ženy. Kromě toho vyžadovala vypsání referenda ve věci několika dalších kulturně-etických otázek. Požadovala zákaz osvojování dětí páry stejného pohlaví a zákaz sexuální výchovy na školách. Rovněž navrhovali, aby jakémukoli jinému soužití mimo manželství nebyla přiznána zvláštní ochrana, která po změně ústavy má náležet pouze manželství, zejména uznání, registrace či jeho evidování před veřejnou autoritou a možnosti osvojení dítěte druhým manželem rodiče. Aktivisté z Aliancie za rodinu dále silně zkritizovali švédskou firmu vyrábějící nábytek Ikea za fotografii lesbické rodiny v jejich propačních materiálech.\nK srpnu 2014 získala Aliancia za rodinu přes 400 tisíc podpisů za vypsání referenda obsahujícího následující čtyři otázky:\n\n\"1. Souhlasíte s tím, aby se manželstvím nemohlo nazývat žádné jiné soužití osob kromě svazku mezi jedním mužem a jednou ženou?\"\n\n\"2. Souhlasíte s tím, aby párům nebo skupinám osob stejného pohlaví nebylo umožněno osvojení (adopce) dětí a jejich následná výchova?\"\n\n\"3. Souhlasíte s tím, aby žádnému jinému soužití osob mimo manželství nebyla přiznána zvláštní ochrana, práva a povinnosti, které jsou právními normami k 1. březnu 2014 přiznány pouze manželství a manželům - zejména uznání, registrace či evidování jako životního společenství před veřejnou autoritou, možnost osvojení dítěte druhým manželem rodiče?\"\n\n\"4. Souhlasíte s tím, aby školy nemohly vyžadovat účast dětí na vyučování v oblasti sexuálního chování či eutanazie, pokud jejich rodiče nebo děti samy nesouhlasí s obsahem vyučování?\"\n\nSlovenský prezident Andrej Kiska tyto otázky postoupil k přezkoumání Ústavním soudem. V říjnu 2014 vyhodnotil Ústavní soud třetí otázku referenda jako neústavní.\n\nSlovenské referendum o rodině tedy v den svého konání 7. února 2015 obsahovalo pouze tři zbylé otázky. Valná většina zúčastněných všechny tři otázky podpořila, avšak vzhledem k nízké účasti bylo referendum prohlášeno za neplatné.\n\n5. června 2018 rozhodl Soudní dvůr EU, že všechny členské země, které nelegalizovaly homosexuální sňatky (včetně Řecka), jsou povinné uznávat taková manželství uzavřená v těch státech EU, kde už jsou legální, a garantovat tak stejnopohlavním manželům občanů EU právo trvalého pobytu. Soud zároveň připomenul, že všechny členské země mají právo se samy rozhodnout, zda do svého právního řádu zavedou manželství párů stejného pohlaví s tím, že ale nesmí porušovat princip volného pohybu občanů EU a jejich manželů bez ohledu na pohlaví. Z hlediska EU je slovo manžel vnímáno v souladu se soudním rozhodnutím jako genderově neutrální.\n\nMinisterstvo vnitra oznámilo, že rozhodnutí neprodleně zakomponuje do slovenského právního řádu.\n\nRozhodnutí Soudního dvora EU se setkalo s kladným přijetím ze strany Mezinárodní gay a lesbické asociace (ILGA) a dalších lidskoprávních skupin. Naopak nesouhlas s ním vyjádřila slovenská katolická církev.\n\nV posledních několika letech se postoj Slováků k homosexuálním párům mění k lepšímu. Podle statistiky z r. 2009 podporuje registrované partnerství 45 % Slováků a 41 % je proti a 14 % nemá jednoznačný názor. Podpora konkrétním právům je mnohem vyšší. 56 % respondentů podporuje právo homosexuálních párů na společné vlastnictví, 72 % na přístup k informacím o zdravotním stavu partnera a 71 % pracovní volno na pohřeb partnera.\n\n"}
{"id": "1238049", "url": "https://cs.wikipedia.org/wiki?curid=1238049", "title": "Peklo (Kněžnice)", "text": "Peklo (Kněžnice)\n\nPeklo, někdy nazývané též Nový svět, je základní sídelní jednotka obce Kněžnice v okrese Jičín. Leží asi 1,5 km severovýchodně od Kněžnice pod přírodní památkou Cidlinský hřeben.\n\n"}
{"id": "1238053", "url": "https://cs.wikipedia.org/wiki?curid=1238053", "title": "Jaromír Kubíček", "text": "Jaromír Kubíček\n\nJaromír Kubíček (* 5. ledna 1938 Lysice) je český bibliograf, knihovník a historik, dlouholetý ředitel Moravské zemské knihovny a předseda Sdružení knihoven České republiky, předseda Muzejní a vlastivědné společnosti v Brně.\n\nAbsolvoval Střední knihovnickou školu v Brně (1957). V letech 1957–1962 vystudoval při zaměstnání obor knihovnictví a čeština na Fakultě osvěty a novinářství Univerzity Karlovy v Praze, kde v roce 1968 dosáhl doktorátu filozofie. V roce 1980 ukončil vědeckou aspiranturu na Filozofické fakultě Univerzity Karlovy, dizertační práce \"Český politický tisk na Moravě a ve Slezsku v letech 1918-1938\" (tiskem 1982). V roce 2001 se habilitoval v oboru českých dějin na Filozofické fakultě Univerzity Palackého v Olomouci, habilitační práce \"Noviny a časopisy na Moravě a ve Slezsku do roku 1918\".\n\nV letech 1957-1959 byl zaměstnán v Krajské knihovně v Jihlavě, v letech 1959-1969 byl knihovníkem ve Státním oblastním archivu v Brně (dnes Moravský zemský archiv). V roce 1969 nastoupil do oddělení bibliografie Státní vědecké knihovny v Brně (dnes Moravská zemská knihovna), v této instituci pracoval 40 let, v letech 1986–2009 byl jejím ředitelem.\n\nV roce 1991 inicioval založení vysokoškolského studia knihovnictví na Filozofické fakultě Masarykovy univerzity v Brně, kde do roku 2001 působil jako pedagog. Od roku 2014 je pedagogem Ústavu bohemistiky a knihovnictví Filozoficko-přírodovědecké fakulty Slezské univerzity v Opavě.\n\nV roce 1992 inicioval založení Sdružení knihoven ČR, do roku 2010 byl jeho předsedou. V roce 2000 mu byla udělena Medaile Z.V. Tobolky\nŘadu let aktivně působil v Muzejní a vlastivědné společnosti v Brně, v letech 2010-2014 byl jejím předsedou, od 2014 je 1. místopředsedou.\n\nJe autorem několika desítek odborných publikací a stovek studií a článků. Specializoval se na sestavování regionálních bibliografií, které redigoval v edici Bibliografie a prameny k vývoji Moravy (v letech 1974–2014 v ní vyšlo 55 svazků) a na většině z nich se podílel i autorsky. Inicioval zpracovávání kolektivních bibliografií v rámci bibliografické sekce Sdružení knihoven za spolupráce krajských knihoven sestavil Bibliografii k dějinám měst ČR (1997) a rozsáhlou edici Česká retrospektivní bibliografie, v níž jako hlavní autor vydal 11 svazků soupisu novin a časopisů vydávaných v českých zemích od počátku do roku 1945 (2004–2010). \n\n"}
{"id": "1238056", "url": "https://cs.wikipedia.org/wiki?curid=1238056", "title": "Smrt žije", "text": "Smrt žije\n\nSmrt žije je album pražské hip hopové skupiny Prago Union, které bylo vydáno 15. července 2016. K písni \"Varování\" vyšel 27. července videoklip. Album bylo nominováno na Anděla.\n\n\n"}
{"id": "1238062", "url": "https://cs.wikipedia.org/wiki?curid=1238062", "title": "Provincie v Čínské lidové republice", "text": "Provincie v Čínské lidové republice\n\nProvincie v Čínské lidové republice je jeden z celků první (neboli provinční) úrovně. Provincií je formálně 23, fakticky však pouze 22, jelikož Tchaj-wan je pod kontrolou Čínské republiky.\n\nProvincie se člení na celky druhé (prefekturní) úrovně, městské prefektury, prefektury, autonomní prefektury; výjimečně obsahují též celky postavené výše než prefektury – subprovinční města, subprovinční autonomní prefekturu a subprovinční nové obvody.\n\nV čele provincie stojí provinční vláda vedená guvernérem. Fakticky je zodpovědná provinčnímu výboru Komunistické strany Číny v čele s prvním tajemníkem.\n"}
{"id": "1238077", "url": "https://cs.wikipedia.org/wiki?curid=1238077", "title": "Ivan Satrapa", "text": "Ivan Satrapa\n\nIvan Satrapa (* 13. července 1946 Praha) je bývalý československý házenkář, stříbrný medailista z letních olympijských her v Mnichově v roce 1972. Nastoupil v 6 utkáních a dal 11 gólů.\n\nS týmem Československa byl sedmý na LOH 1976 v Montrealu. Hrál v 5 utkáních a dal 9 gólů. Na mistrovství světa hrál čtyřikrát. Celkem za československou reprezentaci nastoupil ve 150 utkáních, jednou nastoupil za výběr světa. V československé lize hrál za Duklu Prahu, v jejímž dresu vyhrál pětkrát ligu a dvakrát si zahrál finále Poháru mistrů evropských zemí.\n\nJe členem předsednictva Českého klubu olympioniků.\n\n"}
{"id": "1238081", "url": "https://cs.wikipedia.org/wiki?curid=1238081", "title": "Liber de laudibus Sanctae Crucis", "text": "Liber de laudibus Sanctae Crucis\n\nLiber de laudibus Sanctae Crucis (někdy také \"Opus in honorem Sanctae Crucis conditum\") je iluminovaný rukopis z 9. století. V 17. století se rukopis nacházel v Praze mezi předměty uměleckých sbírek císaře Rudolfa II., poté však byl uloupen rabujícími vojáky při švédském obléhání Prahy.\n\nText traktátu byl sepsán Rabanem Maurem, opatem z Fuldy, pozdějším arcibiskupem mohučským a \"praeceptor Germaniae\", tento titul obdržel od Ludvíka I. Pobožného. V tomto díle, v němž je kříž povýšen na znamení vzkříšení Krále králů, kolorované miniatury nejstaršího opisu, z nichž jeden se zachoval ve Apoštolské knihovně ve Vatikáně další, Codex Vindobonensis 652, v Österreichische Nationalbibliothek ve Vídni datované roky 810 a 814, opakovaně představují znamení kříže a krucifix.\n\nV knize je vyobrazení, na němž Rabanus Maurus věnuje knihu papeži Řehořovi IV.\n\n\"Reginensis latinus 124\" je obzvláště krásný rukopis. Vznikl ve Fuldě a v současné době je uložen ve Vatikánské apoštolské knihovně. Představuje text \"De laudibus sanctae crucis\" na 61 pergamenových listech, který obsahuje:\n\n\nKodex byl původně věnován mohučskému arcibiskupu Haistulfovu, avšak po jeho smrti byl spis opatřen věnováním arcibiskupovi Otgarovi, musel tedy po jistou dobu patřit do sbírek mohučské diecézní knihovny. V pozdějších letech blíže neurčených byl navrácen zpět do fuldského kláštera.\n\nZde byl jistě v 16. století, neboť existuje záznam o vypůjčení císařem Rudolfem II. († 1612) v dopise z 15. června 1598. Rukopis se tak dostal do Prahy, kde byl okopírován, ale i poté zůstával v Praze, a to až do konce třicetileté války (1618–1648), kdy se stal obětí švédského rabování na Pražském hradě a byl odvezen do Švédska.\n\nKrálovna Kristýna Švédská († 1689) rukopis věnovala knihovně své oblíbené univerzity v Uppsale. Když v roce 1655 konvertovala ke katolicví a přestěhovala se do Říma, kde v roce 1689 zemřela, odkázala knihovnu včetně rukopisu papeži Inocentovi XI.\n"}
{"id": "1238088", "url": "https://cs.wikipedia.org/wiki?curid=1238088", "title": "Divize B 1999/00", "text": "Divize B 1999/00\n\nV soubojích 35. ročníku České divize B 1999/00 se utkalo 16 týmů dvoukolovým systémem podzim–jaro. Tento ročník začal v srpnu 1999 a skončil v červnu 2000. \n\n\nPoznámky:\n\n"}
{"id": "1238105", "url": "https://cs.wikipedia.org/wiki?curid=1238105", "title": "Mladá scéna", "text": "Mladá scéna\n\nMladá scéna je český regionální divadelní soubor, který vznikl v roce 1981 jako součást Kulturního a společenského střediska v Ústí nad Labem.\n\nJeho domovskou scénou byl Lidový dům v ústecké čtvrti Předlice. V roce 1992 přesídlil do nově otevřeného Kulturního domu Corso v ústecké čtvrti Krásné Březno. Po uzavření tohoto kulturního zařízení se v roce 2008 přesunul do prostor Domu kultury v centru města Ústí nad Labem.\n\nJiž od počátku je výraznou vedoucí osobností Pavel Trdla. V začátcích souboru s ním spolupracovali i Ladislav Tomáš Mastík a Petr Bejbl. V roce 1985 přichází do souboru (mimo jiné) i Kristina Herzinová, která se brzy stává nejen hereckou posilou, ale i výtvarnicí a návrhářkou kostýmů. Společně s Pavlem Trdlou jsou vůdčím tandemem celého souboru.\n\nČleny souboru jsou především mladí lidé, ale výjimkou nejsou ani starší, neboť název není založen na věku, ale na snaze hledat nové postupy v inscenování. Současně funguje i dětský dramatický kroužek. \n\nSoubor se věnuje především tvorbě pro děti a mládež. Výraznou stránkou inscenací je výtvarná složka a technické zpracování. \n\n\n"}
{"id": "1238107", "url": "https://cs.wikipedia.org/wiki?curid=1238107", "title": "Letiště Iqaluit", "text": "Letiště Iqaluit\n\nLetiště Iqaluit (anglicky Iqaluit Airport) je největší a nejdůležitější letiště v kanadském teritoriu Nunavut. Má jednu asfaltovou vzletovou a přistávací dráhu o délce 2 623 m. Za rok tudy projde až 125 tisíc pasažérů. Letiště dopravně obsluhuje Cambridge Bay a další nunavutské obce. Míří sem i dálkové lety Iqualuit-Ottawa, Iqaluit-Calgary, Iqaluit-Montréal a Iqaluit-Winnipeg.\n"}
{"id": "1238111", "url": "https://cs.wikipedia.org/wiki?curid=1238111", "title": "Bedřich Ciner", "text": "Bedřich Ciner\n\nBedřich Ciner (* 5. prosince 1941, Protektorát Čechy a Morava) byl československý házenkář. Hrával na pozici pravá spojka. Je zlatým medailistou z mistrovství světa v házené ve Švédsku v roce 1967. V civilu pracoval jako zámečník.\n\nSvoji hráčskou kariéru začínal v Ústí nad Labem, odtud přestoupil do ligového Baníku Karviná, se kterým v sezoně 1967/68 získal mistrovský titul. V letech 1970–72 nastupoval za tým v Lovosicích a svoji kariéru skončil opět v Ústí nad Labem. \n"}
{"id": "1238118", "url": "https://cs.wikipedia.org/wiki?curid=1238118", "title": "MTV Pommerensdorf", "text": "MTV Pommerensdorf\n\nMTV Pommerensdorf (celým názvem: Militär Turn-Verein 1896 Pommerensdorf) byl německý vojenský sportovní klub, který sídlil v pomořanském městě Stettin, v městské části Pommerensdorf (dnešní Szczecin v Západopomořanském vojvodství). Založen byl v roce 1896, zanikl v roce 1945 po polské anexi východních Pomořan. Klub patřil pod pozemní jednotky Wehrmacht. Klubové barvy byly zelená a bílá.\n\nSvé domácí zápasy odehrával na stadionu an der Hauptstraße.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238123", "url": "https://cs.wikipedia.org/wiki?curid=1238123", "title": "Kawasaki Ki-64", "text": "Kawasaki Ki-64\n\nKawasaki Ki-64 (spojeneckým kódovým označením Rob) byl japonský prototyp jednomístného dvoumotorového dolnoplošného stíhacího letounu se zatahovacím podvozkem ostruhového typu, vzniklý za druhé světové války. \n\nTakeo Doi, konstruktér společnosti Kawasaki, koncipoval projekt rychlého stíhacího letounu již v roce 1939. V říjnu 1940 se podařilo zainteresovat armádní letectvo k zadání objednávky projektu pod označením Ki-64. Zakázka požadovala dosažení rychlosti 700 km/h ve výšce 5000 m, do které měl letoun vystoupat za 5 minut.\n\nTyp se vyznačoval dvěma nezvyklými konstrukčními řešeními, z nichž jedním bylo tandemové uspořádání dvou pohonných jednotek Kawasaki Ha-40 (licenční Daimler-Benz DB 601A) instalovaných v trupu, jedné v přídi a druhé za kokpitem, spojených do kombinace označené Kawasaki Ha-201 a prostřednictvím společné hřídele pohánějících dvě třílisté protiběžné vrtule. Druhým bylo použití povrchu křídla s laminárním profilem a klapek jako radiátoru kapalinového chladiče motorů. Hlavňovou výzbroj tvořily dva kanóny Ho-5 ráže 20 mm v křídle, další dvě synchronizované zbraně téhož typu byly plánovány do trupu nad předním motorem.\n\nLetadlo poprvé vzlétlo v prosinci 1943. Během jeho pátého zkušebního letu došlo v důsledku nedostatečného chlazení ke vznícení zadního motoru, a stroj, ačkoliv úspěšně nouzově přistál, utrpěl poškození. Motor byl odeslán k opravě do Akaši, a drak do Gifu. Uprostřed roku 1944 byl pak projekt opuštěn v prospěch nadějněji vyhlížejících plánů. Drak letadla se dočkal konce války, a části unikátního chladicího systému byly podrobeny zkoumání na americké základně Wright Field.\n\nÚdaje podle publikace \"Japanese Aircraft of the Pacific War\"\n\n\n\n"}
{"id": "1238124", "url": "https://cs.wikipedia.org/wiki?curid=1238124", "title": "LSV Pütnitz", "text": "LSV Pütnitz\n\nLSV Pütnitz (celým názvem: Luftwaffen-Sportverein Pütnitz) byl německý vojenský sportovní klub, který sídlil v pomořanském městě Ribnitz-Damgarten. Založen byl v roce 1936, zanikl v roce 1944. Klub patřil pod letecké jednotky Luftwaffe. Klubové barvy byly červená a bílá.\n\nSvé domácí zápasy odehrával na stadionu Damgarten.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1238125", "url": "https://cs.wikipedia.org/wiki?curid=1238125", "title": "Automobili Nazzaro", "text": "Automobili Nazzaro\n\nAutomobili Nazzaro byl italský výrobce automobilů. \n\nZávodník Felice Nazzaro založil 1. července 1911 společně se svým švagrem Pilade Masoerem, Mauriziem Fabrym a Arnoldem Zollerem společnost \"Nazzaro & C., Fabbrica Automobili\" v Turíně. Automobily vyráběli pod značkou \"Nazzaro\". V roce 1916 společnost likvidovala a koupil ji Franco Tosi. Po první světové válce vznikla v Florencii nová firma \"Automobili Nazzaro\", která výrobu automobilů ukončila v roce 1923.\n\nPrvní model nazvaný \"Tipo 1\" měl čtyřválcový řadový motor o objemu 4398 cm³ a výkonu 70 koní a čtyřstupňovou převodovku. Nabízen byl ve dvou karosářských variantách, jako jako cestovní vůz nebo limuzína. Následující model, označený \"Tipo 2\", respektive \"20/30 HP\", měl sice shodný motor, ale šlo o vyloženě sportovní vůz dodávaný především s otevřenou dvoumístnou karosérií. Maximální rychlost dosahovala 100 km/h. \n\n\"Tipo 3\", resp. \"35 HP\" měl základ v \"Tipo 2\", disponoval však výkonnějším motorem. V roce 1914 vznikly závodní vozy pro Grad Prix, konané necelý týden po atentátu na arcivévodu Františka Ferdinanda d'Este v Sarajevu. Měly čtyřválcové motory s objemem 4500 cm³ a čtyřmi ventily na válec. Všechny tři speciály ale pro poruchu motorů nedojely. Jejich jezdci byli Felice Nazzaro, Jean Porporato a De Moraes. Výrobu vozů \"Tipo 4\" záhy na to ukončila válka. Od roku 1915 byly vyráběny nákladní automobily, které poháněly motory firmy Anzani. \n\nS vozem \"Tipo 2\" zvítězil Felice Nazzaro v závodě Targa Florio 1913 a v roce 1914 vyhrál Coppa Florio na voze \"Tipo 3\".\nFirma Nazzaro celkem do roku 1916 vyrobila asi 50 nákladních a 230 osobních autormobilů. V tomto roce felice Nazzaro ve firmě ukončil svou činnost a vrátil se k závodění ve stáji Fiat. \n\nV nově založené firmě vznikl opět závodní vůz označený \"Tipo 5\". Byl poháněn čtřválcovým motorem o objemu 3500 cm³ a měl klínovitý přední chladič. Typ 5 byl nasazen při závodě Targa Florio 1920. Od roku 1922 následoval motor s dvěma výfukovými ventily na válec. Celkem bylo od roku 1919 vyrobeno 210 automobilů.\n\n\n"}
{"id": "1238128", "url": "https://cs.wikipedia.org/wiki?curid=1238128", "title": "SV Hertha Schneidemühl", "text": "SV Hertha Schneidemühl\n\nSV Hertha Schneidemühl (celým názvem: Sportverein Hertha 1910 Schneidemühl) byl německý sportovní klub, který sídlil v pomořanském městě Schneidemühl (dnešní Piła ve Velkopolském vojvodství). Klubové barvy byly modrá a bílá.\n\nZaložen byl v roce 1910, zanikl v roce 1945 po polské anexi východních Pomořan.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238130", "url": "https://cs.wikipedia.org/wiki?curid=1238130", "title": "Václav Duda", "text": "Václav Duda\n\nVáclav Duda (* 22. září 1941 Plzeň, Protektorát Čechy a Morava) byl československý házenkář. Původním povoláním strojní zámečník. Na kontě má zlatou, stříbrnou i bronzovou medaili z házenkářských mistrovství světa. V roce 1968 si zahrál také ve Výběru světa. \n\nHráčskou kariéru začínal za TJ Spartak Škoda Plzeň. V osmnácti letech přestoupil do týmu HC Dukla Praha, se kterým získal řadu ligových titulů, dokonce i Pohár mistrů evropských zemí. V týmu zůstal do konce své hráčské kariéry (1959–75). Později působil jako trenér \"b\" týmu Dukly Praha. Nakonec se začal věnovat tenisu.\n\nOd roku 1960 nastupoval za národní tým. Za jedenáct let odehrál v národních barvách 80 zápasů a vstřelil více než 250 branek.\n"}
{"id": "1238134", "url": "https://cs.wikipedia.org/wiki?curid=1238134", "title": "LSV Stettin", "text": "LSV Stettin\n\nLSV Stettin (celým názvem: Luftwaffen-Sportverein Stettin) byl německý vojenský sportovní klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1939, zanikl v roce 1944. Klub patřil pod letecké jednotky Luftwaffe. Klubové barvy byly žlutá a modrá.\n\nSvé domácí zápasy odehrával na stadionu Richard-Lindemann-Sportplatz s kapacitou 16 000 diváků.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1238138", "url": "https://cs.wikipedia.org/wiki?curid=1238138", "title": "Anton Frolo", "text": "Anton Frolo\n\nAnton Frolo (20. dubna 1934 Ružomberok – 7. dubna 2017) byl slovenský házenkář a reprezentant Československa.\n\nNejúspěšnější slovenský házenkář začínal s házenou v Michalovcích, od roku 1953 oblékal ligový dres Tatran Prešov. Během vojenské služby v Dukle Praha přispěl k zisku titulu mistra Československa a k triumfu v prvním ročníku Evropského poháru mistrů. V Prešově hrál do roku 1968, pak působil v klubu VSŽ Košice nejprve jako hráč, později byl hrající trenér a trenér. Košičany přivedl ke dvěma titulům mistra Československa. Od roku 1981 do roku 2000 vykonával vedle povolání středoškolského profesora i funkci trenéra mládeže ve VSŽ Košice.\n\nČeskoslovensko reprezentoval na čtyřech mistrovství světa, ze všech se vracel s medailí. Po dvou stříbrných a jedné bronzové medaili završil úspěšnou reprezentační kariéru ziskem titulu mistra světa ve Švédsku 1967. Ve věku 32 let byl Frolo nejstarším členem vítězného týmu .\n\n\n\n"}
{"id": "1238142", "url": "https://cs.wikipedia.org/wiki?curid=1238142", "title": "Stadium", "text": "Stadium\n\nSlovo stadium má více významů:\n\n"}
{"id": "1238144", "url": "https://cs.wikipedia.org/wiki?curid=1238144", "title": "Polizei SV Stettin", "text": "Polizei SV Stettin\n\nPolizei SV Stettin (celým názvem: Polizei-Sportverein 1920 Stettin) byl německý policejní sportovní klub, který sídlil v pomořanském městě Stettin (dnešní Szczecin v Západopomořanském vojvodství). Klubové barvy byly zelená a bílá.\n\nZaložen byl v roce 1920, zanikl v roce 1945 po polské anexi východních Pomořan.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1238148", "url": "https://cs.wikipedia.org/wiki?curid=1238148", "title": "Novoveský potok (přítok Rotavy)", "text": "Novoveský potok (přítok Rotavy)\n\nNovoveský potok je pravostranným přítokem Rotavy v Krušných horách v okrese Sokolov v Karlovarském kraji. Délka toku měří 6,9 km. Plocha jeho povodí měří 8,4 km².\n\nPotok pramení v Krušných horách na území přírodního parku Přebuz. Jeho pramen se nachází v nadmořské výšce okolo 855 metrů v podmáčeném údolí pod Komářím vrchem (951 m), přibližně jeden kilometr severozápadně od vrcholu kopce. Od pramene teče jižním směrem, protéká zaniklou osadou Nová Ves u Kraslic, ze které zde zůstalo jen pár chalup. Nad jeho levým břehem se zvedají žulové skalní útvary, z nichž nejznámější je skalní věž \"Hraběcí skála\". Potok pokračuje hlubokým údolím jižním směrem, nad jeho pravým břehem se zvedají strmé svahy Sklenského vrchu (816 m). U severního okraje města Rotava opouští potok území přírodního parku a směřuje jihovýchodním směrem k soutoku s Rotavou. Nad levým břehem potoka se zvedá výrazný čedičový kopec na jehož vrcholu se nalézá přírodní památka Rotava, typická ukázka sloupcovitého rozpadu čediče, známá spíše pod názvem Rotavské varhany. Podél silnice spojující Dolní Rotavu s Horní Rotavou dospěje potok k řece Rotavě, do níž se vlévá na jejím 3 říčním kilometru.\n"}
{"id": "1238158", "url": "https://cs.wikipedia.org/wiki?curid=1238158", "title": "Kremlin Cup 2016", "text": "Kremlin Cup 2016\n\nKremlin Cup 2016, oficiálně se jménem sponzora VTB Kremlin Cup 2016, byl společný tenisový turnaj mužského okruhu ATP World Tour a ženského okruhu WTA Tour, hraný na krytých dvorcích s tvrdým povrchem Olympijského stadionu. Konal se mezi 17. až 23. říjnem 2016 v ruském hlavním městě Moskvě jako dvacátý sedmý ročník mužského a dvacátý první ročník ženského turnaje.\n\nMužská polovina se řadila do čtvrté kategorie okruhu ATP World Tour 250 a její dotace činila 792 645 dolarů. Ženská část měla rozpočet 823 888 dolarů a byla součástí kategorie WTA Premier.\n\nNejvýše nasazenými hráči v singlových soutěžích se stali světová devatenáctka Roberto Bautista Agut ze Španělska a obhájkyně titulu Světlana Kuzněcovová z Ruska. Posledním přímým účastníkem v mužské dvouhře byl 89. litevský hráč žebříčku Ričardas Berankis a v ženské části pak 64. žena klasifikace Julia Görgesová z Německa. \n\nDruhý singlový titul kariéry na okruhu ATP Tour si z mužské části turnaje odvezl Španěl Pablo Carreño Busta. Osmou společnou trofej ze čtyřhry vybojoval kolumbijský pár Juan Sebastián Cabal a Robert Farah. V ženské části dokázala titul obhájit domácí Světlana Kuzněcovová, které vítězství zařídilo poslední účastnické místo na Turnaji mistryň v Singapuru. Druhý společný titul v sezóně získal český pár Andrea Hlaváčková a Lucie Hradecká, jež na turnaji plnil roli nasazených dvojek. \n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil do hlavní soutěže jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila jako tzv. šťastné poražené:\n\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1238163", "url": "https://cs.wikipedia.org/wiki?curid=1238163", "title": "Kremlin Cup 2016 – ženská dvouhra", "text": "Kremlin Cup 2016 – ženská dvouhra\n\nŽenská dvouhra Kremlin Cupu 2016 probíhá ve druhé polovině října 2016. Do singlové soutěže moskevského tenisového turnaje nastoupilo dvacet osm hráček. Obhájkyní titulu byla ruská světová osmička Světlana Kuzněcovová, která dokázala vítězství obhájit.\n\nAmerická světová dvojka Serena Williamsová odstoupila ze singapurského Turnaje mistryň podruhé za sebou. Učinila tak 17. října 2016 na doporučení lékařů v důsledku poraněného ramene. O poslední, osmé účastnické místo tak v soutěži soupeřila Světlana Kuzněcovová, která si start v Singapuru mohla zajistit pouze v případě, že moskevský turnaj vyhraje, což se jí taky nakonec podařilo. Pokud by se tak nestalo, na závěrečnou událost sezóny by zamířila Britka Johanna Kontaová, která se v té době neúčastnila žádného turnaje pro natažené břišní svalstvo. Na počátku turnaje měla stejnou příležitost jako Kuzněcovová Španělka Carla Suárezová Navarrová, jíž by triumf zajistil singapurský start. Zápas druhého kola však skrečovala pro poraněné zápěstí. \n\nVítězkou dvouhry se stala domácí turnajová jednička Světlana Kuzněcovová, jež ve finále zdolala nenasazenou Australanku Darju Gavrilovovou po jednoznačném průběhu 6–2 a 6–1. Triumfem si zajistila poslední místo na Turnaji mistryň, kam se kvalifikovala pošesté v kariéře. V probíhající sezóně si připsala po triumfu na začátku roku v Sydney druhé turnajové vítězství, které představovalo sedmnáctý singlový titul na okruhu WTA Tour. \n\nČtyři nejvýše nasazené hráčky obdržely volný los do druhého kola.\n"}
{"id": "1238164", "url": "https://cs.wikipedia.org/wiki?curid=1238164", "title": "Giuseppe Gazzaniga", "text": "Giuseppe Gazzaniga\n\nGiuseppe Gazzaniga (5. října 1743 Verona – 1. února 1818 Crema) byl italský hudební skladatel.\n\nNarodil se ve Veroně a podle přání rodičů měl být knězem. Podařilo se mu však přesvědčit otce, aby mu umožnil hudební kariéru. Studoval nejprve v Benátkách a později v Neapoli na konzervatoři \"Conservatorio di Sant'Onofrio a Porta Capuana\". Byl žákem Niccolò Piccinniho a Nicolo Porpory\n\nSvou první operu \"Il barone di Trocchia\" uvedl v Neapoli v divadle Teatro San Carlo v roce 1768. Jeho opery měly úspěch. Jeho díla byla hrána v mnoha italských divadlech, ale také v Drážďanech a ve Vídni. V roce 1775 uvedl premiéru své opery \"Il re di Mamalucchi\" také v Praze. Jeho nejúspěšnější opera \"Don Giovanni Tenorio\" z roku 1787 byla pravděpodobnou inspirací pro Mozartova Dona Giovanniho. \n\nV roce 1791 se stal hudebním ředitelem katedrály v Cremě. V tomto období zkomponoval mnoho duchovní hudby včetně několika kantát a oratorií. V Cremě také v roce 1818 zemřel.\n\n\n\n\n"}
{"id": "1238166", "url": "https://cs.wikipedia.org/wiki?curid=1238166", "title": "SC Comet Stettin", "text": "SC Comet Stettin\n\nSC Comet Stettin (celým názvem: Sport-Club Comet 1912 Stettin) byl německý fotbalový klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1912, zanikl v roce 1945 po polské anexi východních Pomořan. Klubové barvy byly černá a žlutá.\n\nSvé domácí zápasy odehrával na stadionu Deutscher Berg.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238170", "url": "https://cs.wikipedia.org/wiki?curid=1238170", "title": "Temperino", "text": "Temperino\n\nTemperino byl italský výrobce automobilů. \n\nSpolečnost \"S. A. Temperino\" byla založena v roce 1906 v Turíně. Zakladateli byli Maurizio, Giacomo a Mary Temperino. V roce 1908 začala vyrábět motocykly a automobily. V roce 1919 byla přejmenována na \"Società Anonima Vetturette Temperino\". Její obchodní úspěch dovolil i otevření pobočky v Londýně s názvem Temperino Motors Ltd.. Bratři Temperinové, raději než aby firmu přivedli k bankrotu, výrobu po finančních problémech ukončili v roce 1924. Později si v Turíně otevřeli dílnu na opravy automobilů s čerpací stanicí. Pobočka v Londýně byla ale aktivní až do roku 1940.\n\nNa začátku byl vyroben prototyp malého dvoumístného vozu s dvouválcovým motorem o objemu 350 cm³. Následoval sériový model \"8/10 HP\" se vzduchem chlazeným dvouválcem do V o objemu 800 cm³. Toho bylo do roku 1924 vyrobeno 1500 kusů. V roce 1919 byl představen odvozený typ, který měl v základní verzi motor V2 s objemem 1010 cm³ o výkonu 20 koní. Sportovní verzi poháněl dvouválec do V o objemu 1021 cm³ a výkonem 25 PS. V roce 1922 byl na trh uveden poslední typ \"GSM 7-14 HP\".\n\nDochované vozidlo značky vystavuje \"Museo dell'Automobile Carlo Biscaretti di Ruffia\" v Turíně.\n\n\n"}
{"id": "1238171", "url": "https://cs.wikipedia.org/wiki?curid=1238171", "title": "SC Preußen Stettin", "text": "SC Preußen Stettin\n\nSC Preußen Stettin (celým názvem: Sport-Club Preußen 1901 Stettin) byl německý sportovní klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1901, zanikl v roce 1937 po fúzi s 1. Stettiner Borussia-Poseidon. Klubové barvy byly černá a bílá.\n\nSvé domácí zápasy odehrával na stadionu Hans-Peltzer-Kampfbahn.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238172", "url": "https://cs.wikipedia.org/wiki?curid=1238172", "title": "SV Preußen-Borussia Stettin", "text": "SV Preußen-Borussia Stettin\n\nSV Preußen-Borussia Stettin (celým názvem: Sport-Verein Preußen-Borussia 1900 Stettin) byl německý fotbalový klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1937 po fúzi klubů SC Preußen Stettin a 1. Stettiner Borussia-Poseidon. Zanikl v roce 1945 po polské anexi východních Pomořan. Klubové barvy byly černá a bílá.\n\nSvé domácí zápasy odehrával na stadionu Preußenplatz an den Stoewerwerken.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238173", "url": "https://cs.wikipedia.org/wiki?curid=1238173", "title": "Římskokatolická farnost u kostela sv. Apolináře Praha-Nové Město", "text": "Římskokatolická farnost u kostela sv. Apolináře Praha-Nové Město\n\nŘímskokatolická farnost u kostela sv. Apolináře Praha-Nové Město je územním společenstvím římských katolíků v rámci I. pražského vikariátu pražské arcidiecéze\n\nKostel svatého Apolináře na vrchu \"Větrově\" na Novém Městě Pražském byl založen v roce 1362. Tehdy k němu byla přenesena kolegiátní kapitula ze Sadské. Při kostele fungovala současně farnost. Ta později zanikla a místní kapitula byla v roce 1503 sloučena s kapitulou Svatovítskou. V roce 1784 byla farnost obnovena a k ní byly připojeny naopak zrušené duchovní správy u kostela svaté Kateřiny a u kostela Nanebevzetí Panny Marie na Karlově. Po roce 1948 byla na Karlově zřízena samostatná duchovní správa, vedená rektorem, zůstala ovšem zachována příslušnost ke svatoapolinářské farnosti.\n\nSvatoapolinářskou farnost v letech 2001-2012 spravovala na základě dohody s pražským arcibiskupstvím komunita Chemin-Neuf, od roku 2012 farnost spravují kněží \"Misionáři svatého Karla Boromejského\" (FSCB).\n\n"}
{"id": "1238174", "url": "https://cs.wikipedia.org/wiki?curid=1238174", "title": "Nazzaro", "text": "Nazzaro\n\nItalské příjmení Nazzaro může označovat:\n\n\n"}
{"id": "1238175", "url": "https://cs.wikipedia.org/wiki?curid=1238175", "title": "SV Nordring Stettin", "text": "SV Nordring Stettin\n\nSV Nordring Stettin (celým názvem: Spielvereinigung Nordring Stettin) byl německý fotbalový klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1921, zanikl v roce 1945 po polské anexi východních Pomořan. Klubové barvy byly červená a bílá.\n\nSvé domácí zápasy odehrával na stadionu Richard-Lindemann-Sportplatz s kapacitou 16 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238178", "url": "https://cs.wikipedia.org/wiki?curid=1238178", "title": "VfB Stettin", "text": "VfB Stettin\n\nVfB Stettin (celým názvem: Verein für Bewegungsspiele 1908 Stettin) byl německý sportovní klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1908, zanikl v roce 1945 po polské anexi východních Pomořan. Klubové barvy byly černá a bílá.\n\nSvé domácí zápasy odehrával na stadionu Arthur-Kunstmann-Platz.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238179", "url": "https://cs.wikipedia.org/wiki?curid=1238179", "title": "VfL Stettin", "text": "VfL Stettin\n\nVfL Stettin (celým názvem: Verein für Leibesübungen Stettin) byl německý fotbalový klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1912, zanikl v roce 1945 po polské anexi východních Pomořan. Klubové barvy byly modrá a bílá.\n\nSvé domácí zápasy odehrával na stadionu Deutscher Berg s kapacitou 2 500 diváků.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1238180", "url": "https://cs.wikipedia.org/wiki?curid=1238180", "title": "Stettiner Rasenfreunde", "text": "Stettiner Rasenfreunde\n\nStettiner Rasenfreunde (celým názvem: Sportklub Stettiner Rasenfreunde) byl německý sportovní klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1920, zanikl v roce 1945 po polské anexi východních Pomořan. V průběhu své existence býval účastníkem Baltského a Braniborského fotbalového mistrovství. Klubové barvy byly zelená a bílá.\n\nSvé domácí zápasy odehrával na stadionu Kosakenberg.\n\nZdroj: \n\n\n"}
{"id": "1238183", "url": "https://cs.wikipedia.org/wiki?curid=1238183", "title": "Stettiner SC", "text": "Stettiner SC\n\nStettiner SC (celým názvem: Stettiner Sport-Club 1908) byl německý sportovní klub, který sídlil v pomořanském městě Stettin (dnešní Szczecin v Západopomořanském vojvodství). Založen byl v roce 1908, zanikl v roce 1945 po polské anexi východních Pomořan. Klubové barvy byly růžová a bílá.\n\nSvé domácí zápasy odehrával na stadionu Richard-Lindemann-Sportplatz s kapacitou 16 000 diváků.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1238199", "url": "https://cs.wikipedia.org/wiki?curid=1238199", "title": "Nippon Professional Baseball", "text": "Nippon Professional Baseball\n\nNippon Professional Baseball (ve zkratce NPB) je japonská profesionální liga baseballu, místně nazvaná Puro Yakyu (プ ロ 野球), která sdružuje 12 klubů. Byla vytvořena v roce 1950 po reorganizaci japonské baseball League, která byla založena v roce 1934. NPB je rozdělena do dvou lig: Centrální Liga a Pacifická Liga. Jejich vítězové vstoupí do utkání šampionátu s názvem Japan Series (jap. 日本 シ リ ー ズ Nippon Shiriizu). Je považována za druhou nejlepší ligu na světě hned po MLB, proti které každý rok hraje All Star Game.\n\nSezóna začíná na konci března nebo začátkem dubna a trvá až do října. Každý tým hraje 144 zápasů. V roce 2004 Pacifická liga zorganizovala play-off. NPB pravidla jsou téměř stejná jako v Major League Baseball. Výjimkou je pravidlo hraní her v směn. V základní části, pokud je výsledek stále nerozhodný po dvanácté směně, je prohlášen za remízu. V play-off zápas může být až 15 směn, a výsledkem je remíza, následně se opakuje.\n\nV Pacifické Lize platí pro použití určeného hittera ( ), stejně jako v amerických ligách.\n"}
{"id": "1238200", "url": "https://cs.wikipedia.org/wiki?curid=1238200", "title": "Sizaire-Naudin", "text": "Sizaire-Naudin\n\nSizaire-Naudin byl francouzský výrobce automobilů.\n\nMaurice Sizaire (1877–1970), jeho bratr Georges (1880–1934) a společník Louis Naudin (1876–1913) založili 1. června 1903 v Paříži společnost \"SA des Automobiles Sizaire et Naudin\" a v roce 1905 začali vyrábět automobily pod značkou \"Sizaire-Naudin\". Sídlem firmy byla továrna na adrese 52 rue Victor-Hugo, Courbevoie. Ve stejném roce představila firma svůj vůz na Pařížském autosalonu. Louis Naudin zemřel v roce 1913. Už v předešlém roce museli firmu opustit oba bratři Sizaireové, a ta se přejmenovala na \"Société des Nouveaux Établissements Sizaire et Naudin\". Ta v roce 1921 ukončila činnost. Bratři Sizaireové ale už v roce 1913 založili novou firmu Société Nouvelle des Autos Sizaire a v roce 1923 Sizaire Frères. \n\nSpolečnost Sizaire-Naudin vyráběla malé, dvoumístné sportovní automobily, osazené jednoválcovým motorem De Dion-Bouton o objemu 918 cm³. Tyto motory dosáhly v roce 1910 objemu až 1583 cm³ a byly vyráběny do roku 1913. Vozy \"Sizaire et Naudin\" dosáhly velkých úspěchů v období prvních závodů vozů typu voiturette, kdy bylo pravidly omezeno vrtání válců, ale nebyl omezen zdvih. Toto období trvalo od roku 1906 do roku 1909, a firma se závodů účastnila až do roku 1911. V roce 1911 byl představen typ se čtyřválcovým motorem firmy Ballot. \n\nPo první světové válce vznikly v nové firmě \"Société des Nouveaux Établissements Sizaire et Naudin\" modely \"13 CV\" a \"17 CV\" s motory Ballot, založené na designu vozů předválečných. Výrobce opět zaujal na Pařížském autosalonu v říjnu 1919, kde představil čtyřmístný vůz ve tvaru „torpéda“ označený „D“ s rozvorem 2820 mm a poháněný čtyřválcovým motorem o objemu 2292 cm³. Ten byl automobilkou nabízen za 24 000 franků. Od roku 1921 vznikala opět i vozidla typu voiturette.\n\nVozidlo značky vystavuje Musée Henri Malartre v Rochetaillée-sur-Saône. Firma Sizaire & Naudin je považována za prvního výrobce, který v malých sériích vyráběl jako první vozy s nezávislým zavěšením přední nápravy.\n\nFirma postavila také speciál pro první závod kolem světa. Start závodu byl 12. února 1908 v New Yorku, jeho trasa vedla přes celé Spojené státy do Seattlu. Původní trasa měla vést na Aljašku, kam se měli závodníci přepravit lodí, po zjištění skutečných podmínek posádkou vedoucího vozu v Nome byl závod přesměrován a vedl ze Seattlu lodí přes Pacifik do Jokohamy a Vladivostoku, dále přes Mandžusko a Mongolsko na Sibiř a přes celé Rusko do cíle v Paříži. Přihlášeno bylo původně 13 vozů, na startu jich ale bylo pouze šest: kromě vozu Sizaire-Naudin se účastnily vozy De Dion-Bouton, Motobloc reprezentující Francii, Züst (Itálie), Protos (Německo) a Thomas (USA).\n\n\n"}
{"id": "1238205", "url": "https://cs.wikipedia.org/wiki?curid=1238205", "title": "Hugo III. Burgundský", "text": "Hugo III. Burgundský\n\nHugo III. Burgundský ( \"Hugues III de Bourgogne\", 1148 – 25. srpna 1192, Akkon) byl burgundský vévoda a dauphin z Viennois. \n\nPodporoval četné církevní instituce a z vděčnosti za zachování svého života při pouti do Jeruzaléma založil kostel sv. Marie a sv. Jana v Dijonu. Jako vazal francouzského krále Filipa II. se zúčastnil třetí křížové výpravy, což se mu stalo osudným.\n\nHugo se narodil jako starší syn vévody Oda Burgundského a Marie, dcery Theobalda z Blois. Po smrti otce roku 1162 zdědil panství a regentku mu do roku 1165 dělala matka Marie. Téhož roku se oženil s Alicí, dcerou Matouše Lotrinského a neteří císaře Fridricha Barbarossy a zahájil sbližování se štaufským císařským dvorem, jež upevnil svým druhým sňatkem s Beatrix s Albonu, dědičkou Vienne. Tehdy se stal vazalem Fridricha Barbarossy a pokusil se získat větší svobodu na francouzském králi, což se mu nezdařilo a král Filip II. proti němu roku 1186 vojensky zasáhl.\n\nRoku 1188 přijal Hugo kříž a stal se jedním z hlavních velitelů křižáckých oddílů francouzského krále. Filip II. jej pověřil roku 1190 vyjednáváním s Janovany kvůli přepravě křižáků na Východ a i během pobytu na Sicílii byl opět vyjednavačem mezi znepřátelenými stranami.\n\nV červenci 1191 se francouzský král po pádu Akkonu rozhodl pro návrat do Evropy a jmenoval Huga vůdcem zbývajícího oddílu francouzských křižáků. V září téhož roku se křižáci pod vedením Richarda Lví srdce střetli se Saladinem v bitvě u Arsufu. Jednota se rozplynula v dešti před Jeruzalémem, kdy se křižáci po poradě stáhli a Hugo voje Richarda Lví srdce dočasně opustil.\n\nSpory panovaly také ohledně nástupnictví na jeruzalémský trůn. Konráda z Montferratu podporovali jeruzalémští baroni a francouzská strana v čele s burgundským vévodou a Víta z Lusignanu zase Richard Lví srdce. Dohoda byla uzavřena v dubnu 1192, Konrád byl vzápětí zavražděn asasíny a křižáci znovu zvažovali útok na Jeruzalém. Nejzapálenějšími byli francouzští křižáci se svým velitelem a mezi vojáky se vplížila nevraživost přiživená i sváry mezi Richardem a Hugem o vyplacení žoldu. Hugo pak nechal složit \"zlovolnou\" píseň zesměšňující Richardovy kvality. Richard mu oplatil stejnou mincí. a dle kronikáře Ralpha z Coggeshallu jej obvinil z přijímání darů od samotného Saladina. 4. července vydal Richard po jednání válečné rady rozkaz k ústupu a Hugo se svými vojáky opět opustil řady Richardova vojska.\n\nHugo zemřel v srpnu téhož roku u Akkonu a byl pohřben v rodovém pohřebišti v Kapli vévodů klášterního kostela v Citeaux. Filip z Beauvais pak podle kronikáře Richarda z Devizes rozšířil po Evropě zvěst, že Richard nechal Huga Burgundského otrávit, a kronikář dodává, že radost, jež se v nemocném Richardovi vzdemula po zprávě o vévodově smrti, jej zcela zbavila horkosti.\n\n"}
{"id": "1238212", "url": "https://cs.wikipedia.org/wiki?curid=1238212", "title": "Háj (okres Košice-okolí)", "text": "Háj (okres Košice-okolí)\n\nHáj ( ) je obec na Slovensku v okrese Košice-okolí.\n\nNachází se na hranici Košické kotliny a Slovenského krasu. Poddanská obec, patřící k Turnianskému hradnímu panství, se poprvé připomíná v letech 1357 a 1409. Od 18. století patřila rodině Keglevichovců. V roce 1715 měla obec 14 poddanských rodin. V posledních desetiletích 19. a 20. století počet obyvatel klesl o více než třetinu. Obyvatelé se vedle zemědělství věnovali ovocnářství.\n\nU obce se na Hájském potoce nacházejí Hájské vodopády. Na katastrálním území obce, na jižním úpatí Jasovské planiny, se nachází Jeskyně Skalistý potok. Jde o nejdelší a nejhlubší jeskyní v Slovenském krasu. Na území obce se nachází také Kuní propast, jeskyně a propast ležící na jižním okraji Jasovské planiny. Je vytvořená v druhohorních střednětriasových vápencích silického příkrovu. Dosahuje délky 813 m a hloubky 203 m.\n\nObec leží v hlubokém údolí mezi horami a vznikla mnohem později než staré vesnice v Turnianském prédiu, jako jsou Turňa nad Bodvou, Žarnov, Dvorníky-Včeláre a Hrhov. Háj byl osídlen až v době kolonizační a poprvé se připomíná v roce 1340, když před Jasovským konventem došlo k rozdělení majetků mezi jednotlivými větvemi potomstva KOMES Tekuša. Háj vnikl pravděpodobně někdy v druhé polovině 13. nebo na počátku 14. století na původním rozsáhlejším katastru Turné n. B. Než vznikla vesnice Háj, existoval potok se stejným názvem a podle něj je pojmenován vrch; název vesnice vznikl tedy podle názvu potoka. Už v tzv. znovuzakládací listině Jasovského proboštství z roku 1255 se uvádí při popisu jižních hranic majetku Jasovského kláštera vrch Ayfey.\n\nHranice je popsána od katastru Debraď na západ, směřuje k jihu Nyhatateluke ležící u Černého lesa a jde dál západně mezi dvěma vrcholy, z nichž jeden se nazývá Ayfey, ležící z jižní strany, a druhý Hygysheg, ležící ze severní strany. Šmilauer ztotožnil vrch Ayfey s vrchem ležícím východně od dnešní Hačavy (kóta 982 m n. m.) a Hygysheg (tj. Hegyeshegy, Spitzberg) zase s dnešním Jelením vrchem (kóta 949 m n. m.).\n\nPo vybudování středověkého feudálního hradu Turna někdy kolem roku 1357 patřila vesnice Háj k tomuto hradu. Když král Zikmund v roce 1409 vyměnil hrad za hrad Slavonii, uvádí se mezi jeho příslušenstvím i vesnice Háj (Ay). Háj se v portálním soupisu Turnianské stolice vzniklém kolem roku 1430 ze zmíněných důvodů již neuvádí. Podle portálního soupisu z roku 1567 bylo v Háji 6 celých (4 celé a 4 poloviční sešit), 7 chalupníků, 5 opuštěných domů, 1 nový dům a 1 svobodník. Podle portálního soupisu z roku 1578 zde bylo 6 celých, 4 poloviční sest a 7 chalupníků. Háj nebyl tehdy poplatný Turkům.\n\nPodle soupisu domů Turnianské stolice z roku 1598 bylo v Háji napočítáno kromě rychtářského domu 36 obydlených a 1 neobydlený dům. Z těchto 37 hlav rodin mělo 14 jména maďarského původu: Zekely, Zabo (2), Herczeg, Ay, Santha, Kiraly, Odaky, Sarogh, Theöreök, Hasas, Kazdagh, Zaloczy, Nagy, dále 9 osob jména slovenského původu: Kosso, Jeczko, Chys, Laczko a 14 nejistého původu: Ambrus Lengyel, Koczys, Hardy, Ando, Baba, Totth, Gal, Koczy. Z těchto jmen vidět, že koncem 16. století se zde mísilo maďarské a slovenské obyvatelstvo. Jelikož Háj byl již ve středověku v podstatě maďarská vesnice a nové slovanské obyvatelstvo sem nepřicházelo najednou, postupně se vždy pomaďarštilo. O převaze maďarského etnika ve vesnici svědčí i fakt, že roku 1608 zde byla filie kalvínské mateřské církve Turné n. B., kde byli tehdy kalvínští kněží maďarské národnosti.\n\nDo roku 1715 počet obyvatel značně poklesl a v roce 1715 zde žilo pouze 14 poddaných sedláků a 1 svobodník, z nichž měli 4 osoby jména slovenského (2x Koso a 2x Miko) a ostatní maďarského původu – Andor (r. 1720 Ando), Babas, Benedek, Boldisár, Hayd, Kulcsár, Maruš (r. 1720 Maros), Miklos, Orbán, Szaloczi). Po roce 1720 přichází nové obyvatelstvo a podle lexikonu osad z roku 1773 se zde mluvilo maďarsky a slovensky.\n\nKoncem 18. a v první polovině 19. století se slovenské obyvatelstvo pomaďarštilo a Fényes v roce 1851 již uvádí Háj jako maďarskou vesnici.\n\nHáj je uvedeno v dokladech takto: poss. Ay (1340), villa Ay (1409), Ay (1567), slovensky Haj a maďarsky Ay (1773), slovensky Haj a maďarsky Aj (1786), slovensky Háj a maďarsky Aj (1808), slovensky Háj a maďarsky Áj (1903 ). Z uvedených dokladů vidět, že název i se od začátku prakticky neměnil a je maďarského původu. V maďarštině slovo znamená údolí, rokle, údolí se silným zářezem. Maďarský název nelze vysvětlovat jeho původem ze slovenského slova háj (listnatý les, obvykle malý), neboť při přechodu slovenského slova (názvu) do maďarštiny počáteční g, h neodpadne. Například vesnice Háj v Turci se v nejstarších dokladech uvádí pod maďarským názvem Gaj, tedy ještě se souhláskou g (r. 1264 villvani de Gay, r. 1281 villa Gay). Roku 1272 se při popisu katastru Fintice vzpomíná potok Aypotak, tekoucí již ve hornatém terénu a ani tento název nesouvisí s hájem. Potok tekoucí přes vesnici se i dnes nazývá Ájpatak a údolí Áje völgy a název potoka tu byl již před vznikem vesnice.\n\n"}
{"id": "1238215", "url": "https://cs.wikipedia.org/wiki?curid=1238215", "title": "Novoveský potok (přítok Teplé)", "text": "Novoveský potok (přítok Teplé)\n\nNovoveský potok (v některých mapách jako \"Zlatý potok\") je levostranným přítokem Teplé ve Slavkovském lese v okrese Sokolov v Karlovarském kraji. Délka toku měří 6,3 km. Plocha jeho povodí měří 8,5 km².\n\nCelý tok se nachází v Chráněné krajinné oblasti Slavkovský les. Potok pramení v nadmořské výšce 770 metrů u okraje Nové Vsi. V Nové Vsi vtéká do rybníka zvanéno \"Za hospodou\". Po průtoku rybníkem teče pastvinami východním směrem, pod Zelenou horou (665 m) se tok otáčí k jihovýchodu. Údolím lemovaným strmými svahy, zejména nad levým břehem, stéká prudce do údolí řeky Teplé. Jižně od Bečova nad Teplou se na hranici okresů Sokolov a Karlovy Vary vlévá do Teplé na jejím 29,5 říčním kilometru.\n"}
{"id": "1238219", "url": "https://cs.wikipedia.org/wiki?curid=1238219", "title": "Rudolf Horváth", "text": "Rudolf Horváth\n\nRudolf Horváth (* 28. červen 1947, Prešov) je vědecký a pedagogický pracovník, sportovní funkcionář, bývalý reprezentant Československa v házené a komunální politik. Je ženatý a má dvě děti. \n\n\n\n"}
{"id": "1238221", "url": "https://cs.wikipedia.org/wiki?curid=1238221", "title": "Walter Berry", "text": "Walter Berry\n\nWalter Berry (8. dubna 1929 Vídeň – 27. října 2000 tamtéž) byl rakouský operní pěvec (basbaryton).\n\nBerry navštěvoval v dětství klavírní kurs a zpíval sóla v chrámovém sboru. Od roku 1946, studoval u Hermanna Gallose na hudební Akademii ve Vídni a v roce 1949 vystoupil v malých rolích v souboru Vídeňské státní opery. Ze stejné doby jsou datovány jeho první rozhlasové nahrávky.\n\nV roce 1952 poprvé zpíval roli Papagena v Mozartově \"Kouzelné flétně\", jako faktický nástupce Ericha Kunze. Od roku 1953, se vystupoval pravidelně na Salcburském festivalu, nejprve v menších rolích. Mezinárodního uznání dosáhl v roce 1955, když v rámci znovuotevření Vídeňské státní opery zpíval titulní roli v opeře Albana Berga \"Wozzeck\".\n\nOd roku 1957 začal zpívat v předních operních domech v Evropě. Od roku 1960, zpíval – kromě jeho nikdy nekončícího angažmá ve Vídeňské státní opeře (kde ztělesnil více než 77 rolí) – pravidelně v Německé opeře v Berlíně a Bavorské státní opeře v Mnichově. Od roku 1966 zpíval v Metropolitní opeře v New Yorku. Při písňových recitalech vystupoval společně s klavíristy Sebastianem Peschko a s Erikem Werba.\n\nZejména v 60. letech 20. století byl považován za předního světového zpěváka především komických basbarytonových rolí v operách W. A. Mozarta, jako Papageno v \"Kouzelné flétně\", jako Figaro v \"Le nozze di Figaro\", Leporello v \"Donu Giovannim\". Kromě toho zpíval role wagnerovské (jako jsou Kurwenal v \"Tristanovi a Isoldě\" nebo Wotan v Prstenu Nibelungově), straussovské (Ochs v \"Růžovém kavalíru\", Barak v \"Ženě bez stínu\", La Roche v \"Capricciu\") nebo roli Dona Pizarra v Beethovenově \"Fideliovi\". Zpíval i moderní role jako Wozzeck nebo Modrovous v Bartókově \"Mrovousově hradu\" (v maďarštině). Svou vysněnou roli Hans Sachse ve Wagnerově opěře \"Mistři pěvci norimberští\" na Bayreuthském festivalu se mu ale nepodařilo získat.\n\nBěhem své dlouhé kariéry zpíval celkem přes 120 rolí. Vedle opery vystupoval v oratoriích a písňových recitalech, zejména s díly Franze Schuberta a Gustava Mahlera. Kromě svého hudebního projevu byl znám pro svůj smysl pro humor; je známo, že někteří jeho kolegové měli obavu z jeho jevištních žertů. Vedle sólového vystupování se věnoval i pedagogické činnosti; od roku 1990 byl profesorem na Universität für Musik und darstellende Kunst Wien. Mezi jeho studenty patří Angelika Kirchschlager, Adrian Eröd, Hans Peter Kammerer, Markus Werba nebo Petra-Maria Schnitzer.\n\nV roce 1957 se oženil s proslulou mezzosopranistkou Christou Ludwig a v roce 1959 se jim narodil syn Wolfgang; v roce 1970 se manželé rozvedli. Berry byl poté ještě dvakrát ženatý, naposledy se svou žačkou, sopranistkou Elisabeth Flechl. V roce 1963 byl jmenován komorním pěvcem (Kammersänger) a získal řadu dalších ocenění. V roce 1998 vystoupil v jednom díle detektivního seriálu \"Místo činu\".\n\nZemřel ve věku 71 let na infarkt ve svém vídeňském bytě, ve kterém žil se svou třetí ženou. Byl pochován na Heiligenstädter Friedhof ve Vídni (sekce A, skupina 1, řada 263). V roce 2007 po něm byla pojmenována ulice v okrsku Döbling (19. obvod).\n\n\nWalter Berry vystoupil v České republice v těchto inscenacích:\n\n\n"}
{"id": "1238222", "url": "https://cs.wikipedia.org/wiki?curid=1238222", "title": "Andrea Pokorná (sportovní lezkyně)", "text": "Andrea Pokorná (sportovní lezkyně)\n\nAndrea Pokorná (* 1997) je česká reprezentantka ve sportovním lezení, mistryně ČR a juniorská mistryně ČR v lezení na obtížnost a rychlost, z horolezeckého oddílu Lezecký tým Pardubice.\n"}
{"id": "1238226", "url": "https://cs.wikipedia.org/wiki?curid=1238226", "title": "Mikuláš Popel z Lobkowicz", "text": "Mikuláš Popel z Lobkowicz\n\nMikuláš z Lobkowicz († 2. října 1588) byl příslušník chlumecké větve (a její zbirožské linie) šlechtického rodu Lobkoviců. Zastával úřad hejtmana Starého Města pražského a hejtmana žateckého kraje.\n\nNarodil se jako syn Jana III. Popela z Lobkowicz na Chlumci (1490 – 14. června 1569 Libochovice), pozdějšího dlouholetého nejvyššího hofmistra Českého království (1554–1569), a jeho manželky Anny Žehrovské z Kolowrat († po 1567). Členové rodiny se prosadili do vysokých zemských úřadů. Jeho starší bratr Jan V. Popel z Lobkowicz († 1590) byl postupně prezidentem rady nad apelacemi, prezidentem české komory a hejtmanem německých lén, mladší bratři byli Ladislav III. Popel z Lobkowicz (1537–1609), který zastával úřad prezidenta české královské komory, a Jiří starší Popel z Lobkowicz († 1607 nebo 1613), který postupně zastával úřad nejvyššího zemského sudího, nejvyššího komorníka a nejvyššího hofmistra.\n\nMikuláš se stal císařským radou, hejtmanem Starého Města pražského a v roce 1571 hejtmanem žateckého kraje.\n\nZemřel 2. října 1588 a byl pochován v kostele sv. Jakuba na Starém Městě pražském.\n\nVlastnil Bezděkov, Chyše, Nový Hrad, Podbořany, Kryry a Hrochův Týnec.\n\nOženil se s dědičkou Chyše, Kryr a Podbořan Anežkou (Annou) z Gutštejna († 1581), dcerou hraběte Viktorina z Gutštejna na Chyši († 1554) a Johany z Valdštejna. Pohřbena byla v kostele sv. Jakuba na Starém Městě pražském jako později i její muž. Narodily se jim tři děti:\n\n\n"}
{"id": "1238229", "url": "https://cs.wikipedia.org/wiki?curid=1238229", "title": "Vojtěch Mareš", "text": "Vojtěch Mareš\n\nVojtěch Mareš (* 14. srpna 1936 Považské Podhradie, Československo) je bývalý československý házenkář a zlatý medailista z mistrovství světa v házené ve Švédsku v roce 1967, hrával na pozici křídlo. Původním povoláním učitel tělesné výchovy. V roce 1968 si zahrál také ve Výběru světa.\n\nS házenou začínal ve Vsetíně, po přestěhování do Prahy, začal hrát za Slavii Praha. Během svého vysokoškolského studia působil v mužském týmu Sparta Praha (do roku 1959). Poté narukoval na vojnu a přestoupil do týmu Dukla Praha, kde zůstal do konce své hráčské kariéry (1959–71). Během této doby získal s týmem několik ligových titulů. V letech 1977–82 působil pět let v Kuvajtu. V cizině pak znovu působil v letech 1989–94, kdy v USA trénoval reprezentaci mužů i žen.\n\nV reprezentaci Mareš odehrál více než 100 zápasů. V letech 1986–89 trénoval mužskou reprezentaci Československa, se kterou se zúčastnil LOH 1988 v Soulu, kde skončili na šestém místě. V letech 1997–2001 trénoval reprezentační družstvo žen České republiky. Od roku 2002 pak působil jako trenér reprzentačního družstva žen Slovenska.\n"}
{"id": "1238232", "url": "https://cs.wikipedia.org/wiki?curid=1238232", "title": "Blase Joseph Cupich", "text": "Blase Joseph Cupich\n\nBlase Joseph kardinál Cupich (* 19. března 1949, Omaha, Spojené státy americké) je americký římskokatolický duchovní a od září 2014 arcibiskup chicagský. Předtím zastával úřad biskupa diecéze Spokane (2010–2014) a Rapid City (1998–2010). Dne 19. listopadu 2016 jej papež František jmenoval kardinálem.\n\nNarodil se do rodiny chorvatského původu. Studoval v Římě na Papežské univerzitě Gregoriana a Pontifical North American College. Na kněze byl vysvěcen 16. srpna 1975.\n\nByl jmenován biskupem diecéze Spokane (2010–2014) a Rapid City (1998–2010). Od září 2014 je arcibiskupem arcidiecéze Chicago.\n\nSvým kněžím a seminaristům zakázal účast na demonstracích před gynekologickými klinikami, kde se prováděly interrupce, protože tento způsob protestu nepovažoval za vhodný. Podporuje sice církevní postoj k interrupcím, ale za stejně důležitá témata považuje hlad nebo nezaměstnanost.\n"}
{"id": "1238234", "url": "https://cs.wikipedia.org/wiki?curid=1238234", "title": "Seznam novarských biskupů", "text": "Seznam novarských biskupů\n\nOtto (okolo 1192 - 1196)\n\n"}
{"id": "1238242", "url": "https://cs.wikipedia.org/wiki?curid=1238242", "title": "Dafiment Banka", "text": "Dafiment Banka\n\nDafiment Banka byla banka, která existovala v 90. letech 20. století v Svazové republice Jugoslávii. Spolu s bankou Jugoskandik se jednalo o finanční instituci, která se podílela na divoké privatizaci jugoslávského hospodářství a financování válek v Bosně a Hercegovině a v Chorvatsku. Banka byla jednou z mnoha institucí, které vznikly v 90. letech v SR Jugoslávii na základě pyramidového schématu. \n\nŘeditelkou banky se stala Dafina Milanović, podnikatelka blízká Slobodanu Miloševićovi. Poté, co založila na podzim 1991 banku bez jakéhokoliv kapitálu spustila státní televize masivní reklamní kampaň, ve které byla Dafiment Banka prezentována jako instituce, která zajistí obyvatelstvu země bohatství a zhodnocení jejich financí ve výši až 160 %. V několika dalších reklamách pak Milanović tvrdila, že banka expanduje do Irska a na Kypr, a že díky izraelskému strategickému partnerovi brzy otevře obchodní centrum a palác na náměstí Slavija v centru Bělehradu. \n\nBanka sice přežila pád Jugoskandiku, který byl obdobnou pyramidovou hrou, její prostředky však byly po nedlouhé době převedeny přímo jugoslávské vládě, aby z nich ta mohla financovat obnovu železnic a další nezbytné výdaje, které stát potřeboval. Dne 1. března 1993 následoval pád Dafiment Banky; vkladatelé (150 000 lidí) v ní ztratili okolo 500–600 milionů DM.\n\nV roce 2002 byla Dafina Milanović zatčena na základě mezinárodního zatykače v Zweibrückenu v Německu a souzena v Srbsku. \n\n"}
{"id": "1238243", "url": "https://cs.wikipedia.org/wiki?curid=1238243", "title": "Danubius Cable TV", "text": "Danubius Cable TV\n\nDanubius Cable TV (zkráceně DCTV) byl první slovenský kabelový rodinný televizní kanál vysílající v první polovině roku 1995 prostřednictvím satelitu a kabelových sítí v České republice a na Slovensku. Provozovatelem vysílání byla společnost WN DANUBIUS FILM, spol. s r.o., jehož prezidentem byl Walter Nittnaus.\n\nStanice byla koncipována jako rodinný kanál vysílající filmy zahraniční i české provenience, seriály, pořady pro děti a převzaté zábavní pořady českých a slovenských producentů. Štáb \"DCTV\" měl v Bratislavě 17 a v České republice 25 zaměstnanců. \n\nPodle vyjádření programového ředitele \"J. Morávka\" chtěla stanice klást důraz na původní tvorbu v oblasti publicistiky a zábavy. O společných projektech jednali také s českými producenty .\n\nZdrojem příjmu měly být reklamy a komerční úspěšnost této nové stanice se měla projevit prodloužením vysílacího času. Podle slov prezidenta společnosti Waltera Nittnause by se tak mělo stát do podzimu nadcházejícího roku .\n\nDále sdělil, že v roce 1995 je na Slovensku ke kabelovému rozvodu připojeno již 300 000 domácností, přičemž mylně počítal s tím, že do dvou let bude ke kabelové televizi připojeno 70% obyvatel Slovenské republiky. Spolu s Českou republikou se mělo jednat až o 900 000 domácností. \n\nObsahově se má jednat o televizi rodinného typu s programem pro všechny věkové kategorie. V plánu bylo vysílat denně 4 hodiny a od pátku do soboty o půl hodiny déle. Strukturu pořadů měly tvořit animované filmy pro děti, seriály, kvízy, každý den se měl vysílat film a v pracovních dnech také publicistický pořad. Provozovatel chtěl dodržet zásadu, kde podíl americké produkce nepřesáhne 50% a filmy české nebo slovenské produkce se ve vysílání objeví minimálně jednou týdně. Zároveň se vzdali možnosti výroby vlastního zpravodajství s odvoláním na názor Waltera Nittnause, že nejdříve musí vyrůst nová generace zpravodajců, kteří budou umět zpravodajství dělat jinak. \n\nWalter Nittnaus také zvažoval výrobu publicistického pořadu s jednotlivými ministerstvy, ve kterém by propagovali svou činnost a záměry .\n\nPravidelné vysílání \"Danubius Cable TV\" naplánované na 16. února 1995 mělo být slavnostně zahájeno show \"Moravská svatba\", na jehož vysílání se měl podílet také Kabel Plus .\n\nProvozovatel vysílal prostřednictvím analogového vysílače Bratislava-Kamzík na kanálu \"50\" a pro distribuci svého kanálu do kabelových sítí v České republice a na Slovensku zvolil družici Eutelsat I F5 . Výběr zvolené družice se později ukázal jako nešťastný, neboť ta již byla na hranici své životnosti a inklinovala . Ze stejné družice krátce vysílal i český filmový kabelový kanál Kabel Plus Film . Pro příjem byla navíc zapotřebí parabola větších rozměrů (okolo 120 cm) a kvalita signálu neodpovídala představám provozovatele.\n\nTři dny po spuštění vysílání slovenský kabelový operátor \"SKT Bratislava\" vysílání přerušil a obnovil jej až 7. února 1995, kdy se změnil distribuční systém signálu. Pro zásobování signálu u tohoto kabelového operátora byla zvolena radioreléová trasa. Distribuce signálu na zbývající kabelové sítě byla ponechána přes družici. Provozovatel \"DCTV\" zvažoval, zda má vysílání přes satelit ukončit, nebo zajistit vysílání přes jinou družici, což si podle slov provozovatele vyžádá čas tři měsíce \n\nPrvotní signál se objevil již 9. ledna 1995, kdy v dopoledních hodinách byl vysílán monoskop a ve večerních hodinách běžela promo smyčka. Toto vysílání bylo určeno pro sladění technických parametrů v kabelových sítích .\n\nAčkoliv pravidelné vysílání bylo zahájeno 16. února 1995, distribuce přes satelit byla k tomuto dni přerušena a \"Danubius Cable TV\" byl šířen pouze v kabelových sítích SKT Bratislava a přes vysílač \"Kamzík\". Provozovatel kanálu informoval, že již probíhají jednání s německými úřady o možném vysílání prostřednictvím družice DFS Kopernikus 2, které by mělo být spuštěno 1. června 1995. To se však nestalo. \n\nVzhledem ke skutečnosti, že se provozovateli nepodařilo vyřešit technické problémy s kvalitou signálu distribuovaného přes satelit, a prostřednictvím jedné kabelové sítě a jednoho terestrického vysílače nedosahoval dostatečných finančních prostředků pokrývající provozní náklady stanice, rozhodl se provozovatel vysílání ke dni 16. května 1995 ukončit. Vysílání již nebylo obnoveno. \n\nTechnické problémy s distribuci signálu se podařilo provozovateli vyřešit v listopadu 1995. Nicméně v lednu roku 1996 opět žádal \"Radu SR pro rozhlasové a televizní vysílání\" \"(Rada SR pre rozhlasové a televízne vysielanie)\" o odložení obnovy vysílání z ledna na květen 1996. Také požádal o změnu koncepce vysílání, podle které se měl vysílací čas rozšířit na 12 hodin denně. Součástí změny měla být také změna názvu kanálu. Rada dne 9. ledna 1996 rozhodla o odebrání vysílací licence, neboť slovenský zákon neumožňoval přerušení vysílání kvůli změně koncepce vysílání. Licence byla provozovateli vrácena na základě soudního rozhodnutí až v roce 1998. \n\n\n\n\n\n\n\n\n\n\n\n\n\n\n\n\n\nAnalogové terestrické vysílání bylo provozováno z bratislavského vysílače Kamzík.\nNíže je uveden seznam kabelových sítí, které si televizní program \"Danubius Cable Television\" nechaly zaregistrovat u \"Rady pro rozhlasové a televizní vysílání\" .\n\n\n"}
{"id": "1238250", "url": "https://cs.wikipedia.org/wiki?curid=1238250", "title": "Bitva o Mosul (2016–2017)", "text": "Bitva o Mosul (2016–2017)\n\nBitva o Mosul ( ) byla vojenská operace iráckých vládních jednotek, spojeneckých milicí, iráckého Kurdistánu a mezinárodních sil proti islamistické teroristické organizaci Islámský stát v severoiráckém Mosulu a jeho okolí. Jejím úspěšně dosaženým cílem bylo dobýt Mosul z rukou Islámského státu, který se zmocnil města v červnu 2014.. Ofenziva za znovudobytí druhého největšího iráckého města začala 16. října 2016 a za skončenou byla prohlášena 10. července 2017. Jednalo se o největší nasazení iráckých sil od invaze v roce 2003.\n\nBitva navázala na mosulské ofenzívy z let 2015 a 2016. Ve městě žilo až 1,5 milionu obyvatel a bitvu provázela humanitární krize i válečné zločiny. IS také zneužíval civilisty jako živé štíty.\n18. ledna 2017 Irácká armáda obsadila ruiny starověkého Ninive, čímž dokončila dobývání východní části Mosulu na levém břehu řeky Tigris.\nOd samého počátku okupace Mosulu silami Islámskému státu se objevovaly zprávy o masových popravách lidí, které islamisté považují za své nepřátele. Od zahájení operace jsou také hlášeny případy únosů lidí, často ještě dětí, kteří pak jsou nuceni sloužit jako vojáci Islámskému státu, sebevražední atentátníci nebo živé štíty.\n\nBrzy se však objevily také zprávy o zločinech irácké armády, často doložené fotografiemi nebo videozáznamy, které popisují úmyslné zabíjení dětí obviněných z podpory terorismu, znásilňování, rabování a mučení zajatců i podezřelých osob.\n"}
{"id": "1238254", "url": "https://cs.wikipedia.org/wiki?curid=1238254", "title": "Jan Pejša", "text": "Jan Pejša\n\nJan Pejša (* 27. května 1970, Kladno) je bývalý český fotbalista, obránce. Po skončení aktivní kariéry hraje v týmu SK Braškov.\nV české lize hrál za SFC Opava a SK Dynamo České Budějovice. Nastoupil ve 142 ligových utkáních a dal 8 gólů. Ve druhé lize hrál i za 1. FC Terrex Kladno a FK Teplice. V zahraničí působil na Kypru a v Rakousku.\n\n\n\n"}
{"id": "1238259", "url": "https://cs.wikipedia.org/wiki?curid=1238259", "title": "Balerův větrný mlýn", "text": "Balerův větrný mlýn\n\nBalerův mlýn je větrný mlýn v poli u obce Spálov. Jedná se pravděpodobně o nejmenší dochovaný větrný mlýn holandského typu v Česku a jediný dochovaný se sedmi mlýnů z okolí Spálova. Postavil jej v roce 1929 František Baler, syn mlynáře z vedlejší vsi Luboměře, když byly v okolí Spálova zrušeny dřevěné mlýny německého typu. Mlýn sloužil do roku 1938, kdy Baler onemocněl a po jeho smrti o dva roky později mlýn chátral. Na začátku 21. století byl mlýn již ve velmi špatném stavu, spoluprací majitelky Ludmily Jemelkové, městyse Spálov a Kruhu přátel větrných mlýnů při Technickém muzeu v Brně se ale mlýn podařilo obnovit. Spolupráce začala v roce 2007 a již v srpnu byly podniknuty první záchranné práce. Oprava byla dokončena v srpnu 2012. Mlýn je přístupný veřejnosti.\n\nMlýn má u země průměr 3,2 metru, u hlavy zdi 2,47 metru, stěny jsou vysoké 3,6 metru.\n"}
{"id": "1238261", "url": "https://cs.wikipedia.org/wiki?curid=1238261", "title": "Mistrovství světa v orientačním běhu 2016", "text": "Mistrovství světa v orientačním běhu 2016\n\n33. Mistrovství světa v orientačním běhu proběhlo ve dnech 20.–27. srpna 2016. Mistrovství světa hostilo Švédsko. Hlavním centrem bylo přístavní městečko Strömstad, ležící na západě státu v kraji Västra Götaland County.\n\nZávodů se zúčastnilo celkem 327 závodníků (180 mužů a 147 žen) z 47 zemí.\n\nProgram Mistrovství světa byl zveřejněn v souladu s Pravidly IOF v Bulletinu číslo dva:\n\nÚplná medailová tabulka:\nČesko reprezentovalo 5 mužů a 5 žen pod vedením šéftrenéra Radka Novotného.\n"}
{"id": "1238274", "url": "https://cs.wikipedia.org/wiki?curid=1238274", "title": "Terry Haass", "text": "Terry Haass\n\nTerry Haass (17. listopadu 1923 Český Těšín – 1. března 2016 Paříž) byla umělkyně českého původu, která převážně žila a tvořila v Paříži a New Yorku. Její tvorba zahrnovala malbu, grafické techniky, objekty ze dřeva, kovu a dalších materiálů.\n\nNarodila se v roce 1923 v Českém Těšíně jako Terezie Goldmannová. V roce 1939 emigrovala do Paříže a později do USA. V padesátých letech se vrátila do Paříže a vystudovala archeologii se zaměřením na Mezopotámii na pařížské École du Louvre.\n\nOd roku 1971 se věnovala výhradně umění. Zemřela v Paříži ve věku nedožitých 93 let. Olomouckému Muzeu umění odkázala soubor sedmdesáti děl.\n\n\n\n"}
{"id": "1238283", "url": "https://cs.wikipedia.org/wiki?curid=1238283", "title": "Nepenthes clipeata", "text": "Nepenthes clipeata\n\nNepenthes clipeata je druh kriticky ohrožené láčkovky. Vyskytuje se pouze na ostrově Borneo. Druh poprvé nasbíral Johann Hallier v roce 1894 na bornejské hoře Gunung Kelam. O 34 let později, v roce 1928, jej pak vědecky popsal Benedictus Hubertus Danser a odborný název rostlině udělil podle okrouhlých listů. Slovy láčkovku okomentoval jako jednu z nejpodivnějších a nejnápadnějších v celém rodu.\n\"Nepenthes clipeata\" je endemitem ostrova Borneo, vyskytuje se na hoře Gunung Kelam na celkové rozloze asi 12 km. I přes průzkumy blízkých hor a přes ještě některá neprozkoumaná místa okolo řeky Kapuas se očekává, že \"Nepenthes clipeata\" žije pouze zde.\n\nRoste na žulových horninách společně s jinými láčkovkami druhů \"Nepenthes albomarginata\", \"Nepenthes ampullaria\", \"Nepenthes reinwardtiana\" a \"Nepenthes rafflesiana\". Lze ji najít v nadmořské výšce od 700 až 900 m n. m.\n\nVejčité až kruhové zelené listy tohoto druhu dosahují velikosti asi 20×20 cm a mají asi 10centimetrový řapík. Z listů vyrůstají úponky o velikosti 12 cm, na jejichž koncích se tvoří láčky. Ty dosahují velikosti asi 30 cm na výšku a 10 centimetrů na šířku. Jejich ústí je obvykle válcovité, obústí měří asi 1 cm a má drobná žebra o velikosti 0,3 mm. Láčka má světlé zbarvení, na slunečním světle může připomínat i bílou. Je pokryta červenými skvrnami. Bílé víčko o rozměrech 7×5 cm je bílé, zespodu jsou na něm červené až fialové skvrny. Téměř celá rostlina je pak pokryta chloupky o velikosti asi 5 mm. \"Nepenthes clipeata\" tvoří hroznovitá květenství o délce až 45 cm. Jeden okvětní plátek měří asi 5 mm. Nepenthes clipeata hybridizuje s jinými láčkovkami druhů \"Nepenthes albomarginata\" \"a Nepenthes reinwardtiana.\"\n\nRostlina je díky svému vzhledu téměř nezaměnitelná, její listy se podobají druhu \"Nepenthes truncata\".\n\n\"Nepenthes clipeata\" patří mezi nejohroženější druhy láčkovek na světě. Přestože rostlina byla pěstována mnoho desetiletí před tím, největší zájem o ni nastal po roce 1980. Tehdy začaly být rostliny sbírány nadšenci i sběrateli a místní obyvatelé je prodávali na trzích. I přes možnost metody \"In vitro\" od roku 1990, výrobu klonů z tkáňové kultury, začala poptávka převyšovat výrobu klonů, proto byly \"Nepenthes clipeata\" sbírány z volné přírody. Velké množství rostlin přibylo na indonéský trh v roce 2006; jeden z obchodníků například tvrdil, že jich má k prodeji i 100 kg. Do roku 2007 byly na západním Borneu tyto láčkovky pěstovány leckde po stovkách, řada z nich však vlivem nesprávné péče uhynula.\n\nNebezpečí pro tento druh představují také přírodní katastrofy, jako je jev El Nino. Například dlouhotrvající sucho mezi lety 1982 a 1983 způsobilo požáry, které zničily některé populace láčkovek. Další sucho spojené s požárem a zničení populací \"Nepenthes clipeata\" nastalo mezi lety 1997 a 1998 a láčkovky již rostou pouze na strmých svazích hory, kam se další požáry nemohou rozšířit.\n\nRostlinu \"Nepenthes clipeata\" řadí Mezinárodní svaz ochrany přírody mezi kriticky ohrožené druhy a je řazena na přílohu II Úmluvy o mezinárodním obchodu s ohroženými druhy volně žijících živočichů a rostlin. V roce 2016 rostlo na hoře Gunung Kelam okolo 100 exemplářů, populace je stabilní. Ochrana druhu spočívá v pokusech o reintrodukci rostliny do volné přírody a vytváření více rostlin uměle, jako se to stalo u jiných druhů (\"Nepenthes rajah\").\n"}
{"id": "1238288", "url": "https://cs.wikipedia.org/wiki?curid=1238288", "title": "Idar-Oberstein", "text": "Idar-Oberstein\n\nIdar-Oberstein je město v okrese Birkenfeld na jihozápadě Německa ve spolkové zemi Porýní-Falc. V souladu s právními předpisy příslušné spolkové země má Idar-Oberstein statut města s rozšířenou působností, v německé terminologii se jedná o tzv. \"Große\" \"kreisangehörige Stadt\", jehož správa vykonává některé úkoly, přináležející správě okresu.\n\nMěsto se rozkládá na březích řeky Nahe, protékající podél jižních svahů pohoří Hunsrück, při hranicích Národního parku Hunsrück-Hochwald (\"Nationalpark Hunsrück-Hochwald\"). Pokud jde o větší města v okolí, Idar-Oberstein leží 50 km směrem na východ od Trieru a 35 km severozápadně od Kaiserslauternu. Zdrojem pitné vody pro město je Steinbašská přehrada (\"Steinbachtalsperre\").\n\nMěsto Idar-Oberstein vzniklo sloučením několika měst a obcí teprve v roce 1933 na základě tehdejší správní reformy. V roce 1933 se Idar-Oberstein skládal pouze ze čtyř místních částí. Dva největší celky byly Idar a Oberstein, k nimž byly připojeny ještě Algenrodt a Tiefenstein. Toto původní jádro mělo k 31. 12. 2015 celkem 20 066 obyvatel.\n\nV důsledku nové správní reformy z přelomu let 1969/70 bylo k městu připojeno ještě dalších 9 obcí: Enzweiler, Georg-Weierbach , Göttschied, Mittelbollenbach,  Hammerstein, Kirchenbollenbach, Nahbollenbach, Regulshausen a Weierbach.\n\nDo roku 1933 každé z uvedených měst a obcí vytvářelo své vlastní dějiny.\n\nJiž od středověku se v okolí Idar-Obersteinu sbíraly a těžily drahé kameny, zejména acháty. Díky bohatství zdejších nalezišť se v jednotlivých sídlech podél řeky Nahe a Idarského potoka (\"Idarbach\") vyvinula brusičská a šperkařská tradice, díky níž Idar-Oberstein získal světovou proslulost. Paradoxně k tomu přispěla i skutečnost, že v období od 17. do 19. století se z hospodářských důvodů řada občanů z této oblasti vystěhovala do ciziny. Docházelo k tomu zejména od poloviny 18. století, kdy místní achátová ložiska začala být vyčerpaná. Lidé z oblasti Idar-Obersteinu se stěhovali jak na Východ, například do Haliče a do Uher, tak i na Západ, do severní a jižní Ameriky.\n\nVystěhovalci, kteří se dostali do jižních oblastí Brazílie, zde na nalezištích místních achátů uplatnili své profesionální zkušenosti z někdejšího domova. Brazilské acháty, mnohdy podstatně větších rozměrů, než evropské, co do barevnosti sice nemohly konkurovat drahým kamenům, nacházejícím se v povodí řeky Nahe, ale byly vhodnou a nepříliš drahou surovinou, která mohla být po další úpravě použita ve šperkařství i při výrobě jiných předmětů. Němečtí obchodníci je proto začali dovážet do Evropy - první dodávka brazilských achátů byla vypravena do Obersteinu v roce 1834. Objev těchto zdrojů vhodné suroviny vedl k další emigrační vlně německých brusičů do jihobrazilského státu Rio Grande do Sul. Právě většinou potomci těchto brusičů a šperkařů z Idar-Obersteinu jsou dodnes dodavateli brazilských achátů do celého světa\n\nV oblasti Idar-Obersteinu se nachází řada památek přístupných veřejnosti, které připomínají historii těžby drahých kamenů a místní šperkařskou tradici.\n\n\n\nNa seznamu rodáků a významných osobností, pocházejících z Idar-Obersteinu, má zvláštní místo americký herec Bruce Willis. Narodil se v tomto městě 19. března 1955 jako syn německé matky a amerického vojáka, sloužícího v Západním Německu, a po dvou letech s rodiči přesídlil do USA. Bruce Willis navštívil své rodné město v roce 2005 a při této příležitosti mu městská rada k jeho padesátinám udělila titul čestného velvyslance Idar-Obersteinu.\n\nV tomto článku byly použity základní informace z článku \"Idar-Oberstein\" na německé Wikipedii.\n"}
{"id": "1238289", "url": "https://cs.wikipedia.org/wiki?curid=1238289", "title": "Blanická brázda", "text": "Blanická brázda\n\nBlanická brázda je systém zlomů, který probíhá od Českého Brodu přes Tábor, České Budějovice až do Rakouska. Délka zlomu je zhruba 200 km. Vyznačuje se zakleslými permokarbonskými sedimenty a polymetalickým zrudněním. Brázda vznikla před 305 až 300 miliony lety. Následně se v ní uložil písek a jíl. Dnes je patrná jako široká sníženina. V severní části jí protéká řeka Blanice. V místech křížení s jáchymovským hlubinným zlomem vznikly Jihočeské pánve.\n"}
{"id": "1238290", "url": "https://cs.wikipedia.org/wiki?curid=1238290", "title": "Bitva o Mosul", "text": "Bitva o Mosul\n\nBitva o Mosul může odkazovat na několik bitev svedených o toto severoirácké město:\n"}
{"id": "1238293", "url": "https://cs.wikipedia.org/wiki?curid=1238293", "title": "Marketing Festival", "text": "Marketing Festival\n\nMarketing Festival je jednou z největších a nejvýznamnějších středoevropských konferencí o digitálním marketingu, kterou pořádá každoročně od roku 2013 Jindřich Fáborský.\n\nOznačení „festival“ se odkazuje k netradičnímu formátu konference, který kombinuje odborné přednášky s bohatým doprovodným programem, koncerty a párty večery s cílem posílit networking mezi přednášejícími a účastníky.\n\nNa konferenci přednáší mnoho významných světových marketérů (Marty Neumeier, Avinash Kaushik, Larry Kim, Peter Meyers, Neil Patel, Cyrus Shepard a další). Jindřich Fáborský se v rozhovorech opakovaně vyjadřuje v tom smyslu, že s přednášejícími detailně prochází předem jejich přípravu a usiluje o to, aby jejich přednáška pro Marketing Festival byla i pro ně unikátní. K založení Marketing Festivalu jej motivovala nespokojenost s úrovní většiny konferencí a analytický rozbor 28 hloubkových rozhovorů s účastníky konferencí, jejichž postřehy využíl pro organizaci prvního ročníku.\n\nPrvní tři ročníky (2013–2015) se konaly v Brně, čtvrtý ročník 2016 v Ostravě a pátý ročník 2017 byl naplánován, že se uskuteční v Praze. Jindřich Fáborský byl nominován do prestižního výběru \"30 nejtalentovanějších Čechů pod 30 let\" časopisu Forbes (2016) a s Marketing Festivalem se dvakrát umístil v kategorii \"Marketingová inspirace\" ankety Křišťálová Lupa (2014, 2015). \n\n"}
{"id": "1238317", "url": "https://cs.wikipedia.org/wiki?curid=1238317", "title": "Kostel Všech svatých (Lázně Bělohrad)", "text": "Kostel Všech svatých (Lázně Bělohrad)\n\nKostel Všech svatých v Lázních Bělohrad je římskokatolický farní kostel farnosti Lázně Bělohrad. Je chráněn od 3. května 1958 jako kulturní památka České republiky. Orientovaný kostel stojí při výjezdu z Lázní Bělohrad směrem k Hořicím, nedaleko Fričova muzea. Je jednou z dominant města.\n\nPůvodní dřevěný gotický kostel je zmiňován jako farní v roce 1354. Jeho patronem byl v letech 1354-1364 Bořek Poličanský, sídlící na Koštofranku. Původně byl filiální ke Svatojanskému Újezdu. Sloužil spolehlivě až do počátku 17. století, kdy za třicetileté války hodně zpustl. Dochovala se z něj pěkná cínová křtitelnice s podobami svatého Petra, svatého Pavla a svatého Jakuba z roku 1545. Řádný duchovní byl na faru dosazen opět 16. října 1659, byl jím administrátor Jiří Ignác Neuman, rodem z Litomyšle. Roku 1684 zdědil celé panství Berthold Vilém z Valdštějna. Současný barokní kostel byl vystavěn v letech 1689-1700, stejně jako místní zámek. V roce 1700 byl kostel opět prohlášen farním.\n\nKostel byl postaven podle plánů významného italského stavitele Giovanniho Santiniho. Kamenný kostel je v barokním slohu, ale vnitřní úprava je bez okázalé honosnosti. Celá stavba je 34 m dlouhá, 11 m široká a 19 m vysoká.\n\nHlavní oltář i ostatní oltáře jsou vybaveny hlavním obrazem, okolní výzdoba je naznačena freskou. Původní oltářní fresky jsou dílem Kramolína, pozdější úprava kostela byla provedena malířem a architektem Jaroslavem Majorem, rodákem z nedaleké Chotče. Obraz Všech svatých na hlavním oltáři je od akademického malíře Antonína Mühla, menší obraz Madony nad jižním bočním vchodem je od místního rodáka, akademického malíře Václava Březiny. Před hlavním oltářem je hrobka, založená Bertholdem Vilémem z Valdštejna, jehož znak ulitý z mosazi je vsazen v mramorové desce, na níž je nad erbem latinský nápis: \"Miserere mei, miseremini mei - Saltem vosn amici mei.\" (Slitujte se nade mnou aspoň vy, přátelé moji.) Prvé je právem povinností, druhé slušný obyčej.\n\nVe výklenku zahradní zdi je socha sv. Blažeje a po levé straně schodiště směrem ke kostelu stojí socha sv. Václava z roku 1774. Kostel obklopuje hřbitov s kamennou zídku, u kostela je vystavěná i fara.\nPravidelné bohoslužby se konají v neděli od 9.00 a v úterý, ve čtvrtek a v pátek od 18.00.\n\n"}
{"id": "1238325", "url": "https://cs.wikipedia.org/wiki?curid=1238325", "title": "Rádio Mama", "text": "Rádio Mama\n\nRádio Mama byla zábavná tvůrčí skupina Českého rozhlasu (1991–1996), která parodovala stereotypy rozhlasového vysílání a satiricky reflektovala společenské problémy. Mezi jeho hlavní rysy patřila kreativita, spontaneita, improvizace a humor. \n\nSkupinu založil rozhlasový dramaturg Dušan Všelicha a herec Jaroslav Dušek. Jejich záměrem bylo rádio, které bude využívat kontaktu s posluchači, zapojí je do tvorby pořadu (přímo ve vysílání). Vytvořili skupinu moderátorů, kteří začali na první soukromé stanici v ČR Hallo, World. Vysílali tam 12 dní. Poté přešli do Českého rozhlasu, kde vysílali na stanici Rádio Mikrofórum. V roce 1993 Rádio Mama přešlo na stanici ČRo 2 – Praha a jeho pořady se staly základními kameny nového odpoledního vysílání. \n\nHlavním cílem skupiny bylo bavit, sebe i posluchače. Pořady ale zároveň reflektovaly společenské vztahy i situaci uvnitř Českého rozhlasu. Rozvíjeli recesi, mystifikaci, satiru, zejména pak parodii. Humor Rádia Mama byl vážně-nevážný, mísil nadsázku s upřímností a vymykal se (sebe)ironií i černými prvky. \n\nSkupina se odlišovala svým stylem i zevnějškem moderátorů. Měla své skalní fanoušky, ale i zaryté odpůrce. Kritizovali ji konzervativnější posluchači i někteří zaměstnanci rozhlasu. Kritika se sbíhala u šéfredaktora stanice Libora Vacka, generálního ředitele Vlastimila Ježka i u rozhlasové Rady. Napětí nakonec vyústilo k výrazné změně odpoledního schématu a posléze k odchodu většiny členů do Rádia Limonádový Joe.\n\nV Rádiu Mama se učili improvizaci studentka \"Renata Pařezová\" (od té doby pod pseudonymem Ester Kočičková), právník Jiří Macháček, frontman kapely Vltava Robert Nebřenský nebo tanečnice \"Zorita Azrak\". \n\nVážnější pořady vytvářel zejména básník \"Radomil Uhlíř\" a dramatik Přemysl Rut. Název skupině vymyslela členka \"Marie Třešňáková\". Významní byli i zvukoví mistři, zejména \"Hynek Nováček\" a \"Lubomír Chmelař\". \n\n\nDvacetiminutová show využívající mystifikaci po telefonu. Dramaturg \"Dušan Všelicha\" vzpomíná, že nápad vznikl díky jedné z mnoha porevolučních návštěv ze západních rádií, kde byl koncept běžný. Moderátoři Radia Mama ho ale rozvinuli. Zapojili moment překvapení adresáta do příběhu, který se odvíjel částečně improvizovaně. Vznikl dramatický rozhlasový útvar, který těžil z nápadů J. Macháčka (často pod přezdívkou Viněta), J. Duška, \"Pjér la Šé'ze\" či \"Marie Třešňákové\". Zároveň pracoval s hudbou i uměle vytvořenými znělkami jako obsahovými prvky.\n\nPůvodní záměr byl bavit, zapojit volané do hry a společně ji rozvíjet. Rozvinul se ale v dokument společenských vztahů, (ne)profesionality nově vznikajících firem a někdy i v investigativní test charakteru zaměstnanců a lidí různorodých profesí. Některé díly provokovaly volané až ke vzteku a sami autoři přiznávají, že se někdy dotýkaly hranice vkusu či etiky. Takové nápady \"Přepadení\" se stávaly terčem kritiky konzervativnějších posluchačů, zatímco jiní na ně nedali dopustit. V ojedinělých případech stanice ČRo 2 – Praha pořady nevysílala. \n\n\nČlenové Rádia Mama získali během let 1993-1995 řadu cen na \"Prix Bohemia Radio\". \"Jiří Macháček\" tam obdržel čestné uznání za hledání nových forem rozhlasové zábavy v pořadu \"Přepadení\" (za díly \"Na židovské svatbě\" a \"Agentura Šok)\". Záznam představení Vizity \"Další nekonečný svět\" navíc získal stříbro na prestižním mezinárodním festivalu \"Prix Futura\". \n\n"}
{"id": "1238342", "url": "https://cs.wikipedia.org/wiki?curid=1238342", "title": "Kragujevský masakr", "text": "Kragujevský masakr\n\nKragujevský masakr je označení pro vyvraždění můžů a chlapců v srbském městě Kragujevac, jež se odehrálo ve dnech 20. a 21. října 1941. Vojáci německého Wehrmachtu zavraždili všechny muže a chlapce z města ve věku od 16 do 60 let; v průběhu jednoho dne bylo popraveno přibližně 2 300 civilistů, včetně studentů místního gymnázia.\n\nV dubnu 1941 zahájily německé a italské jednotky útok na Jugoslávii, která tak byla vtažena do druhé světové války. Obsazovaní jejího území mělo za následek vytvoření a rozvoj jugoslávských odbojových hnutí.\n\nPo vstupu země do války byla situace v Kragujevci v souvislosti s odbojovými akcemi a represemi spíše klidná; četnické hnutí se zde zformovalo až na konci května a místní partyzánský oddíl vznikl v červenci. Hnutí odporu začalo později růst a povstalci ovládli rozsáhlé území na západě Srbska, kde bylo vytvořeno osvobozené území, tzv. Užická republika.\n\nDne 16. září 1941 vydal Hitler nařízení potlačit povstání za každou cenu; generál Wilhelm Keitel vydal současně nařízení, podle kterého mělo být za každého zabitého německého vojáka popraveno 100 osob, a za každého zraněného polovina. Počátkem října komunisti společně s četníky zaútočili na německé jednotky v blízkosti obce Gornji Milanovac, kde se jím podařilo zabít a zranit několik německých vojáků (10 zabitých a 26 raněných). Posilněné řady německých vojáků následně zahájily úspěšnou ofenzívu. Masakr měl posloužit jako přímá odveta za ztráty německých vojáků v této bitvě.          \n\nDne 18. října začalo na nařízení generála Franze Böhmeho hromadné zatýkaní všech komunistů a Židů. O dva dni později, 20. září, vtrhly německé jednotky do města, jež zcela uzavřeli a začalo zatýkání – v domácnostech, v dílnách, na ulici, ale i ve školách. Zatknutých bylo kolem 10 000 civilistů, převážně mužů ve věku 16-60 let.\n\nDne 21. října vyvedli němečtí vojáci zatčené obyvatelstvo ven z baráků; následovala selekce, při níž byli odděleni mladí lidé od starých, a také lidé jiné národnosti než srbské. Milost dostali také lidé, kteří se prokázali legitimací některé z nacistických organizací. Někteří zatčení se do posledních chvil nevzdávali naděje na záchranu. Když už neměli co ztratit, skupina mužů se na signál jednoho z nich rozutekla na všechny strany, i když věděli, co je čeká. Stráže po nich okamžitě začali pálit. Ostatní Němci vodili ve skupinkách na různá místa, kde jim byl (někdy) přečten rozsudek smrti, pak se měli otočit a začala střelba. Střelba utichla až ve dvě hodiny odpoledne.\n\nOdvetou za 10 mrtvých a 26 zraněných německých vojáků při útoku na Gornji Milanovac bylo zabito přibližně 2 300 mužů (ohledně otázky počtu obětí se stále vedou diskuse). Mezi oběti masakru patřilo i 144 studentů místního gymnázia; umírali často ve skupinách, které tvořily celé třídy, včetně učitelů nebo ředitele školy.\n\n\n"}
{"id": "1238343", "url": "https://cs.wikipedia.org/wiki?curid=1238343", "title": "Bitva na Hampton Roads", "text": "Bitva na Hampton Roads\n\nBitva na Hampton Roads (anglicky: \"Battle of Hampton Roads\"), také známá jako Bitva Monitoru a Merrimacku, byla námořní bitva, která byla svedena v rámci americké občanské války, mezi stranami Unie a Konfederace. Poprvé se zde střetly obrněné lodě, a to USS Monitor (na straně Unie) a CSS Virginia (také známá pod Unijním názvem USS Merrimack, nasazena na straně Konfederace). Bitva byla součástí pokusu prolomit unijní blokádu jižanských přístavů, a znemožnit blokádu v okolí řeky James. Odehrála se na Hampton Roads, což je soutok tří řek, které se stékají těsně před Chesapeakskou zátokou. Bitva proběhla 8.-9. března 1862. Bitvy se účastnilo větší množství plavidel, avšak důležitým byl právě první střet obrněných lodí.\n\n19. dubna 1861 byla vyhlášena blokáda jižanských přístavů Abrahamem Lincolnem (od Texasu, až po Jižní Karolínu). Blokáda měla být vytvořena za účelem zablokování přístavu Konfederace, které by ztratily možnost námořního obchodu s Evropou. Jelikož evropské státy (předně Velká Británie) byly odběratelem jižanské bavlny (hlavní jižanské komodity, krom tabáku). Při úspěchu blokády mělo být zabráněno pohybu všech námořních plavidel, což mělo zapříčinit rozpad konfederační ekonomiky.\n\nSlabé konfederační loďstvo nemohlo dlouho odporovat takovéto blokádě. Na jižanské straně se tedy hledali možnosti, jak loďstvo posílit. Základ pro posílení loďstva přišel při zabrání Gosportských loděnic. Jejich velitel komodor McCauley dlouho otálel s opuštěním materiálu, avšak po přiblížení se jižanských jednotek byly suché doky podminovány a vyhozeny do povětří. Merrimack byl již vybaven tzv. Kingstonovými kohouty, díky nimž mohl být rychle zaplaven vodou. Jelikož už spočíval na vodě a nebyl v suchých docích byl zaplaven a poslán na dno řeky Elisabeth. Odsud byl posléze bez větších poškození vytažen konfederační posádkou a opraven. Tím se Konfederovaným dostala do rukou zbraň díky níž, by mohli prorazit blokádu přístavů.\n\nNa druhé straně začal vznikat USS Monitor pod taktovkou vynálezce Johna Ericssona. Jeho ambiciózní plán na sestavení obrněné lodi však přišel mnoha lidem, jako nesmysl. A veřejnost předpovídala, že vodě nikdy reálně nepopluje. 6 března 1862 se však vydal na svojí plavbu k Hampton Roads.\n\nJedním z dalších důvodů blokády mělo být přerušení diplomatických kontaktů mezi CSA , Velkou Británií a Francií.\n\nMerrimack vyrazil 8. března, z Norfolku, s úmyslem znemožnit Unii zablokovat jižanské přístavy. Počátečním úspěchem bylo potopení USS Cumberland, která byla proražena klounem, při tomto proražení se Merrimacku málem nepodařilo vyprostit z USS Cumberland. Záhy se podařilo podpálit také USS Congress, která posléze raději najela na břeh. Merrimack zatím odolával všem výstřelům, které na něj byly vpáleny z unijních lodí. Vážnějším poškozením bylo však poškození komína, které omezilo rychlost přesunu Merrimacku. Následně zaútočil Merrimack na USS Minnesota, který již sice byl uvízlí na mělčině, avšak jeho posádka se snažila klást odpor. Poté se již začalo smrákat a kapitán Merrimacku usoudil, že v útoku na blokádu bude pokračovat až následující den. Merrimack se tedy odebral zpět do domovského přístavu v Norfolku.\n\nV 21:00 hodin téhož dne dorazil na Hampton Roads USS Monitor, jehož posádka však byla vyčerpaná a stroje poškozené dlouhou plavbou po moři, z New Yorku. I tak se ale posádka Monitoru rozhodla druhého dne chránit USS Minnesotu před Merrimackem.\n\nV norfolkských loděnicích tou dobou probíhala oprava veškerých částí Merrimacku, aby byl druhého dne co nejbojeschopnější.\n\nPo příjezdu se Merrimack soustřeďoval na USS Minnesotu a Monitoru si příliš nevšímal. Až po prvních ranách z otočné věže Monitoru se Merrimack zaměřil předně na boj s Monitorem. Obě lodě se v dlouhém boji snažili poškodit jedna druhou. Monitoru se podařilo prolomit neplátovaný spodek Merrimacku, do nějž začalo zatékat. Na druhé straně osádka Monitoru musela snášet teploty dosahující 70 °C a v důsledku bojů byla také přerušena komunikace kapitán - kormidelník, což zamezovala dokonalé orientaci v prostoru kapitána Monitoru. Obě lodě byly neschopny klíčového zvratu v průběhu bitvy. Merrimack se nakonec pokusil o proražení Monitoru klounem, avšak velitel Monitoru tento krok předpovídal a natočil Monitor přídí tak, aby mu klounem nevznikla škoda. Ta naopak vznikla na straně Merrimacku. Po těchto poškozeních se kapitán Merrimacku rozhodl odplout zpět do domovského přístavu.\n\nUSS Monitor tak slavila výhru v tomto prvním souboji obrněných plavidel v historii.\n\nJiž prvního dne bitvy se u Hampton Roads sjížděli lidé z okolí, aby viděli námořní válku z první ruky. Po prvním dni byla unijní veřejnost zděšena tím, že se Konfederaci povede prolomit blokádu v oblasti Norfolku, a že plán blokády přístavu selže. Takovéto selhání by nejspíše znamenalo obnovení ekonomických, a posílení diplomatických vztahů CSA a Velké Británie, což by mohlo vést k uznání Konfederace za samostatný autonomní stát. Poté by v jeho prospěch mohla přijít na pomoc britská vojska. Nakonec se však povedlo takovéto situaci zabránit.\n\nMonitor se následně ještě pokoušel o střet s Merrimackem, ale k němu již nedošlo. Obě lodi se potopily ještě téhož roku. USS Monitor se potopil na moři (31. prosince 1862) a Merrimack byl zničen vlastní posádkou, aby nepadl do rukou Unionistů(11. května 1862).\n\n\n\n"}
{"id": "1238353", "url": "https://cs.wikipedia.org/wiki?curid=1238353", "title": "Třída Aydin", "text": "Třída Aydin\n\nTřída Aydin (jinak též třída A) jsou minolovky tureckého námořnictva. Celkem bylo postaveno šest jednotek této třídy.\n\nKontrakt na stavbu šesti minolovek a cvičného simulátoru získaly 30. července 1999 loděnice Lürssen a Abeking & Rasmussen. Vybraná plavidla jsou velmi podobná německé třídě \"Frankenthal\" vyvinuté právě těmito loděnicemi. Zatímco prototyp \"Alanya\" byl postaven v Německu, dalších pět sériových minolovek postavila turecká loděnice Taskizak v Istanbulu.\n\nJednotky třídy \"Aydin\":\nPlavidla nesou bojový řídící systém Nautis-3M a vlečný sonar s měnitelnou hloubkou ponoru Marconi Type 2093. Nesou dva dálkově ovládané prostředky pro vyhledávání a likvidaci min PAP Mark 5. Jsou vyzbrojena jedním 30mm kanónem a dvěma 12,7mm kulomety. Pohonný systém tvoří dva diesely MTU 8V396 TE84K o celkovém výkonu 3000 bhp, pohánějící dva lodní šrouby. Nejvyšší rychlost přesáhne 14 uzlů. Dosah je 2400 námořních mil při rychlosti 10 uzlů.\n"}
{"id": "1238367", "url": "https://cs.wikipedia.org/wiki?curid=1238367", "title": "Kreisinger", "text": "Kreisinger\n\nPříjmení Kreisinger nosí více různých osobností:\n\n"}
{"id": "1238370", "url": "https://cs.wikipedia.org/wiki?curid=1238370", "title": "Josef Stránský", "text": "Josef Stránský\n\nJosef Stránský (10. prosince 1914, Havlíčkova Borová – 21. června 1944, Normandie, Francie) působil za druhé světové války jako bombardovací letec krátce ve Francii a posléze v Anglii. Od března 1941 působil u 311. československé bombardovací perutě a stal se jedním z jejích nejlepších pilotů. \n\nJosef Stránský se narodil v hospodářské usedlosti čp. 17 Josefovi a Marii Stránským. Josef vychodil v Borové pět tříd obecné školy a tři třídy měšťanské školy. Čtvrtý ročník dochodil v nedaleké Chotěboři. V roce 1934 odmaturoval na Vyšší státní škole v Pardubicích a o rok později ve stejném místě nastoupil vojenskou službu u 8. dragounského pluku. Dále absolvoval záložní důstojnickou školu a dobrovolně se přihlásil do Vojenské akademie. Do roku 1938 absolvoval v Prostějově základní letecký výcvik a stal se poručíkem letectva. V této hodnosti byl 1. září 1938 přidělen k 5. leteckému pluku v Brně. Během mobilizace zde sloužil u bombardovací letky.\n\nDne 1. března 1939 byl stále ještě v Brně jmenován polním pozorovatelem-letcem a pilotem vícemístných letounů, ale kvůli okupaci již 15. března utíká do Polska. Jako jeden z prvních letců se přihlásil v Malých Bronowicích u Krakova, kde se soustřeďovala československá jednotka, a odtud v červenci odjíždí přes Gdyň do Francie.\n\nV St. Cyr čekal na vyřízení žádosti o přijetí do Cizinecké legie a do ní byl zařazen 7. října 1939. Už o tři dny později byl přemístěn k francouzskému letectvu na základnu v Toulouse nejprve v hodnosti seržant, později poručík. Létal většinou na dvoumotorových letounech typu Marcel Bloch M.B.200BN.4 a M.B.210BN.5. Jako většina čs. bombardovacích pilotů však ve Francii po jejím napadení dne 10. května 1940 nebyl zařazen k bojové jednotce a už 19. června odplul z jihofrancouzského přístavu Port Vendres do Anglie.\n\nV Liverpoolu přistál dne 12. července 1940. Byl zařazen do Royal Air Force (Královské letectvo), u 24. perutě byl přeškolen na britské dvoumotorové bombardéry a od 21. března 1941 začal působit u 311. čs. bombardovací peruti ze základny v East Wretham. První noční nálet absolvoval 11. června a poté, většinou už jako kapitán stroje Vickers Wellington Mk.IC prováděl operační lety na Hannover, Brémy, Kolín nad Rýnem, Frankfurt nad Mohanem, Hamburk, Berlín, Rotterdam, Antverpy, Cáchy a další města a cíle po okupované Evropě a Německu. 311. peruť si za své výkony vysloužila uznání, ale pro velké ztráty na jaře 1942 musela být činnost perutě přerušena, aby doplnila stavy. Od 27. března zastával v hodnosti Squadron Leader funkci velitele její letky B. \nOperační část 311. perutě se tehdy také přesunula na letiště Aldergrove v Severním Irsku, kde začala speciální výcvik v nízkém létání a v bombardování cílů na vodě a stala se součástí Velitelství pobřežního letectva (Coastal Command). 10. června se peruť přesunula na letiště Talbenny ve Walesu. Z letiště Bircham Newton v Norfolku se pak 14 Wellingtonů z 311. peruti účastnilo 25. - 26. června spolu s tisícovkou dalších bombardérů Bomber i Coastal Command masivního náletu na město Brémy a na tamější továrnu na letadla Focke-Wulf. Všech 14 posádek se vrátilo, avšak čtyři z nich utrpěly na svých strojích škody od flaku, přičemž největší měl právě Stránského Wellington Mk.IC DV664 (KX-A). \nPo návratu do Talbenny začala peruť podnikat operace již definitivně v rámci Coastal Command, ty spočívaly v patrolách nad oceánem a útocích na případná německá plavidla včetně ponorek. Stránský podnikl celkem 25 operačních protiponorkových hlídkových letů nad Biskajským zálivem a právě v této oblasti, asi 400 km severně od španělského města La Coruňa dne 27. července 1942 prokazatelně těžce poškodil velkou oceánskou ponorku U-106 velitele Hermanna Rasche, která vyplula před dvěma dny z francouzského přístavu Lorient na svou již sedmou atlantickou výpravu, tentokráte do jižního Atlantiku. Za tento zdařilý útok obdržel velitel posádky Stránský vysoké britské vyznamenání, a to Záslužný letecký kříž (Distinguished Flying Cross). \n\nVe své úspěšné činnosti Stránský pokračoval, než od 1. února 1943 jako velitel československé operační výcvikové letky Czech Flight No 6. (C)OTU začal cvičit nováčky. Na podzim 1943 se znovu vrátil k bojovým operacím, avšak byl přeškolen na rychlé dvoumotorové letouny De Havilland Mosquito. Od 6. března 1944 začal působit ze základny Hunsdon u britské 21. perutě jako velitel jedné letky. Tato jednotka byla zařazena do taktického letectva a její cíle představovaly např. mosty, železniční uzly a další strategicky významné objekty a to vše v rámci příprav spojenecké invaze do Normandie (Dne D). \n\nNejvětší obojživelná invaze druhé světové války, jež započala 6. června 1944, se setkala s úspěchem, ale stále bylo třeba dobytá předmostí a postupující divize západních Spojenců podporovat vzdušnými útoky na německé pozice. Těch se samozřejmě ve svém Mosquitu účastnil i Stránský a navigátorem mu byl F/O František Bouda. Bohužel z nočního letu NT 122 na 21. července 1944 se již nevrátili. Trosky jejich Mosquita i s mrtvou osádkou byly v Normandii později nalezeny a identifikovány. Oba letci jsou pohřbeni na britském vojenském hřbitově St. Valery en Caux ve Francii ve společném hrobě B 31-32. \nVyjma Leteckého záslužného kříže byl Stránský vyznamenán čtyřikrát Československým válečným křížem, čtyřikrát Československou medailí Za chrabrost a dalšími řády a vyznamenáními. In memoriam byl 31. prosince 1946 povýšen do hodnosti štábního kapitána letectva a dokonce ještě po roce 1989 do hodnosti plukovníka letectva. Stejně jako dalšímu významnému rodákovi z Havlíčkovy Borové známému novináři Karlu Havlíčkovi Borovskému je i Josefovi Stránskému věnována expozice v tamějším muzeu. \n\n\n"}
{"id": "1238380", "url": "https://cs.wikipedia.org/wiki?curid=1238380", "title": "Františkánský klášter (Praha)", "text": "Františkánský klášter (Praha)\n\nFrantiškánský klášter na Novém Městě v Praze je konvent založený ve 14. století původně klášter řádu karmelitánů při kostele Panny Marie sněžné v Praze 1-Novém Městě. Klášter františkánů u kostela Panny Marie Sněžné se nachází mezi Václavským a Jungmannovým náměstím. Známá je také klášterní zahrada, která je oblíbeným místem setkávání a odpočinku v centru Prahy.\n\nZdejší klášter původně obýval konvent karmelitánů, první v českých zemích, založený roku 1347. Řád zde po roce 1348, v rámci první etapy vývoje pražského Nového Města, vybudoval klášterní zahradu, která sloužila k pěstování užitkových rostlin. Původní klášterní zahrady karmelitánů z roku 1348 byly mnohem rozsáhlejší a sloužily zejména k pěstování bylin, květin i zeleniny, byly zde ovocné stromy, později zde františkáni pěstovali i koření.\n\nV roce 1412 byl vydrancován (za aktivní účasti Jeronýma Pražského), znovu pak za husitských válek, kdy byli zdejší řeholníci pobiti nebo vyhnáni; vrátili se v roce 1435, ale roku 1484 museli opět uprchnout. Jejich další návrat se uskutečnil v roce 1496, ale vzhledem ke tomu, že areál se nacházel v rozvalinách, se jim řeholní život nepodařilo v plné míře obnovit. Navíc se roku 1566 zřítila klenba kostela, přesto byly ještě na počátku 17. století slouženy bohoslužby v postranní kapli tehdy zasvěcené Panně Marii (od 1. listopadu 1681 je zasvěcena sv. Michaelu archandělovi).\n\nRudolf II. v roce 1603 zpustlý klášter i kostel věnoval řádu menších bratří (bosých františkánů). Karmelitáni později (v roce 1627) jako náhradu obdrželi nepříliš vzdálený kostel svatého Havla, při němž si roku 1671 začali budovat nový klášter. Dne 14. června 1604 položil nejvyšší kancléř Zdeněk Vojtěch z Lobkovic, který se o výstavbu také významně zasloužil jako donátor, základní kámen obnoveného konventu. V téže době vytvořili františkáni zahradu v barokním stylu, kterou v průběhu času ještě několikrát terénně upravovali a v ní vystavěli klášterní barokní kapličku. Do dokončení výstavby klášterních budov v roce 1606 však řeholníci bydleli v klášteře minoritů u svatého Jakuba na Starém Městě. V letech 1607 až 1610 byl znovu postaven také kostel.\n\nV roce 1611 klášter vydrancovala pražská lůza, která tím řešila svou frustraci z utrpení po vpádu pasovských. Všech čtrnáct řeholníků, kteří v té době v klášteře pobývali, bylo různým způsobem povražděno. V roce 2012 došlo k jejich beatifikaci.\nŘeholní život v klášteře byl obnoven až po roce 1620. V letech 1649-1651 byl v klášterním kostele instalován barokní oltář, který je dodnes největší oltářní architekturou na území Prahy.\n\nV období mezi první a druhou světovou válkou se stal klášter jedním z významných center duchovního života Prahy. Tato doba je spojena hlavně s působením Jana Evangelisty Urbana, autora myšlenky zpřístupnění studia teologie (v poněkud upravené formě) laickým věřícím. V době druhé světové války byly v zahradě vyhloubeny dvě protipožární nádrže, které zde zely až do roku 1985. Po únoru 1948, kdy se k moci dostali komunisté, byl v roce 1950 řád františkánů vyhnán. Zahrada poté sloužila jako veřejná komunikace mezi Václavským a Jungmannovým náměstím.\n\nKe klášteru přiléhá Františkánská zahrada, upravený park zasazený mezi okolní zástavbou protkaný zpevněnými cestami.\n\n"}
{"id": "1238390", "url": "https://cs.wikipedia.org/wiki?curid=1238390", "title": "Chuck (album, Chuck Berry)", "text": "Chuck (album, Chuck Berry)\n\nChuck je studiové album amerického zpěváka a kytaristy Chucka Berryho. Vydáno bylo v červnu 2017 společností Dualtone Records. Jde o jeho první studiové album po osmatřicetileté pauze. Poslední studiovou desku nazvanou \"Rock It\" vydal v roce 1979. Na desce se kromě jiných podílely taky Berryho děti. Hudebník desku věnoval své manželce Themettě, s níž žil již 68 let. Berry se vydání alba nedožil, zemřel v březnu 2017.\n\n\n"}
{"id": "1238391", "url": "https://cs.wikipedia.org/wiki?curid=1238391", "title": "Osobjava", "text": "Osobjava\n\nOsobjava je malá vesnice v opčině Janjina v Chorvatsku, v Dubrovnicko-neretvanské župě. V roce 2001 žilo v obci 37 obyvatel. Vesnice se rozkládá na severním pobřeží poloostrova Pelješac, severozápadně od Janjiny. Místními částmi obce jsou Kudinovići a Bezekovići.\n\nOsobjava patří mezi nejstarší sídla na poloostrově, s výjimkou Stonu.\n\n"}
{"id": "1238392", "url": "https://cs.wikipedia.org/wiki?curid=1238392", "title": "Nizam-i Djedid", "text": "Nizam-i Djedid\n\nNizam-i Djedid (Turecky: نظام جديد‎, \"Niẓām-ı Cedīd\"; \"Nový řád\") byl soubor reforem za osmanského sultána Selima III. v 18.-19. století. Měly za úkol se přiblížit vojensky a politicky k západnímu mocnostem. Reformy zahrnovaly vojenské odvody, nové daně a reformu územního dělení.\n"}
{"id": "1238398", "url": "https://cs.wikipedia.org/wiki?curid=1238398", "title": "Podhradie (okres Prievidza)", "text": "Podhradie (okres Prievidza)\n\nPodhradie je obec na Slovensku v okrese Prievidza v Trenčínském kraji ležící pod zříceninou hradu Sivý Kameň. Žije zde  obyvatel.\n\nPrvní písemná zmínka o obci je z roku 1352. Hrad byl postaven krátce před rokem 1350. V obci je římskokatolický kostel svaté Margity z roku 1700. V 70. a 80. letech 20. století se v obci zhroutilo mnoho domů v důsledku důlní činnosti.\n\n"}
{"id": "1238405", "url": "https://cs.wikipedia.org/wiki?curid=1238405", "title": "Léonce Girardot", "text": "Léonce Girardot\n\nLéonce Girardot [\"léons žirardo\"] (30. dubna 1864 – 7. září 1922) byl francouzský automobilový závodník.\n\nLéonce Girardot jezdil převážně s vozy Panhard & Levassor, vedoucí značky té doby. Jeho největšími konkurenty byli týmoví kolegové Fernand Charron a René de Knyff.\nGirardot je považován za jednoho z nejlepších jezdců přelomu století, pro své výsledky získal přezdívku \"Le Docteur de l'Automobile\", ale také \"L'éternel second\" (česky „věčně druhý“). \n\nGirardotova „série“ začala druhým místem v závodě Paříž–Amsterdam–Paříž v roce 1898, stejného výsledku dosáhl v Tour de France automobilů v roce 1899. V závodě Paříž–Bordeaux v témže roce byl pro změnu třetí, na trati Paříž–Lyon v roce 1900 opět druhý. Vítězství slavil ve druhém ročníku Poháru Gordona Bennetta v roce 1901, ovšem jen proto, že ostatní účastníci vůbec nedojeli.\n\nV roce 1901 založil společně s týmovými kolegy Fernandem Charronem a Émile Voigtem společnost \"Automobiles Charron-Girardot-Voigt\" (C.G.V.), její závodní vozy však nebyly spolehlivé. Jediným případem, kdy vůz stáje závod dokončil, byl závod na okruhu Circuit des Ardennes v Ardenách v roce 1903, opět na druhém místě.\n\nPo těžkém zranění při nehodě v přípravě na Pohár Gordona Bennettta 1905 Léonce Girardot závodní kariéru ukončil. V témže roce vymyslel a nechal si patentovat vylepšenou třecí spojku pro automobily (US Patent Nr. 787031).\n\nPoté projekt C.G.V opustil a stal se konstruktérem u firmy G.E.M. v Puteaux. Od roku 1912 byl importérem vozidel Daimler Motor Company a ještě následující rok sestavoval vozidla ve své firmě Girardot v Puteaux (podvozky nakupoval u Automobiles Charron, motory s šoupátkovým rozvodem u firmy Panhard & Levassor).\nLéonce Girardot zemřel v roce 1922.\n\n\n\n"}
{"id": "1238409", "url": "https://cs.wikipedia.org/wiki?curid=1238409", "title": "Větrný mlýn (Velké Těšany)", "text": "Větrný mlýn (Velké Těšany)\n\nVětrný mlýn ve Velkých Těšanech je dřevěný mlýn německého typu. Postavil jej v roce 1890 Josef Páter na místě staršího mlýna z počátku 19. století, který zničil silný vítr. Po okupaci v roce 1939 byl mlýn uzavřen, po smrti Josefa Pátera v roce 1940 v něm ale navzdory zákazu mlel jeho syn František. O dva roky později jej však zatklo gestapo. Po druhé světové válce mlýn chátral, na konci 60. let jej odkoupil obecní výbor.\n\nOd května 2014 je mlýn národní kulturní památkou.\n\nMlýn je ve správě Muzea Kroměřížska a v sezóně je otevřen veřejnosti.\n\n"}
{"id": "1238410", "url": "https://cs.wikipedia.org/wiki?curid=1238410", "title": "Outeniqua (A302)", "text": "Outeniqua (A302)\n\nOuteniqua (A302) byla bojová podpůrná loď provozovaná v letech 1993–2004 jihoafrickým námořnictvem. Byla jeho největší zásobovací lodí a ledoborcem. Jejím hlavním úkolem byla zásobovací podpora pozemních operací, podpora operací v Antarktidě, zásobování jiných lodí a mise SAR. \"Outeniqua\" byla ze služby vyřazena 30. července 2004.\n\nPlavidlo bylo postaveno ukrajinskou loděnicí v Chersonu jako arktická zásobovací loď. Na vodu bylo spuštěno 6. září 1991 jako \"Aleksandr Sledzjuk\". Do služby vstoupila v dubnu 1992 pod novým jménem \"Juvent\". Následně plavidlo 26. února 1993 zakoupila Jihoafrická republika a 8. června 1993 jej zařadila do svého námořnictva jako \"Outeniqua\" (A302).\n\nPlavidlo mělo zesílený trup, umožňujícím plavbu ledovým polem s až 1 metr silným ledem rychlostí 2 uzlů. Roku 1994 bylo vyzbrojeno, upraveno pro provoz vrtulníků Oryx a vybaveno pro zásobování jiných lodí na otevřeném moři. Další dílčí modernizace proběhly i v dalších letech.\n\n\"Outeniqua\" mohla přepravovat až 600 vojáků a 10 vozidel, jejichž přepravu zajišťovaly čtyři vyloďovací čluny Delta 80 kategorie LCU a dva vrtulníky Atlas Oryx, operující z přistávací plochy na zádi (loď byla vybavena hangárem). K manipulaci s nákladem sloužily čtyři jeřáby. Plavidlo bylo vyzbrojeno dvěma 20mm kanóny a šesti 12,7mm kulomety. Pohonný systém tvořil jeden diesel o výkonu 13 060 kW, pohánějící jeden lodní šroub. Nejvyšší rychlost dosahovala 17 uzlů.\n\nV květnu 1997 se na palubě \"Outeniqua\" kotvící v Pointe-Noire v Kongu uskutečnily mírové rozhovory, které pomohly ukončit první válku v Kongu.\n\nVe druhé polovině 90. let plavidlo zásobovalo jihoarfickou základnu SANAE IV v Antarktidě.\n\n"}
{"id": "1238414", "url": "https://cs.wikipedia.org/wiki?curid=1238414", "title": "Leo Diet", "text": "Leo Diet\n\nLeo Diet, \"celým jménem\" Leopold Dietmann, (12. září 1857, Praha - 12. nebo 13. června 1942, Štýrský Hradec) byl česko-rakouský malíř a vynálezce.\n\nDiet vystudoval Technickou vojenskou akademii ve Vídni. Studoval na Akademii výtvarných umění v Praze u Františka Sequense a ve Vídni u Hanse Canona (Jana Křtitele Strašiřipky). Leo Diet byl sponzorován korunním princem Rudolfem, dostal stipendium, což mu umožnilo cestovat do Paříže a od roku 1882 až do roku 1887 do Egypta.\n\nV letech 1883 až 1887 působil v Káhiře, kde namaloval mnoho orientalistických obrazů. Po návratu učil od roku 1895 na Vysoké škole uměleckoprůmyslové v Grazu.\n\nLeo Diet vynalezl v roce 1887 perspektivní trojúhelník, který nese jeho jméno a patentoval ho dne 15. června 1893 jako \"nástroj pro vytváření perspektivních výkresů\".\n\nLeo Diet obdržel v roce 1906 Rakouskou státní cenu.\n\n\n\n"}
{"id": "1238415", "url": "https://cs.wikipedia.org/wiki?curid=1238415", "title": "SV Germania Stolp", "text": "SV Germania Stolp\n\nSV Germania Stolp (celým názvem: Sportverein Germania 1903 Stolp) byl německý sportovní klub, který sídlil v pomořanském městě Stolp (dnešní Słupsk v Pomořském vojvodství). Založen byl v roce 1903, zanikl v roce 1945 po polské anexi východních Pomořan. Klubové barvy byly černá, červená a bílá.\n\nSvé domácí zápasy odehrával na stadionu Joachim-Albrecht-Platz.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1238420", "url": "https://cs.wikipedia.org/wiki?curid=1238420", "title": "Viktoria Stolp", "text": "Viktoria Stolp\n\nSV Viktoria Stolp (celým názvem: Sportverein Viktoria 09 e.V. Stolp) byl německý sportovní klub, který sídlil v pomořanském městě Stolp (dnešní Słupsk v Pomořském vojvodství). Založen byl v roce 1909, zanikl v roce 1945 po polské anexi východních Pomořan. Klubové barvy byly černá a bílá.\n\nSvé domácí zápasy odehrával na stadionu Hindenburg-Kampfbahn.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1238426", "url": "https://cs.wikipedia.org/wiki?curid=1238426", "title": "Simpsonovi (29. řada)", "text": "Simpsonovi (29. řada)\n\nDvacátá devátá řada amerického animovaného seriálu Simpsonovi je pokračování dvacáté osmé řady tohoto seriálu. Premiérově byla vysílána na americké televizní stanici Fox od 1. října 2017 do 20. května 2018. Řada má celkem 21 dílů. V Česku byla vysílána na stanici Prima Cool od 8. ledna 2018 do 2. července 2018.\n\n<onlyinclude></onlyinclude>\n\n"}
{"id": "1238432", "url": "https://cs.wikipedia.org/wiki?curid=1238432", "title": "Cecilové", "text": "Cecilové\n\nCecilové jsou anglický šlechtický rod, z nějž se stala významná politická dynastie v dějinách Velké Británie. Mocenský vzestup zahájil William Cecil, první ministr královny Alžběty I., jeho nástupcem byl syn Robert, první ministr za Jakuba I. V 17. století se rod rozdělil na dvě linie markýzů z Exeteru a markýzů ze Salisbury. Koncem 19. století byl trojnásobným premiérem 3. markýz ze Salisbury, z jeho mladších synů vynikl lord Robert Cecil, mezinárodně uznávaný pacifista a v roce 1937 nositel Nobelovy ceny míru.\n\nSoučasným hlavním představitelem rodu je konzervativní politik Robert Cecil, 7. markýz ze Salisbury (*1946), který byl v letech 1994–97 předsedou Sněmovny lordů. Dvanáct členů rodu obdrželo nejvyšší vyznamenání Spojeného království, Podvazkový řád.\n\nRod Cecilů se připomíná poprvé v 15. století v okolí města Stamford, které pak členové rodu až do 20. století zastupovali v Dolní sněmovně. Prvním doloženým předkem je David Cecil, který byl počátkem 16. století ve Stamfordu členem městské rady, později získal i statky v okolí. Jeho syn Richard (1495–1553) byl již bohatým statkářem a dvořanem, v další generaci vynikl William Cecil (1520–1598), který se stal prvním ministrem královny Alžběty I. , vybudoval honosná sídla na venkově i v Londýně a jeho dva synové založili dvě dodnes žijicí rodové větve hrabat a později markýzů z Exeteru a ze Salisbury.\nLinie hrabat a markýzů z Exeteru\n\nZakladatelem linie hrabat a markýzů z Exeteru byl Thomas Cecil (1542–1622), starší syn Williama Cecila. Zastával sice řadu funkcí, ale nedosáhl významu svého mladšího bratra Roberta. V roce 1602 byl povýšen na hraběte z Exeteru. V dalších generacích se tato větev ve veřejném dění angažovala jen minimálně. John Cecil, 5. hrabě z Exeteru (1648-1700), vynikl jako mecenáš umění, mimo jiné byl patronem spisovatele Matthewa Priora, který se pak stal vychovatelem v jeho rodině. Na svém sídle Burghley House podnikl 5. hrabě z Exeteru řadu úprav a soustředil zde bohatou sbírku italského malířského umění.\nNa markýze byl v roce 1801 povýšen Henry Cecil, 10. hrabě z Exeteru (1754–1804), který měl široké spektrum zájmů, věnoval se úpravám zděděného sídla Hanbury Hall a politikou se zabýval jen okrajově. Byl ale stoupencem toryů a ve Sněmovně lordů několikrát podpořil vládní návrhy, takže nakonec získal titul markýze, který krátce předtím získali i příbuzní z linie hrabat ze Salisbury. V dalších generacích se markýzové z Exeteru a jejich příbuzní v politice angažovali jen minimálně, až ve 20. století vynikl David Cecil, 6. markýz z Exeteru (1905–1981), který se od mládí věnoval atletice a v roce 1928 získal zlatou medaili za běh na 400 metrů na letní olympiádě v Amsterdamu. Později byl guvernérem na Bermudách (1943–1945) a dlouholetým členem Mezinárodního olympijského výboru. V čele této linie dnes stojí jeho synovec Michael Cecil, 8. markýz z Exeteru (*1935).\nLinie hrabat a markýzů ze Salisbury\n\nNa počátku větve hrabat a markýzů ze Salisbury stál Robert Cecil, 1. hrabě ze Salisbury (1563–1612), který byl dlouholetým prvním ministrem Alžběty I. a Jakuba I. Na hraběte ze Salisbury byl povýšen v roce 1605, rodového postavení zužitkoval i jeho syn William. V politických aktivitách pak v dalších generacích došlo k útlumu, až James Cecil, 7. hrabě ze Salisbury (1748–1823), zastával řadu let vysoké dvorské posty a v roce 1789 byl povýšen na markýze. Jeho vnuk Robert Cecil, 3. markýz ze Salisbury (1830–1903), byl třikrát premiérem Velké Británie, v moderní historii byl nejvýznamnějším zástupcem rodu jeho mladší syn Robert Cecil, 1. vikomt Chelwood (1864–1958), prezident Společnosti národů a v roce 1937 nositel Nobelovy ceny míru.\nVýznamnými osobnostmi v oblasti politiky byli 4. a 5. markýz ze Salisbury. V dalších oborech vynikli ve 20. století i další členové rodu. Lord David Cecil (1902–1986), nejmladší syn 4. markýze ze Salisbury, proslul jako spisovatel, byl též profesorem anglické literatury v Oxfordu a kurátorem Národní galerie. Jeho syn Jonathan Cecil (1939–2011) se stal hercem, hrál v divadle, filmu a televizi. Lord Richard Cecil (1948–1978), mladší syn 6. markýze ze Salisbury, byl vojákem a novinářem, byl zavražděn v Rhodesii. Jeho starší bratr Robert Gascoyne-Cecil, 7. markýz ze Salisbury (*1946), se od mládí angažuje v politice a v letech 1994–1997 byl předsedou Sněmovny lordů. Hodnota majetku rodiny v pozemcích, nemovitostech a uměleckých sbírkách se odhaduje na 250 miliónů liber.\n\nBurghley House\n\nZámek Burghley House patří k nejvýznamnějším anglickým památkám 16. století a dodnes je majetkem markýzů z Exeteru. Zámek nechal vystavět William Cecil v letech 1558–1587 a je ukázkovým příkladem alžbětinské architektury. Jeho význam spočívá především v dochované původní podobě exteriérů, které podtrhují monumentální rozměry zámku. Na počest královny Alžběty I. byl vystavěn na půdorysu písmene E (= Elizabeth), pozdější stavební úpravy sice tento efekt setřely, ale původní architektonický styl zůstal zachován. Zámek zahrnuje 35 velkých sálů a více než přes 80 dalších menších pokojů.\n\nJiž v 17. století byly zazděny arkády na nádvoří, další stavební úpravy proběhly ve druhé polovině 18. století za 9. hraběte z Exeteru, tehdy také došlo k proměnám interiérů a zřízení parku pod vedením významného zahradního architekta Capability Browna. Do majetkových poměrů rodiny zasáhla vysoká dědická daň po smrti 5. markýze z Exeteru (1956), do zásahů ve vnitřním vybavení a uměleckých sbírkách ale nedošlo. V roce 1961 byl zámek zpřístupněn veřejnosti. Díky dochovanému autentickému exteriéru bývá často využíván pro filmování.\nHatfield House\n\nHlavním sídlem hrabat a markýzů ze Salisbury je zámek Hatfield House v sousedství městečka Hatfield severně od Londýna. Původně zde byl královský palác, kde své dětství trávila Alžběta I., její nástupce Jakub I. přenechal panství svému oblíbenému prvnímu ministrovi Robertu Cecilovi, 1. hraběti ze Salisbury. Ten nechal v roce 1608 zbořit starý královský palác a na jeho místě vznikl na půdorysu písmene U nový zámek, který ve svých rozměrech a architektonickém pojetí patří dodnes k významným památkám z doby Jakuba I.\n\nSoučástí areálu byla od počátku 17. století hodnotná zahrada, jejíž součástí byly terasy, fontány, bludiště a záhony s rostlinami, které do té doby v Anglii nebyly pěstovány. V 18. století byly zahrady zanedbány, až ve 20. století došlo k obnově do původní podoby. Zámek je dodnes majetkem markýzů ze Salisbury, ale reprezentační prostory jsou přístupné veřejnosti. Exteriéry zámku často využívají také filmaři.\n\nDalší sídla rodu Cecilů\n\nZa Williama Cecila se do vlastnictví rodu dostaly dva honosné domy v Londýně, podle jeho synů později označované jako Exeter House a Salisbury House. Ani jeden z nich již neexistuje, oba padly za oběť nové výstavbě v 19. století. Poblíž Londýna byl významným sídlem venkovský dům Wimbledon Manor House. Toto panství koupil v roce 1576 Thomas Cecil, 1. hrabě z Exeteru, který zde nechal postavit honosný zámek, pozdějšími četnými přestavbami ale dávno zapomenutý. V majetku Cecilů byl jen do roku 1638, kdy jej po smrti vikomta Wimbledona koupil král Karel I. Zámek Snape Hall v hrabství Yorkshire nechal vybudovat také 1. hrabě z Exeteru, který zdejší panství získal sňatkem. Přestože zde vzniklo poměrně rozsáhlé sídlo se čtyřmi věžemi, další generace zámek zanedbávaly, protože centrem jejich pozornosti byl zámek Burghley House. Zámek Snape Hall přešel v roce 1798 prodejem na rodinu Milbank. Podobně v linii markýzů ze Salisbury je méně významným sídlem poblíž Salisbury venkovský dům Cranborne Manor v Dorsetu. Od tohoto sídla byl odvozen titul vikomta Cranborne, který tradičně užívá dědic markýze ze Salisbury. Zámeček Cranborne má svou podobu z počátku 17. století, kdy jej nechal přestavět Robert Cecil, dodnes je majetkem markýzů ze Salisbury, ale bývá často pronajímán pro společenské akce.\n\nZámek Childwall Hall na předměstí Liverpoolu patřil Cecilům v letech 1821-1947. Jeho původní majitelé z rodu Gascoyne jej nechali přestavět počátkem 19. století podle projektu významného architekta Johna Nashe. Sňatkem jej v roce 1821 získal 2. markýz ze Salisbury, který také přijal jméno Gascoyne. Cecilové zde ale pobývali jen výjimečně a po smrti 4. markýze ze Salisbury (1947) nabídli zámek správě hrabství, která zde pak zřídila školu.\n\n\n Markýzové ze Salisbury\n"}
{"id": "1238433", "url": "https://cs.wikipedia.org/wiki?curid=1238433", "title": "Stralsunder SV 07", "text": "Stralsunder SV 07\n\nStralsunder SV 07 (celým názvem: Stralsunder Sportverein von 1907) byl německý fotbalový klub, který sídlil v pomořanském městě Stralsund. Založen byl v roce 1907. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. V průběhu své existence býval účastníkem Baltského a Braniborského fotbalového mistrovství. Klubové barvy byly modrá a bílá.\n\nSvé domácí zápasy odehrával na Exerzierplatz Frankenkaserne.\n\nZdroj: \n\n\n"}
{"id": "1238436", "url": "https://cs.wikipedia.org/wiki?curid=1238436", "title": "William Cecil, 1. baron Burghley", "text": "William Cecil, 1. baron Burghley\n\nWilliam Cecil, 1. baron Burghley (13. září 1520 Bourne, Lincolnshire, Anglie – 4. srpna 1598 Londýn) byl anglický státník. Spolu s Francisem Walsinghamem patřil čtyřicet let k nejvýznamnějším ministrům královny Alžběty I. a pomáhal udržovat velmocenské postavení Anglie druhé poloviny 16. století. Stál také na počátku majetkového a společenského vzestupu rodu Cecilů, z nějž do 20. století vzešla řada dalších významných osobností.\n\nPocházel z drobné statkářské rodiny v hrabství Lincolnshire, narodil se v městečku Bourne jako syn Richarda Cecila (1495-1553). Studoval v Cambridge a poté působil v justici, od roku 1545 byl soudcem v Bostonu. Kariéru zahájil ve službách lorda protektora vévody ze Somersetu za vlády nezletilého Eduarda VI. V letech 1547–1552 byl členem Dolní sněmovny a získal nižší úřady ve státní správě. Po pádu vévody ze Somersetu byl krátce vězněn, ale v letech 1550–1553 již patřil k předním osobnostem ve funkci státního sekretáře. V tomto období prosadil ekonomické reformy ve snaze o zavedení volného obchodu a v roce 1551 byl povýšen do šlechtického stavu.\nZa vlády katolické královny Marie se držel v ústraní a mezitím se sblížil s dvorem princezny Alžběty, po jejímž nástupu na trůn byl znovu povolán do služeb. Opět byl státním sekretářem (1558–1572), zároveň zasedal v Dolní sněmovně. Jako lord nejvyšší strážce pokladu byl dlouholetým prvním ministrem (1572–1598), mezitím krátce zastával i post lorda strážce tajné pečeti, obdržel také místodržitelské úřady v několika hrabstvích a od roku 1559 byl kancléřem univerzity v Cambridge. V roce 1571 povýšen na barona Burghleye a povolán do Sněmovny lordů, v roce 1572 jmenován rytířem Podvazkového řádu.\n\nJeho vyvážená zahraniční a ekonomická politika pomáhala udržet velmocenské postavení Anglie v Evropě, podporoval oslabení Španělska a zasazoval se o popravu královny Marie Stuartovny. Výpad proti španělské Armadě v roce 1588 patřil k největším úspěchům jeho zahraniční politiky. Vynikl jako mimořádně schopný státník, zájem státu však stavěl nad morální zásady a náboženské přesvědčení, takže ve své době nebyl příliš oblíben, nijak to ale nesnižuje jeho význam pro dějiny Anglie druhé poloviny 16. století.\nMimo jiné byl zakladatelem moci a majetkového zázemí rodu Cecilů. Kromě dvou honosných domů v Londýně (Exeter House, Salisbury House) nechal postavit na venkově rozsáhlý zámek Burghley House. Zde také zemřel a na vlastní přání byl pohřben v kostele sv. Martina ve Stamfordu. Jeho hrobka je ukázkovým příkladem renesanční funerální architektury. Ze dvou manželství měl dva syny, Thomase (1542–1622) a Roberta (1563–1612), kteří založili dodnes existující linie markýzů z Exeteru a markýzů ze Salisbury.\n\n\n"}
{"id": "1238437", "url": "https://cs.wikipedia.org/wiki?curid=1238437", "title": "Robert Cecil, 1. hrabě ze Salisbury", "text": "Robert Cecil, 1. hrabě ze Salisbury\n\nRobert Cecil, 1. hrabě ze Salisbury (\"Robert Cecil, 1 Earl of Salisbury, 1 Viscount Cranborne, 1 Baron Cecil of\" \"Essendon\") (1. června 1563 Londýn – 24. května 1612 Marlborough, Anglie), byl anglický státník ze šlechtického rodu Cecilů. V nejvyšších úřadech následoval svého otce Williama, dlouhodobě byl prvním ministrem královny Alžběty I. a jejího nástupce Jakuba I. Jeho zásluhou došlo po smrti Alžběty I. k hladkému přechodu vlády v Anglii ve prospěch rodu Stuartovců. Jako první hrabě ze Salisbury se stal zakladatelem rodové linie pozdějších markýzů ze Salisbury a předkem řady významných osobností až do 20. století.\n\nNarodil se jako druhorozený syn Williama Cecila, 1. barona Burghleye z jeho druhého manželství s Mildred Cooke (1526–1589). Od dětství jevil značné nadání a ze strany otce byl upřednostňován před starším bratrem Thomasem. Studoval v Cambridge, poté absolvoval krátký studijní pobyt na pařížské Sorbonně a v roce 1584 byl poprvé zvolen do Dolní sněmovny. V letech 1590-1612 byl státním sekretářem a od roku 1591 členem Tajné rady. Krátce vykonával také post lorda kancléře vévodství lancasterského (1597-1599), zastával i řadu dalších nižších funkcí, byl smírčím soudcem v několika hrabstvích.\n\nPo otcově smrti převzal úřad lorda strážce tajné pečeti (1598-1608) a stal se de facto prvním ministrem Alžběty I. V této funkci musel čelit vzpouře hraběte z Essexu (1601), která byla do značné míry namířena proti němu, přesto po porážce prosazoval poměrně mírný postup proti jejím účastníkům. Ještě před smrtí Alžběty I. navázal jednání se skotským králem Jakubem VI. o nástupnictví na anglický trůn a v roce 1603 měl zásadní podíl na bezproblémové změně vlády ve prospěch Stuartovců (1603). Za zásluhy byl v roce 1603 povýšen na barona z Essendonu, přechodem do Sněmovny lordů ale ztratil vliv, který dosud uplatňoval v Dolní sněmovně.\nOd roku 1603 byl též nejvyšším hofmistrem královny Anny a v roce 1605 získal titul hraběte ze Salisbury, o rok později byl jmenován rytířem Podvazkového řádu. V roce 1608 se vzdal funkce lorda strážce tajné pečeti a do smrti byl pak lordem kancléřem pokladu. V tomto úřadu se úspěšně snažil o snížení státního dluhu. Měl neomezenou důvěru Jakuba I. a patřil k nejvýznamnějším státníkům své doby, podobně jako otec ale nebyl příliš oblíben ve společnosti. Mimoto proslul jako mecenáš umění a v letech 1601–1612 byl kancléřem univerzity v Cambridge.\n\nRobert Cecil od dětství trpěl četnými zdravotními problémy, jeho stav se výrazně zhoršil počátkem roku 1612, mimo jiné díky vysokému pracovnímu nasazení ve státních úřadech. Odjel na léčení do lázní Bath, zemřel krátce nato na zpáteční cestě do Londýna v Marlborough v nedožitých 49 letech. Pohřben byl v kostele sv. Ethelredy v sousedství svého hlavního sídla Hatfield House. Z manželství s Elizabeth Brooke (1562-1597) měl syna Williama a dceru Frances (1593–1644) provdanou za 5. hraběte z Cumberlandu.\n\n\n Robert Cecil\n"}
{"id": "1238438", "url": "https://cs.wikipedia.org/wiki?curid=1238438", "title": "Robert Cecil, 5. markýz ze Salisbury", "text": "Robert Cecil, 5. markýz ze Salisbury\n\nRobert Arthur James Gascoyne-Cecil, 5. markýz ze Salisbury (\"Robert Arthur James Gascoyne-Cecil, 5 Marquess\" \"of Salisbury, 11 Viscount Cranborne, 11 Baron Cecil of Essendon\") (27. srpna 1893 Hatfield House, Hertfordshire, Spojené království – 23. února 1972 Londýn), byl britský státník z významného šlechtického rodu Cecilů. Ve dvou vládách Winstona Churchilla zastával několik ministerských funkcí a dvakrát byl předsedou Sněmovny lordů. Věnoval se především problematice kolonií a proslul jako imperialista se snahou o zachování britské koloniální říše.\n\nNarodil se na starobylém rodovém sídle \"Hatfield House\" jako nejstarší syn 4. markýze ze Salisbury. Studoval v Etonu a na univerzitě v Oxfordu, za první světové války v hodnosti poručíka sloužil v armádě, poté pracoval v bankovnictví a uplatnil se v městské samosprávě Londýna. V letech 1929-1941 byl za Konzervativní stranu členem Dolní sněmovny. V letech 1934–1935 byl tajemníkem ministra A. Edena, v letech 1935–1938 státním podsekretářem zahraničí. Z této funkce odešel jako odpůrce zahraniční politiky premiéra N. Chamberlaina.\n\nDo vlády vstoupil na počátku druhé světové války v rámci koaličního kabinetu W. Churchilla. Nejprve byl krátce generálním intendantem armády (1940), téhož roku zároveň jmenován členem Tajné rady. Státní sekretář pro záležitosti dominií 1940–1942 a 1943–1945, státní sekretář kolonií 1942, lord strážce tajné pečeti 1942–1943. Ještě předtím, než zdědil rodové tituly, byl již v roce 1941 povolán do Sněmovny lordů a v letech 1942–1945 byl jejím předsedou. Po druhé světové válce byl mluvčím konzervativní opozice ve Sněmovně lordů, k ministerským funkcím se dostal ve druhé Churchillově vládě, kdy byl postupně lordem strážcem tajné pečeti (1951–1952), státním sekretářem pro záležitosti Commonwealthu (1952) a lordem prezidentem Tajné rady (1952–1957). Znovu byl také předsedou Sněmovny lordů (1951–1957).\n\nV roce 1946 byl jmenován rytířem Podvazkového řádu a v letech 1960-1972 byl řádovým kancléřem. Získal čestné doktoráty na osmi univerzitách ve Velké Británii a v Kanadě a v letech 1951-1971 byl kancléřem univerzity v Liverpoolu. Kromě toho zastával také řadu nižších postů ve správě hrabství, kde měl statky (Hertfordshire, Dorset).\n\nJeho manželkou byla Elizabeth Vere Cavendish (1897-1982) z rodu vévodů z Devonshire. Měli spolu tři syny, nejstarší Robert (1916–2003) byl dědicem titulu markýze, nejmladší Richard (1924-1944) zahynul jako pilot RAF za druhé světové války.\n"}
{"id": "1238441", "url": "https://cs.wikipedia.org/wiki?curid=1238441", "title": "SV Viktoria Stralsund", "text": "SV Viktoria Stralsund\n\nSV Viktoria Stralsund (celým názvem: Sportverein Viktoria Stralsund) byl německý fotbalový klub, který sídlil v pomořanském městě Stralsund. Založen byl v roce 1924, zanikl v roce 1934. V průběhu své existence býval účastníkem Baltského a Braniborského fotbalového mistrovství. Klubové barvy byly černá a bílá.\n\nSvé domácí zápasy odehrával na stadionu Schleusenbrücke.\n\nZdroj: \n\n\n\nZdroj: \n\n\n\nZdroj: \n\n"}
{"id": "1238448", "url": "https://cs.wikipedia.org/wiki?curid=1238448", "title": "Teatro Real", "text": "Teatro Real\n\nTeatro Real (\"Royal Theatre\", nebo pouze \"El Real\") je hlavní operní scénou v Madridu.\n\nDivadlo bylo založeno králem Ferdinandem VII. roce 1818. V témže roce bylo zbořeno divadlo Teatro Caňos del Peral. Plánování a výstavba nového divadla na jeho místě se však vlekla 32 let. Na výstavbě se podíleli architekti Antonio Lopez Aguado a po jeho smrti Teodoro Custodio Moreno. Teprve 7. května 1850 královna Isabela II. královským dekretem nařídila okamžitou dostavbu divadla. Budova pak byla hotova během pěti měsíců.\n\nBudova byla postavena ve volném prostoru před královským palácem a byla otevřena 19. listopadu 1850 operou Favoritka (La Favorite) Gaetano Donizettiho. Divadlo se postupně stalo jednou z nejpřednějších světových operních scén. Giuseppe Verdi navštívil divadlo při příležitosti španělské premiéry své opery Síla osudu (La Forza del Destino) v roce 1863. Divadlo si oblíbil i Richard Wagner, který zde rád dirigoval své opery. Mimo jiné bylo divadlo také jedním ze tří pravidelných působišť slavného Ballets Russes Sergeje Ďagileva. Od roku 1867 bylo sídlem Královské konzervatoře (Real Conservatorio Superior de Música de Madrid). 6. prosince 1925 bylo divadlo uzavřeno z důvodu vážného statického poškození způsobeného výstavbou madridského metra.\n\nV následujících letech vznikla řada projektů na přestavbu divadla, ale z finančních důvodů byla až v šedesátých letech 20. století provedena alespoň částečná rekonstrukce financovaná Nadací Juana Marche (Juan March Institute) a provedená architektem Manuelem Gonzalezem Valcárcelem a později architekty Miguelem Verdú Belmontea a Franciscem Rodriguezem Partearroyoem. Divadlo pak bylo otevřeno v roce 1966 jako koncertní sál a sídlo Španělského národního orchestru a Symfonického orchestru RTVE.\n\nZávěrečné rekonstrukce se divadlo dočkalo v devadesátých letech. Stavební práce byly ukončeny v roce 1995 a obnovená operní scéna byla otevřena v roce 1997. Prvním představením byla opera Manuela de Fally La vida breve(Život je krátký) a balet El sombrero de tres picos (Třírohý klobouk). Následovala světová premiéra opery španělského skladatele Antóna Garcíi Abrila objednaná pro tuto příležitost.\n\n\n"}
{"id": "1238452", "url": "https://cs.wikipedia.org/wiki?curid=1238452", "title": "Jóhann Guðmundsson", "text": "Jóhann Guðmundsson\n\nJméno a otčestvo Jóhann Guðmundsson má více nositelů:\n\n"}
{"id": "1238465", "url": "https://cs.wikipedia.org/wiki?curid=1238465", "title": "William Cecil, 2. hrabě ze Salisbury", "text": "William Cecil, 2. hrabě ze Salisbury\n\nWilliam Cecil, 2. hrabě ze Salisbury (\"William Cecil, 2 Earl of Salisbury, 2 Viscount\" \"Cranborne, 2 Baron Cecil of Essendon\") (28. března 1591 Londýn – 3. prosince 1668 Hatfield House, Hertfordshire, Anglie), byl anglický politik a vojevůdce z významného rodu Cecilů. Od mládí profitoval ze svého postavení syna prvního ministra Roberta Cecila a měl značný vliv za vlády Karla I. i na počátku občanské války, později se ale stáhl do ústraní.\n\nJako nejstarší syn vlivného prvního ministra měl od dětství prominentní pozici v anglické společnosti, díky tomu také bez problémů dosáhl magisterského titulu na dvou prestižních univerzitách v Cambridge a Oxfordu. V letech 1608–1611 absolvoval kavalírskou cestu po Evropě, navštívil Francii, Itálii, Nizozemí, Německo a habsburskou monarchii. I když nebyl přítomen v Anglii, v roce 1610 byl zvolen do Dolní sněmovny, krátce nato po smrti otce vstoupil jako hrabě ze Salisbury do Sněmovny lordů (do té doby byl jako otcův dědic znám pod jménem vikomt Cranborne).\n\nJako peer získal řadu postů ve správě různých hrabství, od roku 1612 do smrti byl místodržitelem v hrabství Hertford. V roce 1624 získal Podvazkový řád, po smrti Jakuba I. si udržel přízeň i za jeho nástupce Karla I. a od roku 1626 byl členem Tajné rady. Uplatnil se též jako vojevůdce a v letech 1635–1643 byl kapitánem královské gardy, ve třicátých letech se ale věnoval především zvelebování svého sídla Hatfield House.\n\nNa počátku občanské války podporoval Karla I., ale po králově popravě se smířil se vznikem republiky a v letech 1649–1651 byl i členem státní rady. Změna postoje nevycházela z osobního přesvědčení, šlo spíše o vliv příbuzenských vazeb na předáky revoluce. Po vyhlášení protektorátu byl nakonec jeho vliv eliminován, a i když byl v roce 1654 zvolen do Dolní sněmovny, mandát nesměl přijmout a odešel do soukromí na své statky.\nPo obnovení monarchie v roce 1660 získal několik čestných postů, vliv však již neměl žádný, z pamětí současníků vyplývá, že koncem života pravděpodobně trpěl duševní chorobou. Byl ženatý s Catherine Howard (1591-1673), dcerou 1. hraběte ze Suffolku. Z jejich manželství pocházelo dvanáct dětí, dědic Charles Cecil, vikomt Cranborne (1619-1659), zemřel ještě před otcem, nástupcem se stal vnuk James Cecil, 3. hrabě ze Salisbury (1648-1683). Dcery se provdaly do nejvýznamnějších šlechtických rodů v Anglii (10. hrabě z Northumberlandu, 3. hrabě z Devonshire, 3. hrabě z Leicesteru).\n\n William Cecil\n"}
{"id": "1238466", "url": "https://cs.wikipedia.org/wiki?curid=1238466", "title": "James Edward Cecil, 4. markýz ze Salisbury", "text": "James Edward Cecil, 4. markýz ze Salisbury\n\nJames Edward Hubert Gascoyne-Cecil, 4. markýz ze Salisbury (\"James Edward Hubert Gascoyne-Cecil, 4 Marquess of\" \"Salisbury, 10 Viscount Cranborne, 10 Baron Cecil of Essendon\") (23. října1861 Londýn – 4. dubna 1947 Londýn) byl britský státník z významného šlechtického rodu Cecilů, byl synem trojnásobného premiéra 3. markýze ze Salisbury. V období mezi dvěma světovými válkami v koaličních vládách zastával několik ministerských funkcí a byl také předsedou Sněmovny lordů.\n\nNarodil se jako nejstarší syn 3. markýze ze Salisbury a jeho manželky Georginy, rozené Alderson (1833-1899). Svého otce doprovázel na diplomatických cestách, zúčastnil se konference v Istanbulu (1876–1877) a kongresu v Berlíně (1878). Studoval na elitní škole v Etonu a na oxfordské univerzitě, kde v roce 1885 dosáhl titulu bakaláře. Od roku 1885 byl poslancem Dolní sněmovny, v roce 1892 sice mandát ztratil, ale v následujícím roce se do parlamentu vrátil v doplňovacích volbách. Krátce sloužil v armádě a zúčastnil se búrské války.\n\nV letech 1900-1903 byl státním podsekretářem zahraničí, v roce 1903 po otci zdědil titul markýze ze Salisbury a vstoupil do Sněmovny lordů (do té doby jako otcův dědic užíval titul vikomt Cranborne), v souvislosti s tím také změnil svou pozici ve vládě. Tehdejším ministrem zahraničí byl 5. markýz z Lansdowne a zažitá tradice neumožňovala, aby ministr i jeho náměstek zasedali ve Sněmovně lordů. Nový markýz ze Salisbury se proto vzdal postu na ministerstvu zahraničí a členem vlády zůstal jako lord strážce tajné pečeti (1903-1905), v roce 1903 byl zároveň uveden do Tajné rady, od března do prosince 1905 provizorně spravoval také ministerstvo obchodu.\nPo pádu konzervativní vlády v roce 1905 byl dlouhodobě v opozici, vliv si ale udržoval jako přední mluvčí Konzervativní strany ve Sněmovně lordů a v roce 1917 obdržel Podvazkový řád. Do vlády se vrátil po první světové válce, byl lordem prezidentem Tajné rady (1922-1924) a znovu lordem strážcem tajné pečeti (1924-1929). Předseda Sněmovny lordů 1925-1929, poté byl znovu v opozici, v roce 1931 proslul kritikou zákona o Indii. Při korunovaci Jiřího VI. v roce 1937 zastával čestnou hodnost lorda korunovačního nejvyššího hofmistra.\n\nV roce 1887 se oženil s Cicely Gore (1867–1955), dcerou 5. hraběte z Arranu. Měli spolu čtyři děti, nejstarší syn 5. markýz ze Salisbury byl ministrem v Churchillových koaličních vládách, mladší syn lord David Cecil (1902–1986) proslul jako spisovatel. Dcera Mary Alice (1895-1988) se provdala za 10. vévodu z Devonshire a v letech 1953–1966 byla nejvyšší hofmistryní královny Alžběty II.\n"}
{"id": "1238467", "url": "https://cs.wikipedia.org/wiki?curid=1238467", "title": "St. Egidien", "text": "St. Egidien\n\nSt. Egidien je obec v okrese Zwickau v německé spolkové zemi Sasko. Obec je součástí \"Verwaltungsgemeinschaft Rund um den Auersberg\" (\"Verwaltungsgemeinschaft\" je forma sdružování obcí v určitém regionu dle příslušného zákona Svobodného státu Sasko za účelem užší spolupráce mezi jejich správami).\n\nSt. Egidien leží zhruba 40 km směrem na sever od českých hranic, přesněji od hraničního přechodu Johanngeorgenstadt - Potůčky. Obec je vzdálena od správního střediska Zwickau asi 11 km severovýchodním směrem a pouhé 4 km činí vzdálenost od města Glauchau. St. Egidienem protéká potok Lungwitzbach, jeden z přítoků Cvikovské Muldy. St. Egidien je konečnou stanicí 19,5 km dlouhé regionální železniční trati ze Stollbergu.\n\nPodle neurčitých údajů, které jsou k dispozici, měla být obec založena mezi léty 930 až 968 pod názvem \"Tilling\" (pozn. \"Till\" je jednou ze zkrácených podob osobního jména Ägidius či Egidius) . Po roce 1150 místo osídlili franští zemědělci, kteří zde vybudovali první kamenný kostel. Tento kostel však byl zbořen v době Sedmileté války kvůli havarijnímu stavu. Kostel \"Uneserer lieben Frauen\" byl založen ve 13. století zpočátku jako kaple, až v polovině 18. století byla stavba rozšířena a zvýšena. První přesná písemná zmínka o existenci obce je z roku 1320, kdy se o ní v naumburské listině hovoří jako o \"Ecclesia Sancti Egidii in Lunwicz\".\n\nObec se skládá ze tří místních částí - St. Egidien, Kuhschnappel a Lobsdorf. V letech 1998 - 2001 se počet obyvatel pohyboval nad hranicí 3800. Od roku 2002 však dochází k trvalému poklesu jejich počtu až na 3302 k 31. 12. 2015, což je zhruba o tři desítky méně, než jaký byl stav v roce 1946, kdy bylo v St. Egidienu usazeno téměř 600 vysídlenců z oblasti Sudet, Východního Pruska, okolí Poznaně a Kalisze a z pozdější Kaliningradské oblasti.\n\n\nSt. Egidien je proslulou mineralogickou lokalitou. V ryolitu se zde vyskytují acháty specifického hvězdicového tvaru převážně červeného zbarvení, které jsou vyhledávány sběrateli v Německu i v zahraničí.\n"}
{"id": "1238469", "url": "https://cs.wikipedia.org/wiki?curid=1238469", "title": "Daniel Vandas", "text": "Daniel Vandas\n\nDaniel Vandas (* 11. září 1998 Rychnov nad Kněžnou) je český juniorský reprezentant v orientačním běhu. Mezi jeho největší úspěchy patří bronzová medaile z klasiky a bronzová medaile ze štafet na mistrovství světa juniorů 2018, které se konalo v Maďarsku. Je také dvojnásobným dorosteneckým mistrem Evropy na klasické trati z let 2014 a 2016. V současnosti žije ve Vamberku. Od dorostu reprezentuje klub \"OK 99 Hradec Králové\", dříve běhal za oddíly \"SOOB Spartak Rychnov nad Kněžnou\" a \"OB Vamberk\".\n\n"}
{"id": "1238472", "url": "https://cs.wikipedia.org/wiki?curid=1238472", "title": "Renata Drössler", "text": "Renata Drössler\n\nRenata Drössler (* 16. září 1963 Třinec) je herečka a zpěvačka polské národnosti se státním občanstvím České republiky. Podle svých slov zpívá chanson a blues v deseti jazycích: česky, polsky, rusky, německy, italsky, francouzsky, anglicky, španělsky, hebrejsky a jidiš. Vystupovala v předních českých hudebních divadlech. Vyučuje na Mezinárodní konzervatoři i na Státní konzervatoři v Praze.\n\nV roce 1982 ukončila gymnázium s polským jazykem vyučovacím, herectví ukončila v roce 1986 na DAMU. Po absolutoriu nastoupila do angažmá na polské scéně Těšínského divadla, kde působila až do roku 1990. V letech 1990–1991 získala své první zkušenosti s muzikálovým divadlem v Teatr Rozrywki Chorzow - Katowice, v Polsku. Později se usadila v Praze. Do roku 1996 působila v pražském divadle Semafor. Stála u zrodu řady muzikálů a hudebních projektů. Je pedagogem na Mezinárodní konzervatoři Praha, kde vyučuje chanson a jevištní řeč. Se svým projektem Chanson mon amour – chansonovým recitálem navštívila mnohé scény nejen v Čechách ale i v Polsku, Německu, Španělsku, Rakousku a Indii. Od roku 2012 vyučuje na Mezinárodní konzervatoři Praha chanson a jevištní řeč. Dlouhodobě spolupracovala s polským režisérem Józefem Zbigniewem Czerneckim.\n\n\n\n\n\n\n\n\n\n\n\n\n\n\n"}
{"id": "1238476", "url": "https://cs.wikipedia.org/wiki?curid=1238476", "title": "Žlutý veleobr", "text": "Žlutý veleobr\n\nŽlutý veleobr je hvězda veleobr spektrálního typu F nebo G.\nTyto hvězdy jsou obvykle 15 až 20-násobně hmotnější než Slunce. Podobně jako každý jiný veleobr jsou i hvězdy tohoto typu starší a kolísají mezi modrou a červenou fází v závislosti na chemických prvcích, které se spotřebovávají v jejich jádrech. Až dosud se předpokládalo, že pouze málo veleobrů stráví dlouhou dobu v přechodné žluté fázi. Tyto systémy mohou být původci vzácných supernov propojených se žlutými veleobry. Byly zjištěny pouze dvě takové supernovy - z většiny veleobrů se stává supernova v modré (horké) fázi nebo červené (studené) fázi.\n\n"}
{"id": "1238481", "url": "https://cs.wikipedia.org/wiki?curid=1238481", "title": "Jaroslav Rážek", "text": "Jaroslav Rážek\n\nJaroslav Rážek (* 12. května 1942, Protektorát Čechy a Morava) je bývalý československý házenkář a zlatý medailista z mistrovství světa v házené ve Švédsku v roce 1967. Původním povoláním je typograf.\n\nHráčskou kariéru začínal Rážek v týmu HK Sparta Praha. Během vojny přestoupil do Dukla Praha. S Duklou získal osm ligových titulů. V roce 1963 se podílel také na vítězství v Poháru mistrů evropských zemí.\n"}
{"id": "1238482", "url": "https://cs.wikipedia.org/wiki?curid=1238482", "title": "Feist", "text": "Feist\n\nFeist je jméno více osobností:\n\n"}
{"id": "1238485", "url": "https://cs.wikipedia.org/wiki?curid=1238485", "title": "Svátek středu podzimu", "text": "Svátek středu podzimu\n\nSvátek středu podzimu (; ) je tradiční čínský svátek původně spojený s oslavou ukončení sklizně. Připadá na 15. den 8. měsíce čínského lunárního kalendáře. V evropském kalendáři se pohybuje mezi počátkem září a počátkem října. Slaví se jak v Číně, tak na Tchaj-wanu, Japonsku, Koreji a Vietnamu.\n\nO svátku se schází rodiny a přátelé ke slavnostnímu jídlu, oblíbené jsou měsíční koláče i další kulaté potraviny. Přinášejí se oběti Měsíční bohyni Čchang-e, která přináší štěstí. O svátku je měsíc v úplňku a sváteční úplněk je považován za nejjasnější a nejkulatější za celý rok. \n\nHistorie podzimních oslav sahá až do šangské doby (cca 1600–1046 př. n. l.), svátek je zmiňován v knize \"Čouské obřady\", širokou popularitu svátek středu podzimu získal v tchangském období (618–907). V Čínské lidové republice byl svátek roku 2006 prohlášen za součást kulturního dědictví a o dva roky později za státní svátek. Významu a oblíbenosti v Číně ustupuje pouze novoročním svátkům.\n"}
{"id": "1238486", "url": "https://cs.wikipedia.org/wiki?curid=1238486", "title": "Dafina Milanović", "text": "Dafina Milanović\n\nDafina Milanović (v srbské cyrilici Дафина Милановић; 1947, Skobalj u Smedereva – 4. září 2008, Bělehrad, Srbsko) byla srbská podnikatelka a ředitelka banky Dafiment. \n\nV roce 1979 byla jako pokladní klubu \"Mornar\" odsouzena na 11 měsíců vězení se čtyřletým podmíněným trestem kvůli nezákonnému přivlastňování peněz. V roce 1988 byla opět souzena za zpronevěru ve firmách \"Slavija\" a \"Plastika\". Přestože měla absolvovat dvouletý trest, nikdy jeho výkon nenastoupila.\n\nV roce 1991 založila Dafiment Banku. Díky podpoře tehdejšího politického vedení a médií, která reklamy Dafiment Banky vysílala velmi často, byla označována přezdívkou \"Srbská matka\". Sama Milanović dokázala ustát i pád druhé banky, která byla organizována na principu pyramidové hry, a to Jugoskandiku. V okamžiku jeho pádu dala důrazně najevo, že je Dafiment Banka solventní podnik. Sama prezentovala vznik nových poboček vlastní banky v Irsku, na Kypru a slibovala výstavbu velkého paláce v Bělehradě.\n\nPo bankrotu banky 1. května 1993 se pokoušela uniknout ze země. Na hraničním přechodu Kelebia-Subotica jí byl zabaven cestovní pas. I přesto se jí však podařilo ze Svazové republiky Jugoslávie uprchnout. Nedlouho po pádu banky zemřel její manžel a děti při dopravní nehodě v Maďarsku. \n\nV nepřítomnosti byla obviněna za protiprávní jednání v letech 1991–1997. Provoz pyramidové hry, kterého se sama účastnila, se konal ve spolupráci s bývalým guvernérem Národní banky Srbska Borislavem Atanackovićem. \n\nRoku 2002 byla zatčena v Německu a vydána do Srbska. Následně byla souzena, během pobytu ve vězení onemocněla rakovinou. Během soudního procesu spojení se Slobodanem Miloševićem zcela rozhodně odmítla. Za smrt svého manžela i dětí vinila právě bývalého jugoslávského prezidenta; Miloševiće a Željka Ražnatoviće naopak vinila z vydírání.\n\nV roce 2007 byla souzena ve Švýcarsku kvůli obvinění z podvodu ve výši 210 000 CHF. Po několika dnech vazby byla propuštěna z vězení a vrátila se do Srbska. \n"}
{"id": "1238488", "url": "https://cs.wikipedia.org/wiki?curid=1238488", "title": "Hořepnička", "text": "Hořepnička\n\nHořepnička (\"Lomatogonium\") je rod rostlin z čeledi hořcovité. Jsou to jednoleté nebo vytrvalé byliny s jednoduchými vstřícnými listy. Květy jsou pravidelné, většinou pětičetné. Rod zahrnuje asi 20 druhů a je rozšířen v Evropě, Asii, Severní Americe a Africe. V Evropě rostou 2 druhy, jeden v Alpách a Karpatech a druhý v nejsevernější Evropě. Hořepničky se vyskytují ponejvíce v arktických a alpínských oblastech.\n\nHořepničky jsou jednoleté nebo vytrvalé byliny s plazivou, vystoupavou nebo přímou, jednoduchou nebo větvenou lodyhou. Květy jsou většinou pětičetné, zřídka čtyřčetné nebo naopak až desetičetné, stopkaté, uspořádané v chudých nebo bohatých, úžlabních nebo koncových vrcholících, případně jednotlivé a vrcholové. Kalich je členěný téměř k bázi nebo tvoří zřetelnou kališní trubku. Koruna je kolovitá, na bázi každého korunního lístku jsou 2 nektária. Tyčinky přirůstají na bázi korunní trubky, mají poněkud zploštělé nitky a většinou modré prašníky. Semeník je srostlý ze 2 plodolistů a obsahuje jedinou komůrku s mnoha vajíčky. Blizna je přisedlá a sbíhající po švech semeníku, čnělka chybí. Plodem je tobolka pukající 2 chlopněmi a obsahující mnoho téměř hladkých semen.\n\nRod zahrnuje asi 18 až 24 druhů. Je rozšířen v Evropě, Asii, Severní Americe a omezeně v Africe. Převážná většina druhů se vyskytuje v Himálaji a Číně. Centrum největší druhové diverzity je v horách Čchin-ling a Cheng-tuan. Některé druhy vystupují až do nadmořských výšek nad 5000 metrů. Jediný africký druh (\"L. pleurogynoides\") byl do rodu \"Lomatogonium\" přeřazen v roce 2013 z rodu kropenáč (\"Swertia\"). Vyskytuje se v Malawi a Mosambiku.\n\nV Evropě rostou 2 druhy. \"Lomatogonium carinthiacum\" se vyskytuje v Alpách a Karpatech, dále v Turecku, na Kavkaze a přes Sibiř, Střední Asii a Himálaj až po Japonsko. Další druh, \"L. rotatum\", roste na Islandu a v severním Rusku, v Asii je pak rozšířen až po ruský Dálný východ a Čínu a roste jako jediný zástupce rodu i v Severní Americe a v Grónsku.\n\nRod \"Lomatogonium\" je v rámci čeledi hořcovité řazen do tribu \"Gentianeae\" a subtribu \"Swertiinae\". Nejblíže příbuznými skupinami jsou dle výsledků molekulárních studií rody hořeček (\"Gentianella\"), hořkavka (\"Comastoma\") a někteří zástupci silně polyfyletického rodu kropenáč (\"Swertia\").\n\nCelkem 2 madagaskarské druhy byly přeřazeny do nového rodu \"Klackenbergia\".\n\n"}
{"id": "1238491", "url": "https://cs.wikipedia.org/wiki?curid=1238491", "title": "Beuthener SuSV 09", "text": "Beuthener SuSV 09\n\nBeuthenener Spiel- und Sport-Verein 1909 byl německý fotbalový klub, který sídlil ve slezském městě Beuthen (dnešní Bytom ve Slezském vojvodství). Založen byl v roce 1909, zanikl v roce 1945 po polské anexi Pruského Slezska.\n\nV dobách před událostmi druhé světové války býval jedním z elitních slezských klubů. V letech 1930–1934 se stal klub čtyřikrát v řadě mistrem Severovýchodního Německa, což mu zaručovalo místenku v konečném turnaji o celkového německého mistra. Nejdále klub došel v sezóně 1932/33, kdy se mu povedlo probojovat až do čtvrtfinále. V éře nástupu nacistického režimu přišel ústup ze slávy, který se naplno projevil po vypuknutí druhé světové války. Ta byla pro klub také v konečném součtu likvidační. Po polské anexi Slezska byly všechny německé sportovní sdružení bez výjimek zrušeny. Na základech zrušeného německého klubu byly založeny nové etnicky čisté polské kluby Polonia Bytom a Szombierki Bytom.\n\nZa klub hrávalo mnoho úspěšných fotbalistů německého původu, např.: Richard Malik (legenda klubu a dvojnásobný německý reprezentant; zemřel v roce 1945 na východní frontě), Henri Skiba (po vysídlení ze Slezska nalezl azyl ve Francii, zde se stal v padesátých letech trojnásobným reprezentantem Francie) nebo Josef Famula (po válce úspěšným střelcem St. Pauli).\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1238492", "url": "https://cs.wikipedia.org/wiki?curid=1238492", "title": "Goran Vuković", "text": "Goran Vuković\n\nGoran Vuković (v srbské cyrilici Горан Вуковић; přezdívkou Мајмун/Majmun – doslova Opice 1959, Bělehrad, Jugoslávie – 12. prosince 1994, Bělehrad, Svazová republika Jugoslávie) byl srbský mafián. \n\nSvoji přezdívku získal díky zdatnému lezení po budovách, kterému se věnoval během raných let zločinecké činnosti. Přestože strávil značnou část svého života v Německu, byl považován za člena Voždovackého gangu. Reputaci získal díky vraždě bosse srbské mafie v Německu, Ljubomira Magaše, ke které došlo v listopadu 1986 před budovou místního soudu ve Frankfurtu nad Mohanem. \n\nVuković byl následně 5 let vězněn; po odpykání trestu se vrátil do Jugoslávie, kde přežil celkem pět pokusů o atentát. Kvůli zabití bývalého bosse jugoslávského podsvětí si nadělal značné množství nepřátel. Útočníci se pokusili Vukovićovi vzít život různými způsoby, včetně vypálení protitankové střely na jeho automobil. V prosinci 1994 byl zabit pětadvaceti výstřely po odchodu z bělehradské restaurace. Sám Vuković se domníval, že byl zabit proto, že otevřeně mluvil o obchodu s drogami v jugoslávské policii. Byl toho názoru, že tehdejší politické vedení země mělo seznam zločinců k likvidaci, na němž se nacházelo jeho jméno.\n"}
{"id": "1238493", "url": "https://cs.wikipedia.org/wiki?curid=1238493", "title": "Vladimír Seruga", "text": "Vladimír Seruga\n\nVladimír Seruga (18. ledna 1936 Martin – 20. května 2004 Michalovce) byl československý házenkář a zlatý medailista z mistrovství světa v házené ve Švédsku v roce 1967. Původním povoláním je elektrotechnik.\n\nHráčskou kariéru začínal v týmu TJ Lokomotíva Vrútky. Později přestoupil do týmu Dukla Bratislava. V letech 1959–67 působil v Tatranu Prešov, se kterým v lize získal pět stříbrných medailí. Na konci kariéry hrával Seruga za Lokomotívu Michalovce. \n\n"}
{"id": "1238494", "url": "https://cs.wikipedia.org/wiki?curid=1238494", "title": "M6 (linka metra v Bukurešti)", "text": "M6 (linka metra v Bukurešti)\n\nM6 je plánovaná linka metra v rumunské Bukurešti. Má mít 12 stanic.\n\nZapočetí stavby je plánováno na rok 2017 a dokončena by měla být v roce 2020 nebo 2021. Finanční náklady by se měly pohybovat okolo 1,2 miliardy eur. 300 miliónů eur má přispět Japonská banka pro mezinárodní spolupráci.\n"}
{"id": "1238496", "url": "https://cs.wikipedia.org/wiki?curid=1238496", "title": "Ling-čch’", "text": "Ling-čch’\n\nLing-čch’ (, doslova „pomalá smrt“), také jako ša-čchien-tao (, doslova „smrt od tisíce řezů“) byl zvlášť krutý způsob popravy používaný v Číně. Spočíval v pomalém odřezávání nevelkých kousků těla oběti, které mohlo trvat několik dní. Používal se jako trest za nejzávažnější zločiny: zradu státu, otcovraždu.\n\nZaveden byl v čínském středověku, zrušen koncem vlády dynastie Čching, roku 1905. Ale, viz fotografie, provádělo se i později. Za Čchingů se kvůli odstrašení prováděl na veřejnosti za přítomnosti množství lidí.\n"}
{"id": "1238500", "url": "https://cs.wikipedia.org/wiki?curid=1238500", "title": "Danke Deutschland", "text": "Danke Deutschland\n\nDanke Deutschland (\"Díky, Německo!\") je píseň, která vznikla na začátku roku 1992 v Chorvatsku jako projev díků Německu za diplomatické uznání chorvatského státu během rozpadu Jugoslávie. Německý ministr zahraničí Hans-Dietrich Genscher totiž i přes odpor svých evropských kolegů prosadil, aby Chorvatsko, kde probíhala válka mezi Chorvaty a Srby, bylo uznáno za nezávislý stát.\n\nPíseň ve videoklipu odzpívala zpěvačka Sanja Trumbić, a její vystoupení bylo kritizováno za nízkou uměleckou hodnotu i špatné pochopení geopolitických souvislostí v Evropě obecně.\n\n"}
{"id": "1238501", "url": "https://cs.wikipedia.org/wiki?curid=1238501", "title": "Žlutý hyperobr", "text": "Žlutý hyperobr\n\nŽlutý hyperobr je velmi hmotná hvězda s rozšířenou atmosférou, která patří do spektrální třídy A až K, s hmotností přibližně 20 až 50-násobku hmotnosti Slunce. U žlutých hyperobrů, mezi něž patří například Ró Cassiopeiae v souhvězdí Kasiopeji, byly pozorovány opakované erupce, kvůli kterým hvězda opakovaně nebo dlouhodobě snižuje svou jasnost. Jeví se jako extrémně vzácné hvězdy ve vesmíru. Kvůli velké rychlosti spotřebování jaderného paliva většinou zůstávají na hlavní posloupnosti pouze několik milionů let a následně vybuchnou jako supernova nebo hypernova.\n\nPodle současných fyzikálních modelů hvězd může žlutý hyperobr obsahovat konvektivní jádro obklopené radioaktivní zónou, což je opačně než u hvězd velikosti Slunce, které se skládají z radioaktivního jádra obklopeného konvektivní zónou. Díky extrémně vysokému tlaku v jádrech žlutých hyperobrů jsou části jádra, případně celé jádro, tvořeny z degenerovaného plynu.\n\nDíky absolutní velikosti těchto hvězd, navíc se silným magnetickým polem a velkým uvolňováním energie, nedokážou žlutí hyperobři udržovat povrchový materiál tak jako jiné druhy hvězd. Z toho důvodu mají velmi velkou rozšířenou atmosféru. Někdy se kolem nich nachází disk prachu a plynu, který poskytuje možnost vzniku planetárních soustav kolem těchto hvězd.\n\n"}
{"id": "1238506", "url": "https://cs.wikipedia.org/wiki?curid=1238506", "title": "Ferdinand Vilém Popel z Lobkowicz", "text": "Ferdinand Vilém Popel z Lobkowicz\n\nFerdinand Vilém Popel z Lobkowicz (16. srpna 1647 – 24. ledna 1708) byl příslušník bílinské větve šlechtického rodu Lobkoviců, v roce 1670 byl povýšen do stavu říšských hrabat. Byl císařským komořím, radou nad apelacemi, nejvyšším lovčím Českého království a královským místodržícím v Čechách.\n\nNarodil se jako syn Františka Viléma Popela z Lobkowicz (14. srpna 1616 – 26. února 1670) a jeho manželky (svatební smlouva 28. dubna 1658) Alžběty Eusebie Marie z Talmberka.\n\nStal se císařským komořím, v roce 1667 radou nad apelacemi, dále byl královským místodržícím a v roce 1681 nejvyšším lovčím Českého království. Spolu se svým bratrem Oldřichem Felixem Popelem z Lobkowicz (1650–1722) byl 21. června 1670 povýšen do stavu říšských hrabat.\n\nVlastnil Jezeří a Nové Sedlo. Majetek odkázal svému bratru Oldřichu Felixu Popelovi z Lobkowicz.\n\nOženil se v roce 1676 (svatební smlouva 23. září 1673) s Ludmilou Františkou Vítovou ze Rzavého (14. duben 1656 – 16. březen 1711), dcerou svobodného pána Mikuláše Aleše Víta ze Rzavého na Dobřejovicích a Kateřiny Salomeny Příchovské z Příchovic. V manželství se narodily dvě děti, které však Ferdinand Vilém přežil:\n\nPro Ludmilu Františku to byl už druhý sňatek, poprvé se provdala za Karla z Hammersdorfu.\n\n"}
{"id": "1238512", "url": "https://cs.wikipedia.org/wiki?curid=1238512", "title": "Oldřich Felix Popel z Lobkowicz (1650-1722)", "text": "Oldřich Felix Popel z Lobkowicz (1650-1722)\n\nOldřich Felix Popel z Lobkowicz (asi 1650 – 4. srpna 1722) byl poslední mužský příslušník bílinské větve šlechtického rodu Lobkoviců, v roce 1670 byl povýšen do stavu říšských hrabat. Byl císařským komořím a nejvyšším lovčím Českého království.\n\nNarodil se jako syn Františka Viléma Popela z Lobkowicz (14. srpna 1616 – 26. února 1670) a jeho manželky (svatební smlouva 28. dubna 1658) Alžběty Eusebie Marie z Talmberka.\n\nStal se císařským komořím a v letech 1696–1712 zastával úřad nejvyššího lovčího Českého království. Spolu se svým bratrem Ferdinandem Vilémem Popelem z Lobkowicz (1647–1708) byl 21. června 1670 povýšen do stavu říšských hrabat.\n\n4. srpna 1722 byl zabit padajícím dubem. Pohřben byl 4. října 1722 v pražské Loretě, avšak tělo bylo později převezeno do kostela sv. Václava v Roudnici nad Labem.\n\nVlastnil Jezeří a Nové Sedlo, ze kterých zřídil fideikomis. Svůj majetek odkázal Janovi Jiřímu Kristiánovi z Lobkowicz (1686–1755) z mělnické větve rodu.\n\nOženil se s hraběnkou Marií Josefou z Bubna († 24. květen 1729), dcerou Adama Magnuse z Bubna a Litic a Sabiny Švihovské z Rýzmberka. Zůstali však bezdětní.\n\n"}
{"id": "1238513", "url": "https://cs.wikipedia.org/wiki?curid=1238513", "title": "Baringové", "text": "Baringové\n\nBaringové jsou významná bankéřská rodina ve Velké Británii. Od roku 1762 až do krachu v roce 1995 řídili úspěšnou investiční banku \"Barings Bank\", od 18. století se začali angažovat také v politice, získali několik šlechtických titulů a vlastnili řadu zámků v Anglii.\nDo Anglie přišel v roce 1717 Johann Baring (1697–1748), rodák z Brém. Přijal jméno John a v Exeteru se prosadil jako úspěšný obchodník s vlnou. Jeho synové John (1730–1816) a Francis (1740–1810) založili v roce 1762 bankovní dům \"John and Francis Baring Company\", později pod názvem \"Barings Bank\". Oba bratři stáli na počátku ekonomického vzestupu rodiny a Baringové se stali jednou z nejbohatších bankéřských rodin v Evropě. Francis mimoto vynikl jako autor ekonomických spisů a byl finančním poradcem premiéra W. Pitta mladšího.\nPočátkem 19. století se bankovní dům Baring zapojil do významné transakce s Louisianou mezi Francií a USA (1803). Británie byla tehdy s Francií ve válečném stavu, Napoleon ale nebránil, aby Spojené státy získaly část prostředků formou dluhopisů od britských bank. Za banku Baring vedl jednání v Paříži a ve Washingtonu Alexander Baring (1774–1848), který byl později povýšen na barona Ashburtona (1835). Později byl ještě vyslancem ve Spojených státech a v roce 1842 uzavřel tzv. Smlouvu Ashburton upravující hranice mezi USA a Kanadou. Jeho synovec Francis Baring (1796–1866) byl britským ministrem financí a námořnictva a v roce 1866 získal titul barona Northbrooka.\nV 19. a 20. století získali Baringové dva hraběcí tituly. Nejprve to byl Thomas George Baring, 2. baron Northbrook (1826–1904), který byl místokrálem v Indii (1872–1876) a později ještě ministrem námořnictva (1880–1885). V roce 1876 byl povýšen na hraběte, tento titul ale zanikl v další generaci (1929), takže v této linii Baringové nadále užívají jen titul barona. Druhý hraběcí titul obdržel Evelyn Baring (1841–1917) za své zásluhy v dlouholeté funkce generálního konzula v Egyptě (1883–1907). V roce 1901 získal titul hraběte z Cromeru, z jeho potomstva vynikl Rowland Baring, 3. hrabě Cromer (1918–1991), guvernér Bank of England (1961–1966) a později britský velvyslanec v USA (1971–1974).\n\nDalší peerský titul byl udělen Edwardu Baringovi (1828–1897), který byl v roce 1885 povýšen na barona Revelstoke. Za jeho vedení ale následkem neuvážených investic v Argentině došlo k první vážné krizi banky Baring (1890) a pomoct musela Bank of England. Poslední peerský titul pro rodinu získal Evelyn Baring (1903–1973), který svou kariéru v koloniích završil jako guvernér v Keni (1952–1959) a v roce 1960 byl povýšen na barona Howicka.\nBanka Baring po krizi v roce 1890 byla změněna na společnost s ručením omezeným a osobní zásahy členů rodu do vedení firmy postupně mizely. Po druhé světové válce musela banka čelit konkurenci dalších finančních domů, ale až do svého zániku zůstala důležitým hráčem britské ekonomiky. Díky spekulacím jednoho ze svých zaměstnanců přišla banka v roce 1995 o 827 miliónů liber a musela vyhlásit bankrot. Firmu následně převzala finanční skupina ING.\n\nVysoké zisky z finančního podnikání umožnily Baringům přechod z bankéřské rodiny mezi pozemkovou aristokracii a v 18.–20. století patřilo různým rodovým liniím 13 venkovských sídel a luxusních domů v Londýně. Na rekonstrukce zámků a úpravy parků vynaložili vysoké prostředky, někteří členové rodu měli také zájem o umění a budovali hodnotné obrazové sbírky. Při první krizi banky Baring v roce 1890 došlo k nucenému prodeji několika domů, další ztráty následovaly během 20. století. Nákladná údržba honosných sídel vedla k demolici některých z nich po druhé světové válce.\n\nNejstarším venkovským sídlem Baringů byl zámek Mount Radford House v Exeteru, který koupil v roce 1755 zakladatel banky Baring, Sir John Baring (1730–1816). Jeho potomci zámek upravovali, ale již od roku 1826 sloužil jako škola, počátkem 20. století byl pak zbořen. V letech 1853–1906 patřil Baringům rozsáhlý zámek Norman Court v hrabství Wiltshire, který předtím vlastnil jejich příbuzný Charles Wall. Ten byl také iniciátorem přestavby zámku počátkem 19. století do podoby luxusního sídla, jež pak za Baringů nedoznalo žádných změn. V roce 1906 přešel Norman Court prodejem na Washingtona Singera, dědice firmy vyrábějící šicí stroje (dnes je zde škola).\nNejvýznamnějším majetkem Baringů byl zámek Stratton Park v Hampshire, který koupil v roce 1798 Sir Francis Baring od Russellů. Historie zdejšího zámku je bohatá, ale teprve za Baringů se stal významným rodinným sídlem. Počátkem 19. století inicioval Francis Baring přestavbu v klasicistním stylu, poměrně jednoduchou architekturu oživovalo impozantní toskánské sloupoví. Následující generace Baringů zde soustředily cennou obrazovou sbírku, péče byla věnována i parku. Sedmý baron Ashburton nechal zámek v roce 1963 zbořit a na jeho místě postavit nový dům. Demolici předcházel dlouhý spor s památkáři, kteří chtěli zachovat vstupní sloupoví jako jeden z prvních antikizujících prvků v britské architektuře 19. století. Sloupoví bylo nakonec zachováno a dnes jako samostatně stojící torzo tvoří nevšední artefakt.\nV linii hrabat z Cromeru byl sídlem Baringů zámek Cromer Hall v hrabství Norfolk. Panství koupil v roce 1823 Henry Baring (1774–1848) a koncem dvacátých let 19. století došlo k přestavbě zámku v novogotickém stylu. Počátkem 20. století zde pobýval spisovatel A. C. Doyle a podle znalců jeho díla se Cromer Hall stal předobrazem sídla rodu Baskervillů v románu Pes baskervillský.\n\n"}
{"id": "1238514", "url": "https://cs.wikipedia.org/wiki?curid=1238514", "title": "Thomas Baring, 1. hrabě Northbrook", "text": "Thomas Baring, 1. hrabě Northbrook\n\nThomas Baring, 1. hrabě z Northbrooku (\"Thomas George Baring, 1 Earl of Northbrook, 1 Viscount\" \"Baring of Lee, 2 Baron Northbrook\") (22. ledna 1826 Londýn – 15. listopadu 1904 Stratton Park, Hampshire, Anglie) byl britský státník z významné bankéřské rodiny Baringů. V několika liberálních kabinetech zastával vládní úřady, vrcholem jeho kariéry byla funkce místokrále v Indii, poté byl povýšen na hraběte.\n\nNarodil se v Londýně jako nejstarší syn 1. barona Northbrooka. S vyznamenáním vystudoval v Oxfordu a svou kariéru zahájil jako osobní tajemník několika ministrů. V letech 1857–1866 byl poslancem Dolní sněmovny za liberály, souběžně začal zastávat nižší úřady ve vládním aparátu (civilní lord admirality 1857-1858, státní podsekretář pro Indii 1859-1864, státní podsekretář vnitra 1864-1866). Po otci zdědil v roce 1866 titul barona a přešel do Sněmovny lordů, téhož roku byl prvním tajemníkem admirality a později státním podsekretářem války (1868–1872), v roce 1869 se stal členem Tajné rady.\n\nPo atentátu na hraběte z Mayo v únoru 1872 byl jmenován indickým místokrálem, funkci převzal v květnu téhož roku. Věnoval se především ekonomickému rozvoji, mimo jiné s ohledem na snížení důsledků hladomoru v letech 1873–1874. Politické záměry se mu ale nepodařilo prosadit proti ministrovi pro Indii (vévoda z Argyllu). Úřad místokrále složil po čtyřech letech v dubnu 1876 a po návratu do Británie byl povýšen na hraběte z Northbrooku.\n\nNěkolik let žil v soukromí, získal ale několik čestných postů, stal se členem Královské společnosti a v letech 1879–1880 byl prezidentem Královské zeměpisné společnosti, obdržel čestné doktoráty na univerzitách v Oxfordu a Cambridge. Po jmenování liberální vlády Williama Gladstona se stal členem kabinetu jako první lord admirality (ministr námořnictva, 1880-1885). Podporoval námořní zbrojení a výstavbu nových lodí, v roce 1884 byl mimořádným vyslancem v Egyptě. Do další Gladstonovy vlády v roce 1886 odmítl vstoupit pro nesouhlas se směřováním vnitřní politiky.\n\nZemřel na rodovém sídle \"Stratton Park\" v hrabství Hampshire. Dědicem titulů byl syn Francis George Baring, 2. hrabě z Northbrooku (1850–1929), jehož úmrtím pak hraběcí titul zanikl.\n\n Hrabata z Northbrooku\n"}
{"id": "1238515", "url": "https://cs.wikipedia.org/wiki?curid=1238515", "title": "Evelyn Baring, 1. hrabě Cromer", "text": "Evelyn Baring, 1. hrabě Cromer\n\nEvelyn Baring, 1. hrabě z Cromeru (\"Evelyn Baring, 1st Earl of Cromer, 1st Viscount Cromer,\" \"1st Viscount Errington, 1st Baron Cromer\") (26. února 1841 Cromer Hall, Norfolk, Anglie – 29. ledna 1917, Londýn) byl britský státník a diplomat, jako generální konzul byl v Egyptě na přelomu 19. a 20. století dlouholetým představitelem britské koloniální nadvlády.\n\nPocházel z významné bankéřské rodiny Baringů, byl nejmladším synem Henryho Baringa (1774–1848) z jeho druhého manželství. Studoval na vojenské akademii ve Woolwichi a vstoupil do armády, kde dosáhl hodnosti majora. Během vojenské služby si jako samouk doplnil vzdělání, naučil se řecky a italsky. V letech 1872-1876 byl tajemníkem indického místokrále, kterým byl jeho bratranec hrabě Northbrook. V roce 1877 byl jmenován jedním ze zahraničních kontrolorů zadluženého Egypta a setrval zde do roku 1879. V letech 1880–1883 byl státním sekretářem financí v Indii.\n\nV roce 1883 se vrátil do Egypta, který mezitím okupovala britská armáda a byl zde jmenován generálním konzulem. I když měl jen status diplomatického zástupce, Egypt byl tehdy pod faktickou britskou nadvládou a Baring disponoval značným vlivem. Měl snahu ze zaostalého Egypta učinit moderní stát a politika byla Baringovou prioritou, stejně tak bylo pro Británii důležité udržet Suezský průplav jako součást námořní cesty do Indie. Na druhou stranu, hospodářství a školství v této době zaostávalo. Funkci generálního konzula opustil v roce 1907 ze zdravotních důvodů a vrátil se do Anglie.\n\nZa zásluhy obdržel několik britských i zahraničních vyznamenání, v roce 1892 byl povýšen na barona a nakonec v roce 1901 na hraběte z Cromeru (titul byl odvozen od rodového sídla \"Cromer Hall\" v Norfolku). Byl členem Královské společnosti a získal čestné doktoráty na univerzitách v Cambridge a Oxfordu. Byl velmi vzdělaný, dobře mluvil latinsky, řecky, francouzsky, italsky a turecky, naopak přes dlouhodobý pobyt v Egyptě se odmítl naučit arabštinu, kterou považoval za jazyk nižších tříd. To korespondovalo s jeho celoživotním postojem vysoce postaveného Angličana a stoupence britského imperialismu. Po návratu do Anglie vydal několik knih s egyptskou tematikou.\n\nVysokých postů v koloniální správě dosáhli i jeho synové, vnuk George Rowland Baring, 4. hrabě z Cromeru (1918–1991), byl guvernérem Bank of England a poté velvyslancem v USA.\n\n Hrabata z Cromeru\n"}
{"id": "1238517", "url": "https://cs.wikipedia.org/wiki?curid=1238517", "title": "CH hvězda", "text": "CH hvězda\n\nCH hvězda je hvězda, která se vyznačuje přítomností velmi silných CH absorpčních čar ve svém spektru. Patří sem hvězdy populace II, což znamená že jejich věk je ve srovnání s jinými hvězdami průměrný, obsahují málo kovů a jejich jas ve srovnání s C-N uhlíkatými hvězdami je podprůměrný. Mnohé známé CH hvězdy patří mezi dvojhvězdy a předpokládá se, že všechny CH hvězdy mohou být dvojhvězdy. Podobně jako baryové hvězdy, jsou pravděpodobně výsledkem přemístění hmoty z bývalé klasické uhlíkové hvězdy, ze které se stal bílý trpaslík.\n\n"}
{"id": "1238519", "url": "https://cs.wikipedia.org/wiki?curid=1238519", "title": "Třída Island", "text": "Třída Island\n\nTřída Island jsou kutry Pobřežní stráže Spojených států amerických. Celkem bylo postaveno 49 jednotek této třídy. Staly se náhradou starších tříd \"Point\" a \"Cape\". Mezi jejich hlavní úkoly patří průzkum, prosazování práva a mise SAR. Postupně je nahrazují kutry třídy \"Sentinel\". Na počátku roku 2012 bylo ve službě 41 a k říjnu 2016 již jen 27 kutrů třídy \"Island\". Dalšími uživateli třídy jsou Gruzie, Kostarika, Pákistán, Ukrajina a organizace Sea Shepherd Conservation Society.\n\nAmerická loděnice Bollinger Shipyards v Lockportu ve státě Louisiana na přelomu 80. a 90. let postavila celkem 49 kutrů této třídy. Prvních 16 kusů přitom bylo objednáno v srpnu 1984. Do služby vstoupily v letech 1985–1992. Třída se dělí do tří podskupin, označených A (WPB-1301 až WPB-1316), B (WPB-1317 až WPB-1337) a C (WPB-1338 až WPB-1349).\n\nPlavidla mají ocelový trup a nástavby ze slitin hliníku. Skupiny B a C měly trup zesílen kvůli únavovým trhlinám, které se objevily u plavidel první série. Jsou vyzbrojena jedním 25mm kanónem Bushmaster a dvěma 12,7mm kulomety M2HB. Pohonný systém tvoří dva diesely o celkovém výkonu 5820 bhp, pohánějící dva lodní šrouby. Zatímco plavidla verzí A a B mají motory Paxman-Valenta 16 CM, verze C má motory Caterpillar 3516. Energii dodávají dva diesel-generátory Caterpillar 3304T o výkonu 99 KW. Nejvyšší rychlost dosahuje 29 uzlů. Dosah je 3380 námořních mil při rychlosti 8 uzlů. Vytrvalost je 5 dní.\n\nV roce 2002 zahájený program rozvoje pobřežní stráže \"Integrated Deepwater System Program\" zahrnoval také výraznou modernizaci třídy \"Island\". Jejich trup měl být prodloužen asi o 4 metry (13 stop) a vybaven záďovou rampou pro spouštění sedmimetrového rychlého inspekčního člunu \"Short Range Prosecutor\" (SRP). Nová nástavba měla umožnit službu genderově smíšených posádek, přičemž vylepšena byla také elektronika, navigační a komunikační systémy. Do zastavení tohoto programu v roce 2005 bylo společností HBJV (joint venture loděnic Bollinger a VT Halter Marine) modernizováno osm kutrů. Ukázalo se, že modernizace byla velmi nepovedená a plavidla trpěla řadou problémů, včetně deformací trupu. Všech osm modernizovaných člunů proto bylo roku 2006 zcela vyřazeno.\n\n\n\n\n\n"}
{"id": "1238520", "url": "https://cs.wikipedia.org/wiki?curid=1238520", "title": "Podkovka (rybník)", "text": "Podkovka (rybník)\n\nPodkovka je malý rybník nacházející se v kaskádě putimských rybníků na bezejmenném pravostranném přítoku Blanice u jihočeské Putimi. Leží pod hrází rybníka Střední Putim, jako jeden ze tří malých čtvercových rybníčků, které se zde nacházejí. Je napájen přepadem ze Střední Putimi a odtéká do rybníka Netušil. Jeho břehy jsou zalesněné. Na severu a východě prochází cesta spojující hráze jednotlivích rybníků, na východě za touto cestou je pak železniční trať Zdice–Protivín. Rozměry rybníka jsou zhruba 65 na 66 m. Hráz je orientována na jihovýchodě a tvoří zhruba 67metrový předěl s rybníkem Netušil, pokračuje dále k západu a tvoří hráz dalším menším vodním nádržím. Rybník vznikl pře rokem 1869.\n"}
{"id": "1238530", "url": "https://cs.wikipedia.org/wiki?curid=1238530", "title": "Vitický potok", "text": "Vitický potok\n\nVitický potok (též Dalovický potok) je vodní tok v okrese Karlovy Vary. Je dlouhý 17,1 km, plocha jeho povodí měří 48,9 km² a průměrný průtok v ústí je 0,41 m³/s.\n\nPotok pramení v Krušných horách na severní straně vrchu Trousnice ve výšce 911 m n. m. Od pramene teče krušnohorskými lesy k jihozápadu, ale brzy se otočí směrem na jih k Fojtovu. Na jeho jižním konci mění směr k jihovýchodu a protéká Děpoltovicemi a posléze Nivami. Na severním okraji Děpoltovic opouští Krušné hory a vtéká do Sokolovské pánve. Vzápětí zleva přijímá Lužecký potok, ale největším přítokem je levostranný Sadovský potok. Dále protéká již jen Dalovicemi, u kterých se v nadmořské výšce 366 metrů vlévá zleva do Ohře na jejím 166. říčním kilometru. V povodí potoka se nachází vodní plochy s celkovou rozlohou 98,3 hektarů. Mezi největší z nich patří Děpoltovický rybník nebo Velký rybník u Hroznětína.\n"}
{"id": "1238536", "url": "https://cs.wikipedia.org/wiki?curid=1238536", "title": "Seznam vrcholů v Podorlické pahorkatině", "text": "Seznam vrcholů v Podorlické pahorkatině\n\nSeznam vrcholů v Podorlické pahorkatině obsahuje pojmenované podorlické vrcholy s nadmořskou výškou nad 650 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 650 m. Celkem jich je 19, z toho 2 s výškou nad 800 m a 8 s výškou nad 700 m. Nejvyšší horou je Špičák s nadmořskou výškou 841 m, který se nachází v geomorfologickém okrsku Sedloňovská vrchovina.\n\nSeznam vrcholů podle prominence obsahuje všechny podorlické vrcholy s prominencí (relativní výškou) nad 100 m bez ohledu na nadmořskou výšku. Celkem jich je 10. Nejprominentnějším vrcholem je Chlum (152 m), nejvyšší Špičák má prominenci 118 m.\n\n"}
{"id": "1238537", "url": "https://cs.wikipedia.org/wiki?curid=1238537", "title": "Římskokatolická farnost u kostela Nejsvětější Trojice v Podskalí Praha-Nové Město", "text": "Římskokatolická farnost u kostela Nejsvětější Trojice v Podskalí Praha-Nové Město\n\nŘímskokatolická farnost u kostela Nejsvětější Trojice v Podskalí Praha-Nové Město je územním společenstvím římských katolíků v rámci I. pražského vikariátu pražské arcidiecéze.\n\nVes Podskalí je doložena již ve 12. století a jejím farním kostelem byl původně kostelík svatých Kosmy a Damiána. Ten se později stal součástí areálu Emauzského kláštera. Na Podskalí vedle toho existovaly tři další sakrální objekty. Jako farní kostel byl založen kostel svatého Antonína, který podle legendy byl postaven z ušetřeného stavebního materiálu ze stavby Emauz. V roce 1420 tento kostel vyhořel v důsledku střetů pražských husitů s katolickou posádkou na Vyšehradě. Na jeho místě bylo přes padesát let pouhé spáleniště. V roce 1476 byl na stejném místě postaven kostel nový, zasvěcený Nejsvětější Trojici.\n\nOstatní sakrální objekty na Podskalí postupně zanikly a kostel Nejsvětější Trojice se stal duchovním centrem pro celou čtvrť. V roce 1728 byl kostel barokizován, přičemž si však udržel venkovský ráz. V roce 1751 byla přistavěna boční, tzv. \"dušičková kaple\", a v letech 1781-1782 byla k západnímu průčelí přistavěna věž se zvonicí. Za Josefa II. byl zrušen dosavadní hřbitov kolem kostela. Jako jedna z mála původních staveb přečkal také asanaci Podskalí na přelomu 19. a 20. století. V důsledku asanace však došlo ke zvednutí terénu kolem kostela, takže tento se nachází pod úrovní okolí.\n\nNa území podskalské farnosti se od roku 1347 nachází Emauzské opatství benediktinského řádu (Slovanská benediktinská kongregace svatého Vojtěcha). V ulici Na Slupi se nachází konvent sester alžbětinek, při kterém sestry provozují léčebnu dlouhodobě nemocných.\n\nFarnost nemá vlastního duchovního správce, je spravována ex currendo z Týnské farnosti na Starém Městě, přičemž bohoslužby zajišťuje v místě ustanovený výpomocný duchovní. Klášterní kostel v Emauzích má vlastního rektora. Kostel sv. Kosmy a Damiána v Emauzském klášteře slouží k bohoslužbám řeckokatolické církvi, jeho rektorem je oblát emauzských benediktinů. Při kostele sv. Jana Nepomuckého byla s platností od 1. října 2016 zřízena německojazyčná personální farnost.\n\n\n"}
{"id": "1238538", "url": "https://cs.wikipedia.org/wiki?curid=1238538", "title": "Marko Perković", "text": "Marko Perković\n\nMarko Perković (27. října 1966, Čavoglave, SFRJ; známý též pod přezdívkou Thompson) je chorvatský zpěvák, frontman skupiny Thompson. V Chorvatsku je znám především díky nacionalistickému repertoáru svých písní, včetně řady takových, které byly populární v období existence Nezávislého státu Chorvatsko.\n\nPerković vyrůstal v rodině, jejíž otec pracoval jako gastarbaiter v Západním Německu. V roce 1991 dokončil studia na střední škole a složil ve Splitu maturitu. Následně vstoupil do Sboru národní gardy, kde bojoval proti Srbům, kteří se v létě 1991 vzbouřili v oblasti Vojenské hranice a vytvořili si vlastní státní útvar Republiku Srbskou Krajinu. Podle amerického samopalu Thompson získal mezi svými spolubojovníky přezdívku, která mu poté zůstala i během profesní kariéry. Během boje o svoji rodnou vesnici složil píseň \"Bojna Čavoglave\" (Jednotka Čavoglave), která odstartovala jeho hudební kariéru a glorifikovala pozici ozbrojence, válčícího proti srbským vzbouřencům.\n\nHudební kariéru přerušil v letech 1998–2002. Poté uskutečnil v Záhřebu a dalších chorvatských městech několik koncertů, které měly desetitisícovou účast. Ačkoliv byl populárním i v Západní Evropě, některá jeho vystoupení byla zrušena z důvodu přílišného nacionalismu při vystupování. Chorvatská nacionalistická hesla (např. Za dom spremni) i náboženská jsou častým prvkem Perkovićových textů. Bývá proto obviňován ze sympatiím k ustašovskému hnutí a chorvatskému nacionalismu.\n\n\n\n"}
{"id": "1238539", "url": "https://cs.wikipedia.org/wiki?curid=1238539", "title": "Ratměřice (zámek)", "text": "Ratměřice (zámek)\n\nZámek Ratměřice se nachází v obci Ratměřice v okrese Benešov. Klasicistní zámek, jehož historie sahá až do začátku 18. století, v současnosti slouží jako ubytovací a kongresové centrum se zámeckým parkem. Nejvýrazněji jeho podobu ovlivnil rod Chotků (18. století), Kabešů (19. století) a současný majitel Tomáš Novák.\n\nZámek je kulturní památkou České republiky\n\nHistorie zámku sahá až do začátku 18. století, kdy původní barokní zámek nechali postavit pánové Kořenští z Terešova. Tato stará česká vladycká rodina vlastnila v letech 1702 až 1719 panství zahrnující také vesnice Jankov a Ratměřice. Kořenští z Terešova pocházeli z Terešova na Plzeňsku. Mezi českou šlechtou se z tohoto rodu prosadil až Václav František, který byl roku 1676 povýšen do panského stavu. Jeho syn Jan Antonín Lukáš byl pak roku 1705 povýšen až do stavu hraběcího. Právě Jan Antonín Lukáš Kořenský koupil roku 1702 Ratměřice spolu s Jankovem. Jankov byl tehdy a je dodnes větší a významnější než Ratměřice, ale původní panské sídlo v Jankově potřebám panstva nevyhovovalo. Proto své sídlo přenesli do Ratměřic, kde tak vznikl barokní zámek.\n\nDalší známí majitelé zámku byli až baroni ze Sterndhalu, kteří zámek vlastnili v letech 1751 až 1830.\n\nDo současné podoby zámku v Ratměřicích se výrazně promítlo vlastnictví rodu Chotků. V roce 1830 zámek i téměř celé jankovsko-ratměřické panství koupila hraběnka Henrietta Chotková z Chotků a Vojína za 106.875 zlatých. Roku 1838 došlo ke koupi zbývajícího podílu a od té doby se zámek i panství dostalo do trvalejšího vlastnictví rodu Chotků.\n\nDne 9. srpna 1853 nechala oba středočeské statky přepsat na syny Ottu a Rudolfa. Ratměřickému zámku se věnoval především Otta Ferdinand Chotek z Chotkova a Vojnína (1816-1889), který byl autorem jeho klasicistní přestavby a zakladatelem přilehlého anglického krajinářského parku. Park se stal známým především dvěma exempláři sekvojovce obrovského, které je zde možné vidět dodnes a jsou největší v České republice.\n\nOtto se nikdy neoženil a zůstal bezdětný. Zemřel ve Vídni ve svém paláci a ve Vídni byl také pohřben. Po jeho smrti prodal zadlužený Jankov s Ratměřicemi a Vlčkovicemi jeho bratr Rudolf v prosinci 1898 Josefovi a Viktorii Černým.\n\nV roce 1925 se novou majitelkou stala Milada Kabešová. Jejím manželem byl JUDr. Vladimír Kabeš – průmyslník a spoluzakladatel výrobce letadel Aero. Vedle letecké výroby začal roku 1929 vyrábět také automobily, které vynikaly dobrými vlastnostmi a nízkou cenu. Největší úspěch přinesl firmě typ 10 HP „cililink“. Vladimír Kabeš vedl podnik až do roku 1945. Zemřel o dva roky později ve věku jedenašedesáti let.\n\nVladimír Kabeš po sobě zanechal jediného syna, po otci také Vladimíra a právníka, který se tak stal posledním z majitelů ratměřického zámku z rodu Kabešů. Po druhé světové válce byl zámek JUDr. Vladimíru Kabešovi mladšímu znárodněn a od té doby jej vlastnil stát.\n\nOd roku 1946 jej užívali:\n\nV 90. letech 20. století byl ratměřický zámek a park v restituci vrácen JUDr. Vladimíru Kabešovi, Ústav sociální péče budovu zámku uvolnil. I když staronový vlastník žil dlouhodobě v USA, stačil nákladně opravit stovky metrů zdí kolem parku a altán v jižní části ohradních zdí. Vladimír Kabeš zemřel 11. dubna 2009 ve Washingtonu ve věku 91 let. Od jeho smrti zámek i park postrádaly soustavnou péči a chátraly.\n\nObnovy zámku i parku do současné podoby se ujal poslední majitel, podnikatel v polygrafickém průmyslu Ing. Tomáš Novák, který zámek koupil v roce 2010. Vybudoval zde hotel s restaurací a kongresovými prostory. \n\nV revitalizovaném zámeckém parku se nachází přes 60 druhů listnatých a 30 jehličnatých stromů a keřů. Nejvzácnější jsou dva unikátní sekvojovce obrovské, které byly vyhlášeny památnými stromy. Sekvojovce jsou nejvyšší zástupci svého druhu v České republice. Oba stromy se tyčí do výšky přes 42 metrů a jsou přes 160 let staré. Nechal je zde vysadit již hrabě Otto Chotek. \n\nV parku dále rostou např. japonské jedle Mikko a jedle Veitchova, jedle kavkazská či jinan dvoulaločný, který je jedním z nejstarších rostlinných druhů vůbec. Roste zde i vzácný smrk východní, pocházející z Malé Asie, nebo liliovník tulipánokvětý.\n\n\n"}
{"id": "1238541", "url": "https://cs.wikipedia.org/wiki?curid=1238541", "title": "Helmut Hasse", "text": "Helmut Hasse\n\nHelmut Hasse (25. srpna 1898 Kassel, Německé císařství - 26. prosince 1979 Ahrensburg, Německo) byl německý matematik. Zabýval se především teorií čísel, speciálně p-adickými čísly a algebraickou teorií čísel.\n\n"}
{"id": "1238545", "url": "https://cs.wikipedia.org/wiki?curid=1238545", "title": "Šen-čou 11", "text": "Šen-čou 11\n\nŠen-čou š’-i chao (; doslova: „Božská loď číslo jedenáct“) je čínský pilotovaný vesmírný let v rámci programu Šen-čou. Jde o šestý čínský pilotovaný vesmírný let, při kterém se kosmická loď typu Šen-čou poprvé spojila s čínskou vesmírnou stanicí Tchien-kung 2. Start kosmické lodi s dvoučlennou posádkou se uskutečnil dne 16. října 2016 z kosmodromu Ťiou-čchüan.\n\nLet Šen-čou 11 vystartoval dne 16. října 2016 o 23:30:31,409 světového času (UTC) z kosmodromu Ťiou-čchüan pomocí nosné rakety Dlouhý pochod 2F. Na palubě kosmické lodi se nacházela poprvé od letu Šen-čou 6 pouze dvoučlenná posádka, kterou tvoří veterán dvou kosmických letů, velitel Ťing Chaj-pcheng, a nováček z výběru čínských kosmonautů v roce 2010, operátor Čchen Tung.\n\nHlavním cílem mise je spojení s druhou čínskou vesmírnou stanicí, Tchien-kung 2, nabytí zkušeností z následného 30denního pobytu na stanici a vyzkoušení systémů podpory života stanice.\n\nDva dny po startu a pěti korekcích oběžné dráhy se kosmická loď Šen-čou 11 přiblížila k vesmírné stanici Tchien-kung 2 na vzdálenost 52 kilometrů. Šen-čou 11 se se stanicí Tchien-kung 2 úspěšně spojil dne 18. října 2016 v 19:24 UTC v momentě, kdy loď spolu se stanicí letěly ve výšce 393 km. Oba kosmonauti pak přešli na stanici a začali s plánovanými pracemi.\n"}
{"id": "1238546", "url": "https://cs.wikipedia.org/wiki?curid=1238546", "title": "Pomník Franze Kafky", "text": "Pomník Franze Kafky\n\nPomník Franze Kafky je socha nacházející se v Praze na rozhraní Starého Města a Josefova mezi presbytářem Kostela svatého Ducha a Španělskou synagogou u pěšího průchodu mezi Vězeňskou a Dušní ulicí. Pomník je umístěn tematicky, protože v již neexistujícím domě v Dušní ulici čp. V/187 Franz Kafka bydlel. Pomník vytvořený Jaroslavem Rónou byl odhalen v roce 2003, dva roky poté, co tento autor vyhrál soutěž na jeho vytvoření.\n\nPomník je odlit z bronzu, je vysoký 3,75 m a váží 800 kg. Jeho podoba je inspirována Kafkovým dílem Popis jednoho zápasu. Jde o sousoší tvořené dvěma těly, jedno z nich je mužská postava v obleku, které ovšem z rukávů nevycházejí ruce a nemá hlavu; za krkem jí sedí menší postava, která je kompletní a má představovat samotného Franze Kafku.\n"}
{"id": "1238548", "url": "https://cs.wikipedia.org/wiki?curid=1238548", "title": "Leonore Bartsch", "text": "Leonore Bartsch\n\nLeonore (Leo) Julia Roberta Bartsch (14. září 1988, Göttingen) je německá zpěvačka a skladatelka. \n\nV roce 2008 se stala zakládající členkou dívčí skupiny Queensberry – byla první vybrána porotou v soutěži Popstars 2008. Jako součást skupiny dabovala v němčině postavu Jeanette ve filmech Alvin a Chipmunkové 2 a 3. V roce 2012 skupinu opustila a vydala se na sólovou dráhu. Vydala 3 písně jako soundtrack k německému filmu Hanni a Nanni 2 a titulní píseň k filmu Hanni a Nanni 3. Poté (2014) se stala členkou dívčího dua Resaid, které je zaměřeno především na akustické verze písní z 90. let. Od roku 2016 však duo tvoří jiné zpěvačky. Leo byla viděna v německých verzích soutěží Pevnosti Boyard a Prostřena. V roce 2016 se stala součástí seriálu \"Adam sucht Eva\", který se odehrává na tropickém ostrově Tikehau.\n"}
{"id": "1238550", "url": "https://cs.wikipedia.org/wiki?curid=1238550", "title": "August Kirstein", "text": "August Kirstein\n\nAugust Josef Kirstein (21. srpna 1856 Koźle – 7. června 1939 Vídeň) byl rakouský architekt.\n\nNarodil se ve slezském městě Koźle (Kozlí). Po ukončení gymnázia v Ratiboři (Horní Slezsko) se dva roky učil u architektů Ryllmanna a Heydena v Berlíně. Maturitu složil v roce 1875 na státní odborné škole ve Vídni. Od roku 1876 studoval na vídeňské Akademii výtvarných umění ve Vídni u Friedricha von Schmidta. V době studií pracoval v ateliéru Fridricha von Schmidta a od roku 1882 byl jmenován stavbyvedoucím katedrály sv. Petra a Pavla v Pětikostelí (Pécs) v Maďarsku. Po smrti Schmidta v roce 1891 dokončil přestavbu katedrály. V roce 1892 začal spolupracovat s Fridrichem Ohmannem. Společně postavili muzea v Magdeburgu a v letech 1901–1904 Bad Deutsch-Altenburg. V roce 1902 získal rakouské občanství.\n\nAugust Kirstein se věnoval výstavbě a obnově sakrálních památek v duchu přísného historismu, zvláště restaurování gotické architektury.\n"}
{"id": "1238555", "url": "https://cs.wikipedia.org/wiki?curid=1238555", "title": "Martin Gregor (házenkář)", "text": "Martin Gregor (házenkář)\n\nMartin Gregor (8. března 1940 Žilina, Slovenský štát – 29. března 2006 Prešov, Slovensko ) byl československý házenkář a zlatý medailista z mistrovství světa v házené ve Švédsku v roce 1967. Pracoval jako vysokoškolský pedagog na katedře tělesné výchovy Univerzity Pavla Jozefa Šafárika v Prešově.\n\nHráčskou kariéru začínal v týmu Spartak Bytča. Během vojny působil jednu sezonu v týmu Dukla Praha (v roce 1963 s ním získal titul mistra republiky a Pohár mistrů evropských zemí.) Později přestoupil do týmu Tatran Prešov, se kterým slavil ligový mistrovský titul dvakrát (1969 a 1971).\n\nPo ukončení hráčské kariéry se uchytil jako trenér. V letech 1986 a 1987 dovedl k vítězství ženský tým ZVL Prešov. Dalšího úspěchu se dočkal v roce 1993, kdy pod jeho vedením získal Tatran Prešov federální titul. Později převzal vedení mužského slovenského národního týmu. V roce 2001 trénoval tým ŠKP Sečovce. Začátkem roku 2005 začal působit jako trenér slovenského reprezentačního družstva žen. Kvůli nemoci však post po pěti měsících složil.\n"}
{"id": "1238558", "url": "https://cs.wikipedia.org/wiki?curid=1238558", "title": "Žebrolístek žebříčkový", "text": "Žebrolístek žebříčkový\n\nŽebrolístek žebříčkový (\"Chamaebatiaria millefolium\") je opadavý keř, jediný druh monotypického rodu žebrolístek. Bývá pěstován pro dlouhá květenství bílých květů, odolnost vůči suchu a minimální potřebu péče. Keř pochází z xerofytních oblastí západní Severní Ameriky, kde je původním druhem ve státech Arizona, Kalifornie, Idaho, Nevada, Oregon a Utah.\n\nRoste obvykle na plném slunci na suchých, skalnatých, křovinatých stráních či ve světlých horských jehličnatých lesích. Na půdu je nenáročný, postačí na živiny chudá, dobře propustná zemina. Je významný svou extrémně nízkou spotřebou vody, na mnoha nehostinných místech roste ve společnosti kaktusů. Dobře roste i v nadmořské výšce okolo 3000 m.\n\nVzpřímený, hustě rozvětvený, aromatický keř dorůstá v domovině do výšky 1 až 2 m, ve středoevropských podmínkách bývá zhruba poloviční. Z kořenů sahajících do hloubky nejméně 1 m vyrůstají větve, které jsou v mládí červenohnědá a porostlé žláznatými chloupky. Později olysávají, kůra jim šedne, odlupuje se v pásech a je výrazně skvrnitá a má jizvy. V dospělosti keř přirůstá jen pomalu, lze jej tvarovat řezem.\n\nChlupaté a mírně lepkavé listy s drobnými palisty vyrůstají střídavě, na koncích větví bývají však nahloučené. Jsou šedavě zelené, v obryse kopinaté, 2 až 8 cm dlouhé a dvakrát zpeřené, připomínají listy kapradin. Drobné listové segmenty jsou asi 1,5 mm velké, tupě zaoblené a slabě vroubkované. Existují populace, které jsou na zimu neopadavé, v našich podmínkách však starší listy opadávají a zůstávají zelené jen štětičky nových listů.\n\nBělavé, pětičetné, oboupohlavné květy o průměru 1 cm vyrůstají na koncích větviček v hroznech nebo latách až 12 cm dlouhých . Vytrvalý kalich má asi 3 mm dlouhé, zelené, trojúhelníkové, špičaté, vně hustě pýřité lístky. Korunní lístky jsou bílé, okrouhle vejčité a asi 5 mm dlouhé. V češuli vyrůstají četné (okolo 50) volné tyčinky s okrouhlými, žlutými prašníky. Horních semeníků bývá až pět, vespod jsou srostlé a mají nejčastěji po dvou vajíčkách. Květy rozkvétající od června do srpna jsou opylovány hmyzem. Ploidie druhu je 2n = 18.\n\nPlody jsou kožovité měchýřky obalené v přetrvávajícím kalichu. Obsahují jedno až dvě hnědá, podlouhlá, úzce vřetenovitá, hrbolatá, na každém konci zploštělá semena s masitým endospermem. Dozrávají od srpna do října.\n\nPro získání semen se plody sklízejí trháním, stříháním nebo třesením v době, kdy již jsou suché a hnědé, ale ještě neotevřené. Foukáním teplého vzduchu se otrhané měchýřky otevřou. Čerstvá semena nejsou dormantní a jsou schopná ve vlhké půdě okamžitě klíčit. Semena vysušená skladováním se získané dormance zbaví pobytem v chladném prostředí po dobu jednoho až třech měsíců. Mohou se vysévat přímo na stanoviště nebo předpěstovat, dobře se přesazují; optimální teplota pro výsev je 18 až 25 °C, klíčí epigeicky. Pro zakořenění potřebuje semenáč občasnou zálivku jen prvý rok. Vegetativně se žebrolístky rozmnožují jen málo.\n\nBývá vysazován na skalnatá místa nebo na lemy suchých cest jako okrasný keř a na jeho dlouho kvetoucí a nektar obsahující květy se slétá mnoho opylovačů. Používá se také v obtížně schůdných a málo navštěvovaných oblastech pro vyznačení hranic pozemku. Domorodí obyvatelé mladé, vonné listy suší a vaří se z nich čaj při žaludeční nevolnosti.\n\n"}
{"id": "1238562", "url": "https://cs.wikipedia.org/wiki?curid=1238562", "title": "Rudolf Havlík (házenkář)", "text": "Rudolf Havlík (házenkář)\n\nRudolf Havlík (28. května 1938 Starý Plzenec, Československo – 16. prosince 2015) byl československý házenkář a zlatý medailista z mistrovství světa v házené ve Švédsku v roce 1967. Hrával na postu spojka.\n\nHráčskou kariéru začínal v týmu Spartak Starý Plzenec. V roce 1956 pak hrál chvíli za Škodu Plzeň. Později přestoupil do týmu Dukla Praha, kde působil několik sezon (1956/73). S Duklou Praha tak slavil deset ligových mistrovských titulů a také vítězství v Poháru mistrů evropských zemí v roce 1963. \n\nPo ukončení hráčské kariéry působil jako trenér řady klubů Československa (mimo jiné Dukly Prahy, se kterou slavil další tři tituly), ale také na Islandu (šest sezón u dvou týmů z Reykjavíku), v Německu a Rakousku. V letech 1978–82 vedl Československý národní tým. Od léta do konce roku 2002 působil také například jako trenér v Považskej Bystrici. Naposledy působil coby trenér mladých házenkářů z týmu Sokol Kobylisy.\n"}
{"id": "1238563", "url": "https://cs.wikipedia.org/wiki?curid=1238563", "title": "František Heřman", "text": "František Heřman\n\nFrantišek Heřman (* 3. května 1938, Československo) je bývalý československý házenkář a zlatý medailista z mistrovství světa v házené ve Švédsku v roce 1967. \n\nHráčskou kariéru začal v týmu Škoda Plzeň. Dvě sezóny pak odehrál za Duklu Praha (1958/60).\n\n"}
{"id": "1238564", "url": "https://cs.wikipedia.org/wiki?curid=1238564", "title": "BGL Luxembourg Open 2016", "text": "BGL Luxembourg Open 2016\n\nBGL Luxembourg Open 2016 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem DecoTurf komplexu Kockelscheuer Sport Centre. Probíhal mezi 17. až 22. říjnem 2016 v lucemburském hlavní městě Lucemburku jako dvacátý šestý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová jedenáctka Petra Kvitová z České republiky. Jako poslední přímá účastnice do dvouhry nastoupila 96. hráčka žebříčku Mona Barthelová z Německa.\n\nNa třetí pokus uspěla ve finále na zdejších dvorcích rumunská tenistka Monica Niculescuová, která tak získala třetí singlový titul na okruhu WTA Tour. V deblové soutěži si pátý společný triumf připsal pár Kiki Bertensová a Johanna Larssonová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující pár obdržel do čtyřhry divokou kartu:\n\n\n"}
{"id": "1238565", "url": "https://cs.wikipedia.org/wiki?curid=1238565", "title": "Arnošt Klimčík", "text": "Arnošt Klimčík\n\nArnošt Klimčík (24. července 1945 Karviná, Československo – 21. března 2015) byl československý házenkář a zlatý medailista z mistrovství světa v házené ve Švédsku v roce 1967. Působil na postu pivot. Původním povoláním horník.\n\nHráčskou kariéru začal ještě na učilišti v týmu VŽKG Ostrava. V roce 1964 přestoupil do týmu Baník Karviná, kterému dvakrát dopomohl k ligovému mistrovskému titulu (1968 a 1972). S házenou skončil ve 32 letech. Od té doby pracoval v dolu 1. máj v Karviné. V roce 1967 byl poprvé nominován do československé reprezentace a hned ho čekala účast na mistrovství světa ve švédském Västeras, kde Československo získalo dosud jediný titul mistrů světa. V roce 1972 se zúčastnil i Letních olympijských her v Mnichově, kde československý tým házenkářů dosáhl na stříbrné medaile. Ve finále podlehl Jugoslávii 16:21. \n\nSe ženou Miluší měl dvě dcery, Gabrielu a Andreu. Jeho zetěm a manželem Gabriely byl bývalý český házenkářský reprezentant Michal Brůna.\n"}
{"id": "1238567", "url": "https://cs.wikipedia.org/wiki?curid=1238567", "title": "Václav Eret", "text": "Václav Eret\n\nVáclav Eret (17. listopadu 1927 Lhůta, Československo – 26. března 2015 Plzeň, Česká republika) byl československý házenkář a reprezentant Československa.\n\nS házenou začal v rodné Lhůtě, později přešel do Tymákova a na vojně působil v ATK Praha. Po ukončení vojenské služby nastoupil do týmu Škoda Plzeň. Závěr své hráčské kariéry si odbyl v Německu coby hrající trenér v Milbertshofenu a Regensburgu. Po návratu do republiky ještě chvíli hrál za Lokomotivu Plzeň. Aktivní kariéru ukončil ve 39 letech.\n\nV roce 1974 dovedl jako trenér Škodu Plzeň k ligovému titulu.\n\n"}
{"id": "1238570", "url": "https://cs.wikipedia.org/wiki?curid=1238570", "title": "European Open", "text": "European Open\n\nEuropean Open je profesionální tenisový turnaj mužů konaný v belgických Antverpách, hlavním městě stejnojmenné provincie.\n\nTurnaj se na okruhu ATP World Tour od sezóny 2016 řadí do kategorie ATP World Tour 250. Probíhá v říjnovém termínu, jako poslední událost dané kategorie v roce, na krytých dvorcích s tvrdým povrchem. Dějištěm se stala Lotto Arena.\n\nZaložen byl v roce 2016, když v kalendáři ATP Tour nahradil valencijskou událost Valencia Open a stal se novou akvizicí skupiny Tennium. Její zakladatel a výkonný ředitel, ghentský podnikatel Kristoff Puelinckx, odkoupil práva na pořádání turnaje z Valencie. Pro organizaci antverského turnaje najal agenturu VAAV Communication, jejíž šéf Andy Hancock se stal ředitelem podzimní tenisové události. Do soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2016 činila 635 645 eur a prize money pak 566 525 eur.\n\nPrvní mužský exhibiční turnaj v Antverpách byl hrán na koberci od roku 1982. O deset let později, v sezóně 1992, se změnil na profesionální událost okruhu ATP Tour a náhrada koberce za tvrdý povrch následovala v roce 1997. Poslední ročník pod názvem European Community Championships proběhl v sezóně 1998 a jeho vítězem se stal Brit Greg Rusedski.\n\n"}
{"id": "1238571", "url": "https://cs.wikipedia.org/wiki?curid=1238571", "title": "John Curtin", "text": "John Curtin\n\nJohn Curtin (8. ledna 1885 Creswick – 13. července 1945 Canberra) byl australský politik a předseda vlády, který stál v čele Austrálie po většinu druhé světové války. V letech 1935 až 1945 byl také předsedou Australské strany práce (\"Australian Labor Party\"), do které vstoupil již v mládí a také se angažoval ve \"Victorian Socialist Party.\" Angažoval se nejen v dělnickém hnutí, ale také v odborech.\n\nPo třech neúspěšných pokusech byl během federálních voleb v roce 1928 zvolen do parlamentu. Během rozkolu v labouristické straně v roce 1931 zůstal loajální původnímu vedení. V témže roce také přišel o své poslanecké křeslo, které opět získal v roce 1934. Následujícího roku vystřídal ve funkci předsedy strany Jamese Scullina, kdy vyhrál o jediný hlas nad Frankem Fordem. V říjnu 1941 pak labouristická strana utvořila menšinovou vládu.\n\nDva měsíce poté, co se stal předsedou vlády, došlo k útoku na Pearl Harbor a Austrálie po boku Spojených států vstoupila do války proti Japonsku. Krátce poté následovalo bombardování severních oblastí Austrálie. Curtin během války učinil několik významných rozhodnutí. Mimo jiné umístil australské vojenské jednotky pod velení amerického generála Douglase MacArthura, s kterým si vybudoval blízký vztah, a úspěšně také vyjednával o záležitostech odvodů, které během první světové války vedli k rozkolu uvnitř labouristické strany. Ve volbách v roce 1943 dosáhla Australská strana práce historického úspěchu, kdy získala téměř dvě třetiny křesel v parlamentu.\n\nCurtin zemřel během svého funkčního období v červenci 1945, po několikaměsíční nemoci přisuzované každodennímu stresu. Mnoho jeho poválečných rekonstrukčních plánů bylo realizováno jeho nástupcem Benem Chifleyem, který vedl labouristickou stranu k vítězství ve volbách v roce 1946. Curtinovi vůdčí schopnosti a osobní charakter vedli k uznání již od jeho současníků a dnes je často označován za jednoho z největších australských předsedů vlády a vysoce ceněn je zejména mezi labouristy.\n\nCurtin se narodil v Creswicku ve Victorii dne 8. ledna 1885 rodičům irského původu. Byl pokřtěn jako “John Joseph Ambrose”, ačkoliv jeho prostřední jména nebyla uvedena v rodném listě a později je sám přestal používat. V rodině se mu říkalo \"Jack\". Byl nejstarším ze čtyř dětí. Jeho mladší bratr George se narodil v roce 1887, sestra Molly v roce 1889 a sestra Hannah v roce 1891. Jeho otec John Curtin Sr. přijel do Jižní Austrálie v roce 1873 spolu se svými dvěma bratry. Bratři se usadili v Adelaide, on se však přestěhoval do Victorie a našel si práci strážného ve věznici Pentridge. Později vstoupil do řad policie Victorie \"(Victoria Police)\", kde sloužil dalších 13 let, ale nikdy nedosáhl výš než na konstábla; byl pokárán za nemravné chování a použití nepřiměřené síly proti dětem. V roce 1883 se oženil s Catherine Agnes Bourkovou, která přišla do Melbourne v roce 1875 a byla sestrou jednoho z jeho policejních kolegů.\n\nOd narození Curtin trpěl vrozeným šilháním levého oka, které zůstávalo patrné po celý jeho život. Přestože se jednalo spíše o kosmetickou záležitost, on sám se kvůli tomu cítil celkem rozpačitě. Podle jeho biografa Davida Daye to na něj mělo \"znatelný psychologický dopad\" a zhoršovalo to jeho přirozenou stydlivost. Curtin žil v Creswicku do roku 1890, do doby kdy jeho otec opustil řady policie z důvodu zdravotní nezpůsobilosti, neboť v té době již trpěl revmatoidní artritidou a syfilisem. Následně se i s rodinou přestěhoval do Melbourne, kde si pronajal hospodu na \"Little Lonsdale Street\". V té době rodina bydlela v pronajatém domu v Brunswicku.\n\nCurtin začal navštěvovat chlapeckou školu \"St Francis' Boys School,\" později na krátkou dobu na školu Svaté Bridgety \"(St Bridget's School)\" ve Fitzroy. Také chodil na základní školu v Macedonu \"(Macedon Primary School)\". Jeho otci se v Melbourne nedařilo, neboť se snažil podnikat během ekonomického úpadku. V roce 1894 se i s rodinou přestěhoval do Charltonu, do městečka v severozápadní Victorii. V Charlotonu si otec pronajal hospodu od svého švagra Johna Bourka. Curtin byl zapsán do místní státní školy, neboť katolická škola zde v té době ještě nebyla. Výborně prospíval a měl potenciál získat dokonce stipendium. Nicméně on i jeho rodina opustili Charlton v roce 1896. Finančně strádající strávili následující dva roky stěhováním z místa na místo po Victorii. Jeho otec postupně provozoval hospody v Dromaně, Drouinu a Mount Macedonu. John vždy navštěvoval místní státní školy a formálně ukončil své vzdělání v roce 1898 ve věku 13 let.\n\nNa počátku roku 1899 začal pracovat jako pomocník v kanceláři týdeníku \"The Rambler\", kdy týdně vydělával 5 šilinků. Jeho zaměstnavatelem byl umělec a spisovatel Norman Lindsay, který také vyrostl v Creswicku a znal se s jeho rodinou. Tento časopis neměl dlouhého trvání a v následujících letech Curtin vystřídal několik krátkodobých prací. V té době se střídala období kdy měl dočasnou práci s obdobími, kdy byl nezaměstnaný. Až do svých 18 let nezískal stabilní zaměstnání. V září 1903 získal místo úředníka v \"Titan Manufacturing Company\" v Jižním Melbourne. V té době byl hlavním živitelem své rodiny.\n\nJako mladík byl také talentovaným sportovcem. Mezi lety 1903 a 1907 nastupoval v poloprofesionální lize \"Victorian Football Association\" za tým \"Brunswick Footbal Club\". V té době od svých spoluhráčů získal přezdívku \"\"Bumble\"\". Kromě toho také hrál kriket za \"Brunswick Cricet Club\", kde získal reputaci solidního pálkaře. Také se říkalo, že měl encyklopedické znalosti statistik kriketu.\n\nOd mládí se angažoval jak v Australské straně práce tak ve \"Victorian Socialist Party\", která byla marxistickou organizací. Psal články pro radikální a socialistické noviny. Od roku 1911 do roku 1915 pracoval jako státní tajemník dřevorubeckých odborů \"(Timberworkers' Union)\". V roce 1914 byl zvolen federálním prezidentem této organizace. Během první světové války plamenně vystupoval proti odvodům a dokonce byl krátce uvězněn za odmítnutí povinné zdravotní prohlídky. Tu odmítl i přestože věděl, že by kvůli svému slabému zraku nebyl uznán schopným služby. V roce 1914 také kandidoval za labouristickou stranu v Balaclavě. Napětí těchto dnů ho přivedlo k pravidelnému pití alkoholu, což po mnoho let ohrožovalo jeho kariéru. V roce 1917 si vzal za ženu Elsie Needhamovou, sestru labouristického senátora Teda Needhama.\n\nV roce 1917 se přestěhoval do Perthu v Západní Austrálii a stal se editorem \"Westralian Worker\", oficiálních odborových novin. Usadil se na předměstí Cottesloe, kde je jeho dům nyní na seznamu památek. Užíval si klidnějšího života v Západní Austrálii a jeho politické názory se výrazně umírnily. V roce 1917 vstoupil do Australské novinářské asociace, tedy australského novinářského odborového svazu, a v roce 1920 byl zvolen jejím prezidentem. V návaznosti na své názory na pracovní právo, Curtin také silně podporoval práva žen a dětí.\n\nPodruhé se o poslanecké křeslo za Fremantle ucházel ve volbách v roce 1925 a opět utrpěl drtivou porážku od svého soka Williama Watsona. Ten v roce 1928 odešel do penze. Curtin tedy znovu kandidoval, a tentokrát se mu křeslo v parlamentu podařilo získat. Poté co následujícího roku labouristé vyhráli volby, očekával své jmenování do vlády Jamese Scullina. K tomu však kvůli jeho alkoholismu nedošlo a on zůstal mimo hlavní hru. William Watson se rozhodl nakrátko vrátit do politiky a Curtina v roce 1931 snadno porazil. Stejně neúspěšně dopadly toho roku volby pro celou labouristickou stranu, která získala pouze 14 křesel. Po prohře ve volbách pracoval pro západoaustralskou vládu. Poté co Watson opětovně odešel do důchodu, získal poslanecké křeslo opět Curtin.\n\nPo rezignaci Scullina z postu předsedy labouristické strany, se Curtin rozhodl kandidovat na uvolněné místo, i když se jeho vítězství neočekávalo. Jeho protivníkem byl dosavadní místopředseda strany Frank Forde, který byl místopředsedou od roku 1931. Forde byl úzce spojen s ekonomickou politikou Scullinovi vlády. To přimělo levou frakci a odboráře k podpoře Curtina, aby Fordemu zabránili získat post předsedy. S jejich podporou tedy Curtin o jediný hlas vyhrál a stal se tak předsedou labouristické strany a lídrem opozice. Skupina, která Curtina ve volbě podpořila tak učinila oproti jeho slibu, že přestane pít, což také dodržel. I přes malý progres ve volbách v roce 1937, obhájil v roce 1939 svou předsednickou pozici.\n\nPo napadení Polska nacistickým Německem v září 1939 vypukla druhá světová válka. V souladu s královým vyhlášením války, vyhlásil válku Německu i předseda vlády Robert Menzies. V roce 1941 pak Menzies odcestoval do Spojeného království prodiskutovat roli Austrálie ve válečné strategii a přednést znepokojení ohledně spolehlivosti obrany Singapuru. V době, kdy byl v zahraničí, ztratil Menzies podporu své vlastní strany, která předsedu vlády přiměla k rezignaci. Na jeho místo koalice zvolila Arthura Faddena, předsedu \"Country Party\", i přestože \"United Australia Party\" byla jejich dlouhodobějším partnerem.\n\nCurtin odmítl počáteční nabídku Menziese k vytvoření válečné \"\"národní vlády\"\", částečně proto, že se bál rozkolu v labouristické straně, ačkoliv souhlasil se vstupem do Poradní válečné rady \"(Advisory War Council)\". V říjnu 1941 Arthur Coles a Alexander Wilson, dva nezávislí poslanci parlamentu, kteří udržovali koalici od roku 1940 (nejdříve pod Menziesem, poté pod Faddenem), spojili síly s labouristy a potopili Faddenův rozpočet, což znamenalo konec jeho vlády. Generální guvernér Lord Gowrie se zdráhal vyhlásit nové volby necelý rok po předchozích, zejména s ohledem na mezinárodní situaci. Pozval si proto k sobě Colese a Wilsona a vyžádal si od nich příslib podpory vlády, v jejímž čele by stanul Curtin. Oba souhlasili a Curtin byl 7. října 1941 jmenován předsedou vlády Austrálie ve věku 56 let.\n\n7. prosince 1941 propukla válka v Pacifiku, poté co japonské síly napadly Pearl Harbor. Curtin oslovil národ v rádiovém vysílání slovy:\"\nMuži a ženy Austrálie... jsme ve válce s Japonskem. Toto je nejtěžší hodina v naší historii. My Australané máme nehynoucí tradice. Měli bychom jim dostát. Měli bychom si je uhájit. Měli bychom tuto zemi podržet a uchovat ji jako citadelu pro britsky-hovořící rasu a jako místo, kde civilizace přežije.\n\"Dne 10. prosince 1941 došlo u malajského pobřeží k potopení dvou posledních velkých spojeneckých válečných lodí, HMS Prince of Wales a HMS Repulse. Tyto lodě byly poslední, které stály Japonsku v cestě k Austrálii. Curtin se 23. prosince 1941 spojil s prezidentem Rooseveltem a předsedou vlády Churchillem:\"\nPád Singapuru bude znamenat izolaci Filipín, pád Nizozemské východní Indie a přinese další pokusy o zničení všech dalších základen. Je ve vašich silách se této situaci postavit... s radostí uvítáme v oblasti Pacifiku velitele ze Spojených států. Prosím vezměte toto na vědomí jako neodkladnou záležitost.\n\nCurtin učinil kritická rozhodnutí o přimknutí Austrálie ke Spojeným státům. Dne 26. prosince 1941 přednesl svou novoroční řeč, která se svou důležitostí zapsala do historie a byla bodem obratu ve vztahu Austrálie ke Spojenému království. Mnozí to vnímali tak, že předseda vlády opustil tradiční vazby s britskými ostrovy bez solidních partnerských vztahů se Spojenými státy. Také z vysokých politických kruhů Austrálie, Británie a Spojených států se ozývali hlasy kritiky, projev rozzlobil také Churchilla i Roosevelta, který projev označil za \"plácání z paniky\". Nicméně projev upozornil na nebezpečí japonské invaze na australskou půdu. Po pominutí bezprostřední hrozby této invaze, se Curtin opětovně více a více vracel k závazkům k Britskému impériu. Viděl Spojené státy jako predátorskou ekonomiku a jejich vojenskou sílu jako hrozbu australských ambicích v Pacifiku. Austrálie se také blíže přimkla k Novému Zélandu s cílem zmenšit vliv Spojených států v oblasti. To se setkalo s rozhořčením ve Washingtonu.\n\nVe stejné době Curtinova vláda přijala zákon \"Statute of Westminster Adoption Act 1942\", kdy Austrálie přijala status dominia, který ji Velká Británie přidělila již v roce 1930, avšak australská federální vláda jej do té doby neschválila. Zákon byl přijat se zpětnou platností od 3. září 1939. A právě přijetí tohoto zákona byl moment, kdy se Austrálie stala nezávislým národem s oddělenou korunou, a již nadále nespadala pod svrchovanost britského práva a britské koruny.\n\nCurtin si vytvořil blízký pracovní vztah se spojeneckým vrchním velitelem jihozápadní části Pacifiku generálem Douglasem MacArthurem. Curtin si uvědomil, že Austrálie bude ignorována do té doby, než za ni bude někdo významný lobbovat ve Washingtonu D.C. a chtěl, aby tímto člověkem byl právě MacArthur. Předal mu velení nad australskými silami a australským velitelům bylo přikázáno, aby jeho rozkazy byly přijímány se stejnou váhou, jako by přicházely přímo od australské vlády.\n\nCurtinova vláda souhlasila s převelením australského armádního I. sboru (skládajícího se především ze 6. a 7. pěší divize) ze severní Afriky pod Americko-britsko-nizozemsko-australské velení (ABDACOM) do Nizozemské východní Indie. 15. února 1942 však padl Singapore do japonských rukou. Tato porážka byla považována za nejhorší australskou vojenskou katastrofu od neúspěchu u Gallipoli. Celá 8. divize, celkem asi 15384 mužů, skončila v zajetí, i když generálmajoru Bennetovi se podařilo uniknout. Churchill se tedy pokusil bez souhlasu Austrálie přesměrovat I. sbor do Burmy, aby zde posílil britské jednotky. Curtin však trval na jeho návratu do Austrálie, ačkoliv souhlasil, že jeho značná část, 6. divize, může zůstat na základně na Srí Lance. Japonská hrozba byla ještě podtržena bombardováním Darwinu 19. února 1942, kdy šlo o první bombardování severu Austrálie.\n\nV polovině roku 1942 úspěchy v bitvách v Korálovém moři, v bitvě o Milne Bay a Kokoda Track odvrátily nebezpečí japonské invaze. Ve stejné době Curtin rozšířil znění Obranného zákona \"(Defence Act)\", tak že odvedení rezervisté mohli být nasazeni mimo území Austrálie \"\"na územích jihozápadní oblasti Pacifiku, které generální guvernér prohlásil jako teritoria spojená s obranou Austrálie\"\". Toto se setkalo s odporem většiny Curtinových starých podporovatelů z levé frakce labouristické strany, které vedl Arthur Calwell. Curtin sám již během první světové války i později v roce 1939 po vzniku Menziesovi vlády, nesouhlasil s odvody. Ze svého postoje však pod tlakem potřeb druhé světové války ustoupil.\n\nNejen stres z válečných událostí, ale zejména hořký vnitřní boj uvnitř labouristické strany, měly velmi negativní dopad na jeho zdraví, které nikdy nebylo příliš dobré. Celý život trpěl nemocemi pramenícími ze stresu a depresí, a byl také silným kuřákem.\n\nCurtin jako předseda vlády velmi často využíval novin a rádi, především prostřednictvím tiskových konferencí, projevů a filmového zpravodajství. Podařilo se mu tak působit na obyčejné Australany, aby se cítili být přímými účastníky války.\n\nCurtinova vláda během svého funkčního období přijala širokou řadu pokrokových sociálních reforem. Opuštěným ženám a vdovám byla přiznána penze a vytvoření Ženského zaměstnaneckého výboru \"(Women's Employment Board)\" znamenalo pro některé ženy zvýšení platu. Také vzrostly starobní a invalidní důchody a byla sjednána reciproční dohoda s Novým Zélandem týkající se právě starobních a invalidních důchodů.\n\nCurtin šel do voleb v roce 1943 ve velmi silné pozici, neboť koaliční strany skomíraly a Fadden ani Hughes mu nebyli schopní konkurovat. A labouristická strana tehdy dosáhla největšího vítězství v historii, kdy získala dvě třetiny křesel v parlamentu. Po tomto úspěchu svolal Curtin referendum, které mělo dát vládě kontrolu nad ekonomikou a zdroji na příštích pět poválečných let. Referendum z roku 1944 mělo jedinou otázku: \"\"Souhlasíte s návrhem na vytvoření alternativy konstituce nazvané \"konstituční alternativa (poválečná rekonstrukce a demokratická práva) 1944\"?\"\" Konstituční alternativa (poválečná rekonstrukce a demokratická práva) 1944 byla známá také jako 14 sil nebo 14 bodů referenda. Referendum bylo ale občany zamítnuto, kdy se proti návrhu vyslovilo přibližně 54 procent voličů.\n\nRok 1944 byl charakterizován opakovanými cestami mezi Londýnem a Washingtonem a schůzkami s předními představiteli spojenců, v čele s Churchillem a Rooseveltem. Již tehdy Curtin onemocněl srdeční chorobou. Na počátku roku 1945 se jeho zdraví velmi rychle zhoršovalo.\n\n5. července 1945 zemřel v \"The Lodge\" ve věku 60 let. Stal se tak druhým australským předsedou vlády, který za posledních šesti let zemřel během svého funkčního období. K umírajícímu byl přivolán katolický kněz, ale Curtin jej odmítl, neboť za celý svůj dospělý život nevstoupil do katolického kostela, a to ani při příležitosti svatby jeho přátel. Jeho tělo bylo přepraveno do Perthu na palubě Dakoty, která byla doprovázena dalšími devíti letadly. V Perthu byla jeho rakev vystavena a následoval pohřeb, kterého se na hřbitově Karrakatta Cemetery zúčastnilo na 30000 lidí a další lemovali ulice města. MacArthur o něm prohlásil, že \"\"ochrana Austrálie před invazí se stala jeho nesmrtelnou památkou\"\".\n\nPo jeho smrti se úřadu nejdříve ujal místopředseda vlády Frank Forde, který byl po osmi dnech na základě stranických voleb vystřídán Benem Chifleyem, který se stal jak předsedou strany tak vlády.\n"}
{"id": "1238573", "url": "https://cs.wikipedia.org/wiki?curid=1238573", "title": "European Open 2016", "text": "European Open 2016\n\nEuropean Open 2016 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v Lotto Arena. Probíhal mezi 17. až 23. říjnem 2016 ve belgických Antverpách jako premiérový ročník turnaje.\n\nTurnaj s celkovým rozpočtem 635 645 eur a prize money 566 525 eur patřil do kategorie ATP World Tour 250. Nejvýše nasazeným hráčem ve dvouhře se stal dvanáctý tenista světa David Goffin z Belgie. Jako poslední přímý účastník do hlavní singlové soutěže nastoupil 87. italský hráč žebříčku Andreas Seppi.\n\nČtrnáctý kariérní titul z dvouhry okruhu ATP Tour získal Francouz Richard Gasquet. Třetí společnou trofej ve čtyřhře vybojoval kanadsko-francouzský pár Daniel Nestor a Édouard Roger-Vasselin. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1238574", "url": "https://cs.wikipedia.org/wiki?curid=1238574", "title": "If Stockholm Open 2016", "text": "If Stockholm Open 2016\n\nIf Stockholm Open 2016 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem v aréně Kungliga tennishallen. Probíhal mezi 17. až 23. říjnem 2016 ve švédské metropoli Stockholmu jako čtyřicátý osmý ročník turnaje.\n\nTurnaj s celkovým rozpočtem 635 645 eur a prize money 566 525 eur patřil do kategorie ATP World Tour 250. Nejvýše nasazeným hráčem ve dvouhře se stal sedmý tenista světa Gaël Monfils z Francie. Jako poslední přímý účastník do hlavní singlové soutěže nastoupil 97. moldavský hráč žebříčku Radu Albot.\n\nDevatenáctý singlový titul na okruhu ATP Tour získal Argentinec Juan Martín del Potro. Bratrská dvojice Elias a Mikael Ymerovi vybojovala premiérový titul na okruhu ATP Tour a stala se prvním švédským vítězným párem ve Stockholmu od roku 1998. Mikael Ymer přitom zažíval na turnajích ATP Tour debut.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1238575", "url": "https://cs.wikipedia.org/wiki?curid=1238575", "title": "Oblastní soutěž (fotbal)", "text": "Oblastní soutěž (fotbal)\n\nOblastní soutěž byla v ročnících 1948 (hrána na podzim 1948 jako Zemská soutěž) a 1949 (systémem jaro–podzim) druhou nejvyšší fotbalovou soutěží na území Československé republiky. Nahradila nejvyšší zemské soutěže (divize) zrušené po skončení ročníku 1947/48 v souvislosti s únorem 1948 a připravovaným zrušením zemského zřízení k 31. prosinci 1948.\n\nV sezoně 1950 a dále v ročnících 1955 až 1959/60 byla třetí nejvyšší soutěží. V období 1951–1954 byla nahrazena krajskými soutěžemi (1951) a přebory (1952–1954) a od sezony 1960/61 ji nahradily krajské přebory.\n\nZ druholigového ročníku 1948 nepostoupilo do nejvyšší soutěže v roce 1949 žádné mužstvo. Stejně tak nepostoupilo žádné mužstvo z třetiligového ročníku 1950, po skončení druholigového ročníku 1950 byla totiž druhá liga zrušena a v období 1951–1952 de facto neexistovala. Na nejvyšší soutěž v letech 1951 a 1952 navazovaly na dvě desítky skupin krajských soutěží, které však zdaleka neměly druholigovou úroveň. Druhá nejvyšší soutěž byla obnovena od ročníku 1953, kdy už pozvolna odeznívalo reorganizační šílenství z let 1948–1952.\n\nZdroj: \n\n\nZdroj: \n\nPoznámky:\n\n"}
{"id": "1238576", "url": "https://cs.wikipedia.org/wiki?curid=1238576", "title": "If Stockholm Open 2016 – mužská dvouhra", "text": "If Stockholm Open 2016 – mužská dvouhra\n\nMužská dvouhra If Stockholm Open 2016 probíhala ve druhé polovině října 2016. Do singlové soutěže stockholmského tenisového turnaje nastoupilo dvacet osm hráčů. Dvojnásobným obhájcem titulu byl devátý hráč světa Tomáš Berdych, který se rozhodl turnaje nezúčastnit.\n\nVítězem dvouhry se stal Argentinec Juan Martín del Potro, jenž startoval na turnaji na divokou kartu, a který ve finále zdolal americkou turnajovou šestku Jacka Socka po dvousetovém průběhu 7–5 a 6–1. Del Potro ukončil dlouho trvající sérii bez získaného titulu, když do té doby naposledy triumfoval začátkem roku 2014 v australském Sydney. V probíhající sezóně si tak připsal premiérové turnajové vítězství, které představovalo devatenáctý singlový titul na okruhu ATP Tour.\n\nPo utkání pak při slavnostním ceremoniálu vítězný del Potro uvedl: „\"Poslední dva roky jsem se hlavně snažil zbavit mých problémů a nečekal jsem, že v této části mé kariéry můžu získat titul. Jsem šťastný, že jsem vyhrál trofej zde. Je to pro mě motivace při pohledu dál do budoucnosti\".“ Poražený z duelu Sock zhodnotil utkání takto: „\"Byl to těžký zápas. Jeho servis je pořádný a velmi obtížně se čte, což přidělávalo větší tlak na mé podání. Prostě hrál dneska lépe. Byl to dlouhý týden, který by mi mohl možná trochu pomoci\".“\n\nŠampion si do žebříčku ATP připsal 250 bodů a získal finanční odměnu ve výši 100 800 eur.\n\nČtyři nejvýše nasazení hráči obdrželi volný los do druhého kola.\n"}
{"id": "1238577", "url": "https://cs.wikipedia.org/wiki?curid=1238577", "title": "European Open 2016 – mužská dvouhra", "text": "European Open 2016 – mužská dvouhra\n\nMužská dvouhra European Open 2016 probíhala ve druhé polovině října 2016. Do singlové soutěže antverpského tenisového turnaje nastoupilo dvacet osm hráčů. Jednalo se o premiérový ročník halové události hrané na tvrdém povrchu.\n\nVítězem se stal třetí nasazený Francouz Richard Gasquet, jenž ve finále zdolal argentinského nejmenšího hráče na okruhu, Diega Schwartzmana po dvousetovém průběhu 7–6 a 6–1. V probíhající sezóně si tak připsal po únorovém triumfu na montpellierském Open Sud de France druhé turnajové vítězství, které představovalo čtrnáctý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1238578", "url": "https://cs.wikipedia.org/wiki?curid=1238578", "title": "Kremlin Cup 2016 – mužská dvouhra", "text": "Kremlin Cup 2016 – mužská dvouhra\n\nMužská dvouhra Kremlin Cupu 2016 probíhala ve druhé polovině října 2016. Do singlové soutěže moskevského tenisového turnaje nastoupilo dvacet osm hráčů. Dvojnásobným obhájcem titulu byl chorvatský tenista Marin Čilić, který se rozhodl turnaje nezúčastnit.\n\nVítězem se stal šestý nasazený Španěl Pablo Carreño Busta, jenž ve finále zdolal Itala Fabia Fogniniho po třísetovém průběhu 4–6, 6–3 a 6–2, když využil čtvrtý mečbol. V probíhající sezóně si tak po srpnovém triumfu na Winston-Salem Open 2016 připsal druhé turnajové vítězství, které představovalo druhý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1238579", "url": "https://cs.wikipedia.org/wiki?curid=1238579", "title": "BGL Luxembourg Open 2016 – ženská dvouhra", "text": "BGL Luxembourg Open 2016 – ženská dvouhra\n\nŽenská dvouhra BGL Luxembourg Open 2016 probíhala ve druhé polovině října 2016. Do singlové soutěže lucemburského tenisového turnaje nastoupilo třicet dva hráček. Obhájkyní titulu byla japonská tenistka Misaki Doiová, kterou v úvodním kole vyřadila Američanka Lauren Davisová.\n\nVítězkou se stala nenasazená Monica Niculescuová z Rumunska, jež ve finále zdolala českou turnajovou jedničku Petru Kvitovou po dvousetovém průběhu 6–4 a 6–0 a vyrovnala tak vzájemnou bilanci zápasů na 2:2. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. \n\nVítězka si do žebříčku WTA připsala 280 bodů a získala finanční odměnu ve výši 34 667 eur.\n"}
{"id": "1238580", "url": "https://cs.wikipedia.org/wiki?curid=1238580", "title": "Zdeněk Pešl", "text": "Zdeněk Pešl\n\nZdeněk Pešl (29. srpna 1928 Šťáhlavy, Československo - 27. prosince 2009, Česká republika) byl československý házenkář a bronzový medailista z mistrovství světa v házené mužů v roce 1954.\n\nS házenou začínal v Srbech. Poté vystřídal několik klubů (DTJ, Sokol a SK Šťáhlavy) a narukoval na vojnu, kde tři sezóny (1950-53) hrál za tým ATK Praha. V roce 1950 s ním získal ligový mistrovský titul. Později hrával za Škodu Plzeň. S hráčskou kariérou skončil v roce 1959. Následně byl tři roky trenérem Škodovky Plzeň.\n\nKromě házené hrával také závodně hokej, konkrétně za tým Škoda Plzeň na pozici obránce. Zúčastnil se mimo jiné prvního zápasu Plzeňáků v první lize.\n\n"}
{"id": "1238581", "url": "https://cs.wikipedia.org/wiki?curid=1238581", "title": "BGL Luxembourg Open 2016 – ženská čtyřhra", "text": "BGL Luxembourg Open 2016 – ženská čtyřhra\n\nŽenská čtyřhra BGL Luxembourg Open 2016 probíhala ve druhé polovině října 2016. Do deblové soutěže lucembuského tenisového turnaje nastoupilo šestnáct dvojic. Obhájcem titulu byl německý pár Mona Barthelová a Laura Siegemundová, jehož členky nestartovaly společně. Barthelová se rozhodla turnaje nezúčastnit. Spoluhráčkou Siegemundové se stala krajanka Antonia Lottnerová, s níž skončila v úvodním kole na raketách Anniky Beckové s Xenií Knollovou.\n\nVítězem čtyřhry se staly turnajové dvojky Kiki Bertensová z Nizozemka a Johanna Larssonová ze Švédska, které ve finále zdolaly rumunský nenasazený pár Monica Niculescuová a Patricia Maria Țigová po velkém boji 4–6, 7–5 a závěrečném supertiebreaku [11–9]. Obě šampionky si do žebříčku WTA připsaly 280 bodů a získaly pátou společnou trofej. Bertensová vybojovala pátý deblový titul na okruhu WTA a pro Larssonovou to bylo osmé takové vítězství.\n\n"}
{"id": "1238582", "url": "https://cs.wikipedia.org/wiki?curid=1238582", "title": "If Stockholm Open 2016 – mužská čtyřhra", "text": "If Stockholm Open 2016 – mužská čtyřhra\n\nMužská čtyřhra If Stockholm Open 2016 probíhala ve druhé polovině října 2016. Do deblové soutěže stockholmského tenisového turnaje nastoupilo šestnáct dvojic. Obhájcem titulu byl americký pár Nicholas Monroe a Jack Sock, jehož členové se rozhodli turnaje nezúčastnit.\n\nVítězem se stal švédský bratrský pár složený z 20letého Eliase a 18letého Mikaela Ymerových, kteří ve finále za 51 minut deklasovali chorvatsko-novozélandské turnajové čtyřky Mateho Paviće s Michaelem Venusem výsledkem 6–1 a 6–1. V duelu odvrátili všech sedm brejkbolů a naopak využili pět z osmi brejkových příležitostí. \n\nOba šampioni si do žebříčku ATP připsali 250 bodů a získali premiérový titul na okruhu ATP Tour. Elias Ymer nastoupil teprve do druhé deblové soutěže ATP v kariéře (po Bastadu 2014), zatímco pro mladšího sourozence Mikaela Ymera se jednalo o debut v této úrovni tenisu. Ve Stockholmu se stali prvním švédským vítězným párem od roku 1998, a tehdejších šampionů Nicklase Kultiho a Mikaela Tillströma.\n\n"}
{"id": "1238583", "url": "https://cs.wikipedia.org/wiki?curid=1238583", "title": "European Open 2016 – mužská čtyřhra", "text": "European Open 2016 – mužská čtyřhra\n\nMužská čtyřhra European Open 2016 probíhala ve druhé polovině října 2016. Do deblové soutěže antverspkého tenisového turnaje nastoupilo šestnáct dvojic. Jednalo se o premiérový ročník halové události hrané na tvrdém povrchu arény Lotto. \n\nVítězem se stal druhý nasazený kanadsko-francouzský pár Daniel Nestor a Édouard Roger-Vasselin, který ve finále zdolal francouzské turnajové jedničky a první dvojici světa Pierra-Huguese Herberta s Nicolasem Mahutem výsledkem 6–4 a 6–4. Oba šampioni si do žebříčku ATP připsali 250 bodů a získali třetí společnou trofej. \n"}
{"id": "1238584", "url": "https://cs.wikipedia.org/wiki?curid=1238584", "title": "Jaroslav Provazník", "text": "Jaroslav Provazník\n\nJaroslav Provazník (* 27. února 1930 Zlín,Československo ) je bývalý československý házenkář a reprezentant Československa.\n\nS házenou začínal v týmu Sokol Svit Gottwaldov (1949–51). Poté přestoupil do armádního klubu ATK Praha (později ÚDA Praha a nakonec Dukla Praha). Zde strávil několik sezón (1951–59) a získal šest ligových titulů. V roce 1959 se opět vrátil do rodného Zlína (tehdy Gottwaldova), kde nastupoval za klub TJ Gottwaldov. S týmem získal v sezóně 1959–60 další mistrovský titul. Poslední přesun se odehrál v roce 1965, kdy začal hrát za TJ Tatran Bystřice pod Hostýnem. Jeho první sezonu v novém klubu byl navíc hrajícím trenérem. V Bystřici pod Hostýnem setrval až do roku 1972.\n"}
{"id": "1238585", "url": "https://cs.wikipedia.org/wiki?curid=1238585", "title": "Kremlin Cup 2016 – mužská čtyřhra", "text": "Kremlin Cup 2016 – mužská čtyřhra\n\nMužská čtyřhra Kremlin Cupu 2016 probíhala ve druhé polovině října 2016. Do deblové soutěže moskevského tenisového turnaje nastoupilo šestnáct dvojic. Obhájcem titulu byl ruský pár Dmitrij Tursunov a Andrej Rubljov, jehož členové nestartovali společně. Tursunov se rozhodl turnaje nezúčastnit. Spoluhráčem Rubljova se stal krajan Daniil Medveděv, s nímž skončil v semifinále na raketách Knowleho s Melzerem.\n\nVítězem čtyřhry se stal druhý nasazený kolumbijský pár Juan Sebastián Cabal a Robert Farah, který za 1.42 hodin ve finále zdolal rakouskou dvojici Julian Knowle a Jürgen Melzer výsledkem 7–5, 4–6 a [10–5]. Oba šampioni si do žebříčku ATP připsali 250 bodů a získali osmou společnou trofej. \n"}
{"id": "1238586", "url": "https://cs.wikipedia.org/wiki?curid=1238586", "title": "Kremlin Cup 2016 – ženská čtyřhra", "text": "Kremlin Cup 2016 – ženská čtyřhra\n\nŽenská čtyřhra Kremlin Cupu 2016 probíhala ve druhé polovině října 2016. Do deblové soutěže moskevského tenisového turnaje nastoupilo šestnáct dvojic. Obhájcem titulu byl ruský pár Darja Kasatkinová a Jelena Vesninová, jehož členky nestartovaly společně. Kasatkinová nastoupila s krajankou Darjou Gavrilovovou. Spoluhráčkou Vesninové se stala stabilní partnerka Jekatěrina Makarovová, s níž skončila v úvodním kole právě na raketách Kasatkinové a Gavrilovové.\n\nVítězem čtyřhry se stal druhá nasazený pár složený z Češek Andrey Hlaváčkové a Lucie Hradecké, jenž ve finále zdolal nenasazenou australsko-ruskou dvojici Darja Gavrilovová a Darja Kasatkinová po setech 4–6, 6–0 a závěrečném supertiebreaku [10–7]. Dvojice si připsala třináctou společnou trofej ze čtyřhry, v probíhající sezóně pak druhou společnou. Pro Hlaváčkovou to byl devatenáctý deblový titul na okruhu WTA Tour a pro Hradeckou pak dvacátý první takový.\n\nObě šampionky si do žebříčku WTA připsaly 470 bodů a rozdělily si finanční odměnu ve výši 44 320 amerických dolarů.\n\n"}
{"id": "1238587", "url": "https://cs.wikipedia.org/wiki?curid=1238587", "title": "Petr Brestovanský", "text": "Petr Brestovanský\n\nMgr. Petr Brestovanský (* 1. prosince 1969 Liberec) je český archeolog a publicista.\n\nPůsobí v libereckém Severočeském muzeu, v jeho historickém a etnografickém oddělení. Ve své odborné praxi se podílel na průzkumu před rekonstrukcí svijanského zámku či rudnými ložisky v okolí Liberce nebo náměstím a přilehlými ulicemi v Hrádku nad Nisou, kde skupina pod jeho vedením objevila lidskou kostru ze 14. století pohřbenou na břichem dolů za hřbitovní zdí, což není obvyklý způsob ani poloha.\n\nV roce 2014 se ve volbách do obecních zastupitelstev neúspěšně pokoušel o zisk mandátu v zastupitelstva města Liberce na kandidátce Starostů pro Liberecký kraj (SLK).\n"}
{"id": "1238590", "url": "https://cs.wikipedia.org/wiki?curid=1238590", "title": "Martin Rozhon", "text": "Martin Rozhon\n\nMartin Rozhon (* 30. července 1965) je bývalý český fotbalista, útočník. Po skončení aktivní kariéry působí jako trenér. Šest let reprezentoval ve futsale a byl i nejlepším českým futsalistou roku. Po skončení aktivní kariéry vedl jako trenér Havířov, Dolní Benešov, Bohuslavice, Město Albrechtice a Lískovec.\n\nV české lize hrál za SFC Opava, FC Petra Drnovice a FC Karviná. Nastoupil ve 100 ligových utkáních a dal 27 gólů. Ve druhé lize hrál i za SK Železárny Třinec, FK Svit Zlín a FC Vítkovice.\n\nV sezoně 1992/93 nastupoval v MSFL (3. nejvyšší soutěž) za Slavoj Kovkor Bruntál.\n\nV nižších soutěžích hrál za Polanku nad Odrou a Vratimov.\n\n\n"}
{"id": "1238591", "url": "https://cs.wikipedia.org/wiki?curid=1238591", "title": "Větrný mlýn (Kuželov)", "text": "Větrný mlýn (Kuželov)\n\nVětrný mlýn v Kuželově je mlýn holandského typu. Byl postaven v roce 1842, jeho činnost ustala v roce 1946. Prošel rozsáhlou rekonstrukcí, která jej znovu uvedla do provozuschopného stavu, ovšem už jako exponát Technického muzea v Brně.\nMlýn má kuželovitou kamennou konstrukci, která nese otočnou střechu se šindelovou krytinou a čtyřmi křídly větrného kola, upevněných na hřídeli. Vedle mlýna stojí obytné a hospodářské budovy s expozicí horňáckého bydlení a hospodaření na přelomu 19. a 20. století. Součástí expozice je i ukázka různých nástrojů na údržbu mlýna. V druhé polovině července se v prostorách památky konají nedělní část folklorního národopisného festivalu Horňácké slavnosti.\n\nByl postaven roku 1842 jako obecní mlýn. V roce 1906 byla přistavěno obytné stavení pro mlynářovu rodinu, která do té doby obývala spodní patro mlýna. Posledním mlynářem, od roku 1904, byl pan Bedřich Kašík. Se mletím se definitivně skončilo v roce 1946. Od roku 1963 je kuželovský mlýn památkově chráněn. Roku 1973 se stal majetkem Technického muzea v Brně. Od 60. let 20. století probíhaly rekonstrukce a od roku 1977 je mlýn přístupný veřejnosti. V bývalém mlynářově domku a přilehlém chlévě a stodole je expozice horňáckého bydlení, zemědělských nástrojů a jiného pracovního náčiní z doby přelomu 19. a 20. století. Větrný mlýn je jediným mlýnem holandského typu na Moravě.\n\n\n"}
{"id": "1238592", "url": "https://cs.wikipedia.org/wiki?curid=1238592", "title": "Hřbitov v Horním Litvínově", "text": "Hřbitov v Horním Litvínově\n\nZrušený hřbitov v Horním Litvínově (dnes Pietní park) na Mostecku se nacházel v Žižkově ulici. Místo bylo později upraveno na městský park, dochovaná hřbitovní kaple je chráněna jako nemovitá Kulturní památka České republiky.\n\nRoku 1823 dal majitel panství hrabě František Adam z Valdštejna–Vartenberku příkaz ředitelství panství v Duchcově k založení nového hřbitova v Horním Litvínově. Bylo to z důvodu rušení starého hřbitova u litvínovského kostela. Nový hřbitov byl založen mimo město na okraji lesa při cestě do Loučné. Dochovala se pouze hřbitovní kaple Valdštejnů a několik náhrobků při okraji.\n\nVětšina hrobů byla, na požádání pozůstalých, po zrušení hřbitova přestěhována do nového hřbitova mezi Litvínovem a Lomem.\n\nPodle posledního přání byl hrabě Valdštejn po své smrti 23. května 1823 pohřben do rodinné hrobky na tomto hřbitově. Jeho manželka, hraběnka Karolina Valdštejnovna, poté dala roku 1829 nad hrobkou postavit zděnou klasicistní kapli, kde byla po své smrti roku 1844 pohřbena po manželově boku. Kapli a její vybavení navrhl a zhotovil Franz Johann Pettrich (1770-1844), dvorní sochař u saského královského dvora v Drážďanech (původem z Třebenic). Uvnitř kaple se nachází reliéfní náhrobek z jemného pískovce, po vnitřních stranách kaple jsou mramorové pamětní desky zemřelých.\n\n\n"}
{"id": "1238608", "url": "https://cs.wikipedia.org/wiki?curid=1238608", "title": "Lee Carroll", "text": "Lee Carroll\n\nLee Carroll je americký autor knih a channeler (médium), inspirovaný Kryonem. Kryon je podle Carrolla bezpohlavní andělská bytost, s níž komunikuje. Její údajné svědectví začal Lee Carroll publikovat roku 1989, aby dle vlastních slov „přinesl poselství lidem na Zemi“. Carroll publikoval rovněž o indigových dětech.\n\nLee Carroll spolupracoval se svou „spirituální partnerkou“ Jan Toberovou, později s Monikou Muranyi. Tvrdí, že jakožto inženýr rozumí styku s Kryonem jako komunikaci prostřednictvím energie, která má také duchovní možnosti (\"spiritual potention\"). Prostřednictvím této energie se prý sám stává Kryonem a jak říká, nelze to jednoduše vysvětlit. Je to údajně součást každého člověka, která je částí Boha v nás a je totožná s Duchem Svatým podle pojetí křesťanů. V New Age se nazývá „vyšší já“ \"(higher yourself)\".\n\nV roce 2017 vyšel již 14. díl knihy (channelingu) s Kryonem. Tak jak postupně vycházela edice Kryon, ukazuje se, že to co bylo předáno (channelováním přijato a zveřejněno) se pak skutečně stalo. Hlavní náplň knih přitom netvoří žádná proroctví, nýbrž inspirace pro běžný denní život, jak je například patrné z podobenství v dílu 5.\n\n"}
{"id": "1238611", "url": "https://cs.wikipedia.org/wiki?curid=1238611", "title": "1. světové skautské jamboree", "text": "1. světové skautské jamboree\n\n1. světové skautské jamboree se konalo od 30. července 1920 do 8. srpna 1920, místem konání byla Kensington Olympia, budova s prosklenou střechou o rozloze 24 000 m² v Londýně ve Spojeném království. Akce se zúčastnilo 8000 skautů z 34 národů.\n\nPři této příležitosti byl zakladatel skautingu, lord Baden-Powell, ustanoven světovým skautským náčelníkem.\n\nOlympia aréna byla naplněna 30 cm hlubokou vrstvou zeminy, aby si skauti mohli stavět stany uvnitř haly s prosklenou střechou. Nicméně kolem 5000 skautů se utábořilo u Old Deer Park v nejbližším londýnské čtvrti Richmond. Temže jednu noc zaplavila kemp a skauti museli být evakuováni.\n\nOlympia v průběhu jamboree hostila četné výstavy, průvody a soutěže.\n\nPro ocenění úlohy Baden-Powella jakožto zakladatele skautingu navrhl James E. West, náčelník Boy Scouts of America, aby mu byl udělen titul Velkého indiánského náčelníka. Během iniciačního obřadu však jeden z mladých skautů vykřikl: „Ať žije světový skautský náčelník,“ a tak se tento výkřik stal Baden-Powellovým oficiálním titulem až do jeho smrti.\n\nNa konci jamboree pronesl Baden-Powell tuto závěrečnou řeč:\n\nZ prvního Světového skautského jamboree bylo mnoho ponaučení, včetně potvrzení, že místo pod střechou bylo příliš omezující pro činnosti a počty skautů, kteří se zúčastní.\n\nTaké vyšlo najevo, že Jamboree je především prostředkem k rozvíjení ducha bratrství mezi skauty různých národů, a čím více je tento aspekt zdůrazněn, tím úspěšnější bude i Jamboree.\n\nMezi tisíci skautů na Jamboree bylo také několik volně žijících zvířat:\n\n\nPro tuto událost nebyl ustanoven žádný oficiální odznak. První odznak byl vyroben pro 2. světové skautské jamboree. Později byl vytvořen fiktivní odznak k tomu, aby byla sbírka pamětních odznaků „kompletní“.\n\n\n"}
{"id": "1238612", "url": "https://cs.wikipedia.org/wiki?curid=1238612", "title": "Babický hořejšák", "text": "Babický hořejšák\n\nBabický hořejšák je rybník nacházející ve vsi Babice v okrese Pelhřimov. Má ledvinovitý tvar délky zhruba 65 m a šířky 35 m. Voda z něj odtéká potrubím na východ, kde pak pokračuje jako potok do Předožlabského potoka. \n"}
{"id": "1238615", "url": "https://cs.wikipedia.org/wiki?curid=1238615", "title": "Třída River (1984)", "text": "Třída River (1984)\n\nTřída River byly minolovky postavené za studené války pro britského královské námořnictvo. Minolovky sloužily pro hromadné odminování ve velkých hloubkách. Tím měl být řešen problém sovětských min pokládaných ve vlekých hloubkách u pobřeží Skotska a ohrožujících plavbu britských a amerických ponorek. Ve službě nahradily zastaralou třídu \"Ton\". Britové tuto třídu provozovali v letech 1984–2000. Vyřazená plavidla zakoupila námořnictva Brazílie, Bangladéše a Guyany.\n\nCelkem bylo postaveno 12 minolovek této třídy, zařazených do služby od roku 1984. Plavidla nesala jména HMS \"Waveney\" (M2003), HMS \"Carron\" (M2004), HMS \"Dovey\" (M2005), HMS \"Helford\" (M2006), HMS \"Humber\" (M2007), HMS \"Blackwater\" (M2008), HMS \"Itchen\" (M2009), HMS \"Helmsdale\" (M2010), HMS \"Orwell\" (M2011), HMS \"Ribble\" (M2012), HMS \"Spey\" (M2013) a HMS \"Arun\" (M2014). Stavbu provedla loděnice Richards Dry Dock and Engineering Limited v Lowestoftu a Yarmouthu.\n\nKonstrukce minolovek vycházela ze zásobovacích lodí operujících u vrtných plošin v Severním moři. Minolovky měly ocelový trup a nesly mechanický odminovací prostředek BAJ-Vickers Wire Sweep Mk 9 sloužící pro hromadné odminování ve velkých hloubkách (\"Extra-Deep Armed Team Sweep\" – EDATS). Pro vlečení odminovacího prostředku (řezacího zařízení) byla vždy třeba dvě spolupracující plavidla. Jeho pomocí ze dna uvolněné miny pak měly být ničeny palnými zbraněmi.\n\nPlavidla byla vybavena sonarem, dvěma navigačními radary Decca TM 1226, navigačním systémem Decca QM14 a navigačním systémem Decca Hi-Fix. Obrannou výzbroj tvořil jeden 40mm kanón Bofors na přídi a dva 7,62mm kulomety FN MAG. Pohonný systém tvořily dva diesely Ruston 6RKCM o výkonu 2267 kW, roztáčející dva lodní šrouby. Nejvyšší rychlost dosahovala 14 uzlů.\n\n\n"}
{"id": "1238616", "url": "https://cs.wikipedia.org/wiki?curid=1238616", "title": "Jizera (soubor)", "text": "Jizera (soubor)\n\nFolklórní soubor Jizera Liberec byl založen roku 1986 a od té doby zpracovává tradiční podještědský, pojizerský a podkrkonošský folklór (zejména ze sbírek a pozůstalosti sběratele Pavla Krejčího), tedy písně, tance, říkadla, zvyky a obyčeje z rozsáhlé oblasti mezi Ještědem a Sněžkou. Soubor se účastní nejrůznějších kulturních a společenských akcí, oslav a folklorních festivalů v České republice i v zahraničí a pořádá rovněž řadu programových pásem k nejrůznějším příležitostem. V roce 2001 byl založen dětský folklórní soubor Jizerka. V roce 2016 soubor čítal 34 členů: 19 tanečníků a tanečnic a 15 muzikantů a muzikantek. Krojované tanečníky doprovází tradiční podještědská muzika v nástrojovém obsazení housle, viola, klarinet, flétna, kontrabas a nově také lidová háčková harfa a tenorové housle. \n\n\n"}
{"id": "1238624", "url": "https://cs.wikipedia.org/wiki?curid=1238624", "title": "Velké vytí", "text": "Velké vytí\n\nVelké vytí je ceremoniál provozovaný mladými skauty čili vlčaty. Vymyslel ho Robert Baden-Powell na základě příběhů Mauglího z Kiplingovy \"Knihy džunglí\". Vlčata při něm napodobují vlky zdravící Akélu, „Starého vlka“ na Poradní skále a připomíná se jim tak vlčácký slib. Baden-Powell vytvořil Velké vytí také pro světlušky, které místo vlka napodobují sovu.\n\nPět let po založení z skautského hnutí, Baden-Powell a další pracovali na systému vzdělávání pro ty, kteří byli příliš mladí pro vstup do skautu od 11 let , nejprve s názvem „Junior Scouts“. V době zahájení programu, Baden-Powell získal souhlas svého přítele a souseda Rudyarda Kiplinga používat \"Knihu džunglí\" jako téma. Pod názvem „vlčata“, bylo 8 až 10letým chlapcům umožněno účastnit se základních verzí činností starších skautů, ale na pozadí džungle z Mauglího příběhu z Kiplingovy knihy. Vlčata hrají scény z příběhu a dospělý vedoucí přijme jméno postavy z knihy, lídra v oblasti starostí, Akély, který byl v čele smečky.\n\nBaden-Powell doprovázel zavedení nové kategorie hnutí knihou \"The Wolf Cub's Handbook \", která vyšla 2. prosince 1916. V první kapitole se popisuje, jak v \"knize džunglí\", „Všichni vlci seděli v kruhu kolem Poradní skály, a Akéla, starý vlk, hlava smečky, zaujal místo na skále; všichni se vztyčenými hlavami zavyli svůj pozdrav k němu.“ Baden-Powell pokračoval; „Když váš starý Vlk, Akéla - je to váš Vůdce smečky nebo jiný skaut - přijde na vaši schůzi, pozdravte ho v podřepu v kruhu jako to dělají mladí vlci, a pozdravte ho Velkým vytím“.\n\nV původním návodu k Velkému vytí je Baden-Powell v \"The Wolf Cub's Handbook\" popsal takto:\n\n"}
{"id": "1238630", "url": "https://cs.wikipedia.org/wiki?curid=1238630", "title": "General Atomics MQ-9 Reaper", "text": "General Atomics MQ-9 Reaper\n\nGeneral Atomics MQ-9 Reaper (původně Predator B) je víceúčelové bezpilotní letadlo s dlouhou výdrží ve vzduchu, operující ve středních výškách. Primárně je určeno k ničení mobilních pozemních cílů, ale díky celému spektru moderních senzorů a komunikačních nástrojů je využíváno i k průzkumu. MQ-9 je větší a lépe vyzbrojený než jeho předchůdce MQ-1 Predator. Letadlo, včetně jeho zbraňových systémů, je monitorováno a kontrolováno posádkou z pozemního řídícího střediska. V USA Reaper kromě americké armády používá také CIA, pohraniční stráže, ale i NASA. Náklady na výzkum a vývoj tohoto bezpilotního systému se vyšplhaly na 1,65 mld. USD.\n\nTypický systém MQ-9 skládá z více letadel, pozemní řídící stanice, komunikačního zařízení, náhradních dílů a personálu. Letadlo se dá rozebrat a naložit do jednoho kontejneru, ve kterém může být převezeno kamkoliv na světě. Celý systém je možné přepravovat v letadle C-130 Hercules nebo v letadlech větších rozměrů. Vojenská obsluha se skládá z pilota, operátora senzorů a koordinátora mise.\n\nMQ-9 je vybaven sadou senzorů Raytheon AN/DAS-1, potřebných k zaměření pozemních cílů. Tato sada zahrnuje infračervený senzor, barevnou/monochromatickou denní TV kameru, laserový dálkoměr a značkovač. Díky laserovému značkovači může být Reaper vyzbrojen laserem naváděných pumami GBU-12 Paveway II a raketami AGM-114 Hellfire. MQ-4 je vybaven radarem se syntetickou aperturou (synthetic aperture radar, SAR), umožňující použití pum GBU-38.\n\nLetadlo je poháněno turbovrtulovým motorem Honeywell TPE331-10GD o výkonu 950 hp, který mu dává maximální rychlost 482 km/h a cestovní rychlost 280 - 310 km/h. Užitečné zatížení až do hmotnosti 1746 kg umožňuje, aby byl Reaper v typické bojové konfiguraci vyzbrojen čtyřmi střelami vzduch-země Hellfire a dvěma pumami GBU-12 Paveway II nebo GBU-38. Při provádění průzkumných misí vydrží letadlo ve vzduchu až 30 hodin. Tento čas se však snižuje pouze na 14 hodin, pokud je plně vyzbrojené. Reaper má dolet 1852 km a dostup 15 240 m, což jsou obzvláště vhodné parametry pro dlouhé průzkumné operace.\n\nV roce 2007, krátce po svém zařazení do amerického letectva, byl Reaper poprvé i bojově nasazen a to ve válce v Afghánistánu. Historicky první úder nepříteli zasadil Reaper 28. října 2007, když odpálil rakety Hellfire proti povstalcům v oblasti Deh Ravod. Několik dní poté byly poprvé shozeny i pumy GBU-12 na pozice bojovníků Talibanu, ostřelujících americkou pěchotu. 6. března 2008 zničil Reaper v Afghánistánu 16 cílů za použití laserem naváděných pum a raket Hellfire. 13. září 2009, během bojové mise, ztratil operátor kontrolu nad jedním ze strojů MQ-9. Dron letěl neovladatelně k hranici s Tádžikistánem a z obavy před únikem moderních technologií byl raději sestřelen stíhačkou F-15E Strike Eagle. Sestřel se uskutečnil pomocí rakety AIM-9 a šlo o první případ úmyslného zničení vlastního bezpilotního letounu. Od roku 2010 až do prosince 2013 se letadla Reaper starala o bezpečnost amerických vojáků na základně Bagram. Ta se často stávala terčem raketových útoků, avšak v roce 2013 se podařilo díky Reaper snížit počet útoků na základnu o 47% oproti předchozímu roku.\n\nV listopadu 2007 začaly i britské MQ-9 Reaper podnikat v Afghánistánu průzkumné lety, zaměřené na získání informací o pozicích hnutí Taliban. Do 15. ledna 2014 nalétaly drony Reaper 54 000 hodin, během nichž vykonávaly převážně průzkum nad provincií Helmand. Přesto však v průběhu jejich šestiletého působení v Afghánistánu vystřelily celkem 459 řízených střel a pum.\n\nOd 17. července 2008 začaly létat americké MQ-9 Reaper i v Iráku ze základny Balad. Bezpilotní letouny se zde uplatnily hlavně při ochraně spojeneckých konvojů, přičemž na ozbrojence útočily hlavně za pomoci raket Hellfire.\n\nDo července 2010 bylo během bojových operací v Afghánistánu a Iráku ztraceno 38 bezpilotních letounů Predátor a Reaper. O dalších 9 přišlo americké letectvo při výcviku v USA.\n\nOd října 2009 začaly americké letouny Reaper hlídkovat v somálských vodách kvůli vzrůstajícím hrozbám ze strany pirátů. Drony byly umístěny na ostrově Seychely, odkud vyrážely k pravidelným letům přes hlavní trasy civilních lodí.\n\n10. listopadu 2014 zaútočily britské drony Reaper poprvé na bojovníky Islámského státu v Iráku, když právě kladli improvizovanou výbušninu. Nálet se uskutečnil blízko města Baiji a prostřednictvím střel AGM-114 Hellfire byli všichni ozbrojenci úspěšně eliminováni. K prvnímu bojovému nasazení dronů v Sýrii došlo 21. srpna 2015 a již o tři dny na to udeřila letadla Reaper znovu. K náletům došlo ve městě Rakka a oba byly namířeny proti dvěma britským džihádistů, kteří odešli bojovat do Sýrie na straně Islámského státu. Letadla MQ-9 Reaper jsou v Sýrii a Iráku vedle útoků na pozemní cíle využívány hlavně k průzkumným letům. Od října 2014 do ledna 2016 uskutečnily tyto stroje celkově 1000 letů a v tomto tempu hodlá RAF pokračovat. Od začátku kampaně až do srpna 2016 vystřelily britské drony Reaper v Iráku na pozemní cíle 428 raket Hellfire a shodily 34 pum GBU-12. V Sýrii bylo od 2. prosince 2015 do srpna 2016 vypáleno 45 raket Hellfire a shozeny byly 3 pumy GBU-12.\n\n12. listopadu 2015 vystřelil americký Reaper dvě rakety Hellfire na jedoucí auto, ve kterém usmrtil britského ozbrojence známého jako džihádista John. Bojovník Islámského státu, vlastním jménem Mohammed Emwazi, popravil nožem devět novinářů a humanitárních pracovníků. Džihádista John byl zabit v syrském městě Rakka, které je považováno za hlavní město Isil.\n\n3. ledna 2020 se jednou z obětí útoku stroje MQ-9 USAF provedeného v blízkosti mezinárodního letiště v Bagdádu stal generálmajor Kásim Sulejmání, velitel jednotek Quds íránských revolučních gard, spolu s několika představiteli iráckých ozbrojených složek.\n\n\n\n\n"}
{"id": "1238631", "url": "https://cs.wikipedia.org/wiki?curid=1238631", "title": "Kostel Nejsvětější Trojice (Ostroměř)", "text": "Kostel Nejsvětější Trojice (Ostroměř)\n\nKostel Nejsvětější Trojice, často označovaný jako kaple Nejsvětější Trojice je římskokatolický, filiální, neorientovaný kostel v Ostroměři. Je situován při výjezdu z obce směrem na Jičín nedaleko od muzea Eduarda Štorcha a Karla Zemana.\n\nKostel byl postaven v roce 1915 a je jedinou stavbou, která v obci byla během 1. světové války postavena.\n\nPravidelné bohoslužby se konají v sobotu od 18.00.\n\n"}
{"id": "1238632", "url": "https://cs.wikipedia.org/wiki?curid=1238632", "title": "Oldřich Spáčil", "text": "Oldřich Spáčil\n\nOldřich Spáčil (* 1928 Dřevohostice, Československo) je bývalý československý házenkář a reprezentant Československa.\n\nHráčskou kariéru začínal v týmu Sokol Dřevohostice. Ještě během působení v klubu byl vybrán do reprezentace. Po nastoupení na vojnu hrál řadu sezón za tým Dukla Praha (1952-62), se kterým získal devět ligových titulů.\n\nV pětatřiceti letech přestoupil do Baníku Karviná, kde ze začátku působil jako hrající trenér. V sezoně 1967/68 tým dovedl k ligovému mistrovskému titulu. Mimo jiné vedl v roce 1986 tké československý tým v zápase proti výběru světa. V sezóně 1989/90 vedl A družstvo mužů ze Vsetína během jejich vstupu do 1. ligy.\n"}
{"id": "1238637", "url": "https://cs.wikipedia.org/wiki?curid=1238637", "title": "Dušan Růža", "text": "Dušan Růža\n\nDušan Růža (25. července 1929 Stará Ves nad Ondřejnicí, Československo – 21. února 1989 Karviná, Československo) byl československý házenkář a reprezentant Československa.\n\nV roce 1943 nastoupil do učení na strojního zámečníka ve Vítkovicích. Po roce však přešel na vítkovickou Průmyslovou školu strojní, kde v roce 1948 odmaturoval. Po studiu vyučoval na učňáku ve Vítkovicích.\n\nS házenou začínal v rodné Staré Vsi. Po nástupu na vojnu hrával v týmu Dukla Praha (1953-59), se kterým získal šest ligových titulů. V roce 1959 odešel do Gottwaldova, kde působil do roku 1964. Poté přestupuje do Baníku Karviná, kde zároveň působí jako trenér dorostu. V sezoně 1971-72 pak dovedl tým mužů Baníku Karviná k ligovému mistrovskému titulu. V roce 1974 vedl československý národní tým na Mistrovství světa v Německu. Krátce působil také na Islandu jako trenér islandského národního mužstva.\n\n"}
{"id": "1238638", "url": "https://cs.wikipedia.org/wiki?curid=1238638", "title": "Centaurus X-3", "text": "Centaurus X-3\n\nCentaurus X-3 je pulzující zdroj rentgenového záření 4U 1118-60, opticky ztotožněný se zákrytovou proměnnou hvězdou (oběžná perioda 2,087 d, zákryt zdroje rentgenového záření trvá 0,488 d). Optická složka je obr nebo veleobr spektrálního typu B0 (Krzeminského hvězda). Vzdálenost 5-10 kpc. Zdrojem rentgenového záření je pravděpodobně rotující neutronová hvězda s hmotností 0,65-0,83 Mסּ. Doba oběhu zdroje Centaurus X-3 se zmenšuje o zlomek 10 až 10 za rok, po 1000 letech by měl proto zdroj dopadnout na hlavní hvězdu.\n"}
{"id": "1238643", "url": "https://cs.wikipedia.org/wiki?curid=1238643", "title": "Dům pod půlměsícem", "text": "Dům pod půlměsícem\n\nDům pod půlměsícem (\"Casa sotto la luna\") je sochařské dílo nacházející se v Sobotce. Autorem je italský umělec Claudio Parmiggiani. Je tvořeno dvanácti cihlovými stěnami uspořádanými do soustředných kružnic. Stojí v městském parku s výhledem na kopec, na němž stojí barokní zámeček Humprecht se zlatým půlměsícem na střeše. Dílo bylo slavnostně odhaleno 19. října 1991.\n\nUmělecké dílo mělo podle představy jeho autora splynout s okolním prostorem. Claudio Parmiggiani do života stavby dále nezasahoval, Českou republiku od té doby navštívil jen jednou, v roce 1998. Stavba vytvořená z pálených cihel však neodolala místním klimatickým podmínkám a začala chátrat. Z místní iniciativy bylo proto v letech 2015 až 2016 dílo rekonstruováno. To vyžadovalo stržení původní stavby a vystavění její věrné kopie, zpevněné ocelovými výztužemi a postavené z pálených lícových cihel. Stavba byla doplněna osvětlením a je nadále volně přístupná návštěvníkům. Je také oblíbeným místem konání společenských událostí v Sobotce.\n\nDům pod půlměsícem je součástí rozsáhlejšího díla Una Scultura, které vznikalo v rozmezí let 1975 až 1991. Dílo tvoří ještě další tři stavby – La Torre ve Francii, Clavis v Itálii a Pietra v Egyptě, které jsou orientovány podle světových stran. Jednotlivé stavby jsou autorovým určením bodů vesmíru, každá má odlišný význam a vyzývá návštěvníka, aby podnikl cestu k ostatním objektům. Claudio Parmiggiani chce návštěvníka vést k rozproudění myšlenek, proto často u staveb není možné najít popisek či vysvětlení.\n\n"}
{"id": "1238644", "url": "https://cs.wikipedia.org/wiki?curid=1238644", "title": "Claudio Parmiggiani", "text": "Claudio Parmiggiani\n\nClaudio Parmiggiani (* 1943, Luzzara) je italský malíř a sochař.\n\nVystudoval u malíře Giorgia Morandiho v Bologni. Věnuje se konceptuálnímu umění a jeho díla jsou známá netradičními otisky na papír či plátno, ke kterým využívá pomíjivých materiálů jako je popel, oheň či stín. Jeho tématem je proměna v běhu času a snaží se nalézt nové způsoby záznamu změny a pohybu . Ve svých dílech propojuje více úrovní významů a hledá vazby mezi materiálním a duchovním světem .\n\nClaudio Parmiggiani několikrát zavítal do Čech. Už od konce šedesátých let byl v častém kontaktu s Jaroslavem Šedivým, který mu umožnil završit dílo Una Scultura skulpturou Dům pod půlměsícem ve městě Sobotce.\n"}
{"id": "1238645", "url": "https://cs.wikipedia.org/wiki?curid=1238645", "title": "Sugambrové", "text": "Sugambrové\n\nSugambrové (jiné názvy: Sugambri, Sikambri, Sygambri, Sigambri; lat. \"Sigambri, Sygambri, Sicambri, Sugambri\"; řecký οἱ Σύγαμβροι - mj Sygambroi) byl západogermánský kmen, který původně pocházel z oblasti dolního Rýna nebo z oblasti mezi řekami Rýn a Lippe, a který byl během panování císaře Tiberia v roce 7 před Kr. zcela nebo zčásti přesídlen z levého břehu Mázy (Meuse) do oblasti kmene „Sunuci“. Strabón počítal Sugambry spolu s Kimbry do téže kmenové skupiny, která se usídlila mezi Rýnem a Baltským mořem. Sugambrové byli prý prvním germánským kmenovým svazem, který měl krále.\n\nPůvod kmene není definitivně objasněn. Kolem 55 před Kr. je o nich zmínka, protože Sugambrové u sebe přijali Římany podrobené kmeny Usipetů (Usipů) a Tenkterů a odmítali je Římanům vydat odvolávajíce se na rýnskou hranici.\n\nV roce 53 před Kr. napadli římský vojenský tábor u „Atuatuca“, který byl pod vojenským velením Quinta Tullia Cicera. \n\nV roce 16 před Kr. Sugambrové, Usipeti a Tenkterové pobili Římany v Germánii na pravém břehu Rýna, poté společně provedli nájezd do Galie, aby ji plenili a porazili římské vojsko místodržícího \"Marca Lollia\", které je pronásledovalo, včetně V. legie (clades Lolliana). Tato porážka byla nesporně těžkým úderem Augustově císařské prestiži. Germáni se pak vyhýbali vzájemné roztržce a uzavřeli (zdánlivý) mír. \n\nLegionářský tábor „Vetera“ kontroloval přes ústí řeky Lippe sídliště Sugambrů, Brukterů, Tenkterů a Usipetů na pravém břehu Rýna. Útoky v Galii měla na svědomí právě tato etnika. Přes údolí řeky Lippe vedlo spojení tábora „Vetera“ se zátokou Westfälische Bucht. \n\nSugambrové pod velením svého krále \"Maela\" (nebo Mela) a se spřátelenými Tenktery a Usipety vpadli v roce 12 před Kr. znovu do Galie, když tam vznikly v důsledku prvního provinčního sčítání lidu velké nepokoje. Drusus s povolaným vojskem vytlačil vetřelce zpět a začal na druhém břehu Rýna bezprostředně po 1. srpnu roku 12 před Kr. trestnou výpravu. Začátek pochodu byl z dolnorýnské oblasti a směřoval nejprve do země Usipetů (jihovýchod dnešní provincie Gelderland), pak proti Sugambrům sídlícím mezi Lippe a Rýnem (jež Strabón označil jako příčinu války). \n\nKonečné podmanění Sugambrů dosáhl však Tiberius v roce 7 před Kr., který části kmene na levé straně Rýna přesídlil přibližně do kraje kmene „Sunuci“. Založili si sídlo v okolí Xantenu, ze kterého vzešla „Colonia Ulpia Traiana“. Deudorixe, synovce bývalého krále Maela, v roce 17 po Kr. vedli jako zajatce v Germanicově triumfu v Římě. \n\nJméno Sugambrů se zachovalo v pozdější kmenové tradici Franků. Jako „udatný Sugambr“ byl například při svém křtu označen Chlodvík I. biskupem z Remeše.\n\nExistuje názor, že Sugambrové byli Tacitem zmiňovaní Gambriviové, což byl kmen, který s spolu s Marsi, Svéby a „Vandaly“ tvrdil, že pochází od boha Manna. Plinius starší zapsal, že tento kmen sídlil přímo na Rýně, zatímco Strabón je spolu s Cherusky a Chatty lokalizoval na řece Vesera (Weser). Vedle toho existuje názor, že Marsové jsou shodní s Sugambry, kteří se nezúčastnili přesídlení na levý břeh Rýna.\n\nZachovalo se několik podoby zápisu jména kmene, a to například „Sugambri“, „Sygambri“, „Sigambri“, „Sugambroi“, „Sugumbri“, „Sucambri“ a „Sycambres“. Toto ztěžuje přesný etymologický výklad jména, ale obvykle se ve slovech Sugambri a Gambrivii vidí společný germánský slovní kořen „*Gambro“, který znamená „silný, aktivní, horlivý“. Vedle toho existují i ​​výklady jména z keltštiny, např. z kořene „*cam“. „Su“ je častá keltská předpona s významem „dobrý“ nebo „silný“. Spojování jména Sugambrové s regiony Sauerland, Siegerland nebo řekou Sieg je čistě spekulativní.\n\nNěkteří Sugumbrové se jmenovitě zmiňují ve zprávě císaře Augusta i Strabona: „Mael“, král nebo kníže Sugambrů, pod jehož velením pronikli v roce 12 do Galie, dále jeho bratr „Baitorix“ a jeho syn „Deudorix“.\n\n"}
{"id": "1238646", "url": "https://cs.wikipedia.org/wiki?curid=1238646", "title": "Petr Čermák (horolezec)", "text": "Petr Čermák (horolezec)\n\nPetr Čermák (Bobuláč, Mistr, * 12. června 1962 Turnov) je český horolezec a sportovní lezec, člen horolezeckého oddílu Climbing Club Dubí. Bývalý československý reprezentant v horolezectví a judu, díky čemuž mohl jezdit do ciziny i před rokem 1989 se skalní reprezentací. Tehdy navštívil lezecké skalní oblasti například ve Francii, nebo v Yosemitském údolí v Kalifornii o čemž také ještě před rokem 1989 v Čechách přednášel. Jeho fotografie v mostu před Delikátním obloukem v Utahu se objevila na titulní straně horolezeckého časopisu MiniHory v roce 1990.\n\nJudu se Petr Čermák věnoval pod dohledem turnovských a později ostravských trenérů. Zazářil v roce 1981, když ve Velké ceně Turnova překvapivě porazil Pavla Petřikova, který tehdy získal stříbro na Mistrovství Evropy v superlehké váze. Ihned ho hodil chvatem Uči Mata na ippon. Díky judistické průpravě měl také výborné výsledky ve skalním lezení, kde rovněž reprezentoval Československo, později zůstal jen u lezení.\n\n\n\n\"autor nebo spoluautor 41 prvovýstupů na českých pískovcových skalách a několika dalších v jiných oblastech\"\n\n\n\n"}
{"id": "1238650", "url": "https://cs.wikipedia.org/wiki?curid=1238650", "title": "Poluvsie", "text": "Poluvsie\n\nPoluvsie je obec na Slovensku v okrese Prievidza v Trenčínském kraji ležící na řece Nitra. Žije zde  obyvatel.\n\nPrvní písemná zmínka o obci je z roku 1358. V obci je římskokatolický kostel Panny Marie z 20. století.\n\n"}
{"id": "1238651", "url": "https://cs.wikipedia.org/wiki?curid=1238651", "title": "Guinejský frank", "text": "Guinejský frank\n\nGuinejský frank je zákonným platidlem Guineje. Jeho ISO 4217 kód je GNF. Jedna setina franku je centime.\n\nK náhradě CFA franku byl v roce 1959 uveden do oběhu první guinejský frank. Mince v hodnotách 1, 5, 10 a 25 franků byly vyraženy ze slitiny bronzu a hliníku. Bankovky v hodnotách 50, 100, 500, 1000, 5000 a 10 000 franků nesly datování rokem 1958. Druhá série datovaná 1er MARS 1960 byla uvedena od oběhu 1. března 1963 bez bankovky 10 000 franků. Tato série byla vydána bez otisku Thomas De La Rue, byla barevnější, plastičtější a s pokročilejšími ochrannými prvky. Celá emise mincí byla v roce 1962 vyražena ze slitiny mědi a cínu. V roce 1971 frank nahradil Guinejský syli v poměru 1 syli = 10 franků.\n\nV roce 1985 se frank opět stal guinejskou měnou a paritně nahradil syli. Mince vydané v hodnotách 1, 5, a 10 franků měly ocelové jádro potažené mosazí, 25 franků byla z mosazi a (1987), mince 50 franků ze slitiny mědi a niklu se dostala do oběhu později (1994).\n\nBankovky byly nejdříve vydány v hodnotách 25, 50, 100, 500, 1000 a 5000 franků. Jeden rys činí tuto sérii bankovek jedinečnou oproti bankovkám jiných zemí; nápadné datum tisku umístěné v levém dolním rohu je součástí celkového vzhledu. Ve druhé sérii vydané roku 1998 již nebyly tištěny bankovky 25 a 50 franků, neboť byly nahrazeny mincemi. Třetí série roku 2006 uvedla do oběhu nové bankovky 500, 1000 a 5000 franků, které se podobají předchozím, ale mají pokročilejší ochranné prvky. Další změnou bylo zmenšení velikosti pětisetfrankové bankovky. Bankovka 10 000 byla uvedena do oběhu 11. června 2007.\n\nPamětní série sestávající z bankovek 1000, 5000, a 10 000 franků byla vydána v roce 2010 k připomenutí padesátého výročí nezávislosti. Na každé z bankovek je ve vodoznaku zobrazeno logo události.\n\nCentrální banka Guineje vydala 9. července 2012 novou bankovku 10 000 franků, podobnou původní. Barva však byla změněna ze zelené na červenou a namísto písmen RG (Republique de Guinée) je vložen hologram. 11. května 2015 uvedla Centrální banka do oběhu bankovku 20 000 franků.\n\nNejnižší nominál, který je stále v oběhu, je bankovka 500 franků, nižší nominály vymizely kvůli zanedbatelné kupní síle.\n"}
{"id": "1238656", "url": "https://cs.wikipedia.org/wiki?curid=1238656", "title": "Jan Samohýl", "text": "Jan Samohýl\n\nJan Samohýl (* 9. října 1966 Praha) je český středoškolský a vysokoškolský pedagog, teolog a autor odborných publikací. V letech 2012 až 2016 byl zastupitel Jihočeského kraje za hnutí Občané pro Budějovice, od roku 2014 je zastupitelem obce Hrdějovice na Českobudějovicku za hnutí STAN.\n\nNarodil se v roce 1966 v Praze. Absolvoval pražskou Střední průmyslovou školu grafickou Hellichova.\n\nJe ženatý a s manželkou Renatou mají čtyři děti. Ve svých 29 letech se s rodinou přistěhoval do Českých Budějovic a podle vlastních slov „\"rychle zdomácněli, okolí, příroda, přátelé i samo město mu přirostlo k srdci\"“. Později se přestěhovali do nedalekých Hrdějovic.\n\nV letech 1996 až 1998 byl vedoucím Azylového domu v Českých Budějovicích. Od roku 1996 do roku 2016 přednášel na Teologické fakultě Jihočeské univerzity a od roku 2001 i na Pedagogické fakultě. Na Teologické fakultě působil nejprve externě jako odborný asistent, od roku 2007 zde působil na plný úvazek a byl pověřen vedením katedry filosofie a religionistiky. Odborně se zaměřuje na křesťanství, judaismus a českou filozofii. Na Teologické fakultě skončil až po změně ve vedení fakulty, ke které došlo na jaře 2016. V letech 1998 až 2007 byl učitelem dějepisu a společenských věd na Česko-anglickém gymnáziu. Od roku 2007 učil na částečný úvazek na Jirsíkově gymnáziu. Od roku 2016 působil jako lektor na Katolické teologické fakultě Univerzity Karlovy v Praze na Katedře fundamentální a dogmatické teologie. Od 1.9. 2017 ředitelem Církevní základní školy Orbis Pictus v Táboře.\n\nOd roku 2012 se čtyřikrát zúčastnil voleb – v roce 2012 a 2016 do krajského zastupitelstva Jihočeského kraje, v roce 2013 do Poslanecké sněmovny a v roce 2014 do obecního zastupitelstva Hrdějovic. Není členem žádné politické strany. V letech 2012 − 2016 byl krajským zastupitelem a jako zástupce opozice členem kontrolního výboru zastupitelstva, když byl zvolen 6. v pořadí za politické hnutí Jihočeši 2012 (v původním pořadí na hlasovacím lístku kandidoval jako dvojka), na kandidátku byl nominován hnutím Občané pro Budějovice. Hnutím Občané pro Budějovice by navržen i o rok později v parlamentních volbách na společnou kandidátku hnutí STAN a TOP 09, zařazen byl na 20. místo (z celkových 22) a i když získal 8. nejvyšší počet přednostních hlasů, do parlamentu zvolen nebyl. V roce 2014 byl zvolen do zastupitelstva obce Hrdějovice jako lídr hnutí HRDĚ 37361 navržený hnutím STAN, v jedenáctičlenném zastupitelstvu je HRDĚ 37361 se dvěma zastupiteli v opozici. V roce 2016 byl STAN navržen na 6. místo na společné kandidátce Starostů, HOPB a TOP 09 pod názvem Pro jižní Čechy, do krajského zastupitelstva bylo zvoleno prvních pět kandidátů a Samohýl se stal prvním náhradníkem.\n\n"}
{"id": "1238660", "url": "https://cs.wikipedia.org/wiki?curid=1238660", "title": "Bedřich König", "text": "Bedřich König\n\nBedřich König (24. ledna 1930 – 3. dubna 1990 Praha)) byl československý házenkář, trenér a zlatý medailista z mistrovství světa v házené ve Švédsku v roce 1967. Původním povoláním byl brusič čoček pro optiku.\n\nS házenou začínal v Olomouci, od nastoupení vojenské služby působil v týmu Dukla Praha, se kterým získal kromě ligových titulů také první místo a Pohár mistrů evropských zemí (1957). Po skončení hráčské kariéry se v Dukle Praha přesunul na lavičku. Začal působit také v reprezentaci. Nejprve jako asistent trenéra Mráze a v roce 1967 už sám jako trenér vedl národní tým ke zlaté medaili na Mistrovství světa ve Švédsku. O rok později byl spolu s rumunským Kunstem nominován na pozici trenéra světového výběru v zápasu ČSSR-Svět (zápas skončil 21:24).\n"}
{"id": "1238661", "url": "https://cs.wikipedia.org/wiki?curid=1238661", "title": "Skalní město Velká", "text": "Skalní město Velká\n\nSkalní město Velká se nachází u stejnojmenné obce severně od Kamýku nad Vltavou. V lokalitě se nacházejí žulové skály.\n\nSkalní město Velká je žulového původu, skály jsou pokryté vegetací. Některé skalní útvary jsou viditelné pouze z hladiny řeky Vltavy. Jednotlivé skály nesou různé pojmenování, například \"Komín, Sfingy, Bába s nůší, Jezdec a nebo Supí hlava\".\n\nPoprvé toto místo popsal v roce 1929 Emanuel Chalupný ve své knize \"Vody\", kde prohlásil že by mělo být Skalní město Velká chráněným územím. Ve 20. století byly skály téměř holé, neboť je vypásala stáda koz.\n\n\n"}
{"id": "1238683", "url": "https://cs.wikipedia.org/wiki?curid=1238683", "title": "Drače", "text": "Drače\n\nDrače je malá vesnice v opčině Janjina v Chorvatsku, v Dubrovnicko-neretvanské župě. V roce 2001 žilo v obci 64 obyvatel. Vesnice je situována na severním pobřeží poloostrova Pelješac, 2 km severovýchodně od Janjiny a 30 km severozápadně od Stonu, při hlavní silnici 414, tzv. Pelješacké transverzále. Transverzála obec rozděluje, některé pláže jsou od zástavby odděleny silnicí.\n\nRybářská osada s malým přístavem leží v rozlehlé zátoce při Neretvanském průlivu (moře mezi zátokou a protilehlou pevninou místní nazývají Malo more, zatímco otevřené moře na jižním pobřeží Pelješacu nazývají Veliko more). Součástí obce Drače jsou zátoky Sutvid, Stinjiva, Brijesta a Blaževo. Obec je známá chovem slávek a ústřic, které je zde možno čerstvé koupit nebo ochutnat v místní restauraci. V obci je i kotviště pro menší jachty.\n\n\n"}
{"id": "1238686", "url": "https://cs.wikipedia.org/wiki?curid=1238686", "title": "Sapucaia do Sul", "text": "Sapucaia do Sul\n\nSapucaia do Sul je město v brazilském státě Rio Grande do Sul. Nachází se 20 kilometru severně od Porto Alegre. Dříve bylo součástí São Leopolda.\n\n"}
{"id": "1238693", "url": "https://cs.wikipedia.org/wiki?curid=1238693", "title": "Escadron de chasse 2/5 Île-de-France", "text": "Escadron de chasse 2/5 Île-de-France\n\nEscadron de chasse 2/5 \"Île-de-France\" je stíhací peruť letectva Francie dislokovaná na letecké základně č. 115 Orange-Caritat v současné době vybavená stroji Dassault Mirage 2000. Její letouny nesou kódy v rozmezí 5-OA až 5-OZ (v letech 1994 až 2015 115-OA až 115-OZ).\n\nPeruť 2/5 „Île-de-France“ je nositelkou tradic Groupe de chasse Île-de-France Forces aériennes françaises libres založené 20. října 1941 generálem de Gaullem a existující v rámci Royal Air Force pod označením \"No.340 (Free French) Squadron RAF\". Za úspěchy perutí dosažené v průběhu druhé světové války se jí dostalo mnohých vyznamenání a ocenění. V červenci 1947 byla začleněna do \"5 escadre de chasse\" (5. stíhací eskadry) a vyzbrojena stroji P-63 Kingcobra. Mezi červencem 1949 a lednem 1951 se jednotka zapojila do konfliktu v Indočíně.\n\nV březnu 1951 útvar obdržel své nynější označení Escadron de chasse 2/5 Île-de-France a s výzbrojí stroji de Havilland Vampire byl přeložen na základnu BA 115 Orange-Caritat. Zde byla jeho historie těsně spjata s další perutí dislokovanou v Orange, EC 1/5 \"Vendée\"; tyto jednotky byly vybavovány stejnými typy letounů v odstupech jen několika měsíců, a podílely se postupně na stejných zahraničních operacích a misích. V září 1992 se EC 2/5 stala první jednotkou \"Armée de l'air\" umístěnou v Saúdské Arábii při dohlížení nad bezletovou zónou vyhlášenou ve vzdušném prostoru Iráku. Totožný úkol plnila později i v Bosně. V červnu 1998 byla peruť rozšířena o třetí letku (\"escadrille\").\n\n18. června 1996 bylo prezidentem Francie Jacquesem Chiracem příslušníkům jednotky uděleno právo nosit fourragère (splétanou náramenní šňůru) v barvách stuhy Ordre de la Libération.\n\nOd roku 1997 byla EC 2/5 \"Île-de-France\" pověřena pokračovacím a operačním výcvikem všech pilotů letounu Dassault Mirage 2000, mimo svého hlavního úkolu, jímž je protivzdušná obrana. Za tím účelem je vybavena 17 stroji dvoumístné varianty Mirage 2000B a 7 jednomístnými letouny Mirage 2000C.\n\n11. června 2010, při 92. výročí existence letky SPA 162 „Tigre du Cambrésis“, byla EC 2/5 spolu s EC 1/12 \"Cambrésis\" vyslána do Čadu, kde vystřídaly poslední francouzské Mirage F1 na africkém kontinentu.\n\nPočínaje červnem 2014 se stroje této jednotky, spolu s letouny od EC 1/2 \"Cigognes\", podílely na zesílení protivzdušné obrany Polska.\n\nJednotka obdržela následující vyznamenání:\n\n\n\n\n\n"}
{"id": "1238705", "url": "https://cs.wikipedia.org/wiki?curid=1238705", "title": "Radek Krejčí", "text": "Radek Krejčí\n\nRadek Krejčí (* 14. června 1964 Praha) je český operní pěvec (basbaryton) a herec. Působí v angažmá Severočeského divadla v Ústí nad Labem a věnuje se i koncertní činnosti.\n\nRadek Krejčí se narodil 14. června 1964 v Praze. K profesionálnímu zpěvu ho přivedla profesorka D.Součková, která mu pomohla s přípravou na pražskou Akademii muzických umění. AMU absolvoval ve třídě profesora Karla Bermana v roce 1988. Již během studia hostoval v příbramské činohře a debutoval na scéně ústeckého divadla rolí Colase v Mozartově opeře Bastien a Bastienka (1986).\n\nPo absolutoriu nastoupil jako sólista Jihočeského divadla v Českých Budějovicích (1989 – 1992), kde vytvořil několik pozoruhodných kreací, jako například Masetto v Donu Giovannim, kterým otevíral historickou budovu Jihočeského divadla. K dalším zajímavým rolím patřil Paolo Albiani ve Verdiho opeře Simone Boccanegra.\n\nV letech 1993 – 1996 spolupracoval s Pražským komorním sborem na nejzávažnějších partech operní literatury pro festival G.Rossiniho v Pesaru (Maometto, Semiramide, Vilém Tell), pro Grande Theatre de Geneve (Boris Godunov, Billy Budd, Lohengrin) a Maggio Musicale Fiorentino (\"Čarostřelec\", \"Fierrabras\"). Při této práci se setkal s největšími velikány operního světa jako jsou S. Ozawa, W. Sawallisch, Ch. Thielemann, S. Bychkov, R. Norrington, G. Gelmetti, S. Ramey, M. Pertussi, G. Kunde a další. Celou dekádu devadesátých let intenzivně spolupracoval s dirigentem Johannesem Wetzlerem (Landestheater Linz) na duchovním díle A. Brucknera a W. A. Mozarta, které s velkým úspěchem provedl jak v Linzi, tak bazilikách v St. Florianu, Lilienfeldu, Sonntagbergu či Altmünsteru a Č. Budějovicích.\n\nRoku 1998 se stává sólistou opery ústeckého divadla (Severočeské divadlo s.r.o.). Zde vytvořil, mimo mnoha jiných, role v operách W. A. Mozarta (Don Giovanni, Kouzelná flétna, Figarova svatba), G.Pucciniho (Bohéma, Madama Butterfly, Tosca), G.Verdiho (Otello, Traviata, Rigoletto), v operetách F. Lehára (Veselá vdova, Země úsměvů, Giuditta) a J.Strausse (Cikánský baron, Netopýr, Noc v Benátkách) a muzikálech My Fair Lady, Sugar, Funny Girl, Cikáni jdou do nebe, nebo Noc na Karlštejně. Celkem má nastudováno přes 75 rolí. Na svém kontě má více než 2000 vystoupení. V poslední době měl příležitost ztvárnit výrazné role na své domovské scéně (Purkrabí v Noci na Karlštejně, Eremit v Čarostřelci, Frank v Netopýrovi nebo Kalchás v Krásné Heleně).\n\nVýznamná je rovněž jeho koncertní činnost. Zpíval v mnoha zemích (Německo, Španělsko, Severní Korea, Rakousko, Itálie, Švýcarsko, Finsko, Dánsko, Polsko, Slovensko, Chorvatsko, Belgie, Holandsko). Radek Krejčí vystupuje s komorními i symfonickými orchestry po celé republice. Spolupracoval například s Janáčkovou filharmonií Ostrava (A.Dvořák-Stabat Mater-2002), se Symfonickým orchestrem Českého rozhlasu (W.A.Mozart-Korunovační mše-2006), s Českým národním symfonickým orchestrem (J.S.Bach-Vánoční oratorium-2000), s Berliner Synfonie – Orchester (A.Dvořák-Biblické písně, J.S.Bach-Kantáty-1988 a 1990, F.Schubert-mše Es-dur-1990), či s Wiener Tonkünstler Orchester (F.Schubert-mše Es-dur-2001) a Filharmonií v Opole (W.A.Mozart-Requiem-1991). Dále spolupracuje s Severočeskou Filharmonií Teplice (A.Dvořák-Biblické písně a Te Deum-2001, J.Haydn-Stvoření-2007, J.J.Ryba-Česká mše vánoční-2007 až 2014), Moravskou Filharmonií Olomouc (A.Dvořák-Te Deum-2003), Filharmonií Hradec Králové (L.V.Beethoven-Missa sollemnis opus 123-2000, A.Dvořák-Stabat Mater-1997 a 2000, Mše D dur-1999), Karlovarským symfonickým orchestrem (J.S.Bach-Vánoční oratorium-1996, J.Haydn-Stvoření-1999), nebo s Filharmonií B.Martinů ve Zlíně (A.Dvořák a A.Rejcha-Te Deum-1997, Rybova mše vánoční-2015), Jihočeskou komorní filharmonií Č.Budějovice (W.A.Mozart-Missa Solemnis in C, Vespere de Domenica-1991, A.Bruckner-Messe f moll-1997), Pardubickou komorní filharmonií (F.Schubert-Mše Es dur-1998, J.Haydn-Theresienmesse-2000). U dirigentského pultu stáli například O.Dohnányi, J.Wetzler, A.Remmereit, Ch.O.Munroe, L.Svárovský, V.Spurný, M.Němcová, R.Jindra, M.Ivanović a další.\n\nJe držitelem čestného uznání ceny Antonína Dvořáka. Vytvořil rozsáhlou fonotéku v Českém rozhlase 3 – Vltava (například kantáty J.S.Bacha, nebo vůbec první dochovaná J.Periho opera Euridika – rozhlasový záznam z představení na Mezinárodním operním festivalu Smetanova Litomyšl 2000, či písňové cykly od Hugo Wolfa, Zbyňka Vostřáka a Zdeňka Lukáše, oratorium Antonína Dvořáka Stabat Mater, kantátu Miserere Mei Z.Lukáše, vánoční pastorely T.N.Koutníka a J.I.Linka). Spolupracoval s Českou televizí (Pořady o opeře s Dr. J.Pilkou, r.v.1986), Země úsměvů (režie M.Macků, r.v. 1986), ale objevil se i ve filmu. Naposledy v Donšajnech (režie J.Menzel, r.v. 2012).\n\nDoposud natočil 9 CD pro firmy Nuova Era (Itálie), Rotag, Sonus, AUDIOS (ČR) a Chamartin (Španělsko).V roce 2015 nahrál spolu s Terezou Mátlovou CD Vánočních koled. Tentýž rok se podílel na nahrávce CD oratoria Mysterium Porcellani od soudobého skladatele Jana Zástěry. Spolupracoval i na nahrávce se souborem Bach-Collegium Praha pro TV NOE z děl W.A.Mozarta a F.X.Brixiho. V roce 2016 poprvé vystoupil s Hudbou Hradní stráže a Police ČR a provedl oratorium Anežka Česká (J.Zástěra).\n\n"}
{"id": "1238716", "url": "https://cs.wikipedia.org/wiki?curid=1238716", "title": "Čchen Tung (kosmonaut)", "text": "Čchen Tung (kosmonaut)\n\nČchen Tung (; * 12. prosince 1978) je od roku 2010 čínský kosmonaut. Roku 2016 vzlétl na oběžnou dráhu Země při misi Šen-čou 11.\n\nČchen Tung se narodil 12. prosince 1978, v Luo-jangu ve střední Číně v dělnické rodině. Od roku 1997 sloužil ve vojenském letectvu jako pilot-stíhač. Od roku 2009 procházel výběrem mezi čínské kosmonauty. Po úspěšném absolvování všech testů byl v květnu 2010 zařazen do oddílu kosmonautů Číny.\n\nDo vesmíru vzlétl 16. října 2016 v lodi Šen-čou 11 s velitelem Ťing Chaj-pchengem. Po dvou dnech letu se loď spojila se stanicí Tchien-kung 2. Čchen Tung poté s kolegou zahájili měsíční pobyt na stanici.\n\nČchen Tung má dva syny.\n"}
{"id": "1238721", "url": "https://cs.wikipedia.org/wiki?curid=1238721", "title": "Zdeněk Prokeš (choreograf)", "text": "Zdeněk Prokeš (choreograf)\n\nZdeněk Prokeš (* 15. července 1952 Praha), je český tanečník, choreograf, pedagog a divadelní ředitel.\n\nNarodil se s oběma bratry v rodině amatérských divadelníků. Již od školních let se věnoval gymnastice a krasobruslení. Navštěvoval baletní školu Karla Pirníka a baletní přípravku baletu Národního divadla. V roce 1971 absolvoval Taneční oddělení Konzervatoře v Praze. Později studoval choreografii na katedře tance Akademie múzických umění v Praze u Jiřího Němečka, kde absolvoval v roce 1979 (titul Mgr.).\n\nV mládí vystupoval v dětských rolích v divadle např. v Národním divadle, Divadle na Vinohradech, Hudebním divadle v Karlíně, Divadle S. K. Neumanna a Divadle za branou a ve filmu. Rovněž se věnoval dabingu.\n\nAbsolvoval několik zahraničních stáží, např. v Polsku v Teatru Tanca u choreografa Conrada Drzewieckiho (1980), v Belgii u choreografa Maurice Béjarta a ve Flanderském královském baletu v Antverpách (1982) a studijní pobyty ve Francii, mimo jiné v Opéra de Paris a Ballet Théatre Francais de Nancy.\n\nPo absolvování pražské konzervatoře nastoupil jako tanečník v Hudebním divadle v Karlíně. Zde působil až do roku 1979. V letech 1979–1983 působil ve Státním divadle v Ostravě jako choreograf. Založil a vedl zde také soubor \"Mladý balet\". Následně se vrátil do Hudebního divadla v Karlíně jako šéf baletu a tuto funkci zde vykonával až do roku 1990. V tomto období zavedl pořádání pravidelné Přehlídky současné tvorby, kde měly možnost představit své inscenace soubory z krajských měst. V letech 1991–2004 byl choreografem a šéfem baletu Národního divadla v Brně a v období 2003–2007 ředitelem Národního divadla v Brně. Za jeho působení se divadlo stalo pravidelným hostitelem významných baletních akcí a soubor baletu uskutečnil řadu zahraničních turné (Japonsko, Německo, Francie, Rakousko, Švýcarsko, Španělsko, Belgie, aj.)\n\nOd roku 2007 byl poradcem ředitele Národního divadla v Praze, od roku 2009 vedoucím odboru vnějších vztahů. Od začátku roku 2010 se stal uměleckým šéfem pražské Laterny magiky, která se tehdy stala součástí Národního divadla. V této funkci setrval do 31. října 2017. \n\nV letech 1994–2011 vyučoval choreografii a baletní dramaturgii na Janáčkově akademii múzických umění v Brně (JAMU).\n\nV období 1995–2006 vyučoval choreografii a režii baletu na Taneční katedře Akademie múzických umění v Praze (HAMU).\n\nJe zakladatelem (1990) a dlouholetým předsedou Tanečního sdružení ČR a organizátorem tanečních přehlídek a festivalů, např. festivalu Tanec Brno či Mezinárodní baletní soutěže.\n\nBývá členem odborných porot, správních rad, kolegií a komisí, např. Divadelní ceny Thálie, Výboru Asociace profesionálních divadel ČR, Rady Českého centra I. T. I., Grantové komise Ministerstva kultury ČR, baletních a tanečních soutěží.\n\nChoreografii baletů, oper, operet, muzikálů a činoher vytváří rovněž pro další česká a zahraniční divadla a festivaly, mj. pro Open Air festivaly v Rakousku a Německu (Offenbach: \"Hoffmannovy povídky\", 1993; Verdi: \"Nabucco\", 1995; \"Aida\", 1998) nebo pro Opera Monte Carlo v Monaku (B. Smetana: Prodaná nevěsta,1999). Spolupracuje rovněž s televizí, pro kterou vytvořil přes 80 choreografií pro baletní, operetní a revuální pořady (např. \"Televarieté\", \"Možná přijde i kouzelník\", aj.). Pracuje i jako pohybový poradce zpěváků populární hudby.\n\nJe spoluautorem Českého tanečního slovníku.\n\nDlouhodobě se zabývá ochranou autorských práv choreografů a sociální problematikou tanečníků.\n\nZa svoji kariéru se také zúčastnil mnoha celostátních a mezinárodních baletních soutěží (mj. Moskva, Varna, Jackson, Helsinky, Ósaka) a za své choreografie získal na baletních soutěžích řadu cen (v letech 1977, 1979, 1981, 1984, 1987).\n\n\n\n\n\n\n\n\n\n\n"}
{"id": "1238723", "url": "https://cs.wikipedia.org/wiki?curid=1238723", "title": "Teatro Capranica", "text": "Teatro Capranica\n\nTeatro Capranica bylo významným operním divadlem v Římě. Bylo druhou veřejnou scénou ve městě.\n\nPalác, ve kterém je divadlo umístěno, byl postaven v polovině 15. století kardinálem Domenicem Capranicou jako osobní rezidence a jako kolej pro mladé kleriky, která byla založena v roce 1457. Palác je jedním z mála zbývajících příkladů rezidenční architektury rané italské renesance\n\nKoncem sedmdesátých let 17. století jiný člen rodiny, Pompeo Capranica, vystavěl uvnitř budovy z několika apartmánů soukromé divadlo, aniž by změnil vnější vzhled budovy. Divadlo bylo otevřeno 6. ledna 1679 premiérou opery \"Dov'è amore è pietà\" Bernarda Pasquiniho za řízení Arcangela Corelliho.\n\nSe svolením papeže Alexandra VIII. mohli bratři Pompeo a Federico Capranicové divadlo rozšířit a otevřít veřejnosti. Architekt Carlo Buratti přestavěl divadlo do obvyklého podkovovitého tvaru se šesti úrovněmi lóží. 18. ledna 1695 bylo divadlo znovu otevřeno operou \"Clearco in Negroponte\" skladatelů Giovanni Lorenzo Luliera, Tommaso Gaffi a Carla Francesca Cesariniho. Bylo to teprve druhé veřejné divadlo v Římě (prvním bylo Teatro Tor di Nona otevřené v roce 1671).\n\nZa vlády papeže Inocence XII. byla veřejná divadelní představení zakázána a divadlo zůstalo uzavřené od roku 1699 až do roku 1711. Po zrušení zákazu bratři Capranicové divadlo znovu otevřeli. Známý mecenáš umění kardinál Pietro Ottoboni přispěl na renovaci divadla a najal architekta Filippa Juvarra na přestavbu jeviště. Divadlo se stalo scénou vyhledávanou publikem i autory. Řadu premiér svých oper zde uvedl např. Alessandro Scarlatti. Bylo rovněž oblíbeným divadlem dramatika Carla Goldoniho.\n\nS výstavbou nových veřejných divadel v Římě (Teatro Alibert (1718), Teatro Valle (1727) a Teatro Argentina (1732)) ztrácelo postupně divadlo Capranica na důležitosti. Prošlo řadou přestaveb a rukama několika majitelů. V 19. století přestalo být předním operním domem Říma a spíše se koncentrovalo na komedie, divadelní hry (často v římském dialektu), akrobatická vystoupení, a loutková představení. Divadlo se vrátilo rodině Capranica v roce 1853, kdy je markýz Bartolomeo Capranica koupil zpět a nákladně renovoval. Nicméně již nikdy nezískalo svou někdejší prestiž.\n\nZ ekonomických důvodů bylo divadlo v roce 1881 uzavřeno. Posledním představením byla 1. března 1881 Verdiho opera \"Ernani\". Zpočátku bylo divadlo pronajato pro sklad nábytku a v letech 1895–1925 bylo zcela nevyužito. V roce 1925 byla přestavěno na kino. V roce 2000 bylo znovu rekonstruováno a slouží k příležitostným představením a jako konferenční sál.\n\n\n\n"}
{"id": "1238724", "url": "https://cs.wikipedia.org/wiki?curid=1238724", "title": "Husův sbor (Olomouc-Hodolany)", "text": "Husův sbor (Olomouc-Hodolany)\n\nHusův sbor v Olomouci-Hodolanech je modlitebna Církve československé husitské nacházející se na nároží Farského a Hodolanské ulice.\n\nO stavbě Husova sboru v Hodolanech rozhodla místní obec Církve československé hned po svém ustanovení roku 1925. Základní kámen byl položen 22. srpna 1926. Budova byla slavnostně otevřena 15. srpna 1927. Varhany byly postaveny v roce 1956.\n\nHusův sbor v Olomouci-Hodolanech je funkcionalistická stavba. Na západní straně se nachází nedokončená věž a kryté schodiště vedoucí do prvního patra, kde je modlitební sál. Vnitřek kostela prosvětlují vysoká okna. Pod kostelem se nacházejí prostory, které se pronajímají už od doby vzniku pro splacení dluhů vzniklých výstavbou.\n"}
{"id": "1238728", "url": "https://cs.wikipedia.org/wiki?curid=1238728", "title": "Kostel Panny Marie Pomocnice (Olomouc-Nová Ulice)", "text": "Kostel Panny Marie Pomocnice (Olomouc-Nová Ulice)\n\nKostel Panny Marie Pomocnice v Olomouci je římskokatolický kostel nacházející se na ulici I. P. Pavlova v městské části Nová Ulice.\n\nKostel začal stavět 6. září 1774 v tehdy samostatné obci Nová Ulice podle vlastního projektu stavitel Václav Beda. Roku 1780 k němu byla přistavěna věž. Z původní výzdoby se dochovaly mariánský oltářní obraz, olejomalba na plechu \"Sv. Jan Nepomucký\" od Jana Kryštofa Handkeho z roku 1740 a křtitelnice.\n"}
{"id": "1238729", "url": "https://cs.wikipedia.org/wiki?curid=1238729", "title": "Kostel svatého Ondřeje (Olomouc)", "text": "Kostel svatého Ondřeje (Olomouc)\n\nKostel svatého Ondřeje v Olomouci je římskokatolický chrám, nacházející se v městské části Slavonín.\n\nPrvní písemná zmínka o farním kostele pochází z roku 1364, ovšem vzhledem ke gotickému jádru budovy lze usuzovat, že pochází již ze 13. století. Gotická je i boční kaple a sanktusová věž, zatímco nižší hlavní věž je již renesanční. Poslední stavební úpravy proběhly roku 1840. Kostel je památkově chráněn, stejně jako již zrušený přilehlý hřbitov, v jehož ohradní zdi jsou zastavení křížové cesty.\n"}
{"id": "1238731", "url": "https://cs.wikipedia.org/wiki?curid=1238731", "title": "Masné krámy (Olomouc)", "text": "Masné krámy (Olomouc)\n\nMasné krámy jsou dům č. 40 na Dolním náměstí v Olomouci.\n\nJednopatrový dům byl postaven roku 1586 v gotickém stylu. V jeho prostorách byly umístěny prodejny sloužící řeznickému cechu. Ve sklepení bývala studna zásobující obě kašny Dolního náměstí, t. j. kašnu Jupiterovu a kašnu Neptunovu. Později budova prošla různými stavebními úpravami, ovšem původní gotické prostory tvořící jádro domu se částečně dochovaly.\n\nV 18. století byla přistavěna další dvě poschodí a dvoukřídlé schodiště, čímž dům dostal dnešní vzhled. Po schodišti se vcházelo do Královského městského lidového divadla, které zde hrálo od 2. poloviny 18. století až do roku 1830, kdy bylo postaveno Moravské divadlo na Horním náměstí. Ve 2. polovině 19. století dům získal dnešní novorenesanční fasádu.\n\nŘeznickým účelům přestala budova sloužit ve 40. letech 20. století, kdy zde byl zřízen velkosklad národního podniku Technomat. Ten zde vydržel až do roku 1988. Po roce 1989 se dům pokusili získat v restituci potomci někdejších řezníků, ovšem soud jejich nároky neuznal. Roku 2000 dům koupila v dražbě za 15 miliónů korun brněnská firma Mc. Duke, s. r. o. Ta ho následně za dalších 30 miliónů korun zrekonstruovala, ovšem provedené práce se setkaly s velkou kritikou památkářů. Mimo jiné zde byla zrušena pasáž v přízemí domu, jejíž jeden konec byl uzavřen a která byla proměněna ve vietnamskou tržnici. Roku 2009 dům koupili za 60 miliónů korun noví majitelé, kteří objekt znovu částečně zrekonstruovali, pasáž v přízemí obnovili a tržnici nahradili menšími obchody.\n"}
{"id": "1238732", "url": "https://cs.wikipedia.org/wiki?curid=1238732", "title": "Kostel svaté Barbory (Olomouc)", "text": "Kostel svaté Barbory (Olomouc)\n\nKostel svaté Barbory v Olomouci je římskokatolický chrám nacházející se na Selském náměstí v městské části Chválkovice.\n\nNa místě dnešního kostela stávala kaple sv. Urbana, původně spravovaná premonstráty z konventu na Hradisku. Kaple utrpěla velké škody během švédského vpádu do Olomouce za třicetileté války. Kolem roku 1667 byla rozšířena o chrámovou loď a byla nově zasvěcena svaté Barboře. Roku 1690 k ní byla přistavěna věž s typickým, tzv. „hanáckým zastřešením“. Roku 1853 získala budova nové klenutí a krátce nato se stala farním kostelem nově vzniklé samostatné farnosti.\n"}
{"id": "1238743", "url": "https://cs.wikipedia.org/wiki?curid=1238743", "title": "Sandrine Holt", "text": "Sandrine Holt\n\nSandrine Holt (* 19. listopadu 1972, Londýn, Anglie, Spojené království) je anglicko-kanadská herečka a modelka.\n\nHolt se narodila v Londýně. Její matka je Francouzka a otec pochází z Číny. V pěti letech se s rodinou přestěhovala do Toronta v Kanadě. Navštěvovala školu ve Willowdale St. Joseph's Morrow Park Catholic Secondary School. Než se stala herečkou pracovala jako modelka v Paříži.\n\nPrvní role přišla v roce 1991, kdy si zahrála ve filmu \"Černé roucho\". Poté se objevila ve filmech jako \"Rapa Nui - střed světa\", \"\" nebo v seriálech Once a Thief.\n\nV roce 2006 získala vedlejší roli Evelyn Martin v seriálu \"24 hodin\". V roce 2007 si zahrála roli Catherine Rothberg v seriálu \"Láska je láska\".\n\nV roce 2012 si zahrála ve filmu \"\". V roce 2015 si zahrála ve filmu Terminator Genisys a v seriálu \"\".\n\nV roce 2016 získala jednu z hlavních rolí v seriálu \"MacGyver\". V roce 2018 začala hrát v seriálu \"The Crossing\".\n\nProvdala se za producentka Travise Huffa, ale později se rozvedli. Spolu mají dceru.\n\n"}
{"id": "1238749", "url": "https://cs.wikipedia.org/wiki?curid=1238749", "title": "Enrico Chiesa", "text": "Enrico Chiesa\n\nEnrico Chiesa [enriko kjeza] (* 29. prosince 1970, Neapol, Itálie) je bývalý italský fotbalový útočník a reprezentant.\nS Parmou slavil zisk italského poháru Coppa Italia v sezóně 1998/99, tento úspěch zopakoval s Fiorentinou v sezóně 2000/01.\nS Parmou vyhrál i Pohár UEFA 1998/99, kde se stal zároveň s 8 góly nejlepším kanonýrem.\n\nPo skončení hráčské kariéry se stal trenérem.\nFotbalu se věnuje i jeho syn Federico.\n\n\nV reprezentačním A-mužstvu Itálie debutoval 29. 5. 1996 v přípravném utkání v Cremoně proti reprezentaci Belgie (remíza 2:2). Zúčastnil se EURA 1996 v Anglii a mistrovství světa 1998 ve Francii. Celkem odehrál v letech 1996–2001 za italský národní tým 17 zápasů a nastřílel 7 gólů (včetně utkání ke 100. výročí založení Italské fotbalové federace v prosinci 1998 proti výběru FIFA, kde vstřelil hattrick).\n\n"}
{"id": "1238753", "url": "https://cs.wikipedia.org/wiki?curid=1238753", "title": "Lužecký potok (přítok Vitického potoka)", "text": "Lužecký potok (přítok Vitického potoka)\n\nLužecký potok je malý vodní tok v okrese Karlovy Vary. Je dlouhý 5,1 km, plocha jeho povodí měří 6,1 km² a průměrný průtok v ústí je 0,05 m³/s. Pramení v Krušných horách na severozápadním úbočí vrchu Vlčinec v nadmořské výšce 890 metrů. Potok od pramene stéká prudkým údolím směrem k jihozápadu. Asi po dvou kilometrech se stočí k jihovýchodu a protéká osadou Lužec. Za ním po pravé straně obtéká Březový vrch a na severním okraji Děpoltovic se v nadmořské výšce 510 metrů vlévá zleva do Vitického potoka. Ačkoliv většina toku vede Krušnými horami, soutok se již nachází v oblasti Sokolovské pánve.\n"}
{"id": "1238754", "url": "https://cs.wikipedia.org/wiki?curid=1238754", "title": "Sadovský potok", "text": "Sadovský potok\n\nSadovský potok je malý vodní tok v okrese Karlovy Vary. Je dlouhý 6 km, plocha jeho povodí měří 15 km² a průměrný průtok v ústí je 0,12 m³/s. Pramení jižně od Ruprechtova v nadmořské výšce 480 metrů. Teče směrem na severovýchod a již po jednom kilometru napájí Velký rybník u stejnojmenné vesnice. Z rybníku vytéká k jihovýchodu, proteče Sadovem a jižně od něj se v nadmořské výšce 385 metrů vlévá zleva do Vitického potoka. Celý tok vede oblastí Sokolovské pánve.\n"}
{"id": "1238759", "url": "https://cs.wikipedia.org/wiki?curid=1238759", "title": "Ron Cephas Jones", "text": "Ron Cephas Jones\n\nRon Cephas Jones (* 8. ledna 1957, Paterson, New Jersey, Spojené státy americké), známý také jako Ron C. Jones je americký filmový, televizní a divadelní herec.\n\nJones si zahrál ve filmech jako \"Nejlepší hráč\" (1998), \"Sladký ničima\" (1999), \"Half Nelson\" (2006) a \"Napríč vesmírem\" (2007). Několikrát si zahrál na divadelních prknech, například se společností Steppenwolf Theatre v Chicagu v Illinois a v Public Theater v New Yorku.\n\nV roce 2013 se objevil na televizních obrazovkách v seriálu Low Winter Sun a v roce 2015 v seriálu \"Mr. Robot\". Aktuálně hraje biologického otce Randalla (Sterling K. Brown) v seriálu stanice NBC \"Tohle jsme my\".\n\nSe zpěvačkou Kim Lesle má dceru, která se také živý herectvím, Jasmine Cephas Jones.\n\n"}
{"id": "1238762", "url": "https://cs.wikipedia.org/wiki?curid=1238762", "title": "Osteocyt", "text": "Osteocyt\n\nOsteocyt je základní buňkou zralé kosti. Na rozdíl od osteoblastu nevytváří mezibuněčnou hmotu kosti. Podílí se však na metabolismu: uvolňuje minerální látky z kosti, tudíž má důležitou funkci při regulaci vápníku v těle. Osteocyt se může v případě potřeby přeměnit na osteoblast nebo retikulární buňku. Je to vřetenovitá buňka s plochým tělem a početnými, kolmo vystupujícími výběžky, které se zanořují do kostní hmoty. Tělo je uloženo v dutině kosti.\n"}
{"id": "1238763", "url": "https://cs.wikipedia.org/wiki?curid=1238763", "title": "Chris Sullivan", "text": "Chris Sullivan\n\nChris Sullivan (* 19. července 1980) je americký herec a muzikant. Proslavil se rolí Tobyho v dramatickém seriálu stanice NBC \"Tohle jsme my\". V roce 2017 si zahrál ve filmu \"Strážci Galaxie Vol. 2\".\n\nHostoval v seriálech \"Muž s posláním\" (2012), \"Jak snadné\" (201), \"Takoví normální Američané\" (2013).. Zahrál si ve filmu \"North Starr\". Film měl premiéru na Filmovém festivalu Sundance v roce 2008. Objevil se ve filmech jako \"Stejná srdce\" (2014) nebo \"Špinavý prachy\" (2012). Aktuálně hraje roli Tobyho v seriálu stanice NBC \"Tohle jsme my\".\n"}
{"id": "1238766", "url": "https://cs.wikipedia.org/wiki?curid=1238766", "title": "Susan Kelechi Watson", "text": "Susan Kelechi Watson\n\nSusan Kelachi Watson je herečka, která je nejvíce známá díky roli v televizním seriálu \"Rozvedený se závazky\". Aktuálně hraje jednu z hlavních rolí v seriálu stanice NBC \"Tohle jsme my\".\n\nWatson má jamajské kořeny, oba rodiče se na Jamajce narodili. Odmaturovala na Škole umění na Howardově univerzitě ve Washingtonu, D.C..\n\nV roce 2012 získala vedlejší roli ex-manželky v seriálu \"Rozvedený se závazky\". V seriálu hrála až do roku 2014. Další role získala v seriálech jako \"Černá listina\", \"Námořní vyšetřovací služba\" nebo \"Stoupenci zla\".\n\nNa divadelních prknech si zahrála v divadle American Airlines Theatre v New Yorku ve hře od Richarda Greenberga s názvem \"A Naked Girl on Appian Way\".\n\nAktuálně hraje jednu z hlavních rolí v seriálu stanice NBC \"Tohle jsme my\".\n"}
{"id": "1238767", "url": "https://cs.wikipedia.org/wiki?curid=1238767", "title": "Vlastimil Hoferek", "text": "Vlastimil Hoferek\n\nVlastimil Hoferek (* 6. listopadu 1946 Ostrava) je bývalý československý reprezentant v běhu na 110 a 60 metrů překážek, účastník čtyř mezistátních utkání, světové univerziády, dvou halových mistrovství Evropy v atletice, mistrovství Evropy v atletice v Římě, československý rekordman v běhu na 60 metrů překážek (7,7 s) a halový mistr Československa v roce 1973.\n\nS atletikou začínal v Trenčíně pod vedením trenéra Gibaly, v roce 1959 pokračoval v Porubě u trenéra Františka Klusala a v roce 1964 přešel do Vítkovic k Rudolfu Chovancovi. Během vojny v letech 1965-1967 působil v Banské Bystrici, odkud se vrátil zpět do Vítkovic a jejichž barvy hájil až do roku 1974.\n\nV roce 1972 přešel k trenérovi Oto Svrškovi, pod jehož vedením dosáhl největších úspěchů. V roce 1973 získal titul halového mistra Československa v národním rekordu 7,7 s, což mu zajistilo účast na halovém mistrovství Evropy a zvítězil na Československé univerziádě v univerzitním rekordu 14,2 s. V roce 1974 mu unikla obhajoba halového mistra Československa díky kolizi s fotoreportérem a do finále halového mistrovství Evropy mu chyběla setina sekundy. Na mistrovství Evropy v Římě doběhl na desátém místě v čase 13,89 s. V tomto roce se také dělil o 26.-34. příčku světových tabulek.\n\nPro rok 1975 byl zařazen do přípravy na letní olympijské hry v Montrealu. Ve stejném roce přestoupil do Třince poté, co Vítkovice sestoupily z první ligy. V roce 1976 po vleklých zraněních ukončil aktivní kariéru.\n\nPo ukončení aktivní kariéry v roce 1976 se dále ve svém volném čase věnoval atletice a sportu. V období let 1976-1991 trénoval mládežnické kategorie od mladších žáků až po dorostence. V letech 1990-1992 pracoval jako předseda metodické komise a člen VV ČAS. V létech 1982-2017 působil jako předseda Krajského atletického svazu Moravskoslezského kraje. V roce 2017 mu ČAS udělil titul „Čestný člen ČAS“. Dodnes působí jako rozhodčí I. třídy od žákovských soutěží až po mezinárodní úroveň. V současné době je členem dozorčí rady pro Centrum individuálních sportů Ostrava.\n\n\n\n\n"}
{"id": "1238769", "url": "https://cs.wikipedia.org/wiki?curid=1238769", "title": "Evropské sdružení výrobců dvojkolí", "text": "Evropské sdružení výrobců dvojkolí\n\nEvropské sdružení výrobců dvojkolí () je výborem Unie evropského železničního průmyslu, UNIFE (Union des Industries Ferroviaires Européennes) a sdružuje 11 výrobců železničních kol a dvojkolí z devíti evropských zemí.\n\n"}
{"id": "1238771", "url": "https://cs.wikipedia.org/wiki?curid=1238771", "title": "Jan Václav Popel z Lobkowicz", "text": "Jan Václav Popel z Lobkowicz\n\nJan Václav Popel z Lobkowicz (28. února 1561 – 16. prosince 1608) byl český šlechtic, příslušník duchcovské větve rodu Lobkoviců. Byl císařským radou a hejtmanem Starého Města pražského.\n\nNarodil se jako syn Václava Popela z Lobkowicz na Duchcově († 31. prosince 1574), pozdějšího hejtmana litoměřického kraje (1562), který se 9. února 1545 oženil s Benignou (Bonuší, Bonou) z Weitmile. Jeho staršími bratry byli prezident rady nad apelacemi Jiří mladší Popel z Lobkowicz (1556–1590) a Adam Havel Popel z Lobkowicz (1557–1605) a jeho mladším bratrem hejtman prácheňského kraje, český místodržící a v letech 1591–1619 český velkopřevor řádu maltézských rytířů Matouš Děpolt Popel z Lobkowicz (1564–1619).\n\nByl císařským radou a v letech 1590–1608 hejtmanem Starého Města pražského.\n\nPohřben byl 23. března 1609 na Pražském hradě.\n\nVlastnil Duchcov, Jiřetín a Litvínov. \n\nOženil se dvakrát. Poprvé 10. února 1586 s Johanou Dašickou z Barchova (asi 1560–1592), dcerou Jana mladšího Dašického z Barchova a Marie Anny Vosovské z Adlaru. Z tohoto manželství se narodily dvě děti:\n\n\nManželka Johana vlastnila Veltruby a Běrunice. Pro ni to byl už třetí sňatek. Poprvé se provdala za Jaroslava Bořitu z Martinic († 1582) a podruhé v roce 1583 za Albrechta z Leskovce († 1584).\n\nPodruhé se Jan Václav oženil 11. června 1600 s Beatrix Eleonorou Zilvárovou z Pilníkova (29. 1. 1555 – 20. 6. 1609, pohřbena ve Vlčicích), dcerou Kryštofa Zilvára z Pilníkova na Žirži a Smidarech (1504–1579) a Sabiny z Vřesovic († 1581) nebo snad Eleonory z Gendorfu. Toto manželství zůstalo bezdětné.\n\nDruhá manželka Beatrix držela Vlčice a Smidary. Také pro ni to byl už třetí sňatek. Poprvé se provdala v roce 1571 za Václava Sádovského ze Sloupna († 1586) a podruhé v roce 1587 za Bohuslava Křineckého z Ronova († 1598).\n\n"}
{"id": "1238772", "url": "https://cs.wikipedia.org/wiki?curid=1238772", "title": "Adam Havel Popel z Lobkowicz", "text": "Adam Havel Popel z Lobkowicz\n\nAdam Havel Popel z Lobkowicz také Adam Gallus (Gall) z Lobkovic (9. října 1557 – 16. května 1605) byl český šlechtic, příslušník duchcovské větve rodu Lobkoviců, který se stal aktérem velkého skandálu na začátku 17. století. Jeho dcerou byla Benigna Kateřina z Lobkowicz, zakladatelka a patronka Loretánské kaple v Praze na Hradčanech (1626).\n\nNarodil se jako syn Václava Popela z Lobkowicz na Duchcově († 31. prosince 1574), pozdějšího hejtmana litoměřického kraje (1562), který se 9. února 1545 oženil s Benignou (Bonuší, Bonou) z Weitmile. Jeho starším bratrem byl prezident rady nad apelacemi Jiří mladší Popel z Lobkowicz (1556–1590) a jeho mladšími bratry hejtman Starého Města pražského Jan Václav Popel z Lobkowicz (1561–1608) a hejtman prácheňského kraje, český místodržící a v letech 1591–1619 český velkopřevor řádu maltézských rytířů Matouš Děpolt Popel z Lobkowicz (1564–1619).\n\nAdam Havel byl císařským radou a komořím. Důrazně se zastal svého příbuzného z chlumecké větve Jiřího staršího Popela z Lobkowicz, který byl vězněn pro urážku císařského majestátu.\n\nDne 23. července 1604 zavraždil milence své manželky francouzského maršála Hanibala ze Schönbergu, hraběte de Nanteuil, když ho přistihl ve svém pražském domě. Brutálně ubodanou mrtvolu nakreslil malíř Havel Grafer, podle této kresby namaloval Hans von Aachen obraz pro císaře Rudolfa II. Zločin vyšetřoval sám císař, Adam Havel nesměl opustit svůj dům, v němž před skončením procesu spáchal sebevraždu. Pravděpodobně se otrávil. Byl pohřben v kostele Zvěstování Panny Marie v Duchcově.\n\nVlastnil Duchcov, Střekov, Blatno a Hrušovany. \n\nOženil se 26. února 1588 ve Vídni s Markétou z Mollartu (Marguerite de Mollart; 1560 – 1. listopad 1632 Vídeň) ze staré burgundské rodiny, dcerou svobodného pána Petra z Mollartu z Reinecku († 1576) a jeho manželky Anny Bánffy z Alsó Lindva (Castelanfi). Narodily se jim následující děti:\n\nMarkéta z Mollartu se podruhé provdala v roce 1625 za svobodného pána Kryštofa Breunera (1569–1651).\n\n"}
{"id": "1238773", "url": "https://cs.wikipedia.org/wiki?curid=1238773", "title": "Johanngeorgenstadt", "text": "Johanngeorgenstadt\n\nJohanngeorgenstadt je bývalé horní město v Krušných horách. Leží v zemském okrese Krušné hory (\"Erzgebirgskreis,\" vytvořený v roce 2008, se sídlem správy v Annabergu-Buchholzu) v německé spolkové zemi Sasko, přímo na hranicích s karlovarským okresem a stejnojmenným krajem v České republice.\n\nJohanngeorgenstadt leží na východních svazích masívu Fastenbergu (891 m n. m.) při ústí hraničního potoka Breitenbach (česky Blatenský potok) do říčky Schwarzwasser (česky Černá), pravostranného přítoku Cvikovské Muldy. Dalšími vrcholy, které město obklopují, jsou Auersberg (1019 m n. m.) a Riesenberg (923 m n. m.) na severozápadě, Rabenberg (913 m n. m.) a Písková skála (961 m n. m.) na východě a Silberberg (847 m n. m.) na jihozápadě. Dále na jihu se nachází Zaječí vrch (1009 m n. m.) a Strašidlo (913 m n. m.) a na jihovýchodě Blatenský vrch (1043 m n. m.).\n\nCharakter zdejšího podnebí je dán polohou města – například místní část Neustadt leží přímo ve vrcholových partiích Fastenbergu v nadmořské výšce 891 metrů. Sněhová pokrývka zůstává ve městě nezřídka až polovinu roku. Chladnější počasí bývá doprovázeno silným větrem. Od konce 19. století se proto Johanngeorgenstadt stal vyhledáváním místem pro rekreační pobyty během horkých letních měsíců. Již v 18. století se západní části saského Krušnohoří a Vogtlandu začalo říkat \"Saská Sibiř\" a Johanngeorgenstadt v souladu s tím později získal přezdívku \"Johannsibirsk.\"\n\nJohanngeorgenstadt se skládá z místních částí Altstadt (\"Staré Město,\" lidově přezdívané \"Sockendorf,\" které leží nejblíže státní hranici s ČR), Mittelstadt, Neustadt, Schwefelwerk, Jugel (Ober-a Unterjugel), Henneberg, Wittigsthal, Pachthaus, Heimberg (se sídlem Külliggut), Steigerdorf (včetně Haberlandmühle), Steinbach a Sauschwemme. Součástí města ještě bývalo zaniklé sídlo Neuoberhaus.\n\nO založení nového krušnohorského města rozhodl saský kurfiřt z rodu Wettinů Jan Jiří I. Saský (Johann Georg I. von Sachsen) 5. 3. 1654, dva roky před svou smrtí. Umožnil tak, aby se zde na schwarzenberském panství, přímo za zemskou hranicí, mohli usadit čeští náboženští exulanti, kteří byli nuceni opustit Horní Blatnou a její okolí a uchýlili se do oblasti Fastenbergu. Johann Georg I. von Sachsen zároveň rozhodl, že město ponese jeho jméno. Základní kámen Johanngeorgenstadtu byl položen 11. května 1654.\n\nPo roce 1656 kvůli obtížné hospodářské situaci a všeobecné chudobě bylo svobodné horní město (\"\"Freye Bergstad\"t\") Johanngeorgenstadt po dva roky osvobozeno od daní. Abraham Wenzel Löbel (původem z Horní Blatné), který byl jedním ze zakladatelů Johanngeorgenstadtu a v letech 1656 – 1666 jeho pukmistrem, se zasloužil o to, že v roce 1662 byl ve městě zřízen horní úřad. V roce 1680 bylo v Johanngeorgenstadtu a jeho okolí na 100 dolů. Těžba cínu a stříbra dosáhla vrcholu v roce 1716, později však v průběhu 18. století opět nastal její pokles.\n\nAugsburské noviny 27. října 1770 zaznamenaly, že v Johanngeorgenstadtu a okolních obcích došlo k zemětřesení, obešlo se však bez větších škod a ztrát na životech. Již během další zimy 1771/1772 však ve městě v důsledku hladomoru zahynulo na 650 lidí. Velký požár, který propukl 19. srpna 1867, zničil 287 z 355 domů ve městě včetně budovy původního městského kostela (tzv. Exulantenkirche) ze 17. století. Při požáru zahynulo 12 obyvatel, z toho pět dětí.\n\nJiž v roce 1651 existoval ve Wittigsthalu, pozdější části Johanngeorgenstadtu, hamr. Hamerník a podnikatel Carl Gotthilf Nestler vybudoval v roce 1828 v lokalitě Haberlandmühle válcovnu železného plechu, první svého druhu v Sasku. V průběhu 19. století se ve městě rozvinulo též krajkářství a rukavičkářství.\n\nV roce 1929 byl poblíž Johanngeorgenstadtu vybudován lyžařský skokanský můstek. V období druhé světové války byl ve městě pobočný tábor koncentračního tábora Flossenbürg. Bylo v něm kolem 1200 vězňů, kteří pracovali v místních továrnách, zejména při výrobě součástek pro vojenská stíhací letadla. Kvůli špatným životním podmínkám zde týdně zemřelo 20–30 vězňů. Před koncem války byl 13. dubna 1945 tábor evakuován a vězni museli podstoupit pochod smrti do Terezína. Po skončení druhé světové války byly v oblasti Schneebergu a Johanngeorgenstatu pod vedením sovětských poradců a okupačních orgánů zahájeny průzkumné práce pro těžbu uranu, který byl nezbytnou surovinou pro výrobu sovětských jaderných zbraní.\n\nBěhem pěti poválečných let, od roku 1948 do roku 1950, v důsledku rozvoje těžby uranu vzrostl počet obyvatel Johanngeorgenstadtu z 6 500 (1945) na 42 000 (1950). Těžbou byla zároveň postižena značná část Starého Města (Altstadt), z něhož muselo být přesídleno na 4000 obyvatel do nové místní části Neustadt, založené v roce 1952.\n\nOd roku 1955 nastal ve fastenberských dolech postupný pokles těžby uranu a v roce 1958 byla těžba zcela ukončena. K tomuto datu bylo z dolů v Johanngeorgenstadtu odvezeno do Sovětského svazu zhruba  10000 tun uranové rudy, přičemž toto množství obsahovalo cca 3 500 tun uranu.\n\nPo roce 1990 došlo ve městě k likvidaci většiny průmyslu: textilních a rukavičkářských závodů, továrny na výrobu nábytku i místního strojírenství. V souvislosti s tím nastal výrazný úbytek počtu obyvatelstva, který poklesl pod předválečnou úroveň. Tato skutečnost byla doprovázena dalším jevem – zvýšeným počtem prázdných budov ve městě, z nichž některé, včetně historických objektů, musely být na počátku 21. století kvůli havarijnímu stavu zbořeny. Výdaje města byly mnohem vyšší, než jeho příjmy. Například v roce 2011 byl roční schodek městské pokladny 600 000 eur a celkový dluh města dosahoval 9,6 miliónů eur.\n\n\nJohanngeorgenstadt se sice nepřipojil o ostatním německým a českým historickým hornickým revírům, usilujícím o zapsání zdejší krajiny, poznamenané staletími hornické činnosti, na seznam světového kulturního dědictví UNESCO coby Montanregion Krušné hory – Erzgebirge, přesto se na jeho území a v nejbližším okolí nachází množství hornických památek.\n\nSchaubergwerk \"Frisch Glück\" (Glockl) – bývalý důl v údolí Wittigsthal poblíž hraničního přechodu Potůčky/Johanngeorgenstadt. Kulturní památka, zpřístupněná veřejnosti.\n\nDalší památky hornické historie na území Johanngeorgenstadtu: Dresdner Stolln, štola Eisenganz v údolí Steinbachu, štola Adolphus, štola Elias, štoly Gabe Gottes, Glück Auf, Katharina, Brüderschaft Stolln, Silberkammer, St. Wolfgang Stolln, Treue Freundschaft, Aaron Stolln, Friedrich August Stolln, Gegenglück Stolln, Rosengarten Stolln, Weiße Taube Stolln nebo pozůstatky vodního příkopu Römisch-Adler-Kunstgraben.\n\nMezi technické památky dále patří zrekonstruovaný žentour \"Pferdegöpel\", \"Pulverturm\" (Prašná věž) nebo bývalá barvírna v místní části Unterjugel.\n\n\nNa území města se nacházejí četné pomníky, připomínající jak některé historické osobnosti, například zakladatele města kurfiřta Jana Jiřího I. Saského nebo básníka Friedricha Schillera, tak i pohnuté dějiny 20. století, včetně obětí nacismu i pozdější éry stalinismu a komunismu.\n\nJohanngeorgenstadt bývá v Německu označován jako \"Stadt des Schwibbogens\" – \"Město vánočních obloukových svícnů\", typických pro oblast saského Krušnohoří.\n\nMezi Karlovými Vary a Johanngeorgenstadtem je denně zajištěno spojení šesti páry vlaků (jízdní řád ČD 2015/2016) po trati, dokončené v roce 1899, které se přezdívá \"\"Krušnohorský Semmering\"\". V Johanngeorgenstadtu na tuto železnici navazuje regionální trať Německých drah do města Schwarzenberg im Erzgebirge, po niž projíždějí v hodinových intervalech přímé vlaky z Johanngeorgenstadtu až do okresního města Zwickau.\n\nČeská pohraniční obec Potůčky, která s Johanngeorgenstadtem bezprostředně sousedí, má kromě vlakového také autobusové spojení s Karlovými Vary, včetně tří přímých spojů denně, vedených v trase Ostrov – Jáchymov – Abertamy – Horní Blatná – Potůčky.\n\nPřes hraniční přechod Potůčky/Johanngeorgenstadt vede cyklotrasa Euregio Egrensis, která spojuje Čechy se Saskem, Durynskem a Bavorskem.\n\n"}
{"id": "1238776", "url": "https://cs.wikipedia.org/wiki?curid=1238776", "title": "Sterling K. Brown", "text": "Sterling K. Brown\n\nSterling K. Brown (* 5. dubna 1976, St. Louise, Missouri, USA) je americký herec, který je známý především díky roli Christophera Dardena v seriálu \"American Crime Story\". Za roli získal cenu Emmy. Aktuálně hraje v seriálu \"Tohle jsme my\" na stanici NBC . Za roli získal cenu Emmy, Zlatý glóbus a Screen Actors Guild Award.\n\nBrown se narodil v St. Louis v Missouri, kde navštěvoval prestižní školu St. Louis Country Day School. Je pojmenovaný po svém otci Sterlingu Brownovi, který zemřel, když mu bylo 10 let. Jako dítě byl znám pod svým prostředním jménem Kelby, až v šestnácti letech si vzal jméno Sterling. Navštěvoval Standfordovu univerzitu, kde získal titul bakalářský titul a na Tish School of the Arts v New Yorku získal titul magisterský.\n\nPoté co získal titul na univerzitě přijal sérii rolí v regionálním divadle. Také se objevil v několika televizních seriálech včetně seriálů \"Pohotovost\", \"JAG\", \"Beze stopy\", \"Třetí hlídka\" nebo \"Lovci duchů\". Hlavní roli hrál v komedii Starved, také si zahrál ve filmech jako \"Hranice života\"s Ewanem McGregorym, \"Karamelka\" s Taye Diggs nebo \"Nevěřte mužům\" s Davidem Duchovnym a Julianne Moore. Vedlejší roli hrál v televizním seriálu \"Lovci duchů\", kde hrál upíra Gordona Walkera.\n\nV roce 2016 si zahrál roli Christophera Dardena v seriálu \"American Crime Story\". Za roli získal Cenu Emmy v kategorii Nejlepší herec ve vedlejší roli v limitovaném seriálu nebo televizním filmu. Ve stejném roce také získal roli v seriálu \"Tohle jsme my\" na stanici NBC. Za roli získal cenu Emmy v kategorii nejlepší herec v hlavní roli – drama, Zlatý glóbus v kategorii nejlepší výkon v televizním seriálu – drama, Critics' Choice Television Award v kategorii nejlepší herec v dramatickém seriálu a Screen Actors Guild Award v kategoriích nejlepší výkon herce v dramatickém seriálu a nejlepší obsazení v dramatickém seriálu.\n\nV roce 2007 si vzal svojí lásku z vysoké Ryan Michelle Bathe. Mají dva syny.\n\n"}
{"id": "1238779", "url": "https://cs.wikipedia.org/wiki?curid=1238779", "title": "Chrissy Metz", "text": "Chrissy Metz\n\nChristine „Chrissy“ M. Metz (* 29. září 1980, Homestead, Florida, Spojené státy americké) je americká herečka, která se proslavila hlavně díky rolím v seriálech \"All of Us\", \"Jmenuju se Earl\", \"American Horror Story\". Aktuálně hraje jednu z hlavních rolí v seriálu stanice NBC \"Tohle jsme my\". Za roli Kate získala nominaci na cenu Emmy a dvě na Zlatý glóbus.\n\nChrissy vyrostla ve městě Homestead na Floridě. Několik let strávila v Japonsku, kde její otec Mark Metz pracoval u námořnictva Spojených států amerických. Rodině se poté přestěhovala zpátky na Floridu, do města Gainesville, kde navštěvovala základní a střední školu. Vyrůstala se svojí matkou Denise Hodge, nevlastním otcem a čtyřmi sourozenci, z toho s dvěma nevlastními.\n\nProslavila se rolí Kate Pearson v dramatickém seriálu stanice NBC \"Tohle jsme my\", za kterou získala nominaci na cenu Emmy a dvě na Zlatý glóbus. Objevila se také v seriálu stanice FX \"American Horror Story: Freak Show\".\n\nMá svojí kapelu Chrissy and The Vapors.\n\nNa začátku roku 2018 bylo oznámeno, že si zahraje ve filmu \"Breakthrough\". Je obsazena do role Joyce Smith, matky Johna. Ve stejném roce si také zahrála ve filmu Netflixu \"Sierra Burgess Is a Loser\".\n\nDne 5. ledna 2008 se provdala za britského novináře Martyna Eadena v Santa Barbaře v Kalifornii. Dvojice se rozešla v lednu roku 2013 a Eaden zažádal o rozvod v listopadu 2014. Dne 11. prosince 2015 proběhl rozvod.\n\n"}
{"id": "1238781", "url": "https://cs.wikipedia.org/wiki?curid=1238781", "title": "Václav Sládek (filolog)", "text": "Václav Sládek (filolog)\n\n\"O politikovi pojednává článek Václav Sládek.\"\n\nVáclav Sládek (20. ledna 1858 Zbiroh – 27. listopadu 1933 Praha) byl český klasický filolog, mladší bratr básníka Josefa Václava Sládka.\n\nNarodil se ve Zbirohu zednickému mistru Petru Sládkovi a jeho manželce Antonii, dceři zbirožského pekaře Josefa Mizery. Jeho staršímu bratrovi, pozdějšímu básníkovi, bylo v té době dvanáct let.\n\nVystudoval filozofii a byl profesorem na gymnáziích v Praze (1882-84), Vysokém Mýtě (1884-1900) a znovu v Praze (1900-1927), na malostranském gymnáziu. Byl řádným členem České akademie a čestným členem Jednoty českých filologů.\n\nDne 4. září 1886 se v Nebušicích oženil s Marií, rozenou Güttlerovou (13. 5. 1864-??), dcerou nebušického starosty a statkáře. Manželé měli šest dětí, které se narodily v letech 1890-1907.\n\n\n\nSvému bratrovi Josefu Václavovi pomáhal v obtížných překladech, především děl Wiliama Shakespeara.\n\nO dobrém vztahu bratří Václava a Josefa Václava svědčí, že Josef Václav Sládek byl svědkem na Václavově svatbě. Též věnoval svému bratru třetí knihu (\"Jiné básně\") své sbírky básní \"Sluncem a stínem\".\n\n\n"}
{"id": "1238783", "url": "https://cs.wikipedia.org/wiki?curid=1238783", "title": "Christian Lautenschlager", "text": "Christian Lautenschlager\n\nChristian Friedrich Lautenschlager (13. dubna 1877 Magstadt – 3. ledna 1954 Fellbach) byl německý mechanik a automobilový závodník.\n\nChristian Lautenschlager se vyučil zámečníkem, po několikaletém vandrování se v roce 1899 stal mechanikem u Gottlieba Daimlera ve výrobě automobilů v Daimler Motoren Gesellschaft (DMG) v Cannstattu. Od roku 1905 byl mistrem a poté se stal i testovacím jezdcem. Od sezóny 1906/07 se Daimler věnoval automobilovému sportu a Lautenschlager se stal jezdcem továrního týmu DMG. V roce 1908 mu byla dána příležitost řídit jeden ze tří vozů Mercedes ve Velké ceně Francie a překvapivě zvítězil. Navzdory tomuto úspěchu byl však nadále spíše obětavým pracovníkem ve výrobním závodě, než závodníkem.\n\nProdej vozů Mercedes se do roku 1912 ztrojnásobil. Krátce před vypuknutím první světové války, 4. července 1914, v den francouzského státního svátku, zvítězil ve Velké ceně Francie podruhé. Tohoto závodu, který je považován za jeden z nejlepších v historii Grand Prix, se na okruhu \"Circuit de Lyon\" účastnilo 37 závodních vozů ze 13 stájí a 6 různých národností. Poprvé byl omezen objem motoru na 4,5 litru a hmotnost vozu na 1100 kilogramů.\n\nPředchozí dva ročníky vyhrál domácí jezdec Georges Boillot, takže i zájem veřejnosti byl značný, závodu přihlíželo kolem 300 000 lidí. Závod trval celých sedm hodin, jelo se 20 kol, jezdci ujeli 752 kilometrů. Lautenschlager předjel v 18. kole Peugeot Georgese Boillota a vedení si udržel až do cíle. Boillot musel s přehřátým vozem odstoupit v posledním kole. Druhý dojel Louis Wagner, třetí Otto Salzer. Tímto vítězstvím dosáhl Lautenschlager vrcholu své kariéry a přispěl tak k počátkům celosvětové proslulosti vozů Mercedes. \n\nPo první světové válce se automobilové závody v Evropě pořádaly jen výjimečně. Lautenschlager, v té době už čtyřicetiletý, se účastnil až závodu Targa Florio na Sicílii a v roce 1922 a 1924 na Targa Florio se umístil na 10. místě. V roce 1923 se účastnil závodu 500 mil Indianapolis v USA na jednom ze tří Mercedesů, ale kvůli nehodě ve 14. kole musel odstoupit. V sezóně 1925 jel svůj poslední závod v Palermu, poté kariéru závodníka ukončil. Až do odchodu do penze v roce 1936 pracoval Lautenschlager u firmy Daimler-Benz ve Stuttgartu. Zemřel v 76 letech ve Fellbachu. Je pohřben na hřbitově ve stuttgartské části Wangen.\n\n\n\n"}
{"id": "1238789", "url": "https://cs.wikipedia.org/wiki?curid=1238789", "title": "Tošin bunar (nádraží)", "text": "Tošin bunar (nádraží)\n\nTošin bunar (v srbštině celým názvem Железничка станица Тошин бунар/Železnička stanica Tošin bunar) je železniční zastávka, která se nachází na trati Bělehrad–Subotica, resp. na trati Bělehrad–Šid v severní části Srbska, na západním okraji Bělehradu. Ve směru na Subotici za ní následuje stanice Zemun, ve směru na Bělehrad pak stanice Novi Beograd.\n\nV současné době slouží především pro příměstskou železniční dopravu (Beovoz a BG VOZ). Svůj název má podle bývalé vesnice Tošin Bunar (Tošinova studna), která byla v době rozvoje sídliště Nový Bělehrad připojena do srbské metropole. Nádraží je průjezdné, má dvě koleje. Západním směrem pokračuje trať z nádraží tunelem. V blízkosti zastávky se nachází autobusové nádraží.\n"}
{"id": "1238791", "url": "https://cs.wikipedia.org/wiki?curid=1238791", "title": "PortServer PiPort", "text": "PortServer PiPort\n\nPortserver Piport je použitelný pro oboustranný přenos dat z měřících přístrojů a počítačů pomocí sériového rozhraní virtuálním rozhraním přes datovou síť.\n\nDo PC počítače je zapojen do lokálního (fyzického) portu COM1 sériový kabel null modem, který je na druhém konci zapojen do redukce serial to USB. Tato redukce je zapojena do napájeného USB Hubu, který je zapojen přes USB do jednoho z portů Raspberry Pi. Do Ethernetové zásuvky na Raspberry Pi je zapojen ethernetový káblík mířící do stejné sítě do jaké je také zapojen PC počítač. Pouze pro účel napájení je zapojen bílý káblík USB na microUSB, který je koncem s microUSB zapojen do Raspberry Pi. Mimo PC počítače vidíte celkové zapojení na obrázku vpravo.\nPC zapojeno do datové sítě stejně jako Raspberry pi model B+. USB hub Trust napálený 7x USB slouží k napájení jak Raspberry pi a zapojení a napájení převodníku USB Serial port. Dále pak sestava obsahuje kabeláž nutnou k propojení jednotlivých částí.\nRedukce slouží k propojení rozhraní USB se sériovým portem. Pouze jeden kus. Jen dokoupením a zapojením je možno získat teoreticky šesti portový port server. Tím to ale nekončí. Postupně je možný server až teoreticky s 96 porty při použití dalších třech stejných USB hubů. Při poškození redukce například přepětím je možné ji vyměnit a tak za nízkou cenu získat znovu plně funkční zařízení bez nutnosti následné konfigurace.\nUSB Hub byl v sestavě zvolen pro napájení jak Raspberry Pi (na fotce sestavy bílý káblík) tak i napájení a datovém propojení převodníků USB na Serial z důvodu dostatečného napájení, na které při větším množství převodníků není Raspberry Pi stavěné.\n\n\nUvedené ceny jsou pouze orientační a stejně jako typ vyráběného hardware jsou poplatné době vzniku článku.\n\nSoftware je nutné pro Raspberry Pi a také pro PC počítač s operačním systémem Windows 7EULA licence\n\nInstalace bez grafického uživatelského rozhraní, čímž se sníží nároky na hardware.\n\nSer2net se postará o to aby uvnitř Raspberry Pi všechny informace přenesl mezi USB portem a ethernetovým virtuálním portem.\n\nDistribuce Debianu obsahuje i tento balíček, takže nic není nutno kompilovat a stačí jen nainstalovat.\n\"Tato jednoduchá konfigurace vyčlení každému lokálnímu portu virtuální port na IP adrese Raspberry Pi\"\n\nKonfigurační soubor aplikace nalezneme zde: /etc/ser2net.conf\nBANNER:banner:\\r\\nser2net port \\p device \\d [\\s] (Debian GNU/Linux)\\r\\n\\r\\n\n\n3000:telnet:600:/dev/ttyUSB0:9600 8DATABITS NONE 1STOPBIT banner\n\nVSP virtual serial port\n\nTento jednoduchý software vytvoří v operačním systému PC počítače virtuální port napojený po síti k Raspberry Pi. Nastaví se pouze označení nového sériového portu, IP adresa pod kterou existuje Raspberry Pi na síti a síťový port. IP adresa se zobrazí zadáním ifconfig příkazu do příkazového řádku a port je uveden v nastavení ser2net na Raspberry Pi.\nPutty bude sloužit k odesílání a přijímání zpráv. Pro tuto činnost otevřeme dvě Putty na PC počítači. Na pravé straně vidíte nastavení Putty na lokální lokální port na PC počítači. Stejným způsobem pak ještě jednou otevřeme Putty a nastavíme jej na PC počítači na virtuální port podle označení portu jaké jsme provedli na VSP virtual serial port.\n\nPokud máme otevřená obě rozhraní na PC počítači, vše zapojeno, nainstalováno a nastaveno. tak pokud kliknete do jednoho okna rozhraní a píšete na klávesnici, tak se musí text objevovat ve druhém okně.\n"}
{"id": "1238794", "url": "https://cs.wikipedia.org/wiki?curid=1238794", "title": "Tom Dumoulin", "text": "Tom Dumoulin\n\nTom Dumoulin (* 11. listopadu 1990 Maastricht, Nizozemsko) je nizozemský silniční cyklista jezdící za tým Team Sunweb. Na letních olympijských hrách v Riu 2016 získal stříbrnou medaili v časovce jednotlivců. V květnu 2017 jako 1. Holanďan v historii ovládl závod Giro d'Italia. V témže roce se stal také mistrem světa v individuální časovce.\n\nPrvní start na Tour de France si odbyl v roce 2013. Tehdy skončil na 41. místě. O rok později (Tour de France 2014) si o několik příček polepšil. Celkově se umístil na 33. místě. V roce 2015 držel po druhé etapě bílý trikot. Nakonec ale závod nedokončil. Na Tour de France 2016 vyhrál dvě etapy (9. horskou etapu a 13. individuální časovku). Po zranění zápěstí v 19. etapě však ze závodu nakonec odstoupil.\n\nV roce 2012 se poprvé zúčastnil závodu Vuelta a España 2012. Závod však nedokončil. Znovu se na Vueltu podíval až v roce 2015. Vyhrál dvě etapy (10. rovinatou etapu a 17. individuální časovku) a stal se nejaktivnějším jezdcem závodu. Skončil celkově na šestém místě.\n\nObecně lze říci, a i sám Dumoulin toto uznává, že Vuelta je pro něj především kvůli pozdnímu termínu velmi obtížný závod.\n\nNa Giro d'Italia 2016 vyhrál první etapu v individuální časovce. Závod nakonec nedokončil.\n\nNa Giro d'Italia 2017 se dostal po vítězné časovce do růžového trikotu pro lídra závodu. Čtyři dny před koncem si ale o několik míst pohoršil a na 1. místo se s náskokem 53 sekund posunul kolumbijec Nairo Quintana. V závěrečné časovce se ale Dumoulinovi podařilo Quintanův náskok dotáhnout a celkově zvítězit.\n"}
{"id": "1238797", "url": "https://cs.wikipedia.org/wiki?curid=1238797", "title": "Den nezávislosti: Nový útok", "text": "Den nezávislosti: Nový útok\n\nDen nezávislosti: Nový útok (v originále \"Independence Day: Resurgence\") je americký sci-fi film německého režiséra Rolanda Emmericha, který se také podílel na scénáři spolu s hlavním scenáristou Deanem Devlinem. Film je pokračováním prvního dílu z roku 1996. Emmerich potvrdil, že se v roce 2017 máme dočkat třetího dílu, který se dle jeho slov bude odehrávat ve vesmíru.\n\nFilm se odehrává dvacet let po ničivé mimozemské invazi z prvního dílu. Organizace spojených národů vytvořila Zemskou Vesmírnou Obranu (anglicky ESD), globální obranný a výzkumný program využívající mimozemšťanskou technologii jako obranu proti hrozbám z vesmíru. Tyto hlavní obranné síly byly zřízeny na orbitě Země, Měsíci, Marsu a Saturnově měsíci Rhea. Oblast 51 v Nevadě se stala velitelstvím této obrany.\n\nSvět se připravuje na oslavu dvacátého výročí porážky vetřelců. Mezitím se však ředitel ESD David Levinson (Jeff Goldblum) ve Střední Africe setkává s doktorkou Catherine Marceauxovou (Charlotte Gainsbourg) a válečníkem Dikembem Umbutu, který jej dovede do mimozemské lodi, která zde při invazi přistála a už neodletěla. Uvnitř zjistí, že loď vysílá nouzové volání. Kromě toho se doktor Oblasti 51 Brackish Okum probudí z dvacetiletého kómatu, přičemž Okum, Umbutu a bývalý americký prezident Thomas Whitmore, kteří prodělali telepatický kontakt s mimozemšťany, spatří vizi, v níž vidí zvláštní, neidetifikovatelný kulovitý objekt.\n\nNeidetifikovatelná ohromná kulovitá loď, zcela odlišná od lodí vetřelců před dvaceti lety, se vynoří z červí díry blízko obranné stanice ESD na Měsíci. Levinston je přesvědčen, že se jedná o jinou mimozemskou rasu, kterou doposud neznají, a proto doporučuje, aby neútočili. Přesto však použijí ničivé energetické dělo vetřelců a kulovitou loď sestřelí, načež se zřítí do kráteru Van de Graaff. Kvůli tomu dva piloti z Měsíce, Jake Morrison (Liam Hemsworth) a Charlie Miller (Travis Tope) vyzvednou vesmírným tahačem Levinstona, Marceauxovou, Umbuta a amerického federálního pracovníka Floyda Rosenberga, načež zamíří k troskám neznámé lodi. Mezitím se však z hlubokého vesmíru objeví obrovská loď vetřelců, stejných vetřelců, jaké napadli Zemi před dvaceti lety, s 5000 kilometry v průměru. Během chvilky zničí celou obrannou síť děl kolem Země. Jake s ostatními seberou z trosek kulovité lodě zvláštní kontejner se symbolem kulovitého objektu, načež je zachytí gravitační pole obrovské mimozemské lodi. Od gravitace se odputají až nad Atlantikem, kde loď přistane, a společně odletí v tahači do Oblasti 51. Zjistí, že se loď začíná provrtávat do Zemského jádra, aby jej využila jako pohonnou hmotu, kvůli čemuž vyhubí všechen pozemský život.\n\nMezitím se Whitmore v Oblasti 51 zavře do cely s jedním z živých vetřelců, kteří se náhle probudili z dvacetiletého spánku. Všichni se prostředním Whitmora, kterého mimozemšťan využívá jako telepatický prostředek k řeči, dozví, že jedna z jejich královen velí zdejší invazi. Následně Whitmore upadne do bezvědomí, z něhož se později opět probere. Levinston má hypotézu, že pokud zabijí královnu, vetřelci přestanou vrtat a ustoupí. ESD zavelí letcům, mezi nimiž je i Jake a Charlie, pod velením Dylena Dubrow-Hillera, syna Stevena Hillera, aby vlétli do úseku mateřské lodě nad Atlantikem, ve které je královna. Avšak jedná se o past, proto všichni ztroskotají uvnitř mateřské lodě.\n\nV Oblasti 51 Okun otevře mimozemský kontejner, díky čemuž uvolní velkou bílou kouli. Tu aktivují a zjistí, že se jedná o posledního člena velmi vyspělé rasy, která si svá vědomí přesunula do těchto kulovitých robotických těl. Dokáže mluvit lidskou řečí, podle níž se jedná o primitivní jazyk, díky čemuž se od ní dozví, že ony vetřelce nazývá „Sklízeči\", a vede planetu plnou přeživších uprchlíků, jejichž rasy byly vlivem Sklízečů vyhubeny. Společně vedou odboj proti Sklízečům. Jelikož se Sklízeči této bílé sféry obávají, chtějí jí zničit a získat její vědomosti. Lidé se zavážou, že jí ukryjí. Avšak sféra nevědomky vysílá signál, který upoutá pozornost Sklízečů, kvůli čemuž se k Oblasti 51 začne přibližovat loď Sklízečů s královnou na palubě. Avšak lidé tento signál použijí jako návnadu, aby královnu přilákali do pasti.\n\nV mateřské lodi Sklízečů se Dylen, Jake, Charlie a ostatní proberou, načež úspěšně ukradnou několik jejich stíhačů a odletí z lodě pryč. Mezitím se Whitmore, proti vůli své dcery, dobrovolně přihlásí na sebevražednou misi v jednom z vesmírných tahačů. Úspěšně vletí dovnitř přibližující se královniny lodi, kde odpálí zbraň na studenou fúzi, přičemž zemře. Loď sice exploduje, ale královna kvůli osobnímu silovému poli přežije. Několik stíhačů se pokusí královnu sestřelit, ale neúspěšně. Později se královna začne dobývat ke sféře, ale to jí stihne porazit Jake a ostatní ve stíhačích Sklízečů. Všichni Sklízeči ustoupí a mateřská loď přestane vrtat, načež odletí pryč. Okun všem řekne, že jim sféra nabídla, aby lidé vedli meziplanetární odboj proti Sklízečům. Velitelé souhlasí, přičemž to Okun komentuje slovy: „Pojďme mimozemšťanům nakopat jejich zadky.\"\n\n"}
{"id": "1238798", "url": "https://cs.wikipedia.org/wiki?curid=1238798", "title": "LGBT práva na Svaté Heleně, Ascensionu a Tristanu da Cunha", "text": "LGBT práva na Svaté Heleně, Ascensionu a Tristanu da Cunha\n\nLesby, gayové, bisexuálové a translidé (LGBT) se na Svaté Heleně, Ascensionu a Tristanu da Cunha můžou setkávat s jistými právními komplikacemi, s nimiž se většinové obyvatelstvo nesetkává. Mužská i ženská stejnopohlavní sexuální aktivita je na Svaté Heleně, Ascensionu a Tristanu da Cunha, ale nelze s jistotou říci, že mají páry tvořené osobami stejného pohlaví a domácnosti jimi tvořené stejnou právní ochranu jako páry různopohlavní.\n\nStejnopohlavní sexuální styk je na území Svaté Heleny, Ascensionu a Tristanu da Cunha legální.\n\nÚstava Svaté Heleny, Ascensionu a Tristanu da Cunha zakazuje od roku 2009 veškerou diskriminaci jiných sexuálních orientací.\n\n31. května 2016 schválila Rada ostrova Ascension návrh novely manželského zákona umožňující sňatky osob stejného pohlaví v poměru hlasů 5:0. Následně jej podepsal i guvernér a zveřejnil 20. června. Tento nový zákon se však může stát účinným teprve, až Legislativní rada Svaté Heleny zruší svůj vlastní manželský zákon z roku 1851..\n\n27. dubna 2016 oznámila Výkonná rada Svaté Heleny svůj záměr veřejné konzultace novely manželského zákona, která, pokud projde, umožní homosexuálním párům uzavírat sňatky. Konzultace byla naplánovaná na nejpozdější den 25. května.15. června bylo zjištěno, že většina respondentů podporuje stejnopohlavní manželství.\n\n"}
{"id": "1238801", "url": "https://cs.wikipedia.org/wiki?curid=1238801", "title": "Michal Hampel", "text": "Michal Hampel\n\nMichal Hampel (* 10. května 1976) je bývalý český fotbalista, útočník.\n\nV české lize hrál za SFC Opava. Nastoupil v 39 ligových utkáních a dal 2 góly. Ve druhé lize hrál i za FC Vítkovice a FK VP Frýdek-Místek.\n\n\n"}
{"id": "1238804", "url": "https://cs.wikipedia.org/wiki?curid=1238804", "title": "Ztraceni (rozcestník)", "text": "Ztraceni (rozcestník)\n\nZtraceni může být:\n"}
{"id": "1238839", "url": "https://cs.wikipedia.org/wiki?curid=1238839", "title": "Pavel Zdražil", "text": "Pavel Zdražil\n\nPavel Zdražil (* 11. září 1965, Městec Králové) je český básník a spisovatel.\n\nPochází z učitelské rodiny – otec, matka i dědeček byli oblíbení učitelé, působící v Nymburce. Dědeček, Gerhard Richard Holeček (9.4.1915 – 7.8.1975), byl učitel, ředitel nymburského gymnázia, akademický malíř a sochař.\n\nAčkoli se Pavel Zdražil narodil v Městci Králové, své dětství a mládí prožil v Nymburce. Hodně jej ovlivnilo zdejší Zálabí, které ho následně inspirovalo i v některé jeho tvorbě. Je absolventem Gymnázia v Nymburce. Již jako náctiletý byl zapálený pro muziku, malování a následně nalezl zalíbení v psaní básní a prózy.\nSvá první vystoupení s kytarou a písní představil již v útlém studentském věku v místních kulturních domech.\nOsobně se nemohl smířit s utlačováním svobodného rozvoje ducha a byl aktivním odpůrcem temné doby vlády jedné strany v tehdejším Československu.\nTo bylo také důvodem proč vystřídal řadu různých zaměstnání. Nejprve působil jako učitel hudebně-dramatického oboru v Lidové škole umění v Nymburce. V roce 1987 se přestěhoval do Prahy, kde prošel různými povoláními – noční hlídač hvězdárny a muzea, prodavač knih, uklízeč domovních chodeb, topič, štukatér a podobně. Nad rámec těchto profesí získával prostor pro svobodné myšlení, tvoření a literaturu. V současné době žije v hájovně u lesa na venkově a věnuje se převážně psaní, bylinkářství, chovu koz a autorskému čtení.\n\nJeho první články, úryvky a básně byly uveřejněny v uměleckých časopisech a novinách – Iniciály 'Iniciály\", Literární noviny, X-INK magazine, Salon Práva a četné další.\n\nSvé texty četl a čte také v rozhlasových relacích (ČRo Praha, Rádio Limonádový Joe, Rádio 1) a na klubových večerech. Aktuálně spolupracuje s Rádiem Patriot, kde má vlastní pořad Průhledy za slova, ve kterých představuje zajímavé umělce a osobnosti, které jsou nejen pro něj inspirací.\n\nByl editorem sborníku Kroky ze tmy (literárně-výtvarná koláž – Triton, Praha 1996) a spolueditorem sborníku (společně s E. Murrerem, P. Rajchmanem a Stasem) Cesty šírání (Triton, Praha 1996), editorem výboru ze současné poezie, kamenotisku Den je požár noci (Adam, Praha 1998) a výboru z milostné korespondence B. Hrabala Buďte tak hodná, vytáhněte rolety (Triton, Praha 1999).\n\nJe autorem předmluv a spolutvůrcem v různých knihám a sbornících poezie:\n\n\n\nPořad \"Průhledy za slova\" na Rádiu Patriot: http://www.radiopatriot.cz\n\n"}
{"id": "1238844", "url": "https://cs.wikipedia.org/wiki?curid=1238844", "title": "Emilia (region)", "text": "Emilia (region)\n\nEmilia je historické území v severní Itálii. Tvoří převážně severozápadní polovinu současného regionu Emilia-Romagna, přičemž tvoří první část jeho názvu. Název je odvozen od římské cesty Via Aemilia resp. římského konzula Marka Emilia Lepida. Její východní hranici tvoří řeky Sillaro a Reno, které ji oddělují od Romagny. Na severu tvoří řeka Pád hranici s Benátskem a Lombardií. Na západě a jihu ji Apeniny oddělují od Ligurie a Toskánska.\n\nAdministrativně Emilia zasahuje do provincií Piacenza, Parma, Reggio Emilia, Modena, Ferrara a částečně Bologna (kromě obcí Imola, Dozza a údolí Santerno).\n\nNa přelomu 18. a 19. století na území regionu existoval loutkový stát revoluční Francie zvaný Cispadánská republika.\n"}
{"id": "1238847", "url": "https://cs.wikipedia.org/wiki?curid=1238847", "title": "Emílie (rozcestník)", "text": "Emílie (rozcestník)\n\nEmílie může znamenat:\n\n\n\n"}
{"id": "1238856", "url": "https://cs.wikipedia.org/wiki?curid=1238856", "title": "Eamon Casey", "text": "Eamon Casey\n\nEamon Casey (24. dubna 1927, Firies, Hrabství Kerry, Irsko – 13. března 2017, Co Clare, hrabství Clare, Irsko) byl irský emeritní římskokatolický biskup diecéze Galway, Kilmacduagh a Kilfenora.\n\nCasey byl vysvěcen na kněze 17. června 1951 a svou službu zahájil v diecézi Limerick. Biskupem Kerry byl jmenován 17. července 1969 a tuto pozici zastával do roku 1976, kdy se stal biskupem diecéze Galway, Kilmacduagh a Kilfenora. V této funkci setrval až do své rezignace v roce 1992.\n\nV tomto roce tisk odhalil jeho vztah s Američankou Annie Murphy. Měli spolu syna, který se narodil v roce 1974 v Dublinu. Annie Murphy později uvedla, že Casey se ji ještě během těhotenství snažil přesvědčit, aby dítě dala po narození k adopci. Odmítla a syna vychovala s pomocí svých rodičů. Casey po zveřejnění případu nabídl rezignaci a opustil Irsko.\n\nStal se misionářem v Jižní Americe. V Ekvádoru pracoval pro Misijní společnost sv. Jakuba, kterou založil kardinál Richard James Cushing. Poté pracoval ve farnosti v jihovýchodní Anglii, do Irska se vrátil v roce 2006. Od roku 2011 kvůli špatnému zdravotnímu stavu žil v pečovatelském domově v hrabství Clare.\n"}
{"id": "1238858", "url": "https://cs.wikipedia.org/wiki?curid=1238858", "title": "Kostel svatého Mikuláše (Lískovice)", "text": "Kostel svatého Mikuláše (Lískovice)\n\nKostel svatého Mikuláše je římskokatolický, filiální, bývalý farní, orientovaný kostel v obci Lískovice. Je chráněn od 13. 9. 1993 jako kulturní památka České republiky.\n\nGotický kostel je poprvé zmiňován roku 1350, ale dá se předpokládat, že je starší, neboť obec je připomínána roku 1295. V roce 1563 bylo průčelí vyzděno renesančním etážovým štítem. Obnoven byl roku 1787. Farním se kostel stal roku 1829. Restaurován byl roku 1923. V jižní stěně lodi je dochován gotický portál. Mimo sanktusník má novou šindelovou střechu, bylo opravena statika a fasáda. Sakristie kostela byla ubourána v roce 1902.\nVýznamný kostel gotického původu s cenným portálem a pozdně renesančním etážovým štítem. Je nejlépe dochovaným venkovským gotickým kostelem v Pocidliní.\n\nPravidelné bohoslužby se v kostele nekonají.\n\n"}
{"id": "1238869", "url": "https://cs.wikipedia.org/wiki?curid=1238869", "title": "Mors", "text": "Mors\n\nMors (z lat. \"smrt\") může být:\n\n\n\n\n"}
{"id": "1238873", "url": "https://cs.wikipedia.org/wiki?curid=1238873", "title": "Roman Rygl", "text": "Roman Rygl\n\nRoman Rygl (* 18. února 1975 Praha) je český ragbista, člen výkonného výboru České ragbyové unie a společník ve společnosti TiV, spol. s.r.o. podnikající v oblasti financí a krizového řízení.\n\nS ragby začínal v nejvyšší české soutěži už v roce 1992 v klubu RC Tatra Smíchov. Celou svou sportovní kariéru je tomuto klubu věrný, za Tatru nastupuje k soutěžním zápasům i na počátku sezony 2016/2017. Za svou kariéru stihl odehrát přes 200 soutěžních utkání. Jako prvnímu hráči v české lize se mu povedlo překonat hranici 200 pětek v extralize. Celkem jich za svou kariéru stihl přes 250. S Tatrou Smíchov získal také 6 extraligových mistrovských titulů (v letech 1995, 1997, 2003, 2007, 2008 a 2013).\n\nMezi lety 1996 a 2003 reprezentoval Rygl Českou republiku ve více než 20 mezistátních utkáních v ragby. K tomu mezi lety 1996 až 2005 přidal několik dalších startů za Českou republiku v sedmičkovém rugby.\n\nNa rozvoji a popularizaci ragby v České republice se podílí také na funkcionářské úrovni vedle Pavla Teličky, bývalého eurokomisaře Evropské unie. Od roku 2006 do roku 2010 působil jako viceprezident České ragbyové unie. Dne 16. října 2016 byl zvolen členem výkonného výboru této unie, např. společně s Ing. Dušanem Palcrem, místopředsedou představenstva J&T Finance Group.\n\nOd roku 2006 je také prezidentem svého mateřského klubu RC Tatra Smíchov.\n\nJako spoluzakladatel projektu „Sport bez předsudků“ se podílí na popularizaci sportu a především ragby mezi dětmi a mládeží. V minulosti byla tváří projektu nejedna známá osobnost, například zpěvačka Lucie Vondráčková, či olympijská vítězka v běhu na lyžích Kateřina Neumannová. Mezi jejich klienty patří například i Fotbalová asociace České republiky.\n\nV roce 1999 založil společnost TiV, spol. s r.o., která se zabývá prevencí vzniku pohledávek, likvidacemi, konkurzními řízeními a především správou portfolií pohledávek obchodních center. Dlouhodobě spravuje portfolio pohledávek například pro Ahold Česká republika. Také spolupracuje s dalšími významnými subjekty jako jsou IKEA, Europark Shopping Center, nebo obchodními centry Olympia v Plzni a Olomouci.\n\nKromě toho se podílí také na řízení dalších společností podnikajících v oboru správy pohledávek a finančního poradenství, jako jsou MR Consulting, s.r.o., SBP-Zaviko International, s.r.o. nebo 2R Holding, s.r.o.  Své aktivity rozšířil v roce 2016 do oblasti pivovarnictví, kdy se stal členem představenstva pivovarů Primátor, a.s a Rohozec, a.s.\n\nV roce 2006 jej společnost Comenius zařadila do publikace „1000 Nej… České republiky“. \n"}
{"id": "1238877", "url": "https://cs.wikipedia.org/wiki?curid=1238877", "title": "Carano", "text": "Carano\n\nCarano (v tridentském nářečí \"Caràn\", \"Kaldrein\") je horská obec v údolí Val di Fiemme, v tridentské autonomní provincii v Tridentsku-Horní Adiži v severovýchodní části Itálie. Obec má přibližně 1100 obyvatel.\n\nCarano je malá horská obec na svahu kopců v údolí Val di Fiemme. Obec je také členem Sdružení obcí Val di Fiemme\n\nDějiny obce sahají do dob římského impéria, kdy latinský název obce byl \"Cadranum\" (\"Cadrano\"), odvozené od názvu římského \"praedia\" (pozemek, statek apod).\n\nPrvní písemná zmínka o obci je z roku 1188 (Codex Wanghiano, č. 28, Kink). V něm je vzpomínána povinnost fiemmských občanů vůči biskupské vrchnosti: \"Et piscatoribus Tridenti due pecie panni dabantur una ex terra Padraove, que est unus campus in Aradoio et duo in Peraiollo et Pratum de Vedrioza\". Podle tohoto textu tedy měly ve 12. století jeden statek v Aradoio (\"Radoe\"), dva v Peraiollo (\"Perari\") a jeden ve Vedrioze (\"Veronza\") dát dva štoky sukna tridentským rybářům.\n"}
{"id": "1238881", "url": "https://cs.wikipedia.org/wiki?curid=1238881", "title": "Wismut", "text": "Wismut\n\nWismut GmbH je nástupnická organizace sovětsko-německé akciové společnosti (SDAG) Wismut, těžební firmy, která byla v letech 1954 až 1991 čtvrtým největším světovým producentem uranu. Firma Wismut GmbH vznikla po znovusjednocení Německa na základě dohody o převedení sovětského podílu v SDAG Wismut na německý stát. Tato dohoda byla uzavřena mezi Spolkovou republikou Německo a Sovětským svazem 16. 5. 1991 a vstoupila v platnost 18. prosince 1991, pouhých 8 dní před oficiálním zánikem Sovětského svazu. Úkolem tohoto podniku, spadajícím pod spolkové Ministerstvo průmyslu a energetiky, je sanace a rekultivace následků téměř čtyř desítek let těžby uranu ve spolkových zemích Sasko a Durynsko.\n\nIhned po skončení druhé světové války se sovětské orgány začaly zajímat o možnosti využití surovinových zdrojů, ležících v sovětské okupační zóně Německa. Mimořádná pozornost byla věnována zejména možnostem využití místních zásob uranu jako suroviny, nezbytné pro sovětský jaderný program a výrobu jaderných zbraní. Již 14. září 1945 bylo při 9. správě Ministerstva vnitra Sovětského svazu zřízeno \"Saské průzkumné oddělení\", jehož úkolem bylo zmapování ložisek uranové rudy v Krušných horách. Uvedené oddělení bylo přímo podřízeno vojenskému velení Rudé armády v sovětské okupační zóně.\n\nSovětská armáda převzala postupně do své správy místní doly. Ve výkazech těžby se například již k 16. březnu 1946 objevuje zisk 22,2 tuny uranu v Johanngeorgenstadtu a 10 tun v Schneebergu.\n\nNa základě rozkazu č. 128 Sovětské vojenské okupační správy v Německu (rusky \"Советская военная администрация в Германии\") byla v květnu roku 1947 sovětskými orgány převzata řada krušnohorských dolů jako náhrada v rámci válečných reparací. Dne 6. 6. 1947 byla zřízena sovětská akciová společnost (SAG) Wismut se základním kapitálem 50 miliónů rublů a sídlem v Moskvě. Jejím generálním ředitelem byl Radou ministrů SSSR jmenován generálmajor Michail Mitrofanovič Malcev (Михаил Митрофанович Мальцев). Základním majetkem společnosti se dle rozkazu č. 131 Sovětské vojenské správy v Sasku z 30. května 1947 staly báňské správy a provozy v Johanngeorgenstadtu, Schneebergu, Annabergu-Buchholzu, Marienbergu, Lauteru a úpravna rudy v Pechtelsgrünu.\n\nJiž v prosinci roku 1947 měla tato společnost v Německu 43 590 zaměstnanců, z čehož zhruba tři čtvrtiny pocházely ze Saska. Na rozdíl od situace v Československu pro společnost Wismut nepracovali političtí a další vězni, pracovníci byli vesměs získávání náborem. Od roku 1950 došlo ke zpřísnění pracovních podmínek a ostrahy v saských dolech, i menší pracovní prohřešky byly trestány velmi přísně. V letech 1951 - 1953 bylo na sedm desítek zaměstnanců označeno za špióny, odvlečeno do Sovětského svazu a tam popraveno.\n\nV období let 1947 až 1950 se těžba uranu na území sovětské okupační zóny v Německu (od roku 1949 NDR) každoročně zdvojnásobovala. Zatímco v roce 1947 činila 150 tun, v roce 1948 to bylo 321,2 tuny, v roce 1949 767,8 tuny a v roce 1950 už 1224 tun (pro srovnání - na území ČSR se mezi léty 1947 - 1950 zvýšila produkce uranu z 49,1 tuny na 281,4 tuny).\n\nPo roce 1953 byly všechny sovětské akciové společnosti na území Německé demokratické republiky přeměněny v národní podniky. Původní sovětská akciová společnost Wismut byla likvidována a byla znovu založena jako sovětsko - německá akciová společnost (SDAG) Wismut. V této podobě existovala až do roku 1991, kdy na základě mezistátní dohody byl sovětský podíl ve společnosti převeden na německý stát a následně byla založena státní firma Wismut GmbH za účelem odstranění ekologické zátěže, způsobené těžbou uranu na německém území.\n\nCelkem bylo od roku 1946 až do konce roku 1990 společností Wismut na území východního Německa vytěženo zhruba 250 000 tun uranu, což představovalo zhruba jednu třetinu veškeré produkce uvedené suroviny v zemích východního bloku.\nTěžba uranu zanechala na území německých spolkových zemí Saska a Durynska mnoho negativních stop. Úkolem státní společnosti Wismut GmbH je zabezpečení jednotlivých objektů, staveb a šachet, ochrana podzemních vod, dekontaminace a sanace bývalých provozů, důlních hald a usazovacích nádrží. Wismut GmbH se sídlem v Chemnitz má své pobočky v Durynsku v Ronneburgu (hornický revír Ronneburg) a v Seelingstädtu (úpravny rud Seelingstädt a Crossen) a v saských střediscích Aue (uranová ložiska Niederschlema-Alberoda a Pöhla) a Königsteinu (ložiska Königstein a Freital).\n\nZ iniciativy Mezinárodní agentury pro atomovou energii (MAAE, zkratka anglického názvu IAEA) ve dnech 20. a 21. 10. 2016 zavítali do Německa zástupci japonské prefektury Fukušima, aby zde od odborníků z firmy Wismut převzali poznatky a zkušenosti, které by mohli využít při odstraňování následků havárie místní jaderné elektrárny, k níž došlo po zatopení vlnou tsunami v roce 2011.\n\nNa jihozápadním okraji města Ronneburgu v Durynsku se nachází v tzv. \"Objektu 90\" výstavní centrum společnosti Wismut, kde se návštěvníci mohou seznámit s historií těžby uranu v Německu i s aktuální situací při odstraňování ekologické zátěže, způsobené touto těžbou.\n\n\n"}
{"id": "1238886", "url": "https://cs.wikipedia.org/wiki?curid=1238886", "title": "Otočac", "text": "Otočac\n\nOtočac (, , ) je město v Chorvatsku ležící v Licko-senjské župě. Nachází se v údolí řeky Gacka, která je ohraničena pohořími Velebit a Mala Kapela.\n\nV samotném městě žilo v roce 2001 4354 obyvatel, ale v celém jeho katastrálním území až 10 411 obyvatel. Až do války v Jugoslávii tvořili Srbové ve městě významnou, až třetinovou menšinu.\n\nOtočac leží na křižovatce státních silnic D50 a 52. Západně od intravilánu vede dálnice A1, na kterou je město napojeno samostatným výjezdem.\n"}
{"id": "1238902", "url": "https://cs.wikipedia.org/wiki?curid=1238902", "title": "Martin Ferus", "text": "Martin Ferus\n\nRNDr. Martin Ferus, Ph.D. (* 11. července 1983, Liberec) je český fyzikální chemik zabývající se výzkumem a popularizací v oblasti spektroskopie, astrochemie a chemie plazmatu o vysoké hustotě energie. Za svou práci v oblasti studia chemických účinků dopadu mimozemského tělesa do atmosféry a na povrch planety a s tím související syntézou základních biomolekul byl oceněn Prémií Otto Wichterleho (2016), Cenou Učené společnosti ČR (2016) a Hlávkovou cenou pro mladé vědce (2015).\nMartin Ferus působí jako vedoucí Oddělení spektroskopie Ústavu fyzikální chemie J. Heyrovského AV ČR, v. v. i. Věnuje se zejména astrochemii a chemii exoplanet (laserová plazmochemie, simulace rázových vln při dopadech asteroidů, prebiotická chemie - chemie vzniku života, spektroskopie meteorů), materiálové chemii a vývoji v oblasti forenzní analýzy. V oboru astrochemie a prebiotické chemie publikoval celou řadu vědeckých prací zaměřených na vznik biologických látek v kosmu či na rané Zemi při událostech o vysoké hustotě energie. V ostatních oborech se jeho výzkumy týkají zejména materiálové chemie (studium oxidů kovů), charakterizace luminoforů a základní spektroskopie molekul. \n\nMartin Ferus je v současné době vedoucím zástupcem ČR v misi satelitu ARIEL, který má zkoumat chemii exoplanet (https://en.wikipedia.org/wiki/ARIEL). Mise je plánována na rok 2028. \n\nV současné době přednáší kurzy astrochemie a chemie exoplanet na Univerzitě Karlově v Praze a Fakultě jaderné a fyzikálně inženýrské ČVUT v Praze a tuto novou oblast vědeckého bádání přibližuje publiku také v popularizačních přednáškách a odborných seminářích. \n\nMartin Ferus, Svatopluk Civiš a Judit Šponerová (Biofyzikální ústav AV ČR, v. v. i.) publikovali v roce 2014 odborný článek, v němž je experimentálně ověřen a teoreticky na úrovni kvantově mechanické simulace reakčního mechanismu vysvětlen vznik nukleových bází ribonukleové kyseliny vlivem impaktu mimozemského tělesa. Je známo, že naše planeta byla v době vzniku živých struktur vystavena s vysokou četností dopadům asteroidů, které velmi pravděpodobně měly vliv na ranou pozemskou chemii. Plazma a rázová vlna mohly iniciovat chemické reakce, kromě toho také asteroidy samy přinášely nové chemické látky. Publikovaný výzkum ukázal, že rázová vlna při dopadu asteroidu nemusí nutně znamenat zkázu, ale místo toho slouží jako spouštěč sledu reakcí, na jejich konci se objeví základní stavební kameny života – molekuly nukleových bází, ale také cukry a základní aminokyselina glycin. \n\nNa tuto práci navázal článek ve stejném časopise, který revidoval výsledky slavného Millerova experimentu - bylo dokázáno, že přímo následkem chemických reakcí při dopadu asteroidu mohou vzniknout z jednoduchých směsí také základní báze genetického kódu a nikoliv \"jen\" aminokyseliny tak, jak naznačovaly dosavadní výsledky Millerova pokusu.\n"}
{"id": "1238916", "url": "https://cs.wikipedia.org/wiki?curid=1238916", "title": "Kostel Nejsvětějšího srdce Páně (Vinohrady)", "text": "Kostel Nejsvětějšího srdce Páně (Vinohrady)\n\nKostel Nejsvětějšího srdce Páně v pražské čtvrti Vinohrady je římskokatolický modernistický farní kostel z let 1928 až 1932. Nachází se na náměstí Jiřího z Poděbrad.\n\nJde o monumentální moderní stavbu známého slovinského architekta Jože Plečnika, která byla realizována v letech 1928 až 1932 formou režného zdiva.\n\nKostel má širokou hlavní věž s rozměrnými kulatými hodinami, která dosahuje výšky 42 metrů. Hodiny mají průměr téměř 7,5 metru a jsou největší v Česku. Během druhé světové války bylo okupanty šest zvonů z věže roztaveno pro výrobu zbraní, v roce 1992 byly vráceny dvě kopie. \n\nStavba je inspirována Noemovou archou, obsahuje detaily s královskou symbolikou (např. fasáda s vystupujícími kameny upomíná královský hermelín, báň na vrcholu věže znázorňuje královské jablko).\n\nV roce 2010 byl tento kostel zařazen mezi národní kulturní památky V roce 2014 jej radnice Prahy 3, Ministerstvo kultury České republiky a Slovinská republika nominovalo na zápis na seznam Světového dědictví.\n\nBudova stojí v Městské památkové zóně Vinohrady, Žižkov, Vršovice.\n\nVnitřek chrámu je z neomítnutých ušlechtilých cihel a má 13 m vysoký kazetový strop. Nad oltářem se nalézá 3,15 m vysoká zlacená socha Ježíše Krista z lipového dřeva. Po jeho bocích stojí šest patronů české země (sv. Jan Nepomucký, sv. Anežka, sv. Vojtěch, sv. Václav, sv. Ludmila a sv. Prokop). Autorem soch je Damian Pešan. Varhany byly postaveny v roce 1936 Josefem Melzerem. Obrazy křížové cesty namaloval František Doubek a barevnou výzdobu oken s motivem Srdce Páně navrhl Karel Svolinský.\n\nŠikmé chodníky vedou okolo hodin až na vrchol věže kostela. Vršek však nebývá běžně přístupný veřejnosti. V podzemí je kaple s valenou klenbou.\n\nV roce 2018 byl do kostela vložen nový oltář čelem k lidu. Na návrh architektů Josefa Pleskota a Norberta Schmidta ho z jednoho kusu Carrarského mramoru vytvořil sochař Petr Váňa. Oltář obsahuje ostatek svaté Markéty Marie Alacoque, která patří mezi iniciátory úcty k Nejsvětějšímu srdci Páně. Posvěcen byl 24. listopadu 2018. Oltář byl zaplacen díky sbírce mezi farníky. Oba architekti provedli návrh oltáře bez nároku na honorář. Mezi odbornou architektonickou a církevní veřejností je však vzhled nového oltáře kontroverzní, zvláště pro jeho vejcovitý tvar, který neladí s původní Plečnikovou vizí interiéru s výhradně pravoúhlými tvary, a odporuje křesťanské tradici, podle které má být oltář ve tvaru krychle, neboť symbolizuje Krista, úhelný kámen církve.\n\n\n"}
{"id": "1238922", "url": "https://cs.wikipedia.org/wiki?curid=1238922", "title": "Espe Air", "text": "Espe Air\n\nEspe Air nebo také Espe Air Prague byla charterová česká letecká společnost, provozovala také vyhlídkové lety či leteckou školu.\n\nVznikla 29. října 1991, jejími zakladateli byli Pavel Solanský a jeho dcera Renata Solanská. Nejprve prováděla vyhlídkové lety a letecký výcvik s letouny Zlin Z-42. V březnu 1993 zakoupila první stroj Iljušin Il-62 od ČSA, zahajovací let se konal 11. května, stroj letěl z pražské Ruzyně do řecké Soluně (Thessaloniki International Airport).\n\nSpolečnost neměla vlastní kód tak létala pod kódem ČSA, i personál byl pronajímaný od ČSA. Letadla byla využívána zejména společností Humanita (její logo nesl na trupu OK-FBF) a cestovní kanceláří Patenidis Tours. Podnikání ve velké dopravě se Espe Air nedařilo a tak vrátila po necelém roce provozu oba Iljušiny, ty byly později byly odkoupeny společností Georgia Air Prague. Espe Air se k velké letecké dopravě již nikdy nevrátila a definitivně ukončila činnost v roce 2000.\n\nEnsor Air za celou svou dobu působení provozovala následujících 9 letounů:\n"}
{"id": "1238928", "url": "https://cs.wikipedia.org/wiki?curid=1238928", "title": "Casey", "text": "Casey\n\nCasey [\"kesí\"] může znamenat:\n\n\n\n"}
{"id": "1238947", "url": "https://cs.wikipedia.org/wiki?curid=1238947", "title": "Nintendo Switch", "text": "Nintendo Switch\n\nNintendo Switch (vývojové označení \"Nintendo NX\") je japonská herní konzole kombinovaná s handheldem vyvinutá společností Nintendo a představená veřejnosti 20. října 2016. Do prodeje byla uvedena 3. března 2017.\n\nHardwarově je Switch postaven na procesoru Tegra X1 od společnosti NVIDIA, který je doplněn integrovanou grafickou kartou a nově vyvinutým API zvaným NVN od téže společnosti.\nZařízení sestává z 6,2\" (160 mm) displeje, ovladače Joy-Con a dokovací stanice, které se dají různě kombinovat. Displej může stát samostatně a být ovládán na dálku skrze spojený bezdrátový ovladač, rozpojený ovladač lze připevnit na strany displeje a vytvořit tak handheld, či je možno displej zapojit do dokovací stanice připojené k televizi a vytvořit tak herní konzoli. Ovladač Pro Controller má klasický design podobnější PlayStation a Xbox.\n"}
{"id": "1238950", "url": "https://cs.wikipedia.org/wiki?curid=1238950", "title": "Georg Denzler", "text": "Georg Denzler\n\nGeorg Denzler (* 19. dubna 1930, Bamberk) je německý emeritní profesor teologie a církevní historik. \n\nGeorg Denzler vystudoval katolickou teologii. Dne 31. července 1955 obdržel kněžské svěcení. Od roku 1971 působil jako profesor církevních dějin na Univerzitě Otto-Friedricha v Bamberku. \n\nV dubnu 1973 se mu narodil syn. Téhož roku se oženil, později se stal také otcem dcery. Papeže Pavla VI. požádal o dispens od povinnosti celibátu, jeho žádost však byla zamítnuta. Jako kněz byl tedy suspendován, s čímž se však nesmířil.\n\nJe spoluautorem publikace o dějinách a současnosti papežství. Věnoval se také tématu kněží v Třetí říši a vztahy mezi ní a Vatikánem.\n\n\n"}
{"id": "1238957", "url": "https://cs.wikipedia.org/wiki?curid=1238957", "title": "Jiří Brady", "text": "Jiří Brady\n\nJiří Brady nebo také George Brady (9. února 1928 Nové Město na Moravě – 11. ledna 2019 Toronto) byl kanadský podnikatel českého původu. Prošel dvěma koncentračními tábory, Terezínem a Osvětimí. Od roku 1951 až do své smrti žil v Kanadě.\n\nJiří Brady se narodil do židovské rodiny Markéty a Karla Bradyových. Měl o tři roky mladší sestru Hanu Bradyovou (1931–1944). V roce 1941 byla jejich matka zatčena gestapem a deportována do Ravensbrücku. V září téhož roku byl zatčen i jejich otec, který byl poslán do Osvětimi, kde v červenci 1942 zahynul. Sourozenci zůstali nakrátko u své tety a strýce (který byl katolík), deportováni byli v květnu 1942 do Terezína. Brady byl v Terezíně na pokoji číslo 1 v objektu L 417, kde byl vydáván časopis \"Vedem\", do kterého občas psal články, a pracoval zde jako instalatér. Sourozenci žili v Terezíně až do podzimu 1944, kdy byli rozděleni a deportováni do koncentračního tábora Auschwitz. Brady byl odvezen 27. září společně s Petrem Ginzem. Hana byla deportována 23. října 1944 a brzy poté byla zavražděna v plynové komoře. Brady byl převezen do pobočného tábora Gliwice, kde pracoval na opravách železničních vozů, odtud dále do Blechhammeru. V lednu 1945 se mu podařilo během pochodu smrti uprchnout. Zůstal na cestě až do května toho roku, kdy se dostal k příbuzným v Novém Městě na Moravě, od kterých se dozvěděl, že jeho rodiče zahynuli. \n\nV roce 1949, po nástupu komunistů k moci, z Československa emigroval. Využil oficiální možnosti vycestovat do Izraele. Tam však neměl v plánu dojet, chtěl cestovat a poznávat svět, proto vystoupil z vlaku ve Vídni. Později, v roce 1951, zakotvil v Kanadě. Pomáhal zde dalším emigrantům, s jedním z nich založil úspěšnou instalatérskou firmu. Obhajoval také lidská práva a vydával svědectví o hrůzách holokaustu. V roce 1990 zorganizoval sbírku pro Lidové noviny na koupi nových tiskařských strojů (vybralo se zhruba 100 000 dolarů). V roce 1995 pomohl, aby v USA vyšla kniha Marie Rút Křížkové, Kurta Jiřího Kotouče a Zdeňka Ornesta \"Je mojí vlastí hradba ghett?\" (v anglickém překladu \"We Are Children. Just the Same: Vedem, the Secret Magazine by the Boys of Terezín\").\n\nJiří Brady vystoupil v dokumentárním filmu \"Hanin kufřík\" z roku 2009, který pojednává o jeho sestře Haně. V roce 2012 vystoupil v dokumentárním filmu o Petru Ginzovi \"Poslední let Petra Ginze\".\n\nV Kanadě se Brady dvakrát oženil a stal se otcem tří synů a dcery. \n\nBradyho otec, Karel, měl bratra Viktora. Viktorova dcera je matkou bývalého ministra kultury Daniela Hermana. Jiří Brady byl tedy Hermanovým strýcem z druhého kolene.\n\nV říjnu 2016 před udílením státních vyznamenání 28. října se rozhořela kauza ohledně nevyznamenání Bradyho. Podle tehdejšího ministra kultury Daniela Hermana (Bradyho příbuzného) bylo vyznamenání pro Bradyho původně schváleno, ale po Hermanově setkání s dalajlámou bylo zrušeno. Naopak podle prezidenta byl Brady sice několikrát nominován, ale on jeho vyznamenání nikdy neschválil, a proto nebylo co rušit.\n\n"}
{"id": "1238959", "url": "https://cs.wikipedia.org/wiki?curid=1238959", "title": "Jaroslav Vozka", "text": "Jaroslav Vozka\n\nJaroslav Vozka (2. července 1904, Velké Chomutice u Nového Bydžova (u Hořic, Okres Jičín), Čechy - 8. května 1954 Západní Berlín - Německo) byl český novinář, spisovatel a vysokoškolský pedagog. Působil jako sociálně demokratický publicista (redaktor sociálně demokratického tisku). Jako popularizátor dějin socialismu a socialistických teorií se věnoval politickým a ideologickým (socialistickým) tématům.\nJaroslav Vozka maturoval na gymnáziu v Jičíně. V letech 1923 až 1924 studoval Filozofickou fakultu Univerzity Karlovy v Praze. V rozmezí let 1924 až 1927 pak pokračoval ve studiu na Přírodovědecké fakultě Univerzity Karlovy v Praze na Albertově.\n\n\n\nBěhem nacistické okupace patřil Jaroslav Vozka k aktivním účastníkům domácího protiněmeckého odboje. Zde plnil úlohu spojky mezi různými ilegálními skupinami. Také přispíval do ilegálního tisku.\n\nPo vzniku deníku \"Práce\" zastával pozici šéfredaktora. V letech 1945 až 1950 přednášel jako pedagog na Vysoké škole politické a sociální. Jaroslav Vozka byl jedním z prvních historiografů protinacistického odboje. Známá je jeho kniha \"Hrdinové domácího odboje\", která vyšla v roce 1946. V červnu roku 1945 byl zvolen předsedou přípravného výboru \"Svazu českých novinářů\", funkci vykonával až do ustavující valné hromady v březnu 1946.\n\nPo Únoru 1948 byl Jaroslav Vozka donucen odejít z veřejného života, ale dále působil jako pedagog. V roce 1954 se pokusil odejít do exilu přes Západní Berlín, ale východoněmecká policie jej zadržela a následně údajně spáchal sebevraždu.\n\nJaroslav Vozka byl členem sociální demokracie. Po sloučení ČSSD a KSČ v červnu roku 1948 se stal členem KSČ.\n\n\nPískovcová pamětní deska je umístěna na domě v městě Železnice v Husově ulici č. 101. (Adresa: Husova 101, 507 13 Železnice, okres Jičín, Královéhradecký kraj; GPS souřadnice: ) Její odhalení iniciovala sestra Jaroslava Vozky, paní Květa Jiránková, která působila jako původkyně v železnickém muzeu. Na desce je nápis:\n\n\n\n"}
{"id": "1238961", "url": "https://cs.wikipedia.org/wiki?curid=1238961", "title": "Evangelický kostel (Silůvky)", "text": "Evangelický kostel (Silůvky)\n\nEvangelický kostel je chrám českobratrské církvi evangelické v obci Silůvky v okrese Brno-venkov. Postaven byl v letech 1929–1930 v jihovýchodní části obce. Jedná se o samostatně stojící nevelkou budovu obdélníkového půdorysu s centrálním sálem a dvěma přístavky s vchody na severní a jižní straně.\n\nV roce 1919 se některé ze silůveckých rodin, včetně tehdejšího starosty, rozhodly po přednášce faráře z Nosislavi přestoupit k českobratrské církvi evangelické. Zprvu se scházeli na různých místech, v letech 1929–1930 však postavili kostel, kvůli čemuž zůstal kazatelské stanici brněnského sboru, která v Silůvkách vznikla roku 1921, dluh 40 000 korun. Ve 30. letech 20. století byla vybudována fara. Kazatelská stanice v Silůvkách se na samostatný sbor změnila v roce 1942.\n"}
{"id": "1238963", "url": "https://cs.wikipedia.org/wiki?curid=1238963", "title": "Gorgona (Kolumbie)", "text": "Gorgona (Kolumbie)\n\nIsla Gorgona je tropický ostrov na tichomořském pobřeží Kolumbie. Nachází se asi 35 kilometrů od pobřeží a je součástí Přírodního národního parku Gorgona, který byl vytvořen v roce 1984. Na ostrově permanentně lidé nežijí, ačkoliv se uprostřed deštného pralesa nacházejí zbytky staré věznice, jež kdysi na ostrově fungovala.\n\nIsla Gorgona má stálou vlhkost vzduchu kolem 98 % a průměrná teplota činí 27 °C. Na ostrově se vyskytují plazi, kteří už na pacifickém pobřeží Kolumbie nežijí, a tedy nikde jinde. Mezi nimi je to například \"Anolis gorgonae\". Mezi hady, kteří už ale jsou početní na jihoamerické pevnině, jsou to hroznýšovití (\"Boa constrictor\"), užovkovití a tři jedovatí hadi; dva korálovci a jeden zástupce zmijovitých, a to \"Bothrops asper\". Vodami v okolí ostrova každoročně migrují keporkaci.\n"}
{"id": "1238970", "url": "https://cs.wikipedia.org/wiki?curid=1238970", "title": "Mooji", "text": "Mooji\n\nMooji, též Múdži, vlastním jménem Anthony Paul Moo-Young (*29. ledna 1954, Port Antonio, Jamajka) je duchovní učitel (guru), propagátor advaity a spirituálních lekcí (satsangů), vycházejících z meditační techniky átmavičára. Jeho učitelem byl H. W. L. Poonja, zastánce neduality a učení Ramana Maharšiho.\n\nMooji se narodil a vyrůstal s otcem v Port Antoniu na Jamajce, na dlouhou dobu odloučen od matky. V mládí se zajímal především o sport a muziku. Jeho matka Euphemia Hamiltonová žila v Londýně, kde též jako dítě vyrůstala. Když v roce 1969 zemřel jeho otec, Mooji ve věku 15 let emigroval za svou matkou do Londýna. Nejprve se živil jako pouliční portrétista a postupně si jako samouk osvojil různé umělecké techniky (malbu na sklo, keramiku, sochařství). O několik let později vyučoval umění na Brixton College. Ve světě umění byl znám jako Tony Moo. Po setkání s křesťanskou mystikou nastal výrazný posun v jeho duchovním uvědomění a prohlubovala se i jeho víra. Opustil zaměstnání a šest následujících let žil jednoduchým způsobem života, věnoval se meditacím v přírodě a hledání vnitřního klidu.\n\nDůležitým bodem pro jeho další směřování byla návštěva Indie v roce 1993, kdy se v Lakhnaú setkal s H. W. L. Poonjou, zvaným Papaji (Papadži). Ten se stal na několik měsíců jeho duchovním učitelem a pod jeho vedením byl Mooji, podle svých slov, schopen vidět všudypřítomný zdroj a pravdu o existenci. Později, když jeho mistr v roce 1999 zemřel, začal Mooji pořádat po celém světě (Španělsko, Itálie, Německo, Švédsko, Severní Amerika, Argentina, Brazílie, Velká Británie, Irsko, Portugalsko, Ukrajina, Polsko, Rusko, Indie), intenzivní semináře, tzv. satsangy, kde podporuje účastníky v hledání přímé zkušenosti pravdy. Jeho styl je přímý, jasný, soucitný a často vtipný. Mnoho jeho následovníků sleduje jeho satsangy prostřednictvím internetového serveru YouTube. \n\nDo roku 2011 žil v Brixtonu v Londýně, nyní žije v Portugalsku, v ášramu Monte Sahaja v regionu Alentejo.\n\nJeho bratr Peter Moo-Young je reprezentantem Jamajky ve stolním tenisu. Jeho sestra Cherry Groce, která mu v začátcích velmi pomáhala, byla omylem zastřelena policií při razii v Brixtonu v roce 1985. Jeho starší syn zemřel na zápal plic.\n\n\n\n\n\n"}
{"id": "1238971", "url": "https://cs.wikipedia.org/wiki?curid=1238971", "title": "Blahoslavův dům", "text": "Blahoslavův dům\n\nBlahoslavův dům je duchovní centrum českobratrské církve evangelické s kostelem v brněnské čtvrti Veveří, v Lidické ulici čo. 79.\n\nPo vzniku Československa v roce 1918 odešli brněnští čeští věřící z německého sboru při Červeném kostele ke sboru při Betlémském kostele, kde výrazně narostl počet členů. Pro vyřešení kapacitních problémů zakoupila církev za 380 tisíc korun na začátku roku 1924 dům v dnešní Lidické ulici, který měl být i sociálním střediskem pro věřící z venkovských sborů, kteří do Brna přijeli za prací nebo studiem. Budova v uliční čáře nemohla být zbořena, proto bylo přistoupeno k její adaptaci a stavbě nového objektu v zahradě, kde vznikl kostel s velkým sálem pro bohoslužby a několika menšími sály a místnostmi. Celkové náklady na stavbu a zařízení dosáhly 420 tisíc korun. Dům, který se stal centrem českých evangelíků v Brně, byl pojmenován podle Jana Blahoslava. V 50. letech 20. století byl brněnský sbor rozdělen a v kostele Blahoslavova domu, jenž v roce 1992 získal nové varhany, působí od té doby farní sbor Brno II.\n"}
{"id": "1238972", "url": "https://cs.wikipedia.org/wiki?curid=1238972", "title": "Levhart indický", "text": "Levhart indický\n\nLevhart indický (\"Panthera pardus fusca\") či levhart skvrnitý indický, levhart kašmírský a levhart tibetský je poddruh levharta skvrnitého, který žije v jižní Asii. Vyznačuje se žlutou, žlutohnědou či zlatavou barvou srsti a relativně velkými skvrnami a rozetami. V některých částech areálu výskytu se objevují i černě zbarvení neboli melaničtí jedinci. Dosahuje hmotnosti i přes 70 kg a řadí se tak mezi velké poddruhy levharta skvrnitého. Loví především kopytníky a opice, zabíjí ale i různé menší šelmy a další dostupná zvířata. Vyskytuje se v Indii, Pákistánu, Nepálu, Bhútánu a v malých množstvích i v Bangladéši, Myanmaru a Číně. Odhad populace byl dosud publikován jen pro Indii v roce 2015 a podle něj dosahuje 12 000 až 14 000 jedinců. Hlavní hrozbou pro něj je nelegální lov a fragmentace životního prostředí. Status této šelmy IUCN nevyhodnocuje, ale předpokládá se, že bude prohlášen za zranitelný poddruh.\n\nLevharta indického popsal Friedrich Albrecht Anton Meyer v roce 1794 pod názvem \"Felis fusca\" v díle \"Zoologische Annalen, Band I.\" . Charakterizoval ho jako \"pantherovi\" (levhartovi skvrnitému) podobnou kočku z Bengálska se silnýma nohama, dlouhým ocasem, velkou hlavou, širokými plecemi, krátkýma ušima, šedožlutýma očima a černou či tmavě hnědou srstí. \"Fusca\" znamená v latině „hnědý“. Meyer popisoval melanické jedince umístěné v menažerii londýnského Toweru. Trinomické jméno \"Panthera pardus fusca\" obdržela šelma od britského přírodovědce Reginalda Innese Pococka v roce 1930. V současnosti je levhart indický veden jako jeden z devíti uznávaných poddruhů levharta skvrnitého. Při taxonomické revizi z let 1996 a 2001 k němu byly přiřazeny i do té doby separátní poddruhy levhart tibetský (nepálský) a levhart kašmírský.\n\nLevhart indický je velkým poddruhem levharta skvrnitého. Celková délka dosahuje až k 240 cm (z toho na ocas připadá až 1 metr). Délka lebek se pohybuje od 177 mm u menších samic po 250 mm u velkých samců. Zmíněné rozměry mohou být výjimečně i větší. Samci mohou vážit i přes 70 kg, ale nejde o pravidlo. Levhart indický drží absolutní rekord mezi všemi levharty - nejtěžší divoký jedinec, jaký kdy byl zvážen (pojmenovaný Balaji), dosáhl hmotnosti úctyhodných 108 kg. Pohlavní dimorfismus je podobně jako u ostatních poddruhů velmi rozvinutý, samice jsou výrazně menší. Barva srsti se regionálně dosti liší. Levharti z centrální Indie jsou světlejší a jasněji zbarvení než kusy žijící v Kašmíru a Nepálu - ti mají barvu spíše do olivova. Podobně je to i s délkou chlupů - jedinci žijící v horách mají srst delší a hustší. Rozety bývají větší a méně husté u populací z Indie, na horách žijící jedinci mívají rozety hustěji rozmístěné. Melanismus je poměrně běžný, především na jihu indického subkontinentu.\n\nCelková populace levharta indického není známa, ale existuje odhad k roku 2015 pro Indii, kde se vyskytuje jednoznačně nejvíce těchto šelem. Podle něj zde žije 12 000 až 14 000 jedinců. K tomuto číslu došla Wildlife Institute of India derivací z počtu 7910 levhartů žijících ve 13 indických státech v tygřích rezervacích nebo v jejich okolí. Nicméně samotný údaj 7910 vznikl extrapolací ze skutečného množství 1647 jedinců vyfotografovaných fotopastmi rozmístěnými především kvůli censu tygrů. Počet jedinců v Bangladéši je neznámý, ale nebude velký, V Bhútánu jde řádově o několik set jedinců, v Číně maximálně o desítky, odhad pro Nepál z roku 2011 hovoří o méně než 1000 kusech. V Pákistánu a Myanmaru poddruh \"P. p. fusca\" hraničí s poddruhy \"P. p. saxicolor\" respective \"P. p. delacouri\" a nejsou pro něj k dispozici žádné relevantní množstevní údaje.\n\nRozšíření levharta indického je omezeno několika přírodními bariérami, které zároveň přispěly k formování tohoto poddruhu. Na západě je to řeka Indus, na severu pásmo Himálaje, na východě řeka Iravádí a v ostatních směrech jeho šíření brání moře. Typickým biotopem jsou různé druhy lesních porostů (mangrovy, deštný les, opadavý les, horské lesy). Nevyskytuje se v pouštních oblastech a v horských územích nad čárou lesa. Nejvyšší nadmořská výška v níž byl zaznamenán bylo 5200 m n. m., ale většinou se pohybuje podstatně níže (v Indii obvykle do 3400 m n. m. v Nepálu do 4300 m n. m.).\n\nLevhart indický je převážně noční zvíře, i když dokáže být aktivní i kdykoliv během dne. Teritorium má různou velikost v závislosti na hustotě kořisti, přítomnosti konkurenčních predátorů a člověka. V Královském národním parku Bordia v Nepálu se pohybuje od 5,2 km² po 48 km². Samice s mláďaty obývají nejmenší území, samci mají největší. Hustota levhartů v několika indických národních parcích (Národní park Satpura, Tygří rezervace Sariska) byla nedávno zkoumána a oscilovala od cca 3 po více než 20 kusů na 100 km². V některých oblastech Indie může být hustota populace ještě vyšší. V Národním parku Sanjay Gandhi v Maharáštře žil v 90. letech 20. století v průměru na každých 2,4 km² jeden levhart.\n\nLevhart indický je masožravec a predátor, který loví širokou škálu kořisti. Jeho oblíbenou potravou jsou menší a středně velcí kopytníci, jako jsou mladí sambaři, axisové, nilgau a jiné druhy jelenů či antilop. Dále je velmi schopný v lovu opic, především hulmanů. Například v Národním parku Mukandara Hills tvoří hulmani téměř 80 % jeho kořisti. Doplňkovou potravou jsou obvykle zajíci, divoká prasata, dikobrazi, ptáci, hlodavci, dále pak menší šelmy jako lišky, cibetky a šakalové. Výjimečně napadne i gaura. V blízkosti lidských sídel, kde je podstatně méně divokých druhů živočichů, se složení jeho kořisti může výrazně změnit. Zde se obvykle specializuje na psy domácí, kočky, kozy, ovce a mladé jedince turů včetně vodních buvolů.\n\nLevhart je samotářská šelma, která se druží jen v době páření. Samice v době říje láká samce svým pachem, otíráním se, vrněním a válením. Reprodukční chování indických levhartů je zřejmě rozdílné od afrických: doba kopulace bývá delší (průměrně 40 sekund) a méně častá (interval mezi kopulacemi 1 až 181 minut), nicméně pár spolu zůstává déle (6 až 9 dní). Mláďata se rodí obvykle po 96 dnech březosti. Poměr pohlaví bývá 1,7 samic na 1 samce. Samice se o mláďata stará do cca 1 až 1,5 roku věku. Pak si mladí jedinci odcházejí hledat vlastní teritorium.\n\nHlavními konkurenty a nepřáteli levhartů indických jsou tygři. Levharti se musejí mít před svými většími příbuznými na pozoru, protože jakákoliv neopatrnost je může stát život. Většinou žijí při okrajích tygřích teritorií a přímým setkáním se snaží za každou cenu vyhnout. Na územích, kde došlo k reintrodukci tygrů, výrazně klesla populační hustota levhartů. Výhodou pro levharty je, že lépe snášejí přítomnost lidí a jejich vyrušování. Dokázali se poměrně dobře přizpůsobit životu v civilizací pozměněné krajině.\n\nDalšími konkurenty jsou psovité šelmy v podobě dhoulů a vlků. Spolupracující a semknutá smečka dokáže levharta nejen odehnat od kořisti, ale ve výjimečných případech i zabít. Osamocení dhoulové a vlci se mohou naopak sami stát levhartí kořistí.\n\nNejvětší hrozbou pro levharty skvrnité je nelegální lov kvůli kožešinám, kostem, drápům, zubům a dalším částem těl. Problémem je i postupná ztráta životního prostředí kvůli masivnímu nárůstu lidské populace na indickém subkontinentu. S tím souvisí i častější konflikty mezi šelmami a lidmi v prostředí kulturní krajiny.\n\nAčkoliv je levhart v Indii chráněn od roku 1972 zákonem, jeho zabíjení pytláky pokračuje i začátkem 21. století ve velkém měřítku. Oficiálně se udává, že od roku 1994 do roku 2015 bylo v Indii upytlačeno 4226 levhartů, nicméně skutečná čísla budou podstatně vyšší. Například nejznámější indický pytlák Sansar Chand (naštěstí od roku 2014 mrtvý) za svůj život prodal 470 tygřích a 2130 levhartích kůží celkem čtyřem klientům z Nepálu a Tibetu. Většina levhartích kůží a částí jejich těl směřuje na čínské trhy především do Lhasy. Kožešiny těchto šelem jsou mezi obyvateli tibetské Khamy (Khamby) považovány za ukázku bohatství a prestiže a zdobí si s nimi stany a tradiční obleky zvané \"chupas\". Čínská medicína pak využívá levhartí kosti, zuby a drápy, protože jim přisuzuje, podobně jako tygřím částem, léčivé schopnosti. Na tomto obchodě se podílejí dobře organizované gangy lovců, pašeráků, zpracovatelů, překupníků a obchodníků. Jejich zisky jsou enormní. Konečná cena za jednu levhartí kůži se na čínském trhu pohybuje od 1020 do 2770 dolarů (za tygří cca desetkrát více), přičemž pokuty dosahují jen 440 až 1420 dolarů. Úřady jsou při potírání této kriminality neefektivní a mnohdy jsou do obchodu samy zapojeny (podplácení).\nRozšiřování zemědělství v podobě zvětšování plochy obdělávané půdy a růstu počtu dobytka jsou hlavními faktory ubývání vhodného biotopu pro divoká zvířata, levharty nevyjímaje. Levharti jsou však přizpůsobivé šelmy a dokáží přežívat i v blízkosti lidské civilizace (někdy dokonce přímo ve městech), přičemž se živí ve velké míře domácími zvířaty. Někdy mohou napadat i lidi. Výsledkem pak bývají mnohem častější konflikty s lidmi - levharti jsou na oplátku stříleni, tráveni či chytáni do pastí. Zabíjení však není oficiálně povoleno a indické úřady se snaží chycené levharty přesouvat na místa dále od lidí.\n\nLidožroutství je mezi indickými levharty relativně nejčastější ze všech poddruhů, nicméně četnost útoků se liší podle regionu a historického období. Levharti lovili naše předky již v pravěku a v současnosti jsou to největší nepřátelé primátů. Jejich nebezpečnost se ještě umocňuje tím, že jsou méně náchylní k vyrušování než tygři a lvi a dokáží žít dosti nenápadným způsobem života.\n\nÚtoky levhartů dosáhly zřejmě svého vrcholu v Indii koncem 19. a začátkem 20. století v souvislosti s masivní urbanizací. I začátkem 21. století jsou relativně běžné a v některých oblastech zabijí levharti více lidí než všechna ostatní zvířata dohromady. Největší nebezpečí hrozí v indických státech Gudžarát, Himáčalpradéš, Maháráštra, Uttarákhand, a Západní Bengálsko. V Nepálu existuje také poměrně velké riziko napadení, především v centrálních regionech.\n\nVětšina levhartů útočí v sebeobraně či ve stresu a člověk pro ně nepředstavuje kořist nýbrž nebezpečí, třebas domnělé. Takových případů existuje velké množství a mnohdy nejsou ani oficiálně zaznamenány. Klasičtí lidožrouti jsou poměrně vzácní, ale bývají extrémně nebezpeční a těžko polapitelní, neboť operují na velkém území a nereagují na návnady. V naprosté většině případů jde o samce. Napadají převážně ženy a děti, protože dospělí muži jsou pro ně již potenciálně nebezpečnými soupeři. Dospělý člověk se dokáže občas útoku ubránit, zvláště pokud má nějakou osobní zbraň či nástroj, i když většinou za cenu těžkých zranění. Nejznámějšími zabijáky lidí byli levharti z Panaru (cca 400 zabitých), z Centrálních provincií (přes 150 zabitých), Rudraprayagu (cca 126 zabitých), Gummalapuru (42 zabitých), Yellagiri Hills (nejméně 3 zabití) a Gunsoru (20 zabitých). Jejich řádění a pronásledování zaznamenali lovci lidožravých šelem Jim Corbett a Kenneth Anderson.\n\nJedním z prvních lidí, kteří doporučovali, aby byl levhart indický chráněn, byl Frederick Walter Champion, který v roce 1933 publikoval stať \"What is the use of leopards?\", kde se snažil vylíčit kvality této šelmy a varovat před jejím bezhlavým vybíjením. Další osobností, která se pokoušela zpopularizovat a oddémonizovat tuto šelmu byl Billy Arjan Singh, který choval několik polodivokých levhartů, napsal o svých zážitcích s nimi knihu (\"Prince of Cats\") a natočil dokumentární film. Levhart indický je v Indii podle Wildlife Protection Act chráněn od roku 1972, přičemž je zakázáno s ním obchodovat či ho zabíjet. Problematická zvířata jsou odchytávána a odvážena pryč od civilizace. Problémem je nicméně dodržování a vymáhání zákona o ochraně. V Nepálu podléhá od roku 1973 ochraně uvnitř přírodních rezervací, nicméně až donedávna byl považován za zvíře běžné, nepotřebující zvláštní péči. Zpráva o savcích Nepálu z roku 2011 už ho ale zmiňuje jako zranitelného.\n\nLevharta indického lidé v minulosti chovali a využívali jako lovecké zvíře, ačkoliv takové popularity jako gepard nikdy nedosáhl. Černý levhart jménem Baghíra patří mezi jednu z hlavních postav Knihy džunglí od Rudyarda Kiplinga.\n"}
{"id": "1238974", "url": "https://cs.wikipedia.org/wiki?curid=1238974", "title": "František Šturma", "text": "František Šturma\n\nFrantišek Šturma (* 7. srpna 1972, Nymburk, Československo) je český fotbalový trenér, od února 2019 hlavní kouč českého klubu 1.SC Znojmo. Čerpá mj. z italské fotbalové školy. Jeho oblíbeným fotbalistou je Pavel Nedvěd.\n\nAbsolvoval stáže v italských klubech Juventus Turín a Lazio Řím.\nV České republice působil převážně jako trenér mládeže a asistent, vedl např. rezervu Slovanu Liberec, juniorské týmy FK Viktoria Žižkov, Bohemians 1905, FK Mladá Boleslav.\n\nStál i na lavičce Arsenalu Česká Lípa.\n\nV sezóně 2013/14 koučoval Táborsko.\nV létě 2014 se stal trenérem východoslovenského klubu MFK Zemplín Michalovce, kde již v minulosti působil jako asistent krajana Vlastimila Petržely (v sezóně 2010/11). S mužstvem o věkovém průměru 20,5 roku dokázal vyhrát v ročníku 2014/15 2. ligu a poprvé v historii klubu postoupit do 1. slovenské ligy.\n\nKoncem září 2016 převzal trenérskou taktovku v podtatranském druholigovém slovenském týmu FK Poprad.\n\n"}
{"id": "1238975", "url": "https://cs.wikipedia.org/wiki?curid=1238975", "title": "Justin Hartley", "text": "Justin Hartley\n\nJustin Scott Hartley (* 29. ledna 1977, Knoxville, Illinois, Spojené státy americké) je americký herec. Nejvíce se proslavil rolí v mýdlové opeře \"Passions\" (2002–2006), v seriálu \"Smalville\" (2006–2011), v mýdlové opeře \"Mladí a neklidní\" (2014–2016). Také hrál v seriálu \"Pomsta\". V roce 2016 získal roli v seriálu stanice NBC \"Tohle jsme my\". Za roli získal nominaci Critics' Choice Television Awards v kategorii nejlepší seriálový herec ve vedlejší roli (drama).\n\nHarley se narodil v Knoxville v Illinois, ale vyrůstal v Orland Parku v Illinois. Má bratra Nathana a sestry Megan a Gabrielu. Poté co odmaturoval na Carl Sandburg High School nastoupil na Southern Illinois University Carbondale a Univerzita Illinois v Urbana Champaign, kde studoval historii a divadlo.\n\nOd roku 2002 do roku 2006 hrál Foxe Craneho v mýdlové opeře americké stanice NBC \"Passions\". Poté získal hlavní roli Aquamana v televizním pilotu stanice The CW k seriálu \"Aquaman\" (nebo Mercy Reef), ale seriál nakonec nebyl vybrán stanicí do vysílací sezony. Jako Oliver Queen se objevil v seriálu \"Smallville\", ale později v roce 2008 se do seriálu vrátil jako jedna z hlavních rolí. V roce 2008 si také zahrál ve filmu \"Red Canyon\", který se natáčel v Utahu.\n\nPo Smallville získal roli v seriálu \"Doktorka Emily\" ale seriál byl zrušen po první řadě. Hostující role získal v seriálech \"Chuck\", \"Castle na zabití\" nebo \"Doktorka z Dixie\". Roli Patricka Osbourna získal v seriálu stanice ABC \"Pomsta\". V únoru 2014 získal hlavní roli Tima, po boku Anny Camp, v pilotním dílu seriálu \"Damaged Goods\", ale seriál si stanice do svého vysílání nevybrala. V březnu 2014 získal vedlejší roli v druhé řadě dramatu stanice ABC \"Mistresses\". V listopadu převzal roli Adama Newmana v mýdlové opeře stanice CBS \"Mladí a neklidní\", roli hrál do září 2016. V roce 2016 bylo oznámeno, že získal jednu z hlavních rolí v seriálu stanice NBC \"Tohle jsme my\". Za roli získal se svými kolegy cenu Screen Actors Guild Award v kategorii nejlepší obsazení.\n\nV roce 2003 začal chodit s herečkou Lindsay Korman, se kterou se seznámil na natáčení seriálu Passions. V listopadu 2003 se zasnoubili a v květnu 2004 proběhl malý ceremoniál. V červenci 2004 se jim narodila dcera Isabella Justice. V květnu 2012 Lindsay zažádala o rozvod.\n\nV roce 2014 začal chodit s herečkou Chrishell Stause a v červenci roku 2016 se zasnoubili. Dvojice se vzala 28. října 2017.\n\n"}
{"id": "1238979", "url": "https://cs.wikipedia.org/wiki?curid=1238979", "title": "Joanne", "text": "Joanne\n\nJoanne může znamenat:\n\n"}
{"id": "1238982", "url": "https://cs.wikipedia.org/wiki?curid=1238982", "title": "Odpad (rozcestník)", "text": "Odpad (rozcestník)\n\nOdpad může být:\n\n\n"}
{"id": "1238985", "url": "https://cs.wikipedia.org/wiki?curid=1238985", "title": "Seznam členů Senátu Parlamentu České republiky (2016–2018)", "text": "Seznam členů Senátu Parlamentu České republiky (2016–2018)\n\nToto je seznam členů Senátu Parlamentu České republiky v 11. dvouletém volebním období 2016–2018 zahájeném 25. října 2016 po skončených volbách do jedné třetiny horní komory.\n\nNa ustavující schůzi 16. listopadu 2016 složili nově zvolení senátoři slib. Následovala volba vedení na funkční období 2016–2018.\n"}
{"id": "1238987", "url": "https://cs.wikipedia.org/wiki?curid=1238987", "title": "Vincenzo Florio", "text": "Vincenzo Florio\n\nVincenzo Florio (18. března 1883 Palermo – 6. ledna 1959 Épernay) byl italský podnikatel ze Sicílie, automobilový závodník, zakladatel závodu Targa Florio.\n\nVincenzo Florio se narodil v Palermu, jeho otcem byl Vincenzo Florio starší (1799–1886), zakladatel vinařské firmy Florio. V roce 1909 se mladý Vincenzo oženil s Anninou Alliatou di Montereale. Poté, co v roce 1911 zemřela na choleru, oženil se s Lucií Henry z francouzského Épernay.\n\nVincenzo, jako syn bohatého otce, byl automobilovým nadšencem. Jako první přivezl na Sicílii automobil a také uspořádal první sicilský „závod“, kterého se účastnil jeho motocykl, automobil a kůň. Zvítězil v něm kůň. \n\nInicioval a v roce 1905 finančně podpořil závod Coppa Florio, který se pod názvem Coppa Brescio jel poprvé v roce 1900. Florio vypsal odměnu 50 000 italských lir a dal v Paříži zhotovit pohár pro vítěze. V roce 1905 odjel Vincenzo Florio do Francie aby představil projekt závodu Targa Florio organizátorům a účastníkům Poháru Gordona Bennetta. Přítomna byla kromě Gordona Bennetta celá řada dalších významných osobností, jako například René de Knyff, Albert de Dion, bratři André a Édouard Michelin, Pierre de Caters, Felice Nazzaro, Léon Théry, Alessandro Cagno, Vincenzo Lancia, Arthur Duray, Camille Jenatzy, Charles Rolls a další.\n\nInspirací pro vypsání slavného závodu Targa Florio mu byl tedy jak Pohár Gordona Bennetta, tak i diskuse s úspěšným francouzským cyklistou a sportovním novinářem magazínu L'Auto Henri Desgrangem, který jej přesvědčil, aby na Sicílii mezinárodní automobilový závod uspořádal.\n\nFlorio se také automobilových závodů účastnil. Dvakrát zvítězil na trati Palermo–Cerda, vyhrál i v závodě «Targa Rignano» (Padova–Bovolenta) v roce 1903. Ten nesl jméno hraběte \"Rignana\", což Floria později inspirovalo ke zvolení názvu \"Targa Florio\". Účastnil se Grand Prix Francie 1906 i německého závodu Kaiserpreis v roce 1907, kde ale pro poruchu nedojel. Jel i závod Petrohrad–Moskva v roce 1908.\n\nVincenzo Florio zemřel v Épernay.\n\nFlorio byl také malířem. Jeho díla byla představila výstava \"Vincenzo Florio – A taste for modernity\", konaná v Palermu v roce 2003. Jeho jméno nese \"Via Vincenzo Florio\" ve městě Marsala, a od roku 1992 i letiště v Trapani (\"Aeroporto Vincenzo Florio di Trapani-Birgi\"). \n\nOd roku 1999 je v provozu trajekt na trase Palermo – Neapol M/T Vincenzo Florio.\n"}
{"id": "1238989", "url": "https://cs.wikipedia.org/wiki?curid=1238989", "title": "Orckali", "text": "Orckali\n\nOrckali () — řeka v Gruzii, v historické oblasti Tušetie. Pramení na severním svahu Hlavního kavkazského hřebene, tvoří pravý přítok řeky Thušská Alazani.\n\nNázev řeky v gruzínském překladu znamená «dvojřečí» nebo «dvě řeky».\n\nOrckali pramení na severním svahu hory Schamoana nedaleko od průsmyku Abano. Teče v severovýchodmín směru horskou soutěskou. Ústí zprava do Thušské Alazani. \n\n"}
{"id": "1238992", "url": "https://cs.wikipedia.org/wiki?curid=1238992", "title": "WTA Finals 2016 – ženská dvouhra", "text": "WTA Finals 2016 – ženská dvouhra\n\nŽenská dvouhra WTA Finals 2016 probíhala v závěru října 2016. Do singlové soutěže singapurského Turnaje mistryň nastoupilo osm nejlepších hráček v klasifikaci žebříčku WTA Race. Obhájkyní titulu byla polská světová trojka a druhá nasazená Agnieszka Radwańská, kterou v semifinále vyřadila Angelique Kerberová. Stejně jako v předchozím ročníku se turnaje nezúčastnila Serena Williamsová, která dala na popud lékařů, a kvůli přetrvávajícím problémům s ramenem se z turnaje odhlásila.\n\nRozlosování singlové soutěže proběhlo v pátek 21. října v 19 hodin místního času.\n\nPoprvé v kariéře do turnaje zasáhly Češka Karolína Plíšková, Američanka Madison Keysová a Slovenka Dominika Cibulková.\n\nNejcennější titul dosavadní kariéry získala ve dvouhře debutující Dominika Cibulková, která postoupila ze základní skupiny s jednou výhrou. Ve finále oplatila porážku světové jedničce Angelique Kerberové z úvodního duelu a za 1.16 hodin proměnila čtvrtý mečbol. Připsala si tak osmý titul na okruhu WTA Tour, respektive čtvrtý v probíhající sezóně. Na Turnaji mistryň triumfovala jako první Slovenka a bodový zisk ji ve vydání žebříčku WTA z 31. října 2016 poprvé posunul na 5. místo, jakožto druhou takto vysoce postavenou slovenskou hráčku po Hantuchové. \n\n\n"}
{"id": "1238996", "url": "https://cs.wikipedia.org/wiki?curid=1238996", "title": "Rekkeswinth", "text": "Rekkeswinth\n\nRekkeswinth ( - 1. září 672 Valladolid) byl vizigótský král Hispánie, Septimánie a Galicie v letech 649-672. \n\nZ počátku vládl společně se svým otcem Chindaswinthem, po smrti otce v roce 653, vládl Vizigótské říši do roku 672. V těchto letech prožilo království Vizigotů 19 roků bez bojů a válek, s výjimkou krátkého povstání ve Vasconu vedeného gotským vůdcem Froyou. Toto povstání Rekkeswinth velmi tvrdě potlačil a než Froyu chytil a zabil, způsobil velká zvěrstva mezi obyvateli.\n\nPočátkem roku 654 vyhlásil nové zákony, kterými nahradil Alarichův breviář. Položil základy vizigótského obecného práva. V obecných zákonech zakázal základní židovské praktiky, včetně mužské obřízky, dietních zákonů, manželských zákonů, obřadů a oslav Pesachu.\n\nZemřel v roce 672 ve Valladolidu, těsně před prvním arabským nájezdem na provincii Baetica.\n"}
{"id": "1239000", "url": "https://cs.wikipedia.org/wiki?curid=1239000", "title": "Kalinovo", "text": "Kalinovo\n\nKalinovo (něm. Kalnau, maď. Kálnó) je obec na Slovensku v okrese Poltár.\n\nObec vznikla pravděpodobně ve 13. století, jelikož první písemná zmínka pochází z roku 1279. Mezi lety 1554 až 1593 byla obléhaná Turky.\n\nK obci patří části Briežky, Hrabovo, Močiar, Petrovec a Priekopa.\n\nNa vesnici se nacházejí prameny minerální vody. Jde o první slovenskou obec osvobozenou 6. října 1944 Rudou armádou. \n\n\n"}
{"id": "1239005", "url": "https://cs.wikipedia.org/wiki?curid=1239005", "title": "Chvostan bělonosý", "text": "Chvostan bělonosý\n\nChvostan bělonosý (\"Chiropotes albinasus\") je druh primáta z čeledi chvostanovití (Pitheciidae) a rodu chvostan (\"Chiropotes\"). Roku 1848 jej popsali Isidore Geoffroy Saint-Hilaire a Émile Deville. Vyskytuje se pouze v Brazílii a Mezinárodní svaz ochrany přírody mu přiřkl status ohrožený.\nChvostan bělonosý je zvířetem neotropické oblasti. Vyskytuje se v Brazílii a jeho populace jsou řídké. Lze ho najít v oblasti mezi řekami Xingu a Madeira, nevyskytuje se při tom v části Jiparaná-Marmore a jižně od oblasti Serra dos Pacaás Novos. Mimo jižní části při hranicích s Bolívií neobývá ani stát Rondônia. K životu dává přednost hustým tropickým deštným lesům, obyčejně ho lze nalézt v těch nezaplavovaných, ale dovede se přizpůsobit i lesům zaplaveným, někdy i oblastem mezi lesem a stepí.\nSamci chvostanů bělonosých měří bez ocasu okolo 42,7 cm, samice jsou menší a měří 41,8 cm; u tohoto druhu je vyvinut pohlavní dimorfismus. Ocas měří asi 30 až 50,7 cm, na konci je tupý. U mladých jedinců má možnost úchopu, dospělci tuto funkci ztrácejí. Pomáhá také udržovat rovnováhu. Hmotnost opice se odhaduje na 2 až 3 kg. Srst je po celém těle včetně ocasu černá, nos je navzdory názvu červený. Podobně jako ostatní chvostané patřící do rodu \"Chiropotes\" má i tento druh vousy, u samců je výrazná také hustá srst na hlavě.\n\nO chování chvostana bělonosého je známo pouze málo informací, protože žije skryt před lidmi. Je to stromový druh, jenž si nárokuje velké území (1 000 ha), což je nejvíce z novosvětských opic. Tvoří skupiny složené z 18 až 30 jedinců, jež denně kočují za potravou, což jim dle studie mezi lety 2004 až 2006 zabere 36,3 % času, přičemž opice odpočívají 27,5 % času. Společenské aktivity jim zaberou 8,8 % času, druh spolu například komunikuje pomocí švihání ocasu, vztyčování husté srsti na hlavě či pištivých zvuků. Hledání potravy zabere chvostanům 23,8 % aktivity, žerou rychle. Jedná se o všežravce, který se živí převážně rostlinnou potravou, živočišná potrava tvoří menší část. Podle studie z let 2004−2006 byla jako nejčastější zdroj potravy semena, jež tvořila 48,2 % potravy, následována dužinou (39,2 %) a zralými semeny (6 %), z další rostlinné potravy žerou chvostani například stromovou kůru. Rozkousat tyto tvrdé potraviny jim umožňují zuby k tomu určené zasazené v hlubokých čelistech.\n\nV době rozmnožování, která nastává jednou ročně, samicím zčervenají genitálie a na estrální cyklus samce upozorňují rovněž zvednutým ocasem. Po zhruba 5 měsících březosti mezi únorem až březnem či srpnem až zářím, se samici narodí jedno mládě závislé na ní asi 3 měsíce. Pohlavní dospělosti je u samců i samic dosaženo ve čtyřech letech. Chvostan se ve volné přírodě dožívá věku okolo 11,7 let. V zajetí je věk dožití vyšší a může se vyšplhat až k 17 letům.\n\nNejvětší nebezpečí pro chvostana bělonosého představuje ztráta přirozeného prostředí. Silnice, jako například transamazonská dálnice, dělí areál výskytu tohoto druhu na části, navíc se v jejich blízkosti často pěstuje sója a potřeba volných zemědělských ploch vede k odlesňování. K dalším nebezpečím pro chvostany bělonosé patří také pastevectví a lov chvostanů jak pro maso, tak pro husté ocasy, které jsou využívány jako prachovky.\n\nMezinárodní svaz ochrany přírody hodnotí druh jako ohrožený s klesající populací. Je zapsán na přílohu I Úmluvy o mezinárodním obchodu s ohroženými druhy volně žijících živočichů a rostlin a chráněn rovněž brazilskými zákony. Obývá dvě chráněná území: Parque Nacional da Amazonia a Floresta Nacional do Tapajos.\n\n"}
{"id": "1239006", "url": "https://cs.wikipedia.org/wiki?curid=1239006", "title": "Národní park Fertő-Hanság", "text": "Národní park Fertő-Hanság\n\nFertő-Hanság je národní park v severozápadním Maďarsku, v župě Győr-Moson-Sopron. Nachází se na jižním pobřeží Neziderského jezera a sestává ze dvou hlavních, od sebe oddělených území. Toto chráněné území bylo zřízeno v roce 1977, biosférickou rezervací je od roku 1979, ramsarským mokřadem od  1989 a status národního parku získalo v roce 1991. Jeho rozloha je 23 730 ha.\n\nPodstatnou část park zaujímajá vodní plocha jezera a okolní rákosové mokřady a bažiny, ve kterých žije velký počet druhů ryb, obojživelníků a dalších organismů vázaných na vodní prostředí. Neziderské jezero a jeho okolí představuje zároveň významnou ptačí oblast, především v době migrace. Vyskytují se zde např. volavka bílá, husa velká, volavka červená, kolpíci, volavka vlasatá, bukáček malý, zrzohlávka rudozobá či polák malý.\n\nKulturní krajina Neziderského jezera (zahrnující i rakouské území) byla v roce 2001 zapsána na seznam světového kulturního dědictví UNESCO. Archeologické nálezy prokázaly, že toto území bylo obývané již v době 6000 let před naším letopočtem. Nachází se zde několik památek z období starověkého Římu. Právě Římané do této oblasti přinesli vinnou révu, která se zde pěstuje dodnes. Kromě zástavby v duchu jednoduchosti vesnické architektury z 18. a 19. století se tu nachází i několik hradů výjimečné kulturní hodnoty.\n"}
{"id": "1239009", "url": "https://cs.wikipedia.org/wiki?curid=1239009", "title": "Tianjin Seagull", "text": "Tianjin Seagull\n\nTianjin Seagull Watch Group Co. Ltd. () je čínský výrobce hodinek (nejčastěji značené Sea-Gull). Jedná se se s 3,7 miliony vyrobenými kalibry (2010) o největšího výrobce mechanických hodinových strojků na světě (vyrábí okolo čtvrtiny roční produkce všech strojků). V Tchien-ťinu vznikl výrobce hodinek v roce 1955. Výrobce produkoval hodinky se značkou WuXing (doslova „pět hvězd“, 1955–1958) a WuYi („5-1“, tedy 1. máje, 1958–1966), DongFeng („východní vítr“, 1966–1974), v roce 1974 zavedená značka Sea-Gull („racek“) snad souvisel z obavy příliš politického „Východního větru“ (výrobce začal po roce 1974 exportovat).\n\nVýznamnými výrobky společnosti byl kalibr ST5 vyráběný od roku 1965 a který představuje první strojek plně navržený v Číně. Na konci 80. let Sea-Gull otevřel provoz v Hongkongu a zde produkoval masovou produkci levných strojků pro cizí výrobce hodinek. V letech 1992–1997 společnost produkovala výhradně quartzové strojky, poté se vrátila k mechanickému pohonu. Po roce 2000 slavil Sea-Gull další úspěchy na technologickém poli, v roce 2003 představil kvalitní mechanický chronograf (kalibr ST19), záhy zvládl montáž komplikace tourbillon (kalibr ST80).\n\n"}
{"id": "1239010", "url": "https://cs.wikipedia.org/wiki?curid=1239010", "title": "Zvěšinec zední", "text": "Zvěšinec zední\n\nZvěšinec zední (\"Cymbalaria muralis\") je poléhavá, stálezelená bylina s fialovými dvoupyskými květy, jeden ze dvou druhů rodu zvěšinec vyskytujících se v české přírodě. Tento petrofyt nejčastěji roste na zdech, kde jeho poléhavé až převislé větve vytvářejí v době kvetení nápadné girlandy drobných fialových květů.\n\nPůvodně jihoevropská rostlina postupně se šířící do okolních krajin, již ve středověku se dostala do středoevropské přírody a v současnosti vyrůstá, vyjma Skandinávie, v celé Evropě. V České republice je považován za nepůvodní druh a k vůli ne zcela přesvědčivým historických nálezům je někdy hodnocen jako archeofyt a jindy jako neofyt. Postupně se rozšířil též na severozápad Afriky i západ Asie a byl zavlečen do Severní i Jižní Ameriky.\n\nV Česku se zvěšinec zední vyskytuje roztroušeně, pouze ojediněle roste v chladných horských polohách . Je však vázán na lokality s příhodným klimatem, optimum výskytu má na stanovištích s podnebím podobným oceánskému, s vyšší vzdušnou vlhkostí a menšími výkyvy teploty. Na místech s dlouhodobě suchým, kontinentálním klimatem je vzácný, stejně tak mu nesvědčí střídáni oblev a silných mrazů, tehdy vymrzá. Obvykle neroste ve větší nadmořské výšce než 600 m.\n\nRoste na bazických substrátech, na živiny je málo náročný a snáší stín. Často porůstá navlhlé zdi, zídky a terasy starších objektů, ať to jsou zříceniny, hrady, hradby, mlýny, kostely, kláštery, hřbitovní zdí nebo i obyčejné starší domy, kde koření ve vlhké vápenné maltě spojující zdivo. Po zakořenění vytrvá na \"své\" lokalitě desítky let a po rekonstrukcí objektu je schopen ze zbytku kořenů a lodyh prorůst na povrch i zpod nové omítky. Někdy na místech chráněných před sešlapáváním roste i ve spárách dlážděných chodníků.\n\nVytrvalá nebo jednoletá rostlina s lodyhou dlouhou 10 až 60 cm, která je plazivá až převislá. Lodyha vyrůstající z tenkého oddenku je od spodu větvená, lysá, někdy nachově naběhlá a snadno zakořeňuje. Ve spodní části je porostlá vstřícnými a v horní střídavými, mírně dužnatými listy s dlouhými řapíky. Jejich čepele jsou ledvinovitě srdčité až okrouhlé a po obvodě mají pět až devět okrouhlých či trojúhelníkových laloků. Čepele bývají dlouhé 8 až 15 a široké 10 až 20 mm, jsou dlanitě žilnaté a na spodní straně mohou být nafialovělé.\n\nKvěty vyrůstají jednotlivě z paždí listů na stopkách dlouhých okolo 2 cm. Zelený kalich oboupohlavných, pětičetných květů je hluboko dělený do čárkovitých cípů nestejně velkých a je celkem kratší než korunní trubka. Šklebivá, dvoupyská koruna, 10 až 15 mm dlouhá. bývá světle fialová až fialová. Horní pysk je dvoulaločný, spodní třílaločný a ve středu má dvě výrazně žluté vypukliny a asi 2 mm dlouhou fialovou ostruhu. V květu jsou čtyři tyčinky na krátkých, nestejně dlouhých nitkách. Svrchní semeník, vytvořený ze dvou plodolistů, nese štíhlou čnělku. Rostliny kvetou od května do září, opyleny mohou být včelami nebo čmeláky přilétajícími pro pyl i nektar, nebo se opylí autogamně.\n\nPlod je kulovitá, lysá, nejčastěji 4 mm velká tobolka se dvěma rozdílně velkými pouzdry; spodní bývá větší, otvírá se nejdříve a mívá větší semena. Tobolka obsahuje až 50 černohnědých, elipsoidních až kulovitých, nestejně velkých semen nepřesahujících 1 mm. Některá nevypadnou, zůstanou přilepena k tobolce a bývají s ní odváta větrem. Semena přežijí bez úhony i několika denní pobyt ve vodě, která silně přispívá k jejich rozšiřování; tobolky se obvykle otevírají za deště. Ploidie druhu je 2n = 14.\n\nRozšiřuje se rozrůstáním oddenků nebo semeny. K vegetativnímu rozmnožování dochází pomoci tenkých oddenků a lehce kořenících lodyh, díky nímž jsou byliny schopné vyrůstat i z nepatrných trhlin ve zdech. Drobná semena roznášejí převážně mravenci a nezanedbatelnou roli sehrává i jejich rozfoukávání větrem. U zvěšince se vyvinul ještě neobvyklý jev podporující šíření ( tzv. negativní fototropie) spočívající v tom, že se stopky se zralými tobolkami odklánějí od světla a přitlačují k podkladu na kterém rostou, vypadávající semena tak zatlačují do spár zdí. V průměru se takto uloží více než 15 % semen.\n\nZvěšinec zední je nepůvodní rostlina a do české krajiny se dostala s lidmi, kteří ji již v minulosti používali na osazování a zkrášlování starých zdí. Za stejným účelem se pěstuje i v současnosti, bývá vysazován jako skalnička. Na stanovištích zplaňuje a dostává se do volné přírody.\n\nTento druh, téměř jednoznačně vázán na zídky a skalky, je typickým představitelem tzv. zední vegetace a nejčastěji obývá člověkem uměle vytvořené biotopy. S ohledem na chabý vzrůst je konkurenční dopad na jiné rostliny minimální. Tenké lodyhy a řídké kořínky nejsou schopné nijak vážně narušovat zdivo. Staré výskyty na historicky chráněných objektech jsou součásti kulturní památky a zasluhují si ochranu. Nepředpokládá se ani jeho šiření na jiný druh stanovišť než obsazuje doposud.\n\n\n \n"}
{"id": "1239012", "url": "https://cs.wikipedia.org/wiki?curid=1239012", "title": "Seznam vrcholů v Rakovnické pahorkatině", "text": "Seznam vrcholů v Rakovnické pahorkatině\n\nSeznam vrcholů v Rakovnické pahorkatině obsahuje pojmenované rakovnické vrcholy s nadmořskou výškou nad 600 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 600 m. Celkem jich je 23, z toho 7 s výškou nad 650 m. Nejvyšší horou je Lišák s nadmořskou výškou 677 m, který se nachází v geomorfologickém okrsku Lomská vrchovina.\n\nSeznam vrcholů podle prominence obsahuje všechny rakovnické vrcholy s prominencí (relativní výškou) nad 100 m bez ohledu na nadmořskou výšku. Celkem jsou 4. Nejprominentnějším vrcholem je Kanešův kopec (125 m) v geomorfologickém okrsku Rabštejnská pahorkatina.\n\n"}
{"id": "1239013", "url": "https://cs.wikipedia.org/wiki?curid=1239013", "title": "Sbor Páně (Brno)", "text": "Sbor Páně (Brno)\n\nSbor Páně je chrám církve československé husitské v brněnské čtvrti Řečkovice v ulici Vážného.\n\nPrvní bohoslužby tehdejší církve československé se v Řečkovicích konaly v roce 1922. O šest let později zde vznikl místní výbor církve, který obhospodařoval kromě Řečkovic i nedalekou Mokrou Horu, Jehnice a Ořešín. Místní věřící vybírali od roku 1931 finanční prostředky na stavbu chrámu a v rámci brněnské diecéze se snažili o zřízení vlastní náboženské obce, která nakonec vznikla v roce 1940. Kostel Sbor Páně realizován v 50. letech 20. století a dokončen v roce 1957. Je to nevelká přízemní budova s hlavním sálem a přístavkem s vchodem.\n"}
{"id": "1239014", "url": "https://cs.wikipedia.org/wiki?curid=1239014", "title": "NFL Europe", "text": "NFL Europe\n\nNFL Europe (dříve World League of American Football nebo zkráceně WLAF) byla profesionální liga amerického fotbalu, která fungovala v letech 1991 až 2007. Každá sezóna byla zakončena finálním zápasem World Bowl do kterého se dostaly dva nejlepší týmy. Světová liga byla založena roku 1991 na způsob jarní ligy. Sedm z deseti týmů bylo založeno v Severní Americe a další tři v Evropě. Tento formát trval dvě sezóny, v letech 1993–1994 byla liga zrušena.\n\nWLAF byla znovu založena v roce 1995 s šesti týmy, přičemž všechny týmy byly z Evropy. Roku 1998 byla liga přejmenovaná na NFL Europe League (spíše známá jako NFL Europe) a roku 2007 byla liga přejmenovaná na NFL Europa. Hra týmů v NFLE (dříve WLAF) měla být převážně pro mladší hráče National Football League, aby získali větší zážitek ze hry a lepší zkušenosti. Formát s šesti týmy z Evropy trval 12 sezón (1995–2007). 5 týmů bylo z Německa a jeden z Nizozemska. V roce 2007 zanikl tým z Nizozemska a krátce po jeho zániku, přesněji 29. června 2007 ohlásila liga NFL konec NFL Europe.\n\nSvětová liga Americkeho Fotbalu byla založena v roce 1989 jednomyslným hlasováním majitelů NFL jako jarní ligu. Liga měla vzniknout pro mladší a teprve začínající hráče NFL, ale také pro hráče, kteří nedosahovali tolik výkonů aby mohli hrát základní sestavu v NFL, v plánu bylo také zaučit talentované hráče z Evropy kteří se dostali do NFL. WLAF napadla komisaře NFL Paula Tagliabue, poté, co uspěla mise NFL v Londýně. Do ligy bylo navrženo přesně 28 týmů.ovšem dostalo se pouze 10. 7 bylo ze Severní Ameriky a 3 z Evropy.V roce 1991 projevili zájem o ligu Japonsko a Rusko k založení týmů v těchto zemích však nedošlo .\n\nPrvní sezóna se odehrála v roce 1991, v této sezóně dominovali tři evropské týmy, které měli dohromady bilanci 24 výher a 6 porážek, zatím,co žádný severoamerický tým nedokázal dosáhnout lepší bilance než 5 výher a 5 porážek. London Monarchs vyhráli první World Bowl, který se odehrál na stadionu Wembley v Anglii. Tým Raleigh–Durham Skyhawks,který skončil s bilancí žádné výhry a 10 porážek,byl po roce 1991 zrušen a na rok 1992 přesunut do Ohia jako tým Glory.\n\n23. října 1991 bylo potvrzeno, že liga bude pokračovat i v roce 1992\n\nV roce 1992 se změnila dominantnost týmů v lize, žádný tým z Evropy neměl kladnou bilanci. Tuto sezónu vyhráli World Bowl tým Sacramento Surge, zápas se odehrál na stadionu Olympic, kde Sacramento porazilo Orlando 21:17, počet diváků byl 43 789.\n\nWLAF měla dva roky pauzu a v roce 1994 ohlásil majitel NFL Roger Goodell, že se liga znova vrátí, ovšem pouze s evropskými týmy. Třetí sezóna ligy začala v dubnu 1995, do ligy přibyly 3 nové týmy z Evropy. World Bowl vyhrál tým Frankfurt Galaxy proti Amsterdamu Admirals 26:22.\n\nSezóna 1996 byla potvrzena deset dní před začátkem World Bowl´95, díky zkušenostem vice než 100 hráčů z WLAF hrálo Národní fotbalovou ligu v USA. Mezitím WLAF podepsala smlouvu s hráči, kteří byli slavnější v jiných ligách a sportech, například London Monarchs podepsali smlouvu s bývalou hvězdou Williamem Perrym a Scottish Claymores uzavřeli smlouvu s bývalým skotským hráčem ragby Gavinem Hastingem.\n\nTým London Monarchs byl přestěhován na stadion Stamford Bridge. Na konci sezóny byli obavy, že WLAF nemá příliš velkou podporu,kromě Německa a Nizozemska. Průměrná návštěvnost na Monarchs v letech 1995–1997 byla něco přes 10 000 diváků. Během Super Bowlu v San Diegu bylo rozhodnuto, že v lize nastanou změny: jedním z hlavních rozdílů byl, že WLAF se přejmenovala na NFL Europe (NFLE).\n\nV roce 1998 byla liga přejmenovaná na NFL Europe. Změnila také kvalifikace na World Bowl-po deseti zápasech se proti sobě postavili dva nejlepší týmy, které hráli o první místo v lize a trofej ve tvaru planety země. Tým Monarchs byl přejmenován na England Monarchs. V lize začali působit také hráči, kteří se dostali do profesionální ligy později, např. Kurt Warner, který hrál za Amsterdam Admirals.Scottish Claymores byli přestěhováni z Edinburghu do města Glasgow. Po sezóně 1998 zanikl tým England Monarchs a byl nahrazen týmem Berlin Thunder.\n\n11. září 2006 byla liga oficiálně přejmenovaná na NFL Europa. V roce 2007 byla odehrána poslední sezóna NFL Europa, ligu tvořilo 6 týmů, 5 z Německa a jeden z Nizozemska. 29. června 2007 NFL úředně ohlásila že NFL Europa bude zrušena s okamžitou platností, ohlášení přišlo necelý týden po tom, kdy Hamburg Sea Devils porazil tým Frankfurt Galaxy 37:28 ve World Bowlu, který se odehrál ve Frankfurtu nad Mohanem, před 48 125 diváky. Komisař Národní fotbalové ligy Roger Goodell poděkoval fanouškům za podporu,ale řekl,že je na čase začít jinou mezinárodní misi.Údajně liga ztrácela 30 miliónů dolarů za sezónu\n\nPlán zastavit NFLE přišel už v roce 2002 z důvodu klesající průměrné návštěvnosti.\n\nPřed sezónou 2001 byl do ligy navržen tým z Irska, k jehož založení však nedošlo.\n\nKrátce po sezóně 2007, než byla liga zastavena, vznikl návrh na zrušení týmu z Nizozemska a nechat 5 týmů z Německa, tím pádem by byla liga přejmenovaná na NFL Germany, z nedostatku finančních prostředků však návrh nebyl uskutečněn.\n\nV roce 2010 zaznělo, že liga by se mohla znova objevit, zatím však je toto tvrzení nepravděpodobné.\n\n"}
{"id": "1239016", "url": "https://cs.wikipedia.org/wiki?curid=1239016", "title": "Sbor Dr. Karla Farského (Kuřim)", "text": "Sbor Dr. Karla Farského (Kuřim)\n\nSbor Dr. Karla Farského je chrám církve československé husitské v Kuřimi, v ulici Farského.\n\nKuřimská náboženská obec tehdejší církve československé vznikla v roce 1924. Bohoslužby se v následujících desetiletích konaly na různých místech, např. v 50. letech U Poulíků. Vlastní chrám byl postaven v zahradě uvnitř bloku rodinných domů poblíž železniční stanice mezi lety 1966 a 1968. Sbor, odkazující na Karla Farského, byl vysvěcen 7. července 1968.\n\nPo roce 1990 byla ke kuřimské náboženské obci připojena náboženská obec z Lelekovic s Husovým sborem. Kvůli narušené statice budovy však přestaly být tamní bohoslužby pořádány. Zchátralý objekt lelekovického sboru církev předala neziskové organizaci Betanie – křesťanská pomoc, která zde chce v roce 2017 otevřít stacionář pro tělesně a duševně postižené.\n"}
{"id": "1239017", "url": "https://cs.wikipedia.org/wiki?curid=1239017", "title": "Skvamocelulární karcinom", "text": "Skvamocelulární karcinom\n\nSkvamocelulární karcinom () nebo také spinaliom je jedním z nejčastějších nádorů jak u lidí, tak u domácích zvířat. Jedná se o maligní nádor vytvořený z dlaždicovitých (spinocelulárních) buněk kůže. Tyto buňky jsou jednou z vrstev epitelové tkáně. Takové nádory se mohou vyskytovat také na sliznici.\n\nSpinaliom neboli spinocelulární karcinom je asi 10 krát méně častý než bazaliom. Vzniká u starších lidí zejména v místech vystavených UV zářením. Pokud začnou lidé používat solária před 25. rokem věku, zvyšuje se jejich riziko vzniku spinaliomu o více než 100%. \n\nPredilekčním místem pro vytvoření skvamocelulárního karcinomu u koček je ušní boltec. Dále se objevuje například na jazyku.\n\nU psů je tento karcinom hned po maligním melanomu druhým nejčastěji se vyskytujícím orálním nádorem.\n\n"}
{"id": "1239019", "url": "https://cs.wikipedia.org/wiki?curid=1239019", "title": "Whitney Smith", "text": "Whitney Smith\n\nWhitney Smith (26. února 1940 Arlington, Massachusetts – 17. listopadu 2016 Peabody, Massachusetts) byl americký vexilolog.\n\nV říjnu 1958 poprvé použil v článku \"Flags of the Arab World\" pojem vexilologie, který se posléze ve světě prosadil jako nejvhodnější mezinárodní výraz pro označení pomocné historické vědy o vlajkách.\n\nWhitney Smith založil několika vexilologických organizací a první vexilologické periodikum na světě (\"The Flag Bulletin\"). Byl také v letech 1967–1989 generálním tajemníkem FIAV (Fédération Internationale des Associations Vexillologiques) a v letech 1967–1977 prezidentem NAVA (Severoamerické vexilologické asociace). Dr. Smith se zúčastnil i jednání 1. českého národního vexilologického kongresu v Hradci Králové v roce 1996.\n\nSmith napsal 27 knih o vexilologii. K nejvýznamnějším patří:\n\n\nWhitney Smith si navrhl osobní vlajku. Ta je odvozena ze znaku, který navrhl kolem roku 1960. Je tvořena čtvercovým listem kosmo děleným. V horním bílém poli je černé kladivo. Spodní pole je červené s bílou, černě konturovanou knihou. Symbol kladiva se vztahuje k příjmení Smith (), černá a bílá jsou odvozeny z francouzské vlajky templářů a znamenají \"milý k příteli a hrozný k nepříteli\". Kniha znázorňuje jeho zálibu číst i psát knihy a je odvozena ze znaku Harvardovy univerzity, na které získal doktorát.\n\n\n"}
{"id": "1239020", "url": "https://cs.wikipedia.org/wiki?curid=1239020", "title": "Hospoda Na Špici", "text": "Hospoda Na Špici\n\nHostinec Na Špici byla slavná zájezdní hospoda v Dřevěnicích (č.p. 51), postavená v letech 1780–1790. Stávala na kraji obce při při hlavní silnici Praha – Špindlerův Mlýn, nyní I/16, kde působila jako \nvýznamný krajinotvorný prvek. Původně to byla významná stanice v Podkrkonoší pro tehdejší vozy, kterými se vozilo plátno, bavlna, osadnické zboží, víno. Kromě výstavné hlavní budovy s reliéfní výzdobou zde stály prostorné konírny, \nkrytá dřevěná kůlna na 4 kamenných pilířích, pod kterou se ukrývaly povozy a kryla i sýpku a seník, dále stodoly a stáje.\n\nZa socialismu byla hospoda předána do užívání zemědělskému družstvu. Byl vypracován podobný projekt na výstavbu motorestu \"Na Špici\", k realizaci stavby ovšem nikdy nedošlo. Koncem 20. století objekt koupila soukromá firma, přičemž hlavní budova dále chátrala, některé objekty byly zbourány, jiné spadly samovolně. V druhé dekádě 21. století byla stavba definitivně srovnána se zemí.\n\nNyní nese název \"Hospoda Na Špici\" její následnice z počátku 19. století (č.p. 52, na fotografii).\n"}
{"id": "1239025", "url": "https://cs.wikipedia.org/wiki?curid=1239025", "title": "Město andělů", "text": "Město andělů\n\nMěsto andělů (v anglickém originále City of Angels) je romantické drama USA z roku 1998 režiséra Brada Silberlinga. V hlavní roli se objevil Nicolas Cage jako anděl Seth a Meg Ryan jako doktorka Maggie Rice. Film je remake německého snímku Nebe nad Berlínem z roku 1987.\n\nAnděla Setha (Nicolas Cage), který doprovází zemřelé do dalšího života, při čekání na úmrtí muže, kterého operuje doktorka Maggie Rice (Meg Ryan), zaujme doktorčina snaha o záchranu pacientova života a smutek při jejím neúspěchu. Přestože je Seth pro smrtelníky neviditelný, v jednu chvíli se zdá, že Maggie se na Setha dívala. Při příštím setkání se Seth rozhodne doktorce zjevit.\n\nVzájemné přátelství přerůstá do přitažlivosti, přesto je však Maggie již ve vztahu se svým kolegou z nemocnice, Jordanem Ferrisem (Colm Feore). Seth se poté setká s Nathanielem Messingerem (Dennis Franz), jedním z pacientů Maggie, který vycítí jeho přítomnost v pokoji. Nathaniel mu prozradí, že býval také andělem, ale rozhodl se stát se člověkem tzv. „pádem“, skokem z velké výšky. Seth začne zvažovat využití této možnosti, tak aby mohl plně fyzicky a emocionálně prožít vztah s Maggie.\n\nMaggie, která si všimne, že Seth je nezranitelný, požaduje po něm vysvětlení. Tvrzení, že je andělem však není schopna přijmout a pošle jej pryč. V pozdějším rozhovoru s Nathanielem, který postupně odhaluje svůj andělský původ, se Maggie dozvídá, že existuje možnost stát se člověkem. Seth se rozhodne tento krok udělat, skrz symbolické gesto skoku z vrcholu mrakodrapu. Mezitím Maggie Jordan požádá o ruku.\n\nIhned po probuzení začne Seth vnímat pocity a vjemy, které do této doby neznal, včetně fyzického zranění a bolesti. Bývalý anděl vyrazí do nemocnice za Maggie, kde se však dozví, že si vzala dovolenou a odjela do hor na chatu. Seth se tam vydá, po cestě jej však potká několik nepříjemností – je okraden o boty, bez peněz neměl na autobus a v dešti promokl. Poté co se na chatu dostane, Maggie ihned pozná, že se vzdal svého způsobu života a stal se člověkem.\n\nDruhý den ráno jede Maggie na kole do místního obchodu. Po cestě zpátky jede plná štěstí se zavřenýma očima a rozpaženýma rukama. Proti ní se však objeví kamion, s nímž už nemůže odvrátit střet. Seth vycítí, že Maggie je v potížích a běží jí na pomoc. Když dorazí, Maggie mu říká, že vidí anděla, který ji přišel doprovodit. Přestože ji Seth prosí, aby se dívala na něj, Maggie odpoví, že se nebojí.\n\nTruchlícího a samotného Setha navštíví Cassiel (Andre Braugher), přítel z doby, kdy byl andělem. Seth se ptá, zdali byl potrestán za odchod z nebe, Cassiel jej ujišťuje, že ne a řekne, že lidé umírají a tak jednou umře i Seth. Cassiel se zeptá, zdali by to udělal i kdyby věděl, že se to stane, na což Seth odpovídá: „Vždy bych dal přednost přivonení k jejím vlasům, jedinému polibku od ní, doteku její dlaně, před věčným životem bez ní“.\n\n"}
{"id": "1239032", "url": "https://cs.wikipedia.org/wiki?curid=1239032", "title": "Alfons Kavalec", "text": "Alfons Kavalec\n\nAlfons Kavalec (29. července 1898 Václavovice, okres Frýdek-Místek – 20. října 1942 Berlín) byl úředník berního (finančního úřadu) a člen odbojové skupiny Obrana národa, který působil na Bruntálsku. Během heydrichiády byl zatčen za pomoc srbskému důstojníkovi a jako člen odboje v Berlíně popraven.\n\nNarodil se poblíž dnešního Frýdku-Místku v obci Václavovice. Před válkou byl ředitelem důchodkového úřadu v Bruntále (předchůdce celního úřadu). Po mnichovském diktátu byl odsunut do Klobouk u Brna, kde se na výzvu místního ředitele zdejší školy zapojil do odboje. Ukrýval válečné zajatce, pomáhal materiálně i finančně rodinám zatčených i pozůstalým po českých vlastencích. Po jeho zatčení gestapem a několika měsících výslechů převezen z Protektorátu Čechy a Morava do Berlína, kde byl popraven gilotinou.\n\nV únoru 1946 mu prezident Edvard Beneš udělil Československý válečný kříž 1939 in memoriam.\n\nAlfons Kavalec je čestným občanem města Bruntálu, je po něm pojmenována ulice. Na místě jeho pracoviště a adrese zdejšího finančního úřadu byla 20. října 2016 odhalena pamětní deska.\n\n"}
{"id": "1239033", "url": "https://cs.wikipedia.org/wiki?curid=1239033", "title": "Voyria", "text": "Voyria\n\nVoyria je rod rostlin z čeledi hořcovité. Jsou to nezelené mykoheterotrofní byliny s redukovanými listy, získávající živiny z tlejícího rostlinného materiálu prostřednictvím symbiózy s houbou. Květy jsou většinou pětičetné, pravidelné, různých barev. Rod zahrnuje 19 druhů a je rozšířen v tropické a subtropické Americe, jeden druh roste v západní Africe. Centrum rozšíření je v oblasti Guyany.\n\nZástupci rodu \"Voyria\" jsou vzpřímené, vytrvalé, mykoheterotrofní byliny jen zřídka přesahující výšku 20 cm. Kořeny bývají korálovité nebo hnízdovité. Stonek je většinou nevětvený. Listy jsou vstřícné, drobné, šupinovité, spodní listy někdy střídavé. Květy jsou různě zbarvené (bílé, žluté, oranžové, červené, růžové, fialové, purpurové, červené nebo modré), většinou pětičetné, jednotlivé a vrcholové nebo uspořádané ve vidlanech. U některých zástupců jsou silně vonné a mohou být i s korunní trubkou až 11 cm dlouhé (\"V. clavata\"). Kalich je trubkovitý až zvonkovitý, vytrvalý, u některých druhů zbarvený. Koruna je pravidelná, nálevkovitá až talířovitá, s dlouhou korunní trubkou dalece přesahující kalich. Tyčinek je většinou 5, jsou přirostlé ke korunní trubce a zpravidla nevyčnívají z květu. Semeník je srostlý ze 2 plodolistů a obsahuje jedinou komůrku s mnoha vajíčky. Někdy spočívá na krátkém gynoforu. Čnělka je nitkovitá, zakončená hlavatou nebo lehce dvoulaločnou bliznou. Plodem je tobolka pukající až k bázi nebo jen asi do poloviny délky. Obsahuje mnoho drobných semen.\n\nRod \"Voyria\" zahrnuje 19 druhů. Je rozšířen v tropické a subtropické Americe od Mexika a Floridy po Bolívii a Paraguay a na Karibských ostrovech. Jeden druh (\"V. primuloides\") se vyskytuje v západní tropické Africe. Centrum druhové diverzity je v oblasti Guyany, kde roste celkem 11 druhů, dále pak v Brazílii (oblast okolo Manaus a stát Bahia) a v Panamě. Většina druhů má spíše rozsáhlejší areály, široce rozšířené druhy jsou zejména \"V. aphylla\", \"V. parasitica\" a \"V. tenella\".\n\nZástupci rodu \"Voyria\" se vyskytují zejména v nížinných i horských tropických deštných lesích a v bažinatých a podmáčených lesích. Zpravidla nedosahují nadmořských výšek nad 1000 metrů. Některé nemnohé druhy preferují sušší podmínky (např. \"V. aphylla\") a rostou zejména na savanách a savanových lesích.\n\nRod \"Voyria\" náleží k nemnohých mykoheterotrofním rostlinám z čeledi hořcovité (spolu s rody \"Voyriella\" z tropické Ameriky, \"Cotylanthera\" z tropické Asie, \"Sebaea\" z tropické Afriky a rody \"Obolaria\" a \"Bartonia\" z USA). V přírodě osidlují místa s nahromaděným rostlinným materiálem, z něhož získávají živiny prostřednictvím houbového mycelia.\n\nPřizpůsobení mykotrofnímu způsobu života je u různých druhů rodu \"Voyria\" různě pokročilé. V pokročilejším stavu došlo i ke ztrátě průduchů v pokožce.\n\nRod \"Voyria\" je v rámci hořcovitých řazen do tribu \"Voyrieae\" a je jediným rodem v tomto tribu.\n\nPodobný, monotypický rod \"Voyriella\" se liší zejména volnými kališními lístky, korunou zdéli kalicha, dvoulaločnou bliznou a tvarem pylu. V minulosti byly oba rody spojovány do rodu \"Voyria\". Výsledky molekulárních studií ukázaly, že si nejsou bezprostředně příbuzné a rod \"Voyriella\" je v současné taxonomii řazen do jiného tribu, \"Saccifolieae\".\n\n"}
{"id": "1239038", "url": "https://cs.wikipedia.org/wiki?curid=1239038", "title": "Giles Cooper", "text": "Giles Cooper\n\nGiles Stannus Cooper, OBE (9. srpna 1918 Carrickmines u Dublinu, Irsko – 2. prosince 1966 Surbiton, Spojené království) byl anglo-irský dramatik a plodný rozhlasový dramatik. Pro rozhlas a televizi BBC napsal přes šedesát scénářů a her. V roce 1960 byl oceněn Řádem britského impéria za \"Služby pro rozhlas\". Na jeho počest byla mezi lety 1978 a 1992 společností BBC a nakladatelstvím Methuen Publishing udílena Cena Gilese Coopera (Giles Cooper Awards) za rozhlasové hry.\n\nGiles Stannus Cooper se narodil v anglo-irské rodině v Carrickmines poblíž Dublinu 9. srpna 1918 jako syn Guye Edwarda Coopera, velitele Královského námořnictva a synovce politika a spisovatele Bryana Ricco Coopera.\n\nCooper navštěvoval školy Arnold House, St John's Wood v Londýně a Lancing College v South Downs a později studoval jazyky v Grenoblu a na jazykové škole v San Sebastiánu ve Španělsku. Zde jej zastihla Španělská občanská válka, Při ní byl zraněn do paže střelou ostřelovače, když si šel před večeří koupit cigarety. Zachránilo jej Královské námořnictvo, poskytlo mu lékařskou pomoc a přepravilo jej přes hranice do francouzského Saint-Jean-de-Luz.\n\nJeho otec z něj chtěl mít diplomata. Cooper však začal studovat herectví na Webber Douglas Academy of Dramatic Art v Londýně. Ve stejný den se na akademii zapsal i herec Michael Denison, který vzpomíná na jejich první setkání ve své autobiografii \"Overture & Beginners\". Cooperovy studie byly přerušeny druhou světovou válkou. Přihlásil se do armády a byl vybrán pro výcvik na Královské Vojenské akademii v Sandhurstu. Po absolvování byl v roce 1942 odeslán na Dálný východ. Jako důstojník pěchoty ve West Yorkshirském pluku, bojoval tři roky v barmské džungli proti Japonské armádě.\n\nPo válce pracoval jako herec, nejprve v Arts Theatre pod režijním vedením Aleca Clunese. Zde potkal svou budoucí ženu, herečku Gwyneth Lewis. Pak hrál v divadlech v Newquay (spolu s Kennethem Williamsem), v Connaught Theatre, Worthing (spolu s Haroldem Pinterem) a v Regent ' s Park Open Air Theatre až do roku 1952, kdy se začal věnovat psaní her na plný úvazek.\n\nCooper byl průkopníkem v psaní pro rozhlas i pro televizi. Jeho rané úspěchy představují dramatizace děl: Charles Dickens \"Oliver Twist\", William Golding \"Pán much\" a dramatizace sci-fi románu Johna Wyndhama \"Den trifidů\". Wyndham blahopřál Cooperovi ihned po prvním vysílání. V televizi adaptoval Simenonovy detektivní romány o komisaři Maigretovi, které byly velmi populární v letech 1960–61 s Rupertem Daviesem v hlavní roli. Bylo natočeno 24 epizod. Cooper za toto dílo obdržel cenu Cechu televizních producentů (Guild of Television Producers Script Award) v roce 1961. Z této ceny se později stala cena BAFTA. Upravil čtyři příběhy Sherlocka Holmese, Hemingwaův román \"Komu zvoní hrana\" (1965), Hugův román \"Bídníci\", Flaubertovu \"Paní Bovaryovou\" a trilogii Evelyna Waugha \"Meč Cti\" (1967), kterou upravil pro \"Divadlo 625\". V divadle byl úspěšnější se svou vlastní tvorbou. Jeho první celovečerní hra \"Nikdy neodejdeš\" (Never Get Out) byla představena na Edinburském festivalu v roce 1950 a později hrána v Gate Theatre v Londýně.\n\nPrvní z jeho rozhlasových her, která mu přinesla uznání, byla hra \"Mathry Beacon\" (1956) o malé skupině mužů a žen, kteří nepřetržitě střeží přísně tajnou raketovou základnu kdesi ve Walesu, několik let poté, co válka skončila. (První a jediné uvedení ve Spojených státech s Martynem Greenem v hlavní roli bylo provedeno v roce 1981 v National Radio Theater of Chicago). Ve hře \"Unman, Wittering and Zigo\" z roku 1958 mladý učitel zjistí, že jeho předchůdce byl zavražděn chlapci v jeho třídě. Další úspěšnou hrou bylo \"The Long House\" z roku 1965. Hra \"Out of the Crocodile\" byla na programu divadla Phoenix v roce 1963–64, v hlavních rolích Kenneth More, Celia Johnson a Cyril Raymond. \"Hra The Spies are Singing\" byl uvedena v Nottingham Playhouse v roce 1966, v hlavní roli vystoupil umělecký šéf divadla John Neville.\n\nMnohé z jeho rozhlasových her byly později upraveny pro divadlo i televizi. \"Unman, Wittering and Zigo\", \"Seek Her Out\" (v níž je žena, kterou hrála Toby Robins, svědkyní atentátu na Londýnské metro a stává se další obětí pachatelů) a \"The Long House\" byl součástí volné trilogie Cooperových her, které vysílalo v létě 1955 rozhlasové divadlo \"Theatre 625 \"na stanici BBC2. Napsal také hru \"The Other Man\" – televizní drama, kde v hlavních rolích vystoupili Michael Caine, Siân Phillips a John Thaw a první vysílání proběhlo na ITV v roce 1964. Hra \"Všechno je v zahradě\" (Everything In The Garden) byla poprvé provedena divadelní společností The Royal Shakespeare Company v roce 1962 v Arts Theatre v Londýně. V roce 1967 byla tato hra v adaptaci Edwarda Albee poprvé provedena v Plymouth Theatre v New Yorku a věnována Cooperově památce.\n\nJeho poslední hrou byla \"Happy Family\", která byla poprvé představena v roce 1966 v Hampstead Theatre s Wendy Craig v hlavní roli. Později byla převedena do West Endu s Michael Denisonem, Dulcie Gray a Robertem Flemyngem v hlavních rolích. Znovu hru v roce 1984 uvedla režisérka Maria Aitken nejprve ve Windsoru a později v Duke of York's Theatre ve West Endu. V hlavních rolích hráli Ian Ogilvy, Angela Thorne, James Laurenson a Stephanie Beacham.\n\nCooper zemřel ve věku 48 let po pádu z vlaku, když projížděl stanicí Surbiton, Surrey. Vracel se z vánoční večeře Cechu dramatiků (Guild of Dramatists) v Garricku dne 2. prosince 1966. Pitva ukázala, že vypil ekvivalent poloviny láhve whisky (jiné zdroje uvádějí šest a půl pinty piva) a koroner v Kingstonu v lednu 1967 označil smrt jako nešťastnou náhodu. Existuje několik pokusů vyhodnotit tuto nehodu jako sebevraždu. Označily ji tak noviny \"The Stage\". V roce 1995 byl otištěn rozhovor Humphreye Carpentera s vdovou po producentu BBC, Douglasi Cleverdonovi. Ta mu řekla, že věří, že to byla sebevražda. Cooperova rodina proti této spekulaci vždy ostře protestovala. Nejen proto, že nemá žádnou oporu v dramatikových názorech ani v jeho zřejmém rozpoložení v době před jeho smrti, ale také proto, že vedlo k nespravedlivému zabarvení hodnocení jeho díla z akademického hlediska.\n\nV roce 1978 byla založena společností BBC a nakladatelstvím Eyre Methuen Cena Gilese Coopera (Giles Cooper Awards) za rozhlasové drama. Cena byla udělována v letech 1978–1992. Mezi oceněnými byli například Tom Stoppard, Harold Pinter, Anthony Minghella, Fay Weldon, Joanna Trollope či William Trevor.\n\n\n"}
{"id": "1239040", "url": "https://cs.wikipedia.org/wiki?curid=1239040", "title": "Hořepník (rod)", "text": "Hořepník (rod)\n\nHořepník (\"Exacum\") je rod rostlin z čeledi hořcovité. Jsou to převážně jednoleté byliny s jednoduchými listy a čtyř nebo pětičetnými květy. Rod zahrnuje asi 64 druhů. Je rozšířen zejména na Madagaskaru a Srí Lance. Hořepník pomezní je pěstován jako pokojová rostlina.\n\nHořepníky jsou jednoleté nebo řidčeji krátce vytrvalé byliny s lysými větvenými lodyhami. Listy jsou jednoduché, vstřícné. Květy čtyř nebo pětičetné, uspořádané ve vrcholových nebo úžlabních latovitých vrcholících. Kalich je členěný téměř až k bázi. Koruna je kolovitá, s laloky delšími než korunní trubka. Tyčinky jsou přirostlé v korunní trubce. Semeník je srostlý ze 2 plodolistů a obsahuje 2 komůrky. Plodem je mnohasemenná tobolka (plod) pukající 2 chlopněmi.\n\nRod zahrnuje asi 64 druhů. Je rozšířen v tropické subsaharské Africe, Arábii, Madagaskaru a tropické a subtropické Asii a Austrálii. Největší počet druhů roste na Madagaskaru (38 endemických druhů) a na Srí Lance a přilehlé oblasti jižní Indie (17 druhů, z toho 14 endemických). V tropické Africe rostou 2 druhy, z toho jeden (\"E. oldenlandioides\") má rozsáhlý areál a druhý je endemitem pohoří Shire v Malawi. V jižní části Arabského poloostrova (včetně souostroví Sokotra) rostou 3 druhy, v Asii od Himálají po jihovýchodní Asii 7 druhů, z toho 1 (\"E. teragonum\") zasahuje až do nejsevernějšího cípu Austrálie. V Evropě žádný zástupce neroste.\n\nRod \"Exacum\" je v rámci čeledi hořcovité řazen do tribu \"Exaceae\". Podle výsledků molekulárních studií jsou nejblíže příbuznými skupinami rody \"Ornichia\" a \"Klackenbergia\".\n\n\nHořepník pomezní (\"Exacum affine\") je pěstován jako pokojová rostlina, ve vlhkých tropech a subtropech pak i jako půdopokryvná venkovní rostlina. Byly vypěstovány četné okrasné kultivary. Druh pochází z ostrova Sokotra. Kvete na jaře a v létě a po odkvětu většinou odumírá. Vyžaduje vlhkou ale propustnou půdu a dostatek světla bez přímého slunce.\n\n"}
{"id": "1239042", "url": "https://cs.wikipedia.org/wiki?curid=1239042", "title": "Hřbitov v Hřensku", "text": "Hřbitov v Hřensku\n\nZaniklý hřbitov v Hřensku na Děčínsku se nacházel jižně od řeky mezi skalami při cestě na Janov.\n\nHřbitov byl založen roku 1874 při staré cestě zvané Streckweg, kterou obyvatelé chodili do kostelů v sousedních obcích. Před jeho založením byli lidé z Hřenska pohřbíváni v Arnolticích nebo v Růžové.\n\nNa hřbitově se dochovala novogotická hrobka - Claryho kaple, která patřila významnému hřenskému obchodníku s dřívím Clarovi. Středně velká kamenná hrobka má novou střechu, ve stropě malé díry, je bez oken a dveří, místo kterých je poškozená mříž.\n\n"}
{"id": "1239044", "url": "https://cs.wikipedia.org/wiki?curid=1239044", "title": "Hořkavka", "text": "Hořkavka\n\nHořkavka (\"Comastoma\") je rod rostlin z čeledi hořcovité. Jsou to jednoleté nebo vytrvalé byliny s jednoduchými vstřícnými listy a čtyř nebo pětičetnými květy, rozšířené v mírném a arktickém pásu severní polokoule. Rod zahrnuje 15 druhů. Ve vyšších evropských horách rostou 2 druhy, hořkavka útlá se vyskytuje i ve slovenských Tatrách.\n\nHořkavky jsou jednoleté nebo vytrvalé byliny. Lodyha je většinou již od báze větvená. Listy jsou jednoduché, vstřícné. Květy čtyř nebo pětičetné, uspořádané v hroznovitých květenstvích, někdy redukovaných na jediný květ. Kalich je členěný téměř až k bázi na 4 nebo 5 nebo výjimečně jen na 2 kališní cípy. Koruna je trubkovitá, nálevkovitá nebo miskovitá. Na bázi každého korunního laloku jsou 1 nebo 2 třásnité šupiny. Ve spodní části korunní trubky jsou přítomna nektária. Tyčinek je 4 nebo 5, jsou přirostlé v korunní trubce a mají bílé nitky. Plodem je tobolka pukající 2 chlopněmi a obsahující mnoho drobných semen s hladkým povrchem.\n\nRod zahrnuje 15 druhů. Je rozšířen v Evropě, Asii a Severní Americe. Centrum rozšíření je v Himálaji, Tibetu a horách Číny. Některé asijské druhy vystupují až do nadmořských výšek bezmála 5000 metrů.\n\nV České republice se žádný druh nevyskytuje. V Evropě rostou 2 druhy. Hořkavka útlá (\"Comastoma tenellum\") se vyskytuje od arktické severní Evropy včetně Islandu přes vyšší evropská pohoří (Alpy, Karpaty, Pyreneje aj.) až po marocký Atlas. Tento druh má z celého rodu nejrozsáhlejší areál, zahrnující i velkou část Asie a Severní Ameriky včetně Grónska. Nejblíže roste na Slovensku ve Vysokých Tatrách. Druhý evropský druh, \"Comastoma nanum\", je endemit východních Alp. Na Kavkaze roste druh \"C. dechyanum\". V Číně roste celkem 11 druhů, v Mongolsku 3, na Sibiři 4 druhy. Ve východní Asii areál rodu zasahuje až na ruský Dálný východ a do Myanmaru. V Severní Americe je jediným zástupcem hořkavka útlá.\n\nRod \"Comastoma\" je v rámci čeledi hořcovité řazen do tribu \"Gentianeae\" a subtribu \"Swertiinae\". Nejblíže příbuznými skupinami jsou dle výsledků molekulárních studií rody hořeček (\"Gentianella\"), hořepnička (\"Lomatogonium\") a někteří zástupci silně polyfyletického rodu kropenáč (\"Swertia\"). Rod byl v roce 1961 vyčleněn z rodu hořeček (\"Gentianella\").\n\n\n"}
{"id": "1239051", "url": "https://cs.wikipedia.org/wiki?curid=1239051", "title": "Josef Moravec", "text": "Josef Moravec\n\nJosef Moravec může označovat:\n\n"}
{"id": "1239053", "url": "https://cs.wikipedia.org/wiki?curid=1239053", "title": "Killing Room", "text": "Killing Room\n\nKilling Room je počítačová hra od českého studia Alda Games. Jedná se o rogue like střílečku z pohledu první osoby. Hra vyšla 21. října 2016 na Steamu.\n\nHra je zasazeno do poloviny 22. století. Chudoba vede řadu lidí k účasti v reality show Killing Room. Ti, kteří vyhrají, získají velkou sumu peněz. Musí však projít několika patry plnými monster, které stvořila laboratoř Gore Research Centre. Při tom musí usilovat o přízeň diváků, kteří vše sledují prostřednoctvím vysílání Gore TV.\n\nHráč se ujímá jednoho z účastníků. Jeho cílem je probojovat se přes všech osm pater. Ta je jsou prceduráně generovaná a hráč nikdy neví, co jej v které místnosti čeká. Hráč musí také sledovat body sympatií publika, které mohou rozhodnout jaký speciální předmět dostane, nebo jak těžcí nepřátelé jej čekají. Hra také umožňuje online streamování, kdy o hráči rozhoduje skutečné publikum. \n\n\"Bonusweb\" dal hře 40%. Negativně hodnotil ekonomický model ve hře, malé množství nábojů, nemožnost si vybrat postavu, malé množství zbraní jež má hráč v jeden čas k dispozici. Dalším kritizovaným bodem byla malá velikost místností, které jsou navíc podobné. Kadně hodnoceny však byly puzzle ve hře, vysoká obtížnost a předměty ve hře.\n\n\"MujSoubor\" hodnotil Killing Room pozitivně. Kladně hodnocena byla hratelnost a obtížnost hry. Taktéž byly kladně hodnoceny RPG prvky, zpracování, nepřátelé a předměty. Jako zápor byla uvedena nutnost ručního přebíjení.\n"}
{"id": "1239054", "url": "https://cs.wikipedia.org/wiki?curid=1239054", "title": "Vitín (Malé Březno)", "text": "Vitín (Malé Březno)\n\nVitín () je zaniklá vesnice v okrese Ústí nad Labem. Stával asi dva kilometry východně od Malého Března a 1,7 kilometru severně od Leštiny na západním úbočí Bukové hory v Českém středohoří v nadmořské výšce 430 metrů. Zanikl v padesátých letech dvacátého století. Dosud existuje katastrální území \"Vitín u Malého Března\" s rozlohou 2,28 ha.\n\nNázev vesnice byl odvozen přivlastňovací příponou z osobního jména \"Víta.\" V průběhu dějin se objevovalo ve tvarech: in Vitinie (1397), Wytin (1548), Wittin (1654), Witina (1787), nebo Wittine a Witina (1833).\n\nPrvní písemná zmínka o vesnici je z roku 1397.\n\nPo vysídlení Němců z Československa se vesnice vylidnila. Podařilo se ji sice dosídlit vojenskými vysloužilci původem většinou z Podkarpatské Rusi, kteří ji však postupně opouštěli. Poslední člověk se z Vitína odstěhoval v roce 1965. V roce 2014 nabídl Úřad pro zastupování státu ve věcech majetkových pozemky, na kterých vesnice stála, k prodeji za 405 tisíc korun.\n\nPři sčítání lidu v roce 1921 zde žilo 96 obyvatel (z toho 41 mužů) německé národnosti a římskokatolického vyznání. Podle sčítání lidu z roku 1930 měla vesnice 106 obyvatel se stejnou národnostní a náboženskou strukturou.\n"}
{"id": "1239055", "url": "https://cs.wikipedia.org/wiki?curid=1239055", "title": "Lisiantus", "text": "Lisiantus\n\nLisiantus (\"Lisianthius\", syn. \"Lisianthus\") je rod rostlin z čeledi hořcovité. Zástupci tohoto rodu jsou byliny a polokeře s jednoduchými listy a trubkovitými, většinou žlutými květy. Jsou rozšířeny zejména v Mexiku, Střední Americe a na Karibských ostrovech.\n\nZástupci rodu lisiantus jsou jednoleté nebo vytrvalé, vzpřímené, poměrně vysoké byliny a polokeře. Listy jsou vstřícné, řapíkaté nebo přisedlé. Žilnatina je zpeřená, zpravidla s 1 až 2 páry postranních žilek. Květy jsou většinou žluté nebo výjimečně téměř černé, drobné nebo velké a nápadné, pětičetné, stopkaté, uspořádané v úžlabních nebo koncových vrcholičnatých květenstvích. Kalich je zvonkovitý, členěný téměř až k bázi. Koruna je trubkovitá, miskovitá nebo nálevkovitá, zakončená tupými nebo špičatými, vzpřímenými až rozestálými laloky. Korunní trubka bývá u báze zaškrcená. Tyčinek je 5, jsou přirostlé ve spodní části korunní trubky a jsou zanořené nebo vyčnívají z květů. Semeník je srostlý ze 2 plodolistů a obsahuje 1 nebo 2 komůrky. Čnělka je nitkovitá, dlouhá, zakončená hlavatou nebo štítovitou bliznou. Plodem je tobolka obklopená vytrvalou korunou, pukající 2 chlopněmi a obsahující mnoho drobných semen.\n\nRod zahrnuje v závislosti na taxonomickém pojetí okolo 30 nebo jen 15 druhů. Je rozšířen v tropické Americe od Mexika po sever Střední Ameriky a na Karibských ostrovech, jeden druh zasahuje až do Kolumbie. Z Mexika je uváděno 6 druhů.\n\nLisianty rostou ve vyšších nadmořských výškách zejména v horských údolích a lesích, na pastvinách a okrajích cest.\n\nRod \"Lisianthius\" je v rámci čeledi hořcovité řazen do tribu \"Potalieae\" a subtribu \"Lisianthiinae\". Daný subtribus obsahuje pouze 2 rody: \"Lisianthius\" a \"Bisgoeppertia\". Název rodu je uváděn v různých zdrojích ve dvou variantách, buď jako \"Lisianthius\" nebo jako \"Lisianthus\". V minulosti byl tento rod řazen do čeledi logániovité (\"Loganiaceae\"). Řada zejména jihoamerických druhů byla přeřazena do rodů \"Chelonanthus\", \"Macrocarpaea\" a \"Symbolanthus\" z tribu \"Helieae\".\n\n"}
{"id": "1239058", "url": "https://cs.wikipedia.org/wiki?curid=1239058", "title": "Seznam dílů seriálu Kingová", "text": "Seznam dílů seriálu Kingová\n\nToto je \"'seznam dílů seriálu \"Kingová\".\n\n<onlyinclude>\n</onlyinclude>\n\n"}
{"id": "1239060", "url": "https://cs.wikipedia.org/wiki?curid=1239060", "title": "Sebaea", "text": "Sebaea\n\nSebaea je rod rostlin z čeledi hořcovité. Jsou to jednoleté byliny s jednoduchými vstřícnými listy a čtyř nebo pětičetnými květy. Rod zahrnuje asi 50 druhů a je rozšířen zejména v Africe.\n\nZástupci rodu \"Sebaea\" jsou jednoleté byliny s jednoduchými vstřícnými listy. Květy jsou čtyř nebo pětičetné, uspořádané v koncových vrcholících. Kališní trubka je mnohem kratší než cípy. Koruna je baňkovitě kolovitá, s delší trubkou a rozestálými cípy. Tyčinky jsou přirostlé ke korunní trubce. Nektária v květech chybějí. Semeník je obsahuje 2 komůrky s mnoha vajíčky a nese nitkovitou čnělku zakončenou 2 bliznami. Plodem je tobolka obklopená vytrvalým okvětím, pukající 2 chlopněmi a obsahující mnoho drobných semen.\n\nRod zahrnuje v současném pojetí asi 50 druhů. Je rozšířen v subsaharské Africe, v malé míře i na Madagaskaru, v Číně, Indii, Nepálu a Bhútánu, Srí Lance, Austrálii a Novém Zélandu. Centrum druhové diverzity je v jižní Africe. Největší areál má druh \"S. microphylla\", rozšířený ve velké části tropické Afriky a jako jediný druh rodu i v Asii. Mimo afriku se vyskytuje jen několik málo druhů. Dva druhy rostou v Austrálii, po jednom na Novém Zélandu, Madagaskaru a v Asii.\n\nZástupci rodu \"Sebaea\" rostou v nadmořských výškách od úrovně moře do asi 3500 metrů. Vyšších nadmořských výšek dosahují zejména v horách jižní a východní Afriky. Rostou na pestré škále biotopů: v tropických lesích, savanách, bažinách a zaplavovaných půdách, na alpínských loukách, skalách nebo písčitých březích řek.\n\nRod \"Sebaea\" je v rámci čeledi hořcovité řazen do tribu \"Exaceae\".\nV minulosti bylo do rodu \"Sebaea\" řazeno téměř 100 druhů, v tomto pojetí se však ukázal parafyletický a bezmála polovina z nich byla na základě molekulárních studií přeřazena do jiných rodů. Celkem 22 druhů ze subsaharské Afriky bylo přeřazeno do rodu \"Exochaenium\", a to včetně neobvyklého, mykotrofního druhu \"S. oligantha\" s listy redukovanými na šupiny. Dva endemické druhy z Madagaskaru se ocitly v novém rodu \"Klackenbergia\". Vyčleněn byl také monotypický rod \"Lagenias\", který tvoří sesterskou větev rodu \"Sebaea\" a společně s ním stojí v základě vývojového stromu tribu \"Exaceae\".\n\nNěkteré druhy jsou pěstovány ve specializovaných sbírkách skalniček.\n\n"}
{"id": "1239071", "url": "https://cs.wikipedia.org/wiki?curid=1239071", "title": "Jiří Pleskot (právník)", "text": "Jiří Pleskot (právník)\n\nJiří Pleskot (3. února 1901 Valašské Meziříčí – 24. října 1942 Mauthausen) byl český právník, člen odboje (PVVZ), popraven za podporu výsadkářů z operace Anthropoid.\n\nJiří Pleskot se stal autorem precendenčního systému zákonů, vztahujících se k nemocenského pojištění (tzv. Kartozákony), byl ředitelem Ústředního svazu nemocenských pojišťoven a funkcionářem Masarykovy ligy proti tuberkulóze . Byl členem spolku Pospolitost, sdružujícího socialistické spisovatele a intelektuály. V letech 1933-1936 byl redaktorem čtrnáctidenníku Útok.\nJako člen Petičního výboru Věrni zůstaneme byl od počátku války součástí nekomunistického odboje, napojeného na exilovou vládu Edvarda Beneše.\n\nPřed obsazením země Němci a vytvořením „Protektorátu Böhmen und Mähren“ dostal Jiří Pleskot výzvu k emigraci. Nabídku odmítl se slovy: „\"Někdo tu musí zůstat\".“\n\nVzhledem ke svým kontaktům na lékaře obstarával parašutistům falešná lékařská osvědčení, aby se jimi mohli prokázat při náhodné policejní kontrole či při otázkách policistů, proč nejsou v pracovní době v zaměstnání. Dle neověřených informací měl zajistit návrat parašutistů do Anglie.\nSe svojí ženou byli zastřeleni 24. října 1942 v koncentračním táboře Mauthausen výstřelem z pistole do týla.\n\nManželka Ella (Eliška) Pleskotová, rozená Görnerová (13. září 1906 – 24. října 1942) byla nakladatelkou knižní edice \"Útok\", zasloužila se o vydání tzv. \"Hnědé knihy 2\", dokumentující Hitlerův nástup k moci. Společně s manželem byla členkou odboje Petičního výboru Věrni zůstaneme. Byla popravena kvůli podpoře výsadkářů z operace Anthropoid.\n\nSyn Igor Pleskot (1930–2017), dcera Milena Pleskotová (* 1935), po zatčení rodičů gestapem byli vězněni v táboře ve Svatobořicích.\n\nKenotaf manželů Pleskotových se nachází na hřbitově v Praze 5 – Košířích, Pod Kotlářkou 98/7.\n\n\n"}
{"id": "1239074", "url": "https://cs.wikipedia.org/wiki?curid=1239074", "title": "Radar včasné výstrahy", "text": "Radar včasné výstrahy\n\nRadar včasné výstrahy (anglicky Early Warning Radar) je radarový systém určený primárně k detekci objektů na dlouhou vzdálenost, čímž varuje obranu v předstihu než se sledovaný objekt (např. letadlo, balistická raketa) stihne přiblížit do blízkosti svého cíle. Prostředky obrany tak získávají maximum času k reakci. Těmito charakteristikami se odlišuje od sledovacích a střeleckých radarů, které mají menší dosah, zato vyšší přesnost.\n\nRadary včasné výstrahy bývají součástí systémů včasné výstrahy, jejichž jednotlivé složky navzájem spolupracují (síť družic, síť radarových stanic, počítačová střediska, různé podpůrné prostředky). Stejně jako se postupem doby měnily strategie útoků, v návaznosti se přizpůsobovaly i obranné vojenské systémy (reagovaly např. na rozvoj mezikontinentálních balistických raket).\n\nPrvní radarové systémy včasné výstrahy vznikly v době 2. světové války, podle současných měřítek měly malý dosah (cca 160–240 km) a využívaly se zejména k detekci letadel, příp. lodí (britská radarová síť Chain Home i k detekci německých střel V-2). Patřily mezi ně britské Chain Home a Chain Home Low, americké CXAM (US Navy) a SCR-270 (US Army), a německé Freya a Seetakt. \n\nV éře studené války byly vyvinuty výkonné OTH radary, které výrazně zvýšily detekční dosah díky odrážení signálů v ionosféře.\n\nVe 21. století jsou hojně využívány letecké platformy AWACS. Umístěním radaru na letadlo lze docílit užití vysokofrekvenčního signálu zajišťujícího vysoké rozlišení a dlouhý dosah. Jiné úlohy mají radary včasné výstrahy sledující odpaly balistických raket, např. Ballistic Missile Early Warning System (BMEWS).\n\n\n\n"}
{"id": "1239076", "url": "https://cs.wikipedia.org/wiki?curid=1239076", "title": "Medaile města Liberec", "text": "Medaile města Liberec\n\nMedaile města Liberec je ocenění udělované Libercem za občanské zásluhy o toto město a to v jakémkoli oboru činnosti. Též je možné udělit je za celoživotní zásluhy laureáta. Předání medaile oceněnému provede za město jeho primátor. Již udělenou medaili nelze následně dekorovanému odejmout. K prvním laureátům patřili jeden ze zakladatelů Liberecké vlastivědy Jaroslav Tomsa, herec František Peterka či lyžařka Kateřina Neumannová.\n\n"}
{"id": "1239078", "url": "https://cs.wikipedia.org/wiki?curid=1239078", "title": "Hřbitov v Čisté (okres Sokolov)", "text": "Hřbitov v Čisté (okres Sokolov)\n\nZaniklý hřbitov v Čisté (\"Lauterbach Stadt, Litrbachy, po roce 1945 Čistá\"), zaniklém městě na Sokolovsku, se nacházel východně od místního kostela svatého Michaela.\n\nStarý hřbitov ve městě byl založen okolo kostela svatého Michaela, který stál na náměstí uprostřed města. Když přestal dostačovat, město roku 1862 zakoupilo ve východní části pozemky a založilo zde nový hřbitov. Od kostela k novému hřbitovu vedla později postavená křížová cesta. V letech 1910 – 1913 byl hřbitov rozšířen a získal domek pro hrobníka.\n\nMěsto i se hřbitovem zaniklo po roce 1949, kdy bylo začleněno do vojenského výcvikového prostoru.\n\nRoku 1997 byl na místě hřbitova vztyčen krásenským rodákem Hartwigem Ruppertem pamětní kříž.\n\n\n\n"}
{"id": "1239081", "url": "https://cs.wikipedia.org/wiki?curid=1239081", "title": "Alexej Michajlovič Romanov", "text": "Alexej Michajlovič Romanov\n\nVelkokníže Alexej Michajlovič (; , Tiflis – ) byl šestým synem a nejmladším potomkem Michaila Nikolajeviče a vnukem Mikuláše I. Měl se stát námořníkem, byl určen k vojenské službě v ruském válečném loďstvu, avšak zemřel mladý na tuberkulózu.\n\nVelkokníže Alexej Michajlovič se narodil v Tiflisu 28. prosince 1875, jako šestý syn a poslední potomek ze sedmi dětí velkoknížete Michaila Nikolajeviče a jeho manželky velkokněžny Olgy Fjodorovny, bádenské princezny. Byl benjamínkem větve Michajlovičů Romanovské dynastie a jediným velkoknížetem, který nesl carské jméno i patronymum (po Alexeji Michajlovičovi).\n\nDětství strávil v gruzínském Tiflisu, kde jeho otec vykonával funkci generálního guvernéra Zakavkazska. Když mu bylo v roce 1882 sedm let, byl otec jmenován předsedou imperiální rady a rodina se přestěhovala do Petrohradu. V osmi letech byl svědkem ceremonie v Zimním paláci a zaujaly ho cizí uniformy, především ty, které nosili vyslanci orientálních zemí. Obdobně jako všechny mužské potomky dynastie Romanovců, i Alexeje čekala vojenská kariéra. Dostalo se mu spartánské výchovy, spal na kavalci, bral studené koupele. Vzdělávali jej domácí učitelé. Jeho otec, zaměstnán vojenskými a vládními povinnostmi, zůstával rezervovaný. Dominantní v rodině byla matka, která vyžadovala přísnou disciplínu, ve strohém prostředí vyrůstal ve stínu starších bratrů. Vyhledával svoje vrstevníky a často si hrával s nejmladšími dětmi cara Alexandra, Michalem a Olgou.\n\nBrilantní chlapec svobodného ducha a naprosto upřímný, podle jeho bratra Alexandra, byl Alexej inteligentní a temperamentní. V osmnácti letech byl vysoký, štíhlý, dobře vypadající mladý muž, vždy oblečený v uniformě. Výcvik námořního důstojníka byl téměř u konce, když se u něj projevila tuberkulóza. Jeho zdravotní stav nikdy nebyl dobrý. Bratranec, Kirill později říkal, že otec odmítl dát Alexejovi čas na zotavení a naléhal, aby dokončil výcvik. Avšak Alexejovo zdraví se natolik zhoršilo, že posléze byl poslán do San Rema, kde 2. března 1895 zemřel. Bylo mu devatenáct let. Poprvé měl na sobě praporčickou uniformu, napsal Kirill, když byl v rakvi.\n\nJeho bratr Alexandr napsal ve své knize vzpomínek, že k Alexejovi měl blíže než k ostatním členům rodiny, že nelitoval jeho odchodu, protože Alexej strádal v tísnivé atmosféře paláce a jeho předčasná smrt jej snad ušetřila horšího osudu.\n"}
{"id": "1239084", "url": "https://cs.wikipedia.org/wiki?curid=1239084", "title": "Bodo Kirchhoff", "text": "Bodo Kirchhoff\n\nBodo Kirchhoff (* 6. července 1948, Hamburg) je německý spisovatel. V roce 2016 se stal laureátem Německé knižní ceny za novelu \"Widerfahrnis\".\n\nNarodil se 6. července 1948. Matka Evelyn Peters-Joost byla herečkou toho času v angažmá v Hamburku, otec Heinz vlastnil firmu na výrobu lékařských potřeb. Od roku 1955 žila rodina v Kirchzartenu ve Schwarzwaldu. Roku 1959 se rodiče rozvedli. Matka později působila jako redaktorka a autorka odpočinkové literatury. Kirchhoff má mladší sestru Tinu (* 1952).\n\nVystudoval pedagogiku na univerzitě Johanna Wolfganga Goetheho ve Frankfurtu. Spisovatelem na volné noze je od roku 1979.\n\nV prosinci 2016 navštívil Kirchhoff na pozvání Goethe-Institutu Prahu. V české metropoli představil svou oceněnou novelu \"Widerfahrnis\".\n\n\n\n\n"}
{"id": "1239088", "url": "https://cs.wikipedia.org/wiki?curid=1239088", "title": "WWE Championship", "text": "WWE Championship\n\nWWE Championship je profesionální mistrovství ve wrestlingu, ve kterém vítěz získává wrestlingový titul \"Championship Holder\" od společnosti WWE. Je to jeden z hlavních titulů společně s WWE Universal Championship. WWE titul se uděluje ve SmackDownu, zatímco Universal titulv RAW. Aktuální šampión je Brock Lesnar.\n\n(1963–1971)\n(1971–1979)\n(1979–1983)\n(1983–1998)\n(1998–2001)\n(2001–2002)\n(2002)\n(2002–2013)\n(2013–2016)\n\n\n"}
{"id": "1239093", "url": "https://cs.wikipedia.org/wiki?curid=1239093", "title": "Vilém Ludvík Nasavsko-Saarbrückenský", "text": "Vilém Ludvík Nasavsko-Saarbrückenský\n\nVilém Ludvík Nasavsko-Saarbrückenský (18. prosince 1590, Ottweiler – 22. srpna 1640, Mety) byl hrabě saarbrückenský, pravnuk Filipa I. Hesenského, zvaného \"Velkomyslného\". S manželkou Annou Amálií, dcerou významného vojevůdce třicetileté války Jiřího Fridricha, měl dvanáct potomků.\n\nVilém Ludvík se narodil 18. prosince 1590 v Ottweileru do rodiny hraběte Ludvíka II. a jeho jediné manželky Anny Marie. Narodil se jako jejich úplně první dítě a jeden z devíti synů. Roku 1605, když bylo Vilému Ludvíkovi patnáct, se Ludvíku II. povedlo sjednotit všechny pozemky seniorské linie Walramů, což přineslo rodině velké bohatství.\n\nMezi lety 1609 až roku 1614 studoval v Metz a poté během své kavalírské cesty navštívil Anglii, Nizozemsko a Francii. 25. listopadu 1615 se oženil s Annou Amálii, dcerou významného vojevůdce třicetileté války Jiřího Fridricha Bádensko-Durlašského.\n\nJiž roku 1616 se Vilém Ludvík stal spoluvladařem svého otce a když pak Ludvík roku 1627 zemřel, stal se opatrovníkem svých neplnoletých bratrů Oty a Arnošta Kazimíra. 29. ledna 1629 v Ottweileru proběhlo rozdělení pozemků mezi Ludvíka a jeho bratry. Vilém Ludvík získal Saarbrücken (v současné době hlavní město spolkové země Sársko) a blízké okolí, Ottweiler, správní oblast Herbitzheim a Saarwellingen. Jeho bratr Jan získal Idstein, Wiesbaden a Sonnenberg. Zbývala oblast Wehen a kraj Burgschwalbach, nicméně, ty měli připadnout dosud neplnoletým Vilémovým bratrům, proto je jako nejstarší syn Ludvíka spravoval i nadále.\n\n2. března 1629 vydal císař Ferdinand II. restituční edikt, díky kterému měly být církvi navráceny pozemky zabrané protestanty na základě passovské smlouvy. 7. července 1629 se konal soud mezi Lotrinky a Nasavskými o kraje a města Saarwerden, Bockenheim a Wieberstweiler. Lotrinským se podařilo dokázat, že tato města a jejich okolí náležela k lénu města Mety a tudíž náleží jim. Nasavští tak o svůj majetek přišli, nicméně, zbytek hrabství zůstal. Lotrinský vévoda ale obsadil celé hrabství. Vilém Ludvík se proto dovolal soudu, který rozhodl v jeho prospěch. Stalo se tak 27. července 1630. Věc se nakonec dostala až k říšské radě v Řeznu, kde Vilém Ludvík požadoval investituru.\n\nKe konci roku 1631 se do Německa dostal Gustav II. Adolf a Vilém Ludvík se i se svým vojskem připojil na jeho stranu. Společně s ním i jeho bratři. Tím si celá rodina znepřátelila především císaře. Sám Vilém Ludvík bojoval jako podplukovník jezdeckého pluku pod Otou Ludvíkem ze Salm-Kyrburg-Mörchingenu, především pak u horního toku Rýna. Gustavovo tažení ale nebylo úspěšné a zemřel v bitvě 16. listopadu 1632. Po jeho smrti se protestantské stavy sešly v Heilbronnu, kde se ukázal i Vilém Ludvík. On i jeho bratři Arnošt Kazimír a Ota se postavili na stranu Švédska. Nicméně, deset dní po schůzi Ota umírá. Většinu majetku po něm převzal Arnošt Kazimír, okresy Usingen a Stockheim byly rozděleny.\n\nV březnu 1634 se Vilém Ludvík účastnil schůze ve Frankfurtu, kde se Axel Oxenstierna pokusil přehlasovat kurfiřty Saska a Braniborska a vstoupit do Heilbronnské ligy. Bratrům Nasavským se zde podařilo dosáhnout kompromisu s pány z Hohengeroldsecku ohledně vlastnickým práv ke měst Lahr. 7. června toho roku se Vilém Ludvík spojit s Francií. Celá schůze ale skončila velmi rychle po vítězství císaře Ferdinanda v bitvě u Nördlingenu. Vzhledem k tomu, že se císařova armáda rychle blížila k Frankfurtu, přesunula se schůze do Kirchheimu. Bratři Nasavští se nakonec museli vzdát svých pozemků na pravém břehu Rýna.\n\nPo smrti Oty Ludvíka, pod kterým Vilém sloužil, se nejstarší z bratrů Nasavských přesunul do služby k Bernardu Sasko-Výmarskému. Cílem jejich akce bylo dobýt oblast až k Wetterau. Aby se jejich cíl splnil, napadli v prosinci hraběte von Mansfelda. 30. května 1635 byl podepsán Pražský mír, ani jeden z bratrů Nasavských k podepsáni ale přizván nebyl. Nicméně, Vilém Ludvík dále pokračoval ve službě pro Bernarda Sasko-Výmarského. Ten byl ale během útoku na Frankfurt poražen a na radu Ludvíka XIII. se všichni stáhli do Met, včetně Viléma Ludvíka, který zde nakonec i zemřel. Ještě roku 1635 byla bratrům odebrána velká část jejich majetku, část přešla i na císařského radu Bertrama von Sturma. O rok později se Vilém Ludvík a jeho bratr Arnošt Kazimír pokusili požádat císaře o milost, nicméně, pokus selhal. Teprve roku 1639 jim bylo umožněno přijet do Vídně a obhajovat se.\n\nVilém Ludvík Nasavsko-Saarbrückenský zemřel ve městě Mety 22. srpna 1640 jako devětačtyřicetiletý. Zbyla po něm vdova Anna Amálie, která se o tři roky později i s dětmi vrátila do Saarbrückenu.\n\nZe sňatku s Annou Amálií vzešlo dvanáct dětí, z toho sedm synů.\n"}
{"id": "1239096", "url": "https://cs.wikipedia.org/wiki?curid=1239096", "title": "Seznam nositelů Medaile města Liberec", "text": "Seznam nositelů Medaile města Liberec\n\nSeznam nositelů Medaile města Liberec uvádí přehled osobností, jež toto ocenění získaly.\n\n"}
{"id": "1239098", "url": "https://cs.wikipedia.org/wiki?curid=1239098", "title": "Dálnice E11 (Spojené arabské emiráty)", "text": "Dálnice E11 (Spojené arabské emiráty)\n\nE 11 (arabsky: شارع ﺇ ١١) je dálnice vedoucí podél pobřeží Perského zálivu ve Spojených arabských emirátech. Prochází emiráty Abú Zabí, Dubaj, Šardžá, Adžmán, Umm al-Kuvajn a Rás al-Chajma. Silnice tvoří hlavní tepnu některých měst, ve kterých má různé alternativní názvy – Sheikh Maktoum Road v Abú Zabí, Sheikh Zayed Road v Dubaji, a Sheikh Muhammad bin Salem Road v Rás al-Chajma. Je dlouhá 558,4 kilometrů, začala vznikat kolem roku 1980.\n\nZ hlediska údržby jde o nejnákladnější silnici v Perském zálivu, protože je téměř v 90% délky souvisle osvětlena, zeleň kolem je ve více jak 50% délky uměle zavlažována a vzhledem k šířce a počtu pruhů si své žádá i pravidelná údržba.\n\nV Dubaji silnice je silnice E 11 známá jako Sheikh Zayed Road (arabsky: شارع الشيخ زايد), tvoří její hlavní tepnu. Vede souběžně podél pobřeží od hranice emirátu Abú Zabí 55 km až k přístavnímu městu Jebel Ali. Tato dálnice se v Dubaji lne podél nejslavnějších památek, staveb, čtvrtí a mrakodrapů jako například Dubai Marina, Palm Jumeirah, Burdž Chalífa, Emirates Towers, Dubai World Trade Center, podél silnice vede také téměř celá červená linka zdejšího metra.\n\nNa této dálnici platí zákaz zastavování, pro zastavování jsou vyhrazeny postranní pruhy, které vedou paralelně jako vedlejší silnice.\n\nDříve byla známa jako Defense Road nebo podle prvního dubajského mrakodrpau Dubai World Trade Center – Dubai World Trade Center. Mezi roky 1993 až 1998 byla silnice na tomto území prodložena na délku 30 km. Původní dvouproudá silnice se stala dvanácti až šestnáctiproudou. S tímto vylepšením byla přejmenována podle bývalého prezidenta SAE Zajd bin Sultána Ál Nahján, který se postaral o rozvoj této země.\n"}
{"id": "1239100", "url": "https://cs.wikipedia.org/wiki?curid=1239100", "title": "Důl Rössing", "text": "Důl Rössing\n\nDůl Rössing (oficiální název Rössing Uranium Mine) v Namibii je nejstarší a zároveň jeden z největších povrchových dolů na těžbu uranu na světě. Nachází se v Namibské poušti v regionu Erongo. Od přístavního města Swakopmundu je vzdálen zhruba 53 km km vzdušnou čarou směrem na severovýchod do vnitrozemí (po silnici a železnici činí vzdálenost přibližně 70 km). Od hranic Národního parku Dorob (Dorob National Park) na západě důl dělí zhruba 14 km, od hranic Národního parku Namib-Naukluft (Namib-Naukluft National Park) na jihu je vzdálen necelé 3 km a od koryta řeky Khan Rivier sotva 2 km vzdušnou čarou. \n\nDůl se nachází v suchém pouštním prostředí. Zejména na jaře a na podzim zde značně kolísá venkovní teplota - rozdíl během dne může činit až 20 stupňů. Nejteplejším obdobím roku je měsíc březen, nejchladnějším pak srpen, avšak pod bod mrazu teploty klesají jen výjimečně.\n\nLožisko o mocnosti cca 18 metrů se nachází v oblasti migmatitů a žulových pegmatitů, které obsahují uran. Uranová ruda v této oblasti je poměrně chudá, obsah uranu v rudě je cca 0,045%, přičemž celosvětový průměr činí 0,15%. Podloží je tvořeno přeměněnými horninami - vyskytují se zde biotit, křemence, amfibolity, biotitické břidlice a mramory. V lokalitě Rössing bylo nalezeno a určeno na sedm desítek různých minerálů.\n\nUran byl objeven v Namibské poušti již v roce 1928, avšak až do 50. let 20. století jeho zdejší ložiska prakticky nebyla využívána. Společnost Rio Tinto si zajistila těžební práva na uranové ložisko v lokalitě Rössing v roce 1966, těžbu však zahájila až o 10 let později. Následujícího roku, v roce 1977, bylo vytěženo 3000 tun uranové rudy. Těžební licence Rossing Uranium Mine platí pro území o rozloze 180 km, z čehož plochu cca 25 km² zaujímá samotný důlní areál s přilehlými provozy.\n\nZa dobu existence dolu bylo až do konce roku 2014 vytěženo v Rössingu celkem 127 405 tun uranové rudy. Společnost Rio Tinto Ltd tuto surovinu dodává odběratelům ze tří kontinentů - Evropy, Asie a Severní Ameriky - jako palivo pro jaderné elektrárny.\n\nPokud jde o vlastnické podíly Rössing Uranium Mine, 69% akcií patří společnosti Rio Tinto. Již při zahájení těžby v roce 1976 zakoupila 15% akcií vláda Íránu, která namibijský uran využívá pro svůj jaderný program. (Na toto riziko poukázala v příslušné rezoluci v roce 2010 Organizace spojených národů i Spojené státy). Dalších 10% patří společnosti IDC z Jihoafrické republiky. Vláda Namibie vlastní pouhá 3% akcií - stejně jako místní menšinoví akcionáři. V roce 2018, kdy z důvodu poklesu cen uranu byl v Namibii zavřen Důl Langer Heinrich, se objevily zprávy o tom, že Rio Tinto jedná o prodeji Dolu Rössing čínské společnosti China National Nuclear Corp. (CNNC).\n\nPovrchový důl je dlouhý 3 km a široký 1,5 km, jeho hloubka dosáhla v roce 2016 390 metrů. Od počátku 21. století se prakticky každým rokem objevovaly navzájem si odporující informace o snížení či ukončení těžby, nebo naopak o jejím dalším rozšíření. Některé zprávy hovořily o ukončení těžby v roce 2007 nebo 2016, jiné o snaze zvýšit produkci uranu na 4000 tun ročně a pokračovat až do 20. let 21. století, respektive dokonce až do roku 2032, jak tvrdí zpráva z roku 2015.\n\nOdborníci i veřejnost poukazují na některá rizika, doprovázející těžbu uranu v oblasti Rössing. Především se jedná o ohrožení podzemních vod, jejichž zdroje jsou v Namibii velmi chudé. Značným rizikem jsou především možné průsaky roztoků z usazovací nádrže, která se nachází vedle dolu. Kritika, zejména v minulosti, mířila i na úroveň ochrany zdraví a pracovních podmínek místních dělníků, z nichž drtivou většinu tvoří Namibijci, vesměs ubytovaní v městečku Arandis, které je jakýmsi zázemím pro činnost společnosti Rio Tinto v této lokalitě. Ohrožení představují také nepředvídatelné havárie, jako například bylo vykolejení dvou lokomotiv společnost TransNamib a cisterny se 100 000 litry kyseliny sírové pro důl Rössing na trati mezi Walvis Bay a Swakopmundem v červenci roku 2015.\n\nKe konci října 2016 bylo připraveno zahájení průmyslové těžby v dalším uranovém dole v regionu Erongo u řeky Khan, který má rozlohou a produkcí ještě předčit důl Rössing - v dole Husab (původní název byl \"Rössing South\", \"Rössing-jih\"). Ve výhledu by se tento důl, patřící čínské těžařské společnosti, měl stát druhým největším uranovým dolem na světě. \n\nV tomto článku byly použity některé informace z článků \"Rössing uranium mine\" na anglické Wikipediii, \"Rudnik urana Rössing\" na slovinské Wikipedii a \"Rössing-Mine\" na německé Wikipedii.\n"}
{"id": "1239111", "url": "https://cs.wikipedia.org/wiki?curid=1239111", "title": "Caxias", "text": "Caxias\n\nCaxias je impaktní kráter na Marsu o průměru přibližně 25 km. Nachází se na souřadnicích 29.3° J, 100.8 °Z, jihovýchodně od kráteru Llanesco a severovýchodně od kráteru Dinorwic. Je pojmenován po městě Duque de Caxias v Brazílii, toto jméno bylo potvrzeno Mezinárodní astronomickou unií v roce 1991. Podle dat z United States Geological Survey pochází oblast v okolí kráteru z Noachiánské a Hesperiánské epochy (3,8 až 1,8 miliardy let). Dno kráteru je široké asi 7 400 m, od konce dna po okraj přibližně 8000 m a hloubka kráteru je 600 m.\n"}
{"id": "1239112", "url": "https://cs.wikipedia.org/wiki?curid=1239112", "title": "Osman Gazi (NL125)", "text": "Osman Gazi (NL125)\n\nOsman Gazi (NL125) je výsadková loď tureckého námořnictva, sloužící sekundárně jako minonoska. Je největší výsadkovou lodí tureckého námořnictva. Původně měla být postavena ještě druhá jednotka této třídy, k tomu však ale nedošlo.\n\nPlavidlo postavila turecká loděnice Taşkızak v Istanbulu. Na vodu bylo spuštěno 20. července 1990 a do služby bylo přijato 27. července 1994.\n\nPlavidlo unese 900 vojáků a až 15 tanků. Nájezd a výjezd vozidel je možný po příďové rampě. NA jeřábech po stranách nástavby loď nese čtyři pěchotní vyloďovací čluny LCVP. Dva poklopy v záďovém zrcadle slouží pro kladení min. Původní výzbroj tvořily čtyři 40mm kanóny Bofors a 35mm dvoukanón Oerlikon KDC (verze GDM-A). Může nést až 200 námořních min. Na zádi se nachází přistávací plocha pro vrtulník. Plavidlo není vybaveno hangárem. Pohonný systém tvoří čtyři diesely MTU 8V396 o celkovém výkonu 10 000 bhp, pohánějící dva lodní šrouby. Nejvyšší rychlost dosahuje 17 uzlů. Dosah je 4000 námořních mil při 15 uzlech.\n\nTurecká loděnice Alaybey v Izmiru plavidlo v letech 2010–2011 modernizovala. Původní 40mm kanóny na přídi nahradily dva 35mm dvoukanóny Oerlikon KDC. Naopak 35mm dvoukanón Oerlikon KDC v zadní části nástavby nahradil 20mm kanónový komplet Mk 15 Phalanx Block 1. Na nástavbu byly instalovány dva ručně ovládané 20mm kanóny Oerlikon a dva 12,7mm kulomety M2HB.\n"}
{"id": "1239121", "url": "https://cs.wikipedia.org/wiki?curid=1239121", "title": "The Last Full Measure", "text": "The Last Full Measure\n\nThe Last Full Measure je třetí studiové album švédské heavymetalové hudební skupiny Civil War. Vyšlo 4. listopadu 2016 u Napalm Records. Jedná se o druhou desku kapely vydanou u tohoto vydavatelství.\n\nTřetí studiová deska Civil War, která vyšla 4. listopadu 2016, pojednává o americké občanské válce. Název alba je převzat z knihy \"The Last Full Measure\" od spisovatele Jeffa Shaaraho. Kapela k albu vydala 30. září první singl, úvodní píseň „Road to Victory“. Album vyšlo také v digipak edici a jako 2 LP.\n\nNa začátku listopadu 2016 vyšel videoklip k písni „Tombstone“, která byla zároveň představena jako druhý singl.\n\n\n"}
{"id": "1239124", "url": "https://cs.wikipedia.org/wiki?curid=1239124", "title": "Serena Grandi", "text": "Serena Grandi\n\nSerena Faggioli, uměleckým jménem Serena Grandi či Vanessa Steiger (Boloňa, 23. března 1958) je italská herečka a televizní osobnost, považovaná za ikonu a sex symbol italské komediální, hororové a erotické kinematografie osmdesátých a devadesátých let. Byla známá pro své výrazné tělesné přednosti a v 80. letech byla jednou z vůdčích italských \"Pin-up girls\".\n\nSerena Faggioli vystudovala programátorství, ale brzy se začala věnovat herectví – první malé role dostala ve filmech \"Ring\" od Luigi Petriniho a \"La Compagna di viaggio\" od Ferdinanda Baldiho. Následně si zahrála v kontroverzním hororovém snímku \"Antropophagus\" (Antropofág). Její první hlavní role přišla ve filmu \"Miranda\" od Tinta Brasse, která jí vynesla velkou popularitu a ustavila jí jednou z hlavních sex symbolů své doby. V roce 1991 se provdala za antikváře Beppe Ercola, s nímž měla jednoho syna. V roce 1998 se rozvedli. V 90. letech již nebyla tak obsazovaná a postupně z filmového herectví poněkud vycouvala. Točila spíše seriály. V roce 2006 kandidovala ve volbách ve straně \"Azione Sociale\" Alessandry Mussolini, ale nebyla zvolená. V roce 2008 se k filmu vrátila snímkem \"Il Papà di Giovanna\" (Giovannin otec). Jejím zatím posledním filmem je komedie \"My Italy\" (2016).\n\n"}
{"id": "1239129", "url": "https://cs.wikipedia.org/wiki?curid=1239129", "title": "Letecký odznak parašutisty", "text": "Letecký odznak parašutisty\n\nLetecký odznak parašutisty, neboli Odznak výsadkáře vojenského letectva, (\": Fallschirmschützenabzeichen der Luftwaffe\") byl německý válečný odznak, který byl udělován za šest seskoků nebo za zásluhy v bojové činnosti, za zranění a za příkladné velení v boji. Byl zaveden 16. listopadu 1936 výnosem nejvyššího velitele vojenského letectva Luftwaffe a říšského ministra pro letectví Hermanna Göringa. Během druhé světové války bylo uděleno zhruba 32 600 kusů Odznaků výsadkáře vojenského letectva.\n\nOdznak vyrábělo více německých firem. Vyráběn byl ze zinku nebo z jiných barevných kovů. Letecký odznak parašutisty se skládá ze dvou snýtovaných částí – z postříbřeného oválného věnce a střemhlav letící pozlacené orlice, která drží v drápech hákový kříž. Samotný dubovo-vavřínový věnec má šířku přibližně 41,5 mm a výšku 53 mm a dole je svázaný třemi 1,5 mm širokými stužkami.\n"}
{"id": "1239135", "url": "https://cs.wikipedia.org/wiki?curid=1239135", "title": "5 cm Pak 38", "text": "5 cm Pak 38\n\n5 cm Pak 38 (L/60) (\"5 cm Panzerabwehrkanone 38 (L/60)\") byl německý protitankový kanón ráže 50 mm vyvinutý v roce 1938 firmou Rheinmetall-Borsig AG jako následník kanonu 3,7 cm Pak 36. Později byl následován kanonem 7,5 cm Pak 40.\n\nNěmecké jednotky použily Pak 38 během druhé světové války v dubnu 1941. Když Němci v roce 1941 během Operace Barbarossa čelili sovětským tankům, byl Pak 38 jeden z mála tehdejších kanonů schopných prorazit 45 mm pancíř tanku T-34. Kanony byly také opatřeny střelami \"Panzergranate 40\" APCR s tvrdým wolframovým jádrem jako pokus prorazit pancéřování těžšího tanku KV-1. Pak 38 byl také použit v atlantickém valu.\n\nI když byl později nahrazován silnějšími zbraněmi, zůstal silnou a užitečnou zbraní ve službách Wehrmachtu až do konce války.\n\nRumunsko v březnu 1943 dovezlo 110 kanonů Pak 38 a ve službě u rumunské armády zůstaly až do roku 1954, kdy je nahradil 57 mm protitankový kanón M1943 (ZiS-2).\n\n"}
{"id": "1239138", "url": "https://cs.wikipedia.org/wiki?curid=1239138", "title": "Josef Bezděk", "text": "Josef Bezděk\n\nJosef Bezděk (15. září 1906 Kojetín – 5. března 1971 Karlovy Vary) byl český sochař.\n\nNarodil se roku 1906 v novojičínském Kojetíně. Jeho strýcem byl sochař František Hrachovec. Bezděk vystudoval pod vedením profesora Balabána valašskomeziříčskou odbornou školu pro zpracování dřeva, na níž působil jeho strýc. Poté pokračoval na sochařské škole v Hořicích, kde ho vedl profesor Kocián, a následně též na Akademii výtvarných umění (AVU) u profesorů Otakara Španiela a Bohumila Kafky, kterou ovšem nedokončil. Pracoval v pařížském ateliéru Antoine Bourdella a po návratu působil nejprve na Slovácku a posléze v Karlových Varech. Stal se členem Sdružení výtvarných umělců moravských (SVUM). Vytvořil například bustu Václava Skalníka pro park v Mariánských Lázních.\n\n"}
{"id": "1239144", "url": "https://cs.wikipedia.org/wiki?curid=1239144", "title": "Établissements Ballot", "text": "Établissements Ballot\n\nÉtablissements Ballot byl francouzský výrobce spalovacích motorů a automobilů. Édouard Ballot, původně námořní důstojník, byl znám jako konstruktér spolehlivých motorů. Pomáhal s vývojem prvních motorů i Ettore Bugattimu.\n\nBratři Édouard a Maurice Ballotovi založil v roce 1905 v Paříži společnost \"Établissements Ballot\". Sídlila na bulváru Brune ve 14. obvodě. Vyráběla stacionární průmyslové a lodní motory (odtud pochází symbol kotvy v logu firmy) i motory určené pro automobily. Jejími motory osazovaly své vozy firmy jako například Delage, Barré a Sizaire-Naudin. Vlastní automobily začala společnost vyrábět až v roce 1919, některé z nich se účastnily automobilových závodů. Šéfkonstruktérem továrny Ballot byl švýcarský inženýr Ernest Henry. Pro ekonomické potíže firmy v důsledku Velké hospodářská krize v roce 1931 převzala společnost společnost Hispano-Suiza. Vozy Ballot byly poté zvnějšku téměř shodné s vozy Hispano-Suiza, používaly pouze původní podvozky. Továrna Ballot byla uzavřena v roce 1932.\n\nAž do prosince 1918 není známo nic bližšího o tom zda se Édouard Ballot o automobily osobně nějak výrazněji zajímal. Tehdy ale měl zásadní rozhovor s úspěšným závodníkem a válečným pilotem René Thomasem, který v roce 1914 s vozem Delage zvítězil v závodě 500 mil Indianapolis. Ten Ballota přesvědčil k postavení čtyř vozů s motory o objemu 4,8 litru pod značkou Ballot pro nadcházející závod na 500 mil v Indianapolis, ohlášený na 30. května 1919. Času bylo málo, ale Ballot jej neztrácel, angažoval Švýcara Ernesta Henryho, který připravoval vozy Peugeot na jejich úspěšnou účast v Indy 500 v roce 1914. Tak vznikly speciály \"3/8 LC\" a \"3LR\". Ballot zvolil za výchozí konstrukci vůz typu voiturette firmy Lion-Peugeot (Peugeot Bébé), navržený Ettore Bugattim. Automobil měl konvenční podvozek a hmotnost jen 1050 kg. Vozy byly osazeny osmiválcovými motory s dvěma vačkovými hřídelemi v hlavě (DOHC) a čtyřmi ventily na válec (32 V) o objemu 2973 cm³. Ty poskytovaly výkon 78,8 kW při 3800 ot./min.\n\nBallotovy vozy se v ročníku 1919 umístily na 4. a 11. místě. Ballot byl tak povzbuzen, že se rozhodl příští rok do Indianapolis vrátit. Tovární jezdec René Thomas dojel v ročníku 1920 s vozem Ballotem 3LR druhý. Posádky na strojích Ballot obsadily i 5. a 7. místo. \n\nZnačka Ballot byla v tomto období celkově velmi úspěšná. René Thomas dojel při Targa Florio 1919 druhý. Italský závodník Ralph DePalma zvítězil 28. srpna 1920 v americké Elgin National Trophy. Zopakoval zde své vítězství z let 1912 a 1914, kdy závodil za Itálii s vozy Mercedes. \n\nVe Velké ceně Francie 1921 použil Ballot, patřící mezi favority, jako první z výrobců mechanické brzdy na všech čtyřech kolech. V závodě získal Ballot za vítězným Jimmym Murphym na voze Duesenberg druhé (Američan Ralph DePalma; Ballot 3L) a třetí místo (Jules Goux; Ballot 2LS). Značka Duesenberg v té době používala hydraulicky ovládané brzdy všech čtyř kol. Jules Goux vyhrál Velkou cenu Itálie v roce 1921 v Brescii, druhý byl Jean Chassagne. Ralph DePalma pro mechanickou závadu nedojel. Všichni tři jeli s vozem Ballot 3L. \n\nV roce 1921 značka uvedla první sériový vůz označený \"2 Litres\" s čtyřválcem o objemu 1998 cm³. Modelu \"Sport 2 LS\", jehož motor dával výkon 80 koní bylo vyrobeno v letech 1921 až 1924 více než 100 kusů. Model \"Tourisme 2 LT\" (1923–1929) měl motor o výkonu 40 koní a \"Tourisme-Sport 2 LTS\" (1925–1929) 50 koní. \n\nNa 19. ročníku Pařížského autosalonu v říjnu 1924 se Ballot prezentoval jako výrobce drahých cestovních vozů s velkolepým výkonem.\n\nV roce 1927 vznikl z řady \"2 L\" odvozený prototyp \"2 LT 6\" se šestiválcovým motorem o objemu 1990 cm³.\n\nV roce 1927 továrna vyrobila první typ s osmiválcovým motorem. Model nazvaný \"RH\" (1927–1928) měl motor o objemu 2617 cm³. V roce 1928 následoval \"RH 2\", jenž měl motor s objemem 2875 cm³. Poslední typ \"RH 3\" vznikl v roce 1929 a poháněl jej motor o objemu 3050 cm³ s výkonem 70 koní.\n\nPo převzetí firmou Hispano-Suiza byl představen ještě typ HS26, známý i jako Hispano-Suiza Junior, s šestiválcovým motorem o objemu 4580 cm³.\n\n\n\n"}
{"id": "1239146", "url": "https://cs.wikipedia.org/wiki?curid=1239146", "title": "Ballot", "text": "Ballot\n\nBallot může být:\n\n\n"}
{"id": "1239148", "url": "https://cs.wikipedia.org/wiki?curid=1239148", "title": "Seznam pulzarů", "text": "Seznam pulzarů\n\nPo supernově zůstává rychle se rozplývající oblak plynů s malou rotující hvězdou ve středu. Takto vzniká neutronová hvězda. Je dokonce těžší a hustší než bílý trpaslík t. j. golfový míček těžký jako mrakodrap. Některé z těchto hvězd vysílají kužel záření, který krouží dokola, tak jak hvězda rotuje. Tyto hvězdy jsou pulsary.\n\nToto je částečný seznam známých pulsarů.\n\n\nPulsar známý jako druh neutronové hvězdy je pozůstatek po supernově např. v Krabí mlhovině.\n\n"}
