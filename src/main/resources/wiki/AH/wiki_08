{"id": "1186942", "url": "https://cs.wikipedia.org/wiki?curid=1186942", "title": "Evald Aav", "text": "Evald Aav\n\nEvald Aav (7. březen 1900, Tallinn – 21. březen 1939, Tallinn) byl estonský hudební skladatel, představitel vážné hudby. Jeho skladby přináležejí k pozdnímu romantismu, bývají přirovnávány k dílům Čajkovského.\n\nPatřil ke druhé generaci estonských klasických skladatelů, byl žákem Artura Kappa (vystudoval u něj skladbu na Tallinnské konzervatři roku 1926). Je považován za otce estonské orchestrální hudby. Byl prvním skladatelem, který napsal operu s libretem v estonštině (sepsal ho Voldemar Loo). Jmenovala se \"Vikerlased\" (\"Vikingové\") a premiéru měla v roce 1928. Pojednává o zničení Sigtuny v roce 1187. Roku 1935 Aav dokončil svou oceňovanou symfonickou báseň \"Elu\" (\"Život\").\n\nJeho dalším zájmem byl sborový zpěv, napsal přes 50 skladeb pro pěvecký sbor, sám ostatně v letech 1916-1926 zpíval ve sbotu tallinnské opery. Poté dirigoval sbor tallinnské vojenské školy (1924-1927), Estonského svazu mládeže (1929-1936), mužský sbor Estonští zpěváci (1934-1939) i smíšený sbor Společnosti hudby mládeže (1937-1939).\n\nVěnoval se i hudební publicistice, v letech 1930–1939 byl redaktorem hudebního časopisu \"Muusikaleht\".\n\nPrávě dokončoval svou jedinou symfonii, když v roce 1939 zemřel, ve věku 39 let.\n\n"}
{"id": "1186944", "url": "https://cs.wikipedia.org/wiki?curid=1186944", "title": "Dům U Voříkovských", "text": "Dům U Voříkovských\n\nDům U Voříkovských je dům čp. 219 na Starém Městě v Praze na rohu Liliové (č. 5) a Zlaté ulice (č. 6). Je chráněn jako kulturní památka České republiky.\n\nRozsáhlý dům velmi členitého půdorysu je výsledkem spojení několika středověkých objektů a jejich pestrého stavebního vývoje. Dosavadní znalosti o historii a stavebním vývoji jsou aktuálně (2015–2017) upřesňovány v souvislosti s probíhajícími úpravami pro umístění části odborné a administrativní kapacity Národního památkového ústavu.\n\nNejstarší zprávy ze 14. století svědčí o tom, že pozemek s domem náležel pánům z Dubé. Část areálu věnovala roku 1329 Perchta z Dubé dominikánkám u kostela sv. Anny; ty pak na počátku 15. století dům odprodaly. Od 14. století se vlastníky samostatných částí domu stávali šlechtici i měšťané.\n\nV 16. a 17. století byl postupně slučovaný velký dům v majetku šlechtické rodiny Špetlů. Roku 1663 dům patřil Františku Cortesimu z Peregrinu a roku 1666 Martinu Aronovi z Rosenštejnu. Pojmenování domu pochází od rytíře Jana Bohuslava Voříkovského z Kundratic, který byl pražským primátorem (1700–1723). Od roku 1793 patřil rodině Urbanů. Přechodně tu bydlel Josef Jungmann.\n\nDíky výzkumům jsou upřesňovány poznatky o dvou velkých renesančních přestavbách zejména v severním křídle nynějšího domu. Z té doby se zachovaly malované záklopové stropy i rozsáhlé části krovů, datovaných metodou dendrochronologie.\n\nNad západní částí severního křídla a střední částí křídla při Liliové ulici jsou zachovány barokní krovy ze 17. a 18. století. V interiérech jsou zachovány štukatury a fresky na klenbách i stropech. V několika místnostech prvního patra při severovýchodním nároží byly objeveny a restaurovány pozoruhodné rokokové nástěnné malby.\n\nV letech 1873–1875 došlo k rozsáhlejším úpravám domu podle projektu Václava Džbánka; z této doby pochází novorenesanční omítková úprava nárožní dvoupatrové části domu.\n\nV letech 2015 až 2017 došlo po předchozím dlouhotrvajícím zanedbávání údržby domu k rozsáhlé rekonstrukci s respektem k památkového hodnotě objektu pro účely umístění odborných organizačních útvarů Národního památkového ústavu (knihovna, archeologie, evidence památek).\n\nDům je situován na poměrně rozlehlé parcele v západní frontě domů při severojižní komunikaci, která v raném středověku patřila ke spojnicím vltavského brodu mezi nynější Malou Stranou a Starým Městem, směřujícím k Vyšehradu. Vznikl na počátku 18. století spojením tří původně samostatných gotických domů, ze kterých se zachovaly později upravované sklepy (částečně ve dvou úrovních), ale také části nadzemních konstrukcí (odhalované až v roce 2016 v průběhu operativního průzkumu a dokumentace při rozsáhlé památkové úpravě pro potřeby administrativního provozu), a to až do výše krovů.\n\nPoloha domu je zajímavá mj. i sousedstvím s kostelem sv. Anny (s klášterem dominikánek), který patřil ve 14. století k významným staroměstským chrámům; na jeho místě ovšem již ve 12. století stála rotunda sv. Vavřince, u které byla ve 30. letech 13. století založena komenda templářů.\n\nSložitý stavební vývoj domu se projevuje na členitém průčelí do Liliové ulice, rozděleném do několika architektonicky nesouvisejících částí. Levá, jižní část o dvou okenních osách je jen přízemní a je završená volutovým štítem barokního původu, upravovaným v 19. století (zde bude od roku 2017 umístěna odborná knihovna NPÚ).\n\nPatrová střední část o pěti osách také není zcela jednotná, neboť levá osa má větší šířku. Přízemí je zde opatřeno nepravidelnými hřebínkovými klenbami renesančního původu.\n\nPravá část průčelí při nároží je dvoupatrová\n\nNad bosovaným pozdně renesančním portálem vjezdu (později upravovaným) s reliéfem ruky s ořechem ve vrcholovém klenáku na fasádě freskový obraz Útěk do Egypta, s pozoruhodným vyobrazením pyramidy. Vrata rokoková.\n\nV prvním patře východního křídla jsou seřazeny nejhonosněji vyzdobené reprezentační místnosti s nově restaurovanou štukovou a freskovou výzdobou. V přízemí a částečně i v patře severního křídla podél Zlaté ulice jsou prostory zaklenuté renesančními hřebínkovými klenbami.\n\nV zadní (západní) části dvora zachovaný restaurační altán s litinovými sloupky v původně otevřené severní stěně.\n\n\n"}
{"id": "1186945", "url": "https://cs.wikipedia.org/wiki?curid=1186945", "title": "Liliová (Praha)", "text": "Liliová (Praha)\n\nLiliová je ulice v západní části Starého Města v Praze. Směřuje od jihu, od křižovatky s Náprstkovou ulicí a severozápadním cípem Betlémského náměstí, téměř přesně severním směrem, i když její trasa není přímočará. Na severu končí křižovatkou s Karlovou ulicí.\n\nPůvodně se jednalo nejspíše o jednu ze spojnic, směřujících v raném středověku k Vyšehradu od vltavského brodu, který byl přibližně mezi nynějším Klárovem a linií Kaprovy ulice. Po vybudování Juditina mostu (postaven na místě staršího dřevěného mostu v letech 1158-1172) se situace postupně konsolidovaného městského urbanismu mění, když do již částečně ustálené uliční sítě pronikají jednak nové trasy od mostu k tržišti (Staroměstské náměstí), i když se již nepodařilo docílit plynule trasované hlavní ulice. Karlova ulice se tak mezi Křižovnickým náměstím a Malým náměstím několikrát zalamuje (přestože jako tzv. Královská cesta byla součástí trasy korunovačních průvodů).\n\nSeverní ukončení Liliové vytvořil nejprve areál dominikánského kláštera, později v baroku nahrazený spolu s další zástavbou obrovitým blokem Klementina.\n\nNa jihu za nynějším Betlémským náměstím se trasování ulic měnilo po výstavbě staroměstských hradeb (30. léta 13. století), neboť nové brány nemohly být zřízeny ve směru všech dosavadních cest (východně to byla důležitá brána sv. Martina ve směru nynější Spálené ulice na Novém Městě, západně pak brána sv. Štěpána ve směru nynější ulice Karolíny Světlé).\n\nNáprstkova\n\n\nZlatá\n\n\nAnenská\n\nKarlova\n\nBetlémské náměstí\n\n\nZlatá\n\n\nŘetězová\n\n\nKarlova\n"}
{"id": "1186947", "url": "https://cs.wikipedia.org/wiki?curid=1186947", "title": "Josef Vlček (novinář)", "text": "Josef Vlček (novinář)\n\nJosef Vlček, přezdívaný Zub, (* 8. ledna 1951 Praha) je český hudební publicista a rozhlasový dramaturg. Působil v časopisech \"Melodie\" (1988–1990), \"Rock & Pop\" (1990–1993) a dalších. Rověž stál u zrodu první české komerční rozhlasové stanice Evropa 2. V roce 2012 vyšel knižní rozhovor s Josefem Vlčkem nazvaný \"Zub času\" (rozhovor vedl novinář Honza Dědek). Je autorem třídílného hudebního slovníku \"Rock 2000\" (1982–1984). Mezi jeho další díla patří například \"Rock na levém křídle\" (1983), \"Rockové směry a styly\" (1988) a \"Hudba na pomezí\" (1991).\n\n"}
{"id": "1186948", "url": "https://cs.wikipedia.org/wiki?curid=1186948", "title": "Jan Stasiowski", "text": "Jan Stasiowski\n\nJan Stasiowski, též Jan Stasiewski, byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Johann Stasiowski, hospodář v obci Januszkowice.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Brzostek. Tehdy se uváděl coby hospodář. Náležel ke sněmovní pravici.\n\nPatřil mezi polské rolnické poslance.\n"}
{"id": "1186949", "url": "https://cs.wikipedia.org/wiki?curid=1186949", "title": "Javorná (Bražec)", "text": "Javorná (Bražec)\n\nSamota Javorná () je pozůstatkem zaniklé vesnice v okrese Karlovy Vary. Leží asi čtyři 4,2 kilometru severovýchodně od Bochova v katastrálním území \"Bražec u Doupova\" o rozloze 12,61 km² a tvoří jednu z místních částí obce Bražec. V březnu 2016 zde byla evidována jedna adresa a k 31. prosinci 2015 zde žil jeden obyvatel.\n\nNázev vesnice je odvozen ze spojení javorná hora, tj. hora porostlá javorovým lesem. V historických pramenech se jméno vesnice objevuje ve tvarech: Jaworny (1580), Jawornau (1586), Ohrn (1654), Ohorn (1785 a 1847).\n\nPrvní písemná zmínka o vesnici pochází z roku 1580. Většina vesnice zanikla vysídlením v roce 1953 v důsledku zřízení vojenského újezdu Hradiště.\n\n"}
{"id": "1186951", "url": "https://cs.wikipedia.org/wiki?curid=1186951", "title": "Dolní Valov", "text": "Dolní Valov\n\nSamota Dolní Valov (dříve jen \"Valov\", ) je pozůstatkem zaniklé vesnice v okrese Karlovy Vary. Leží asi čtyři kilometry severovýchodně od Bochova převážně v katastrálním území Bražec u Těšetic (původní osídlení Dolního Valova ale leží na k. ú. \"Bražec u Doupova\") a tvoří jednu z místních částí obce Bražec. V březnu 2016 zde byla evidována jedna adresa a k 31. prosinci 2015 zde žil jeden obyvatel.\n\nNázev vesnice je odvozen z osobního jména \"Vala\" (zkráceně Valentin) ve významu Valův dvůr. V historických pramenech se jméno vesnice objevuje ve tvarech: \"Walow\" (1381), \"Wohla\" (1785) nebo \"Wohlau\" (1847).\n\nPrvní písemná zmínka o vesnici je z roku 1381, kdy zde zemřel Radímek z Valova a projednávala se jeho pozůstalost. Zároveň část vesnice patřila jakémusi Štěpánovi, který v ní také sídlil. V dalších letech je zmiňována řada majitelů, kteří zemřeli bez dědiců a jejich statky získal jako odúmrť panovník. V roce 1394 takto zemřela Buda, vdova po Pešíkovi z Miřetic, roku 1417 Otík Motyka a v roce 1474 získal odúmrť po Patákovi z Očihova Jiří z Valova. Ten panství ještě téhož roku prodal Jindřichu Haugvicovi, který je připojil k Radošovu, ale o dva roky později je za sedmdesát kop grošů prodal městu Žlutice pro jeho špitál. Město si roku 1542 nechalo vesnici zapsat do obnovených desk zemských, přičemž se poprvé uvádí zdejší tvrz. V roce 1620 ji spolu s poplužním dvorem vyplenili a vypálili polští žoldnéři z císařského vojska. Tvrz již nejspíš nebyla obnovena a její zbytky zanikly nejspíše v roce 1834 při rozparcelování dvora.\n\nPůvodní Valov byl roku 1834 rozdělen na \"Dolní Valov\" a \"Horní Valov\". K roku 1895 zde žilo 90 obyvatel, v roce 1930 šlo o 77 obyvatel. Po vysídlení původního obyvatelstva byla obec ještě dosídlena, ale v důsledku zřízení vojenského újezdu Hradiště v roce 1953 většina vesnice zanikla.\n\n"}
{"id": "1186952", "url": "https://cs.wikipedia.org/wiki?curid=1186952", "title": "Petr Nosálek", "text": "Petr Nosálek\n\nPetr Nosálek (* 23. července 1955 Frýdek-Místek) je český novinář. \n\nV letech 1974 až 1979 studoval na Fakultě chemicko-technologické Univerzity Pardubice. V devadesátých letech působil v časopisu \"Rock & Pop\". Později pracoval pro BBC. Rovněž působil v rozhlasové stanici Rádio Česko. Dále spolupracuje s projektem Paměť národa. Roku 2015 byl editorem knihy \"Místa paměti národa\".\n\n"}
{"id": "1186953", "url": "https://cs.wikipedia.org/wiki?curid=1186953", "title": "Ivan Stavarskyj", "text": "Ivan Stavarskyj\n\nIvan Stavarskyj, cyrilicí Іван Ставарський, polsky Iwan Stawarski, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nUváděl jako Johann Stawarski, hospodář v obci Zbojišča (Zboisk).\n\nBěhem revolučního roku 1848 se zapojil do veřejného dění. V doplňovacích volbách roku 1848 byl zvolen i na ústavodárný Říšský sněm. Nastoupil v prosinci 1848 místo Bartłomieje Pietrowského. Zastupoval volební obvod Vynnyky. Tehdy se uváděl coby zemědělec. Náležel ke sněmovní pravici.\n\nPatřil mezi rolnické poslance. Byl ukrajinské národnosti.\n"}
{"id": "1186954", "url": "https://cs.wikipedia.org/wiki?curid=1186954", "title": "Ann Powers", "text": "Ann Powers\n\nAnn Powers (* 4. února 1964) je americká hudební kritička a spisovatelka. Vyrůstala v Seattlu a studovala na San Francisco State University a Kalifornské univerzitě v Berkeley. Jejím manželem byl později novinář Eric Weisbard. Sama přispívala například do \"The New York Times\", \"The Village Voice\", \"Blender\" a \"Los Angeles Times\". Je spoluautorkou autobiografické knihy zpěvačky Tori Amos nazvané \"Piece by Piece\".\n"}
{"id": "1186955", "url": "https://cs.wikipedia.org/wiki?curid=1186955", "title": "Jan Sztorc", "text": "Jan Sztorc\n\nJan Sztorc, též Jan Storc, byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Johann Storc, hospodář v obci Łęki Dolne.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Pilzno. Tehdy se uváděl coby hospodář. Náležel ke sněmovní pravici.\n\nPatřil mezi polské rolnické poslance.\n"}
{"id": "1186956", "url": "https://cs.wikipedia.org/wiki?curid=1186956", "title": "Pepa Lábus", "text": "Pepa Lábus\n\nPepa Lábus (* 15. prosince 1968 Trutnov) je český zpěvák a kytarista. Svou kariéru zahájil v roce 1984 jako folkový hudebník. V roce 1996 vydal své první sólové album nazvané \"Morana\". Následujícího roku se k němu připojili houslista Slávek Forman a baskytarista Tomáš Nýdrle a začali vystupovat jako trio pod názvem Pepa Lábus a Spol. Jeho nejnovější album dostalo název \"Délka vteřiny\" a vyšlo roku 2012. Je rovněž textařem písní pro jiné interprety, jako je například Luboš Pospíšil. Rovněž je moderátorem na rozhlasové stanici Radio Beat.\n\n\n"}
{"id": "1186961", "url": "https://cs.wikipedia.org/wiki?curid=1186961", "title": "Kyrylo Vinkovskyj", "text": "Kyrylo Vinkovskyj\n\nKyrylo Maksym Vinkovskyj, cyrilicí Кирило Максим Вінковський (1809 – 2. února 1865 Vídeň-Josefstadt), byl rakouský úředník a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nMěl titul doktora práv. Roku 1849 se uvádí jako Cyrill Wienkowsky, fiskální adjunkt ve Lvově.\n\nBěhem revolučního roku 1848 se zapojil do veřejného dění. Byl členem výboru Ruskyj sobor (Руський Собор) ve Lvově, sdružujícího polonofilské rusínské osobnosti. Byl též členem sdružení Holovna ruska rada (Головна Руська Рада). Snažil se do haličské petice císaři vnést i zmínku o Rusínech, což narazilo na odpor Poláků. Byl tehdy členem organizace Stavropihijskyj instytut (Ставропігійський інститут). Ve volbách roku 1848 byl zvolen i na ústavodárný Říšský sněm. Zastupoval volební obvod Javoriv. Tehdy se uváděl coby fiskální adjunkt. Náležel ke sněmovní levici. Patřil mezi mezi ukrajinské poslance.\n\nZemřel v únoru 1865 ve věku 56 let na otok plic. Uvádí se jako Cyrill Wienkowski, c. k. finanční rada.\n"}
{"id": "1186962", "url": "https://cs.wikipedia.org/wiki?curid=1186962", "title": "Simon Price", "text": "Simon Price\n\nSimon Price (* 25. září 1967) je velšský novinář, spisovatel a diskžokej. Narodil se v Barry a docházel na místní školu Ysgol Gyfun y Barri. Později studoval francouzštinu a filozofii na University College London. Přispíval například do magazínů \"Melody Maker\" a \"The Independent\". Je autorem biografické knihy \"\" pojednávající o velšské rockové hudební skupině Manic Street Preachers. Je ateistou.\n\n"}
{"id": "1186964", "url": "https://cs.wikipedia.org/wiki?curid=1186964", "title": "Robin Pogrebin", "text": "Robin Pogrebin\n\nRobin Pogrebin (* 17. května 1965) je americká novinářka. Její matkou je novinářka a spisovatelka Letty Cottin Pogrebin, její dvojče Abigail Pogrebin je rovněž spisovatelkou. Studovala na Yaleově univerzitě a roku 1995 začala přispívat do \"The New York Times\". Rovněž přispívala do periodik \"New York Observer\", \"International Herald Tribune\", \"New York\", \"Vogue\" a dalších. Jejím manželem je Edward J. Klaris.\n"}
{"id": "1186967", "url": "https://cs.wikipedia.org/wiki?curid=1186967", "title": "Stanisław Waguza", "text": "Stanisław Waguza\n\nStanisław Waguza (1791 – 1862) byl rakouský politik polské národnosti z Haliče, během revolučního roku 1848 poslanec Říšského sněmu.\n\nByl advokátem. Bydlel v Tarnówě.\n\nBěhem revolučního roku 1848 se zapojil do veřejného dění. V doplňovacích volbách byl zvolen i na ústavodárný Říšský sněm. Zastupoval volební obvod Tarnów. Do parlamentu nastoupil v lednu 1849. Jenže vláda odmítla mandát uznat, protože město Tarnów již prý bylo v parlamentu zastoupeno a volby byly údajně vypsány neregulérně. Sněm pak na návrh poslance Wenzela Gustava Schopfa přijal rozhodnutí odepřít volbu.\n\nV roce 1862 je uváděn jako člen haličské zemské zemědělské společnosti. Zemřel roku 1862. Své jmění odkázal Jagellonské univerzitě. Byl pohřben na Rakowickém hřbitově v Krakově.\n"}
{"id": "1186968", "url": "https://cs.wikipedia.org/wiki?curid=1186968", "title": "Marc Hogan", "text": "Marc Hogan\n\nMarc Hogan (* 3. října 1981) je americký novinář. Studoval na Medill School of Journalism na Severozápadní univerzitě. Roku 2004 začal přispívat do internetového magazínu Pitchfork Media. Přispěl také do knihy \"The Pitchfork 500: Our Guide to the Greatest Songs from Punk to the Present\". Rovněž přispíval do dalších periodik, včetně \"Spin\", \"Paste\" a \"Chicago Tribune\". Jeho tvorbu ocenil i deník \"The New York Times\".\n"}
{"id": "1186969", "url": "https://cs.wikipedia.org/wiki?curid=1186969", "title": "Kazimierz Walczyk", "text": "Kazimierz Walczyk\n\nKazimierz Walczyk byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Kasimir Walczyk, hospodář v obci Góra Ropczycka.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Dębica. Tehdy se uváděl coby hospodář. Náležel ke sněmovní pravici.\n\nPatřil mezi polské rolnické poslance.\n"}
{"id": "1186970", "url": "https://cs.wikipedia.org/wiki?curid=1186970", "title": "Wojciech Wojtowicz", "text": "Wojciech Wojtowicz\n\nWojciech Wojtowicz byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Albert Woitowicz, hospodář v obci Delastowice.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Dąbrowa. Tehdy se uváděl coby zemědělec. Náležel ke sněmovní pravici.\n\nPatřil mezi polské rolnické poslance.\n"}
{"id": "1186972", "url": "https://cs.wikipedia.org/wiki?curid=1186972", "title": "Touch But Don't Look", "text": "Touch But Don't Look\n"}
{"id": "1186975", "url": "https://cs.wikipedia.org/wiki?curid=1186975", "title": "Józef Zajączkowski", "text": "Józef Zajączkowski\n\nJózef Zajączkowski byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Joseph von Zajączkowsky, \"Grenzkämmerer\" v obci Berežany.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Berežany. Tehdy se uváděl coby obecní komorník. Náležel ke sněmovní levici.\n"}
{"id": "1186995", "url": "https://cs.wikipedia.org/wiki?curid=1186995", "title": "Ned Raggett", "text": "Ned Raggett\n\nNed Raggett (* 2. března 1971 Bremerton, Washington) je americký hudební publicista. Jeho tvorba byla publikována v magazínech či internetových stránkách, jako byly Allmusic, \"OC Weekly\", \"Plan B\", The Quietus, \"Arthur\", Stylus, \"Careless Talk Costs Lives\", \"Seattle Weekly\" a Pitchfork Media. Raggett přispěl přibližně šesti tisíci recenzemi na Allmusic, včetně mnoha recenzí nezávislé hudby osmdesátých a počátku devadesátých let, stejně jako pozdější elektronická, psychedelická a metalová alba.\n\nRaggett také přispěl do knihy \"\".\n\nRaggett dříve také působil jako diskžokej na univerzitní rozhlasové stanici KUCI (UC Irvine). Za svou nejoblíbenější kapelu označil My Bloody Valentine. Rovněž vydal dvě alba mluveného slova, která nesla názvy \"Ned Raggett Reads the Almanac\" a \"Pi\", a občasně také nahrává a vystupuje s Gang Wizard.\n\n"}
{"id": "1187000", "url": "https://cs.wikipedia.org/wiki?curid=1187000", "title": "Prezident rady nad apelacemi", "text": "Prezident rady nad apelacemi\n\nPrezident rady nad apelacemi, často uváděn jen jako prezident nad apelacemi (německy \"Präsident des Appelationsgerichts in Böhmen\" nebo \"Appelationspräsident\", případně \"Appellationsgericht-Präsident\") stál v čele apelačního soudu (latinsky \"consilium apellationum\"), oficiálně rady nad apelacemi. Obnovené zřízení zemské (1627) ho zařadilo na osmé místo v kolegiu dvanácti nejvyšších zemských úřadů (\"beneficiarii supremi\") Českého království. Vybírán byl z panského stavu. \n\nApelační soud organizovaný na základě římského práva byl založen Ferdinandem I. (českým králem 1526–1564) po potlačení prvního stavovského protihabsburského povstání (1546–1547) dne 20. ledna 1548. Jednalo se o královský odvolací soud pro městské soudy a další soudy, proti jejichž rozsudkům se dalo odvolat (u zemských soudů příslušných pro šlechtickou obec možnost odvolání nebyla). Prezident i přísedící soudu (radové) byli placenými úředníky, proto soud mohl zasedat nepřetržitě. Všichni (prezident z panského stavu a 13 radů: dva páni, tři rytíři, 4 měšťané pražští a čtyři doktoři práva) byli jmenováni panovníkem. Radové byli vzdělanými právníky a tvořili plně byrokratický aparát. Prezidenti byli téměř výlučně jmenováni z řad vyšší šlechty, v předbělohorské době především z katolíků nebo alespoň loajálních evangelíků. Zpočátku se nejednalo o prestižní pozici, v pozdějším období hodnost prezidenta mohla znamenat slušné završení aristokratické kariéry. Obnovené zřízení zemské vydané pro Čechy v roce 1627 nahradilo ve sboru nejvyšších zemských úředníků zrušený úřad karlštejnského purkrabí (úřad zanikl v roce 1625) prezidentem nad apelacemi. Prezident rady nad apelacemi byl jmenován po roce 1627 pouze na pět let, přísahal králi, nikoliv také stavům, jak to bylo běžné u nejvyšších zemských úředníků v předbělohorské době. Do zániku místodržitelského kolegia v roce 1748 byl jedním z jeho jedenácti řádných členů. Ministerským nařízením z 6. dubna 1850 se z apelačního soudu stal \"vrchní zemský soud\" a nakonec jen \"vrchní soud\".\n\n\n\n\n"}
{"id": "1187006", "url": "https://cs.wikipedia.org/wiki?curid=1187006", "title": "World War Live: Battle of the Baltic Sea", "text": "World War Live: Battle of the Baltic Sea\n\nWorld War Live: Battle of the Baltic Sea je první koncertní album švédské powermetalové kapely Sabaton vydané 5. srpna 2011. Album vyšlo v podobě 2 CD a 2 DVD.\n\n\n\n\n\n\n"}
{"id": "1187007", "url": "https://cs.wikipedia.org/wiki?curid=1187007", "title": "Dorogomilovskaja (stanice metra v Moskvě)", "text": "Dorogomilovskaja (stanice metra v Moskvě)\n\nDorogomilovskaja (dřívější názvy: , \"Kutuzovskij prospekt\") je projektovaná stanice Kalininsko-Solncevské linky.\nStanice by měla být otevřena po roce 2020.\n\nNa náměstí Tarase Ševčenka byl demontován památník. V červnu 2012 začaly na povrchu v místě budoucí stanice přípravné práce a v podzemí probíhal geologický průzkum. Podle dřívějších odhadů měla být stanice otevřena koncem roku 2015, ale později se ukázalo, že takové plány byly spíše předběžnými odhady. Složitá výstavba ražené stanice a vysoké náklady na její vybudování způsobily odklad zahájení stavebních prací, které začaly až v roce 2015. Pro dělníky byly v červnu 2014 na náměstí Ukrajinského bulváru postaveny dvoupatrové ubytovací buňky, objevila se technika, byly dokončeny terénní úpravy, avšak budovaly se slepé koleje za stanicí Dělovoj centr.\n\nV plánu je vybudovat stanici podle typového projektu ve zlatočerném barevném ladění s jedním podzemním vestibulem.\nVe stadiu úvah je výstavba stanice Rossijskaja na Kolcevské lince, která bude přestupní na tuto stanici.\n\n"}
{"id": "1187008", "url": "https://cs.wikipedia.org/wiki?curid=1187008", "title": "Jindřichohradecký vikariát", "text": "Jindřichohradecký vikariát\n\nJindřichohradecký vikariát je jedním z deseti vikariátů českobudějovické diecéze. Tvoří jej 31 farností, v nichž působí 9 kněží a jeden jáhen. Okrskovým vikářem je P. Mgr. Ivo Prokop, administrátor v Jindřichově Hradci. Vikariátním sekretářem je P. PhDr. Mgr. Jozef Gumenický.\n\n"}
{"id": "1187012", "url": "https://cs.wikipedia.org/wiki?curid=1187012", "title": "Pavol Šafranko", "text": "Pavol Šafranko\n\nPavol Šafranko (* 16. listopadu 1994, Svidník, Slovensko) je slovenský fotbalový útočník a reprezentant, od léta 2017 hráč dánského klubu Aalborg BK. Jeho oblíbeným fotbalistou je portugalský reprezentant Cristiano Ronaldo.\n\nPavol Šafranko má 6 sourozenců, z nichž starší bratr Ján Šafranko hrával fotbal na Slovensku na ligové úrovni a působil i v zahraničí. Pochází z národnostní menšiny Rusínů, vyznává pravoslaví. Absolvoval gymnázium s maturitou, rok strávil na FTVŠ na Prešovské univerzitě v Prešove, ale studium nedokončil, protože kolidovalo s vrcholovou kopanou.\n\nŠafranko začal s fotbalem na hřišti své domovské obce Brusnica v okrese Stropkov. Po nástupu do základní školy pokračoval až do staršího dorostu v klubu MŠK Tesla Stropkov. V roce 2012 odešel do 1. FC Tatran Prešov, nejprve na hostování a o rok později na přestup. V dresu Tatranu debutoval v profesionálním fotbale. V září 2015 měl hostovat ve Spartaku Trnava, ale nakonec z toho sešlo.\n\nV lednu 2016 (kdy hrál Tatran druhou ligu) odešel na hostování do prvoligového týmu ŠPORT Podbrezová. Chtěl jej trenér Marek Fabuľa, který ho vedl v dorostu Tatranu. V Podbrezové strávil celý kalendářní rok 2016.\n\nV lednu 2017 přestoupil z Tatranu do DAC Dunajská Streda. V srpnu 2017 opět měnil adresu, po úspěšném vystoupení na evropském šampionátu U21 v Polsku se stěhoval do Dánska do klubu Aalborg BK. Zde se setkal s krajany Filipem Lesniakem a Jakubem Sylvestrem.\n\nPavol Šafranko se v roce 2015 stal členem slovenské mládežnické reprezentace U21.\nSe slovenskou „jedenadvacítkou“ slavil v říjnu 2016 postup na Mistrovství Evropy 2017 v Polsku.<br>\nTrenér Pavel Hapal jej zařadil v červnu 2017 do 23členné nominace na šampionát v Polsku. V úvodním střetnutí slovenského týmu v základní skupině A proti domácímu Polsku vstřelil vítězný gól na konečných 2:1. Slovensku těsně unikl postup do semifinále.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3) a byl i u vysoké prohry 0:6 12. ledna proti Švédsku.\n\n\n"}
{"id": "1187013", "url": "https://cs.wikipedia.org/wiki?curid=1187013", "title": "Metalus Hammerus Rex", "text": "Metalus Hammerus Rex\n\nMetalus Hammerus Rex je druhé kompilační album švédské powermetalové kapely Sabaton vydané 18. dubna 2012 přes nakladatelství Metal Hammer.\n\n\n\n"}
{"id": "1187016", "url": "https://cs.wikipedia.org/wiki?curid=1187016", "title": "Konstantin-Assen Bulharský", "text": "Konstantin-Assen Bulharský\n\nKonstantin-Assen Bulharský (* 5. prosince 1967, Madrid) je syn bývalého bulharského cara Simeona II. a jeho manželky Margarity Gómez-Acebo y Cejuela a kníže z Vidinu.\n\nNarodil se 5. prosince 1967 v Madridu jako syn bývalého bulharského cara Simeona II. a jeho manželky Margarity Gómez-Acebo y Cejuela. Studoval business ve Španělsku a na Kolumbijské univerzitě získal magisterský titul.\n\nDne 7. července 1994 se v Madridu oženil s Maríí Garcíou de la Rasilla y Gortázar, s dcerou Álvara Garcíi de la Rasilla y Pineda a jeho manželky Maríi de Gortázar e Ybarra která je dcerou Manuela Maríi de Gortázar y Landecho 9. hraběte ze Superundy. Spolu mají dvojčata:\n\nJe kmotrem infantky Sofie, dcery krále Filipa VI. Španělského.\n\nJe ředitelem Rothschild Bank pro Španělsko.\n"}
{"id": "1187017", "url": "https://cs.wikipedia.org/wiki?curid=1187017", "title": "Uroš Predić", "text": "Uroš Predić\n\nUroš Predić, srbsky \"Урош Предић\" (7. prosinec 1857, Orlovat – 12. únor 1953, Bělehrad) byl srbský realistický malíř. K jeho nejslavnějším obrazům patří \"Kosovská dívka\" z roku 1919, obraz, který asi nejčastěji ilustruje bitvu na Kosově poli. Byl též významným portrétistou, malířem ikon a žánrových obrazů.\n\nVystudoval Akademii výtvarných umění (\"Akademie der bildenden Künste\") ve Vídni, kde byl žákem Christiana Griepenkerla, v jehož ateliéru též od roku 1882 pracoval. Pod jeho vedením vytvořil také své první velké dílo, cyklus třinácti obrazů s mytologickými náměty pro budovu vídeňského parlamentu. Roku 1885 se vrátil do rodného Orlovatu, kde začal malovat obrazy vesničanů. Poté žil v Bělehradě, Novém Sadu a v městečku Stari Bečej. V roce 1888 měl v Bělehradě svou první výstavu. Roku 1904 patřil k zakladatelům umělecké společnosti Lada a stal se jejím prvním prezidentem. Stejně tomu bylo s Malířskou společností vzniklou v Bělehradě v roce 1919.\n"}
{"id": "1187018", "url": "https://cs.wikipedia.org/wiki?curid=1187018", "title": "Ladislav Kvasz", "text": "Ladislav Kvasz\n\nLadislav Kvasz (* 17. srpna 1962 Bratislava) je slovenský filozof, matematik a teoretik vědy působící v Praze.\n\nLadislav Kvasz vystudoval obor Teorie systémů na Fakultě matematiky, fyziky a informatiky Univerzity Komenského v Bratislavě. V roce 1995 pod vedením Miroslava Marcelliho obhájil na FF UK v Bratislavě doktorskou práci \"Klasifikácia vedeckých revolúcií\" v oboru filozofie. V roce 1998 se habilitoval s prací \"O revolúciách vo vede a ruptúrach v jazyku vedy\", docentem v oboru filozofie byl jmenován v následujícím roce. Druhou habilitaci (\"Analýza zmien jazyka pri rekonštrukcii historického vývinu matematiky\") obhájil v roce 2006 a v roce 2007 byl jmenovaný docentem matematiky. V roce 2010 byl jmenován profesorem Karlovy Univerzity v oboru didaktika matematiky. Dne 12. října 2016 mu byl AV ČR udělen titul doktora věd (DSc.).\n\nLadislav Kvasz působil na MFF UK v Bratislavě, v letech 2006–2011 jako ředitel Centra interdisciplinárnych štúdií na Filozofickej fakulte Katolíckej univerzity v Ružomberku. V současné době působí na Filosofickém ústavu AV ČR a Katedře matematiky a didaktiky matematiky PedF UK v Praze.\n\nNa rozdíl od tradičních filozofů vědy chápe Ladislav Kvasz vývoj matematiky jako řadu jazykových změn. V návaznosti na Gottloba Fregeho a Ludwiga Wittgensteina zaměřuje pozornost na historické proměny a identifikaci jejich základních typů:\n\n\nPrvní dva typy proměn jsou globální a v matematice se objevují zřídka. Reformulace je lokální a týká se často pouze jedné definice, teorému či axiomu.\n\nV roce 2010 obdržel Ladislav Kvasz Fernando Gil International Prize for the Philosophy of Science za knihu \"Patterns of Change\". \n\nMonografie\n\nOdborné články (výběr)\n\n"}
{"id": "1187021", "url": "https://cs.wikipedia.org/wiki?curid=1187021", "title": "Kalina Bulharská", "text": "Kalina Bulharská\n\nKalina Bulharská (* 19. ledna 1972, Madrid) je dcera bývalého bulharského cara Simeona II. a jeho manželky Margarity Gómez-Acebo y Cejuela a bulharská princezna.\n\nNarodila se 19. ledna 1972 v Madridu jako dcera bývalého bulharského cara Simeona II. a jeho manželky Margarity Gómez-Acebo y Cejuela. Středoškolské vzdělání získala ve Francii.\n\nDne 26. října 2002 se vdala za Antonia \"Kitín\" Muñoz y Valcárcel španělského humanistu. Svatba probíhala v katolickém duchu ale pár získal i pravoslavné požehnání. Spolu mají jednoho syna:\n\nJejí syn byl pojmenován po jeho dědečkovi caru Simeonovi II. a marockém králi Hasanovi II. (z důvodu přátelství s marockou královskou rodinou). Pokřtěn byl v Bulharské pravoslavné církvi. Jeho kmotry byli marocký král Muhammad VI. a princezna Irena Řecká a Dánská.\n"}
{"id": "1187023", "url": "https://cs.wikipedia.org/wiki?curid=1187023", "title": "SES-9", "text": "SES-9\n\nSES-9 je lucemburská geostacionární telekomunikační družice vyrobená společností Boeing Satellite Systems pro SES S.A. Po dosažení svého kýžené orbitálního slotu na 108,2° východní délky na geostacionární oběžné dráze Země bude poskytovat DTH (angl. direct-to-home, tedy rovnou do domu) telekomunikační služby pro asijské domácnosti, stejně tak jako obsluhovat námořní komunikaci pro plavidla v Indickém oceánu, a připojí se tak ke svým již umístěným předchůdcům od téhož operátora, satelitům NSS-11 a SES-7, s cílem je eventuálně nahradit.\n\nSES-9 byl uveden na přechodovou dráhu ke geostacionární dráze na ramenou nosné rakety Falcon 9 v1.1 FT společnosti SpaceX, sídlem v kalifornském Hawthornu. SES S.A. vysoce ocenilo flexibilitu SpaceX při plánování startu a aktuálně plánuje vynesení dalších čtyř satelitů na raketě Falcon 9 do vesmíru, a to konkrétně SES-10, SES-11, GOVSAT-1 a SES-14.\n\nRaketa Falcon 9 se po uvolnění druhého stupně se satelitem pokusila o experimentální dosednutí na automatické přistávací plošině v Atlantském oceáně. Kvůli vysoce energetickému profilu mise byl tento bohužel neúspěšný - raketa po složitém vstupu do atmosféry nestihla dostatečně zpomalit a netrefila střed lodě, způsobujíc dílčí poničení jejího trupu patrná z pozdějších fotografií plošiny po návratu do domovského Port Canaveral.\n"}
{"id": "1187024", "url": "https://cs.wikipedia.org/wiki?curid=1187024", "title": "B53", "text": "B53\n\nMk/B53 byla americká termonukleární zbraň z doby studené války. Se silou 9 megatun TNT byla nejsilnější zbraní amerického nukleárního arzenálu po termonukleární zbrani B41, která byla vyřazena v roce 1976.\n\nZákladem B53 byla hlavice W-53 používaná v raketách LGM-25C Titan II, které byly vyřazeny v roce 1987. Přestože před rokem 2010 nebyla v aktivní službě po mnoho let, bylo zachováno až 50 zbraní jako součást \"krycího\" podílu arzenálu Enduring Stockpile až do roku 2011, kdy byly všechny rozebrány. Poslední B53 byla rozebrána dne 25. října 2011, tedy rok před plánovaným termínem.\n\nPo její demontáži je další největší pumou v nukleárním arzenálu USA B83 se silou 1,2 megatun TNT.\n\nVývoj pumy byl zahájen v roce 1958. Dne 28. června 1958 byla testována první B53 v rámci operace Hardtack. V roce 1962 byla oficiálně přijata do výzbroje americké armády. Do roku 1965, kdy skončila výroba B53, bylo vyrobeno 340 kusů. Mohli jí nést bombardéry Boeing B-47 Stratojet, Boeing B-52 Stratofortress a Convair B-58 Hustler. B53 byla vybavena čtyřmi padáky (tři s plochou 13m a jeden s plochou 5m).\n\n"}
{"id": "1187026", "url": "https://cs.wikipedia.org/wiki?curid=1187026", "title": "Branson (Missouri)", "text": "Branson (Missouri)\n\nBranson je město v americkém státě Missouri, ležící v oblasti Ozark Plateau na řece White River. Podle odhadu z roku 2014 v něm žije 11 340 obyvatel. Město leží na dálnicích US Route 65 a Missouri Route 76, od roku 2009 má vlastní letiště.\n\nMěsto je pojmenováno podle prvního osadníka Reubena Bransona, který zde roku 1882 otevřel obchod a poštu. Nárůst osídlení souvisel s výstavbou přehrady Taneycomo s vodní elektrárnou a roku 1912 byl Branson povýšen na město. Je známý díky masové turistice, orientované především na rodiny s dětmi a na seniory. Atrakcí je nedaleká jeskyně Marvel Cave a westernové městečko Silver Dollar City. Od šedesátých let 20. století rostly v centru Bransonu zábavní podniky, které daly městu přezdívku \"Las Vegas of the Ozarks\". Nachází se zde největší muzeum hraček na světě, muzeum voskových figurín, replika \"Titanic\"u, akvapark, návštěvníci se mohou projet historickou železnicí nebo obojživelným vozidlem, případně navštívit některé z četných vinařství v okolí, nabízejících prohlídku s degustací. Ve městě funguje okolo padesáti divadelních budov, které pojmou naráz víc diváků než celá Broadway. Své živé show zde měli Andy Williams, Dolly Partonová, Tennessee Ernie Ford, Waylon Jennings a další umělci.\n\nMěsto bylo vážně poničeno tornádem, k němuž došlo na přestupný den 29. února 2012.\n\nHarold Bell Wright popsal život v Bransonu a okolí na přelomu 19. a 20. století v románu \"The Shepherd of the Hills\", který byl v roce 1941 zfilmován s Johnem Waynem v hlavní roli. V Bransonu se odehrává část dílů seriálu \"Simpsonovi\" nazvaných Bart na cestě a Stařec a hoře, obsahujících ironické narážky na skutečnost, že ve zdejších show vystupují zpravidla umělci, kteří již mají zenit popularity za sebou.\n\n"}
{"id": "1187031", "url": "https://cs.wikipedia.org/wiki?curid=1187031", "title": "Zvonimir Rogoz", "text": "Zvonimir Rogoz\n\nZvonimir Rogoz (10. října 1887, Záhřeb, Jugoslávie – 6. února 1988, Záhřeb) byl chorvatský herec a režisér působící mnoho let v Československu.\n\nStudoval na dramatické škole V. E. Frühmanna ve Vídni a v sezóně 1907/1908 působil v Národním divadle v Záhřebu. Následně působil až do roku 1919 v různých jugoslávských divadlech. V letech 1919–1929 byl členem Národního divadla v Lublani . \n\nV letech 1927 a 1929 pohostinsky vystoupil v pražském Národním divadle na pozvání K. H. Hilara. Od roku 1929 byl v Národním divadle v angažmá a to až do května 1945. Působil zde jako herec (v téměř 120 rolích) i jako režisér. V sezóně 1945/1946 nastoupil v divadle v Českých Budějovicích jako herec a režisér a v sezóně 1947/1948 v divadle v Kladně. Sezónu 1949/1950 strávil v divadle v Hradci Králové. \n\nV roce 1951 se vrátil do Jugoslávie a pracoval jako herec a režisér v Národním divadle v Záhřebu. V roce 1956 přešel do divadla Branka Gavelly. Současně pedagogicky působil na Akademii pro divadelní a filmové umění v Záhřebu. \n\nKromě divadla vystupoval od roku 1930 také v řadě filmů.\n\nByl otcem herečky Libuše Rogozové, která v pražském Národním divadle vystupovala v letech 1942–1944, v některých hrách i se svým otcem.\n\n\n\n\n\n\n"}
{"id": "1187032", "url": "https://cs.wikipedia.org/wiki?curid=1187032", "title": "Liga Dominicana de Fútbol", "text": "Liga Dominicana de Fútbol\n\nLiga Dominicana de Fútbol (LDF) je první profesionální fotbalová liga v Dominikánské republice založená v březnu 2015. Předtím se hrály na území Dominikánské republiky různé neprofesionální soutěže, např. Liga Mayor či Campeonato Nacional. \n\nV první sezóně 2015 soutěžilo o titul 10 týmů: Atlántico FC, Atlético de San Cristobal, Atlético Vega Real, Barcelona Atlético, Bauger FC, Cibao FC, Delfines del Este FC, Moca FC, CA Pantoja a Universidad Dominicana O&M.\n\nZdroj:\n\n"}
{"id": "1187034", "url": "https://cs.wikipedia.org/wiki?curid=1187034", "title": "Rob Jovanovic", "text": "Rob Jovanovic\n\nRob Jovanovic (* 1969) je americký spisovatel. Je například autorem knih ' o skupině The Kinks, a ' o zpěvačce Kate Bush a \"\" o kapele Pavement. Dále je autorem biografických knih o skupině Big Star, hudebnících Beckovi a Richey Edwardsovi či zpěvácích Georgi Michaelovi a Michaelu Stipeovi. V češtině vyšly knihy \"Velvet Underground pod slupkou\" (Pragma, 2012, původně 2010) a \"Nirvana: Historie nahrávek\" (Volvox Globator, 2014, původně 2007).\n\n"}
{"id": "1187036", "url": "https://cs.wikipedia.org/wiki?curid=1187036", "title": "Johnny Gaudreau", "text": "Johnny Gaudreau\n\nJohn Michael \"Johnny\" Gaudreau (* 13. srpna 1993, Salem, New Jersey) je americký hokejový útočník v současné době působící v zámořské NHL, kde nastupuje za tým Calgary Flames.\n\nV letech 2011–14 hrál za Boston College Eagles v I. divizi NCAA. V roce 2014 byl draftován Flames ve 4. kole z celkového 104. místa. Přezdívá se mu \"Johnny hokej\" díky jeho technické zdatnosti. V roce 2014 se stal vítězem Hobey Baker Memorial Award jako nejlepší hráč NCAA. Během jeho první sezóny v NHL (2014–15) byl vybrán do NHL All-Star Game 2015. V roce 2015 se stal finalistou Calder Memorial Trophy pro nejlepšího nováčka ligy. S Calgary Flames se 11.10.2016 dohodl na šestiletém kontraktu v hodnotě 40,5 milionu dolarů.\n\nV roce 2013 byl vybrán, aby reprezentoval Spojené státy na Mistrovství světa juniorů v ledním hokeji 2013. Svými sedmi góly výrazně pomohl USA k zisku zlatých medailí. Zvýraznil se především ve čtvrtfinálovém souboji s Českou republikou, ve kterém vstřelil hattrick. V semifinále proti Kanadě pak přidal další dva góly. Byl zvolen do turnajového All Star týmu.\n\nV roce 2014 byl jmenován do hlavního týmu USA na Mistrovství světa v běloruském Minsku. Svůj první gól za seniory vstřelil hned v prvním zápase proti domácímu výběru Běloruska, přičemž přidal ještě dvě asistence. I když tým USA vyřadila ve čtvrtfinále Česká republika, Gaudreau skončil v bodování desátý se dvěma brankami a osmi asistencemi.\n\nDne 2. března 2016 jej kanadský trenér Todd McLellan zařadil na svou soupisku Výběru severoamerických hráčů do 23 let pro Světový pohár v ledním hokeji 2016 v Torontu. S týmem obsadil konečné 5. místo, když nedokázali postoupit ze skupiny. Na turnaji zaznamenal ve třech odehraných utkáních čtyři kanadské body za 2 branky a 2 asistence.\n\n\n"}
{"id": "1187039", "url": "https://cs.wikipedia.org/wiki?curid=1187039", "title": "Dave Thompson", "text": "Dave Thompson\n\nDave Thompson (* 4. ledna 1960) je anglický spisovatel, autor více než stovky titulů, které se z velké části zabývají rockovou a popovou hudbou, ale také filmem, sportem, filatelií, numismatikou a erotikou.\n\nNarodil se v Devonu a v sedmdesátých letech psal a vydával fanzin zabývající se punkrockem. V osmdesátých letech byl zaměstnán společností Northern & Shell podnikatele Richarda Desmonda v London Docklands. Roku 1989 se přestěhoval do Spojených států amerických. Thompson pravidelně psal do časopisů, jako byly \"Melody Maker\", \"Rolling Stone\", \"Mojo\", \"Q\", \"Goldmine\" a \"Record Collector\", stejně jako do internetové encyklopedie \"All Music Guide\". \n\nSvou první kniha, která dostala název \"U2: Stories for Boys\" (Plexus, 1985), byla první biografií irské skupiny U2. Další knihy pojednávají o skupinách, jako jsou Depeche Mode, Red Hot Chili Peppers, Phish, ZZ Top a Simple Minds. Dále napsal například knihu \"'The Psychedelic Furs: Beautiful Chaos\" o kapele The Psychedelic Furs, a napsal životopisy dalších hudebníků a kapel, mezi něž patřá i Kurt Cobain, Deep Purple a Genesis. Thompson se rovněž značně zabýval životem anglického zpěváka Davida Bowieho, napsal o něm knihy: \"Moonage Daydream\" (1987) a \"Hallo Spaceboy\" (2006), stejně jako and the zpoloviny smyšlenou \"To Major Tom\" (2000). Jeho kniha \"\" vyšla v roce 2007 2007.\n\n"}
{"id": "1187040", "url": "https://cs.wikipedia.org/wiki?curid=1187040", "title": "Swedish Empire Live", "text": "Swedish Empire Live\n\nSwedish Empire Live je druhé koncertní album švédské powermetalové kapely Sabaton vydané 20. září 2013. Na albu jsou záznamy ze 4 show, včetně vystoupení kapely na Woodstock festivalu v roce 2012. Earbook edice obsahuje 2 Blu-Ray, 2 DVD, 1 CD, bonusové DVD a 48 stránkový earbook.\n\nWoodstock Festival (Polsko)\n\nSwedish Empire Tour\n\nGothenburg (Německo)\n\nOberhausen (Německo)\n\nLondýn (Spojené království)\n\nVideoklipy\n\nWoodstock Festival (Polsko)\n\n\n"}
{"id": "1187043", "url": "https://cs.wikipedia.org/wiki?curid=1187043", "title": "CA Pantoja", "text": "CA Pantoja\n\nClub Atlético Pantoja je fotbalový klub z Dominikánské republiky založený roku 2000 ve městě Santo Domingo pod názvem Deportivo Pantoja Fútbol Club.\nV sezóně 2016 hraje dominikánskou profesionální ligu Liga Dominicana de Fútbol, v níž se stal v sezóně 2015 historicky prvním vítězem.\n\n\n\n"}
{"id": "1187044", "url": "https://cs.wikipedia.org/wiki?curid=1187044", "title": "Heřmánci", "text": "Heřmánci\n\nHeřmánci je československý televizní seriál pro mládež režisérky Věry Jordánové z roku 1990.\n\n\n\n"}
{"id": "1187054", "url": "https://cs.wikipedia.org/wiki?curid=1187054", "title": "Petr Ferenc", "text": "Petr Ferenc\n\nPetr Ferenc je český hudebník (turntablista, tj. hráč na gramofony), hudební publicista a překladatel. Je zakladatelem hudebního projektu Birds Build Nests Underground a spolu s Tomášem Procházkou působil v duu Radio Royal. Dále založil internetové stránky zaměřené na improvizační hudbu (Wakushoppu). Rovněž přeložil knihu \"\" od amerického spisovatele Richieho Unterbergera. S8m je autorem knihy \"Hudba, která si neříká krautrock\" o německé rockové scéně zvané krautrock.\n"}
{"id": "1187071", "url": "https://cs.wikipedia.org/wiki?curid=1187071", "title": "Heroes on Tour", "text": "Heroes on Tour\n\nHeroes On Tour je třetí koncertní album švédské power metalové kapely Sabaton vydané 4. března 2016. Na albu je záznam z turné k albu Heroes, konkrétně vystoupení na německém Wackenu a ve švédském Falunu. Součástí balení je i vystoupení kapely s Českým symfonickým orchcestrem Praha.\n\nWacken Open Air (Německo)\n\nBonus\n\nFalun (Švédsko)\n\nWacken Open Air (Německo)\n\n"}
{"id": "1187088", "url": "https://cs.wikipedia.org/wiki?curid=1187088", "title": "Miami New Times", "text": "Miami New Times\n\nMiami New Times je bezplatný týdeník publikovaný v Miami, který je distribuován každý čtvrtek. Sídlí v miamském obvodu Wynwood Art District. Magazín v roce 1987 získala společnost Village Voice Media (New Times Media). Tehdy se jednalo o čtrnáctidenní noviny nazvané \"Wave\". Roku 2010 byl editorem týdeníků Chuck Strouse, dřívější reportér \"Miami Herald\". Noviny získaly řadu ocenění, včetně prvního místa v mezi týdeníky od Investigative Reporters and Editors (2008) za článek o Julii Tuttle Causeway. Mezi dřívější přispěvatele do \"Miami New Times\" patřili například Steve Almond, Pete Collins, Jim DeFede, Ben Greenman, Robert Andrew Powell, Sean Rowe a Kirk Semple.\n\n"}
{"id": "1187089", "url": "https://cs.wikipedia.org/wiki?curid=1187089", "title": "298 (číslo)", "text": "298 (číslo)\n\nDvě stě devadesát osm je přirozené číslo, které následuje po čísle dvě stě devadesát sedm a předchází číslu dvě stě devadesát devět. Římskými číslicemi se zapisuje CCXCVIII.\n\n\nSilnice II/298 je česká silnice II. třídy vedoucí na trase Sezemice – Býšť – Třebechovice pod Orebem – Opočno – Dobruška – II/285\n\n\n"}
{"id": "1187093", "url": "https://cs.wikipedia.org/wiki?curid=1187093", "title": "Attero Dominatus &amp; Primo Victoria Sampler", "text": "Attero Dominatus &amp; Primo Victoria Sampler\n\nAttero Dominatus & Primo Victoria Sampler je první EP švédské power metalové kapely Sabaton vydaný 1. ledna 2007. Extended play obsahuje některé písně z alba Attero Dominatus a Primo Victoria.\n\n\n\n"}
{"id": "1187094", "url": "https://cs.wikipedia.org/wiki?curid=1187094", "title": "299 (číslo)", "text": "299 (číslo)\n\nDvě stě devadesát devět je přirozené číslo, které následuje po čísle dvě stě devadesát osm a předchází číslu tři sta. Římskými číslicemi se zapisuje CCXCIX.\n\n\nSilnice II/299 je česká silnice II. třídy vedoucí na traseTřebechovice pod Orebem – Libřice \"peáž se silnicí I/294\" – Jaroměř \"peáž se silnicí I/37\" - Choustníkovo Hradiště – Dvůr Králové nad Labem – Horní Debrné\n\n\n"}
{"id": "1187095", "url": "https://cs.wikipedia.org/wiki?curid=1187095", "title": "Francis Koné", "text": "Francis Koné\n\nFrancis Kouassi Koné (* 20. listopadu 1990 nebo 22. listopadu 1990, Bondoukou, Pobřeží slonoviny) je fotbalový útočník z Pobřeží slonoviny a reprezentant Toga (po matce má občanství Toga). Od července 2017 je hráčem klubu FC Zbrojovka Brno. Jeho oblíbenými hráči jsou Emmanuel Adebayor a Ronaldo. Jeho mladší bratr hraje také fotbal, na postu defenzivního záložníka.\n\nNa klubové úrovni působil mimo Pobřeží slonoviny v Thajsku, Ománu, Portugalsku, Maďarsku a České republice.\n\n\nFrancis Koné se představil agentům díky zápasu reprezentantů Pobřeží slonoviny s místními profesionály. Dostal nabídku na angažmá v Thajsku, kde vystřídal celkem tři kluby a ve třetím roce svého působení se stal nejlepším cizincem nejvyšší ligy Thai League.\nNásledovalo angažmá v ománském klubu Al-Musannah SC, z něhož po půl roce odešel do Evropy do portugalského SC Olhanense. Zde příliš nehrál, a tak se po dalším půl roce vrátil do Al-Musannah SC, kde působil až do konce roku 2014. V lednu 2015 byl na zkoušce v českém klubu FK Jablonec.\nOd února do června 2015 působil v maďarském mužstvu Honvéd Budapešť, kde odehrál 5 utkání a jednou skóroval.\n\nV červenci 2015 byl na testech v moravském klubu 1. FC Slovácko, kde zaujal trenéra Svatopluka Habance, jenž v něm viděl budoucí náhradu za útočníka Libora Doška, chystajícího se ukončit profesionální kariéru. Koné dostal smlouvu na tři roky již po prvním přípravném zápase proti MFK OKD Karviná, v něm vstřelil jeden gól a další dva připravil. V 1. české lize debutoval 7. listopadu 2015 v regionálním derby na stadionu Letná proti FC Fastav Zlín (porážka 1:2, odehrál 7 minut). První ligový gól si připsal 27. února 2016 na domácím hřišti proti FC Vysočina Jihlava (výhra 3:1), šlo o vítězný gól. Po něm na hřišti zasalutoval ve stylu Jaromíra Jágra, ačkoli o této souvislosti s českým hokejistou netušil. Vítěznou branku zaznamenal i v ligovém střetnutí 2. dubna 2016 proti AC Sparta Praha (výhra 2:0). Pro Slovácko to bylo přerušení 16zápasové série porážek v lize s tímto soupeřem (10 a půl roku).\n\n25. února 2017 se v ligovém utkání Bohemians 1905–1. FC Slovácko (remíza 0:0) tvrdě střetli brankář pražského klubu Martin Berkovec se spoluhráčem Danielem Krchem. Koné neváhal a brankáři Bohemians pohotově poskytl první pomoc. Trenér Bohemians Miroslav Koubek po utkání řekl: \"„Dal bych sportovní stránku stranou a chtěl bych poděkovat Konému, který poskytl první pomoc. V situaci se zachoval velice profesionálně, znalý první pomoci mu vytáhl zapadlý jazyk. Z mého pohledu to celé utkání předčilo.“\" Obdobně reagoval i asistent hostujícího trenéra Michal Kordula. Koné dle vlastních slov byl v minulosti již několikrát svědkem obdobné situace, proto věděl, co je třeba okamžitě udělat. V červenci 2017 však ve Slovácku skončil, neboť mu byl vytýkán nedostatek profesionálního přístupu k fotbalu (pozdní příjezdy z dovolené atd.). V říjnu 2017 byl na předávání cen FIFA oceněn v nepřítomnosti za záchranu života cenou FIFA Fair play Award.\n\nJeště v červenci 2017 se dohodl na dvouleté smlouvě s ligovým konkurentem Slovácka, týmem FC Zbrojovka Brno. Zde se opět sešel s koučem Svatoplukem Habancem, který jej dříve angažoval ve Slovácku.\n\nKoné dostal nabídku reprezentovat Togo během angažmá v ománském klubu Al-Musannah SC, tip na něj dostali odpovědní lidé z vedení národního týmu Toga od francouzského kouče Paula Le Guena, tou dobou hlavního trenéra ománské fotbalové reprezentace. V A-mužstvu Toga debutoval 14. června 2013 v kvalifikačním utkání proti reprezentaci Libye (prohra 0:2).\n\n"}
{"id": "1187096", "url": "https://cs.wikipedia.org/wiki?curid=1187096", "title": "Spin (časopis)", "text": "Spin (časopis)\n\nSpin byl americký hudební časopis. Založil jej v roce 1985 Bob Guccione, Jr. Časopis se ve fyzické podobě přestal prodávat v roce 2012, avšak zůstal aktivní jako e-zin. Již na počátku byl časopis známý svým širokým zaměřením, zabýval se univerzitním rockem, stejně jako právě se rozšiřujícím hip hopem. Na titulních stranách magazín uváděl méně známé, nové interprety (Run-D.M.C., Eurythmics, Beastie Boys). Roku 1995 vydal časopis rozsáhlou knihu \"Spin Alternative Record Guide\".\n\n"}
{"id": "1187098", "url": "https://cs.wikipedia.org/wiki?curid=1187098", "title": "Angara 1.2PP", "text": "Angara 1.2PP\n\nNosič Angara 1.2PP (Rusky:Ангара 1.2 первый полет\";\" myšleno \"Angara 1.2 první let\") byla verze ruského nosiče Angara určená pro úvodní let. Tento let byl 9. července 2014 úspěšně proveden.\n\nUnikátní konfigurace složená z částí pocházejících z nosičů Angara 1.2 a Angara A5, suborbitální mise poskytující letové testy oběma novým stupňům vyvinutých pro raketu před jejím rutinním používáním.\n\nOproti těžkým verzím, jako jsou Angara 3 a Angara 5, mají verze nosičů Angara 1.2 osazena křidélka pro řízení rotace kolem podélné osy (spin). Toto je důležité například proto, aby dodávka paliva byla plynulá a bylo využito všechno palivo. Problémy vzniklé takovouto neplánovanou rotací okolo podélné osy byly příčinou problémů rané verze nosiče Ariane 5 (druhý let).\n\nAngara je první nový nosič vyvinutý Ruskem od konce Sovětského svazu. Je určený pro nahrazení několika starších nosičů zahrnujících Proton-M, Zenit a Rokot, jako i zajistit Rusku nezávislý přístup na geosynchronní dráhu z kosmodromu Plesetsk. Vývoj nosiče Angara byl zahájen v roce 1992.\n\nNosič Angara 1.2PP představují dva Univerzální raketové moduly, za prvé URM-1 prvního stupně a za druhé URM-2 druhého stupně. Ačkoli šlo o první plnou, letovou vezi nosiče Angara, tři modifikované stupně URM-1 byly předtím použity v letech Naro-1; společného projektu Ruska a Jižní Koreje. Byl to také první let plnohodnotného motoru RD-191; Naro byl vypouštěn za použití slabší varianty RD-191, motoru RD-151. Tento let byl první také pro URM-2, i když motor RD-0124A je téměř shodný s motorem RD-0124 používaném v nosičích Sojuz 2.1b a Sojuz 2.1v.\n\nKonfigurace použitá pro let nosiče Angara 1.2PP, byla unikátní pro tuto misi. Orbitální lety tohoto druhého stupně URM-2 budou používány pouze spolu s nosičem Angara A5, který bude mít čtyři další boostery URM-1 pro poskytnutí přídavného tahu. Běžné nosiče Angara 1.2 budou používat modifikovaný stupeň Blok-I který je také používaný nosiči Sojuz 2.1b a Sojuz 2.1v.\n\nAngara 1.2PP byla vypuštěna ve 12:00 UTC (16:00 místního času) 9. července 2014. Letěla z vypouštěcího zařízení Site 35/1 na kosmodromu Plesetsk východní suborbitální trajektorií přes severní Rusko a Barentsovo moře na 5700kilometrů vzdálený zkušební polygon Kura, kde 22minut trvající let ukončil dopadem do plánované oblasti. Lety z Plesetska na polygon Kura jsou také používané pro ruské testy vojenských raket, protože tato dráha umožňuje sledování raket po celou dobu jejich letu. Krátce po letu ruská armáda potvrdila, že let proběhl úspěšně.\n\nDřívější pokus o vypuštění tohoto nosiče byl proveden 27. června; přesto, tento let byl stornován v posledních chvílích odpočítávání. Tento let, který byl plánován na 11:15, byl odvolán 79 vteřin před startem, po problémech s čerpadlem způsobených ztrátou tlaku okysličovadla. Tento nosič byl následně odstraněn z vypouštěcího zařízení a vrácen do svého hangáru na opravu.\n\n\n"}
{"id": "1187101", "url": "https://cs.wikipedia.org/wiki?curid=1187101", "title": "300 (číslo)", "text": "300 (číslo)\n\nTři sta je přirozené číslo, které následuje po čísle dvě stě devadesát devět a předchází číslu tři sta jedna. Římskými číslicemi se zapisuje CCC. Tutéž číselnou hodnotu má i hebrejské písmeno šin.\n\n\nSilnice II/300 je česká silnice II. třídy vedoucí na trase Hořice – Miletín – Dvůr Králové nad Labem – silnice I/37 \"přerušení\" silnice I/14 – Žacléř – Královec\n\n\n"}
{"id": "1187102", "url": "https://cs.wikipedia.org/wiki?curid=1187102", "title": "Seznam alternativních distribucí Androidu", "text": "Seznam alternativních distribucí Androidu\n\nToto je nekompletní seznam významných alternativních distribucí (custom ROM, alternativního firmware) operačního systému Android.\n\nSeznam neobsahuje distribuce, které jsou předinstalované na zařízení (stock ROM) nebo jejich modifikace.\n"}
{"id": "1187108", "url": "https://cs.wikipedia.org/wiki?curid=1187108", "title": "Antonín Vojáček", "text": "Antonín Vojáček\n\nAntonín Vojáček, též Anton Vojáček nebo Wojáček (1. září 1819 Mitrov – 7. ledna 1900 Březnice), byl rakouský soudce a politik české národnosti z Čech, v 60. letech 19. století poslanec Českého zemského sněmu.\n\nPocházel z české rodiny. Vystudoval německé školy, ale byl uvědomělým Čechem. Vystudoval práva, složil soudcovské zkoušky. Jako soudní úředník působil v Poličce, Táboře, Příbrami a Jindřichově Hradci. Působil jako asesor magistrátu v Kolíně. Roku 1855 se stal adjunktem u okresního soudu v Počátkách. Byl přísedícím vyvazovací komise. Roku 1861 nastoupil do funkce substituta (zástupce) státního návladního v Českých Budějovicích. Později byl radou krajského soudu v Jičíně a nakonec radou vrchního zemského soudu v Praze, kde setrval do roku 1887. Po odchodu na penzi se usadil v Březnici.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Jindřichův Hradec, Bystřice. Na mandát rezignoval v listopadu 1866.\n\nZemřel v lednu 1900 ve věku 81 let.\n"}
{"id": "1187109", "url": "https://cs.wikipedia.org/wiki?curid=1187109", "title": "Studie v růžové", "text": "Studie v růžové\n\n„Studie v růžové“ (v anglickém originále „A Study in Pink“) je první díl televizního seriálu \"Sherlock\". Poprvé byl vysílán 25. července 2010 na BBC One a BBC HD. Je volně založený na první povídce o Sherlocku Holmesovi, \"Studii v šarlatové\".\n\nEpizoda byla napsána Stevenem Moffatem, který se podílel na vytvoření seriálu. Původně byl natočen režisérem Cokym Giedroycem 60minutový pilot. BBC se ho však rozhodla nevysílat a objednala sérii tří 90minutových epizod. Tuto druhou verzi dílu režíroval Paul McGuigan.\n\nAutory hudby jsou David Arnold a Michael Price.\n\nJohn Watson (Martin Freeman), armádní lékař zraněný v Afghánistánu, potkává Sherlocka Holmese (Benedict Cumberbatch), který hledá spolubydlícího do bytu 221B na Baker Street, vlastní ho bytná paní Hudsonová (Una Stubbs). Policie, vedená inspektorem Lestradem (Rupert Graves), je zmatená podivnou sérií úmrtí. Sherlock je popisuje jako „sériové sebevraždy”. Na posledním místě činu po sobě oběť, Jennifer Wilsonová oblečená celá v růžovém, zanechá zprávu. Na podlaze je vyškrábaný nápis „Rache”. Sherlock vydedukuje, že oběť je z města, žila v nešťastném manželství, pracovala v médiích a před smrtí nestihla dopsat jméno „Rachel”. Na její noze jsou šmouhy od bláta, které odlétalo od kufru, jenž táhla za sebou. Policie, ale žádný kufr nenašla. Sherlock ho později objeví schovaný v nedalekém kontejneru na odpadky. John je mezitím odvezen do prázdného skladiště, kde se setkává s mužem, který o sobě tvrdí, že je Sherlockův „úhlavní nepřítel”. Neznámý mu nabídne peníze za špehování Sherlocka, ale John odmítá. Vrací se na Baker Street, Sherlock ho požádá, aby poslal zprávu na ztracený mobil oběti, v naději, že vrah udělá další krok. Při čekání v místní restauraci si Sherlock všimne podezřelého taxíku. Začne ho pronásledovat, nakonec ho i předběhne díky svým rozsáhlým znalostem Londýna. Když taxík zastaví zjistí, že cestující má dokonalé alibi, je to turista ze Severní Ameriky, který právě přijel do Anglie. Inspektor Lestrade věří, že Sherlock zadržuje důkazy. Nechá prohledat jeho byt za záminkou protidrogového tažení. Sherlock předpokládá, že „Rachel” je e-mailové heslo Wilsonové. Oběť nechala svůj mobil u vraha, aby mohl být vysledovaný pomocí GPS. John zaznamená, že GPS signál vychází z jejich domu. V tom přijde paní Hudsonová a řekne Sherlockovi, že na něho před domem čeká taxík. Venku se taxikář (Phil Davis) přizná k vraždám, ale tvrdí, že ke svým obětem jenom mluví a oni se zabijí sami. Odveze Sherlocka do klidné budovy. Ukáže mu dvě lahvičky, obě obsahují totožnou pilulku. Jedna z nich je neškodná, druhá otrávená. Vysvětluje, že své oběti vyzve, aby si vybrali, kterou pilulku spolknou a on si vezme tu druhou. Pokud si odmítnou vybrat, zastřelí je. Sherlock příjde na to, že taxikář je odcizený otec a před třemi roky mu bylo řečeno, že umírá. Vrah přizná, že ho kontaktoval Sherlockův „fanoušek” a platil mu za každou vraždu, aby měl peníze pro své dítě. Sherlock už chce odejít, ale taxikář mu dá znovu na výběr mezi pilulkami. John mezitím vysleduje GPS signál vycházející z vrahova auto, kam Jennifer Wilsonová chytře schovala svůj mobil. Přes okno ve vedlejší budově John střelí vraha, protože si vidí, že Sherlock je v ohrožení. Ten se ptá umírajícího taxikáře, kdo je jeho „fanoušek”. Vrah prozrazuje jméno “Moriarty”. Policie přijíždí, Sherlockovi dojde, že střelcem je John a řekne Lestradovi, aby všechno ignoroval. Když Sherlock a John opouští místo činu, narazí na muže, který Johna dříve unesl. Ukáže se, že to je Sherlockův starší bratr Mycroft Holmes (Mark Gatiss).\n\n"}
{"id": "1187111", "url": "https://cs.wikipedia.org/wiki?curid=1187111", "title": "Jim Marshall (fotograf)", "text": "Jim Marshall (fotograf)\n\nJames Joseph Marshall (3. února 1936 Chicago - 24. března 2010 New York) byl americký fotograf, známý především svými fotografiemi jazzových a rockových hudebníků šedesátých a sedmdesátých let, mezi které patřily například skupiny The Beatles nebo The Rolling Stones. Byl fotografem festivalů v Newportu či ve Woodstocku.\n\nNarodil se v Chicagu. Rodina se v roce 1938 přestěhovala do San Francisca.\n\nV roce 1959 si koupil svůj první fotoaparát Leica M2. V roce 1960 jej požádal saxofonista John Coltrane, aby jej svezl autem. Jim toho využil a naoplátku Coltrana požádal o dovolení jej fotografovat. Tyto snímky upoutaly pozornost tisku a zahájily jeho kariéru. V roce 1962 se přestěhoval do New Yorku, kde fotografoval pro nahrávací studia CBS (Columbia), Atlantic a ABC. V roce 1964 dokumentoval folkový festival v Newportu. Po dvou letech se odstěhoval z New Yorku zpět do San Francisca. Zde systematicky fotografoval ve čtvrti Haight - Ashbury komunitu hippies. Uvádí se, že zde pořídil více než 100 000 snímků.\n\nDne 29. srpna 1966 fotografoval poslední oficiální koncert Beatles v Candlestick Park, San Francisco. Jako jedinný fotograf měl přístup i do zákulisí. \n\nV roce 1969 fotografoval hudební festival ve Woodstocku a Johnnyho Cashe během nahrávání ve věznici San Quentin.\n\nV letech 1972 a 1975 fotografoval skupinu Rolling Stones na jejich turné po Spojených státech.\n\nJe autorem portrétů a reportážních fotografií nejpřednějších hvězd jazzu, rocku i folku své doby.\n\n\n\n\n"}
{"id": "1187113", "url": "https://cs.wikipedia.org/wiki?curid=1187113", "title": "Jan Vaníček", "text": "Jan Vaníček\n\nJan Vaníček (22. února 1840 Netolice – 12. října 1913) byl rakouský právník a politik české národnosti z Čech, v 2. polovině 19. století poslanec Českého zemského sněmu.\n\nStudoval práva na Vídeňské univerzitě. Roku 1864 získal titul doktora práv na Karlo-Ferdinandově univerzitě v Praze. Od roku 1872 byl advokátem v Praze. Zaměřoval se na šlechtickou klientelu. Byl členem disciplinární rady pro advokáty a kandidáty advokacie. Byl také velkostatkářem. Patřily mu statky Navarov a Lstiboř.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Vimperk, Volyně. Získal podporu veškerých volebních sborů. Do sněmu se vrátil v zemských volbách v Čechách roku 1872, nyní za obvod Prachatice, Netolice v kurii venkovských obcí. Mandát zde obhájil i v zemských volbách v Čechách roku 1878. Byl tehdy uváděn jako člen staročeské strany.\n\nZemřel v říjnu 1913. Jeho tělo bylo zpopelněno v Žitavě.\n"}
{"id": "1187114", "url": "https://cs.wikipedia.org/wiki?curid=1187114", "title": "Die Wacht am Rhein", "text": "Die Wacht am Rhein\n\nDie Wacht am Rhein ( \"Stráž na Rýně\") je německá politická nacionalistická píseň, která plnila od roku 1871 v Německé říši roli neoficiální národní hymny. Text byl napsán roku 1840 Maxem Schneckenburgerem. Melodii složil Carl Wilhelm. Píseň se stala populární v době prusko-francouzské války, kdy Francie ohrožovala levý břeh Rýna.\n\nExistuje několik verzí, které se v několika bodech liší.\n\n1.\n\nRefrén\n\n2.\n\n3.\n\n4. (někdy vynechávána)\n\n5.\n\n6.\n\nNa pohlednici z první světové války se objevila i 7. sloka:\n\nByla velmi populární v období mezi první a druhou světovou válkou, kdy konkurovala oficiální hymně Das Lied der Deutschen. Po ukončení nepřátelství mezi Francií a Německem má už jen historický význam a je hrána jen výjimečně.\n"}
{"id": "1187115", "url": "https://cs.wikipedia.org/wiki?curid=1187115", "title": "Miami Open 2016 – ženská čtyřhra", "text": "Miami Open 2016 – ženská čtyřhra\n\nDo soutěže ženské čtyřhry na floridském tenisovém turnaji Miami Open 2016 nastoupilo třicet dva dvojic. Obhájcem titulu byl první světový pár složený ze Švýcarky Martiny Hingisové a Indky Sanie Mirzaové, který stejně jako v Indian Wells vypadal ve 2. kole, když nestačily na rusko-rumunské duo Margarita Gasparjanová a Monica Niculescuová.\n\nVítězem se stal obnovený třetí nasazený americko-český pár Bethanie Matteková-Sandsová a Lucie Šafářová, který ve finále zdolal maďarsko-kazašské turnajové čtyřky Tímeu Babosovou s Jaroslavou Švedovovou po dvousetovém průběhu 6–3 a 6–4.\n\nObě šampionky si do žebříčku WTA připsaly 1 000 bodů a rozdělily částku 336 920 dolarů. Matteková-Sandsová získala devatenáctou deblovou trofej na okruhu WTA Tour a po Hingisové se Zverevovou se stala třetí hráčkou historie, která ovládla debla na Miami Masters i Indian Wells Masters v jedné sezóně. Šafářová vybojovala deváté turnajové vítězství ze čtyřhry, navíc v řadě finálových výher.\n\n"}
{"id": "1187116", "url": "https://cs.wikipedia.org/wiki?curid=1187116", "title": "Salavat Julajev", "text": "Salavat Julajev\n\nSalavat Julajev, baškirsky Салауат Юлай-улы, rusky Салават Юлаев (16. červen 1754, Těkejevo – 26. září 1800, Paldiski) byl baškirský revolucionář, účastník protiruského povstání Jemeljana Pugačova roku 1773. V Baškirsku je dnes národním hrdinou.\nJeho otec Julaj Aznalin byl účastníkem protiruského baškirského povstání v letech 1735-1740, jímž Baškirové vzdorovali zasahování carské vlády do vnitřních záležitostí a christianizaci (Baškirové jsou dodnes muslimové). Na toto povstání ze stejných pohnutek navázalo roku 1773 povstání Jemeljana Pugačova.\n\nDevatenáctiletý Salavat Julajev i jeho otec museli toho roku narukovat do jednotek, které měli Pugačovovo povstání potlačit, ale během bojů u Orenburgu přeběhli oba i se svými vojáky na stranu povstalců. Pugačov si mladíka Julajeva oblíbil a propůjčil mu hodnost plukovníka. Na konci roku 1773 v severovýchodním Baškirstánu naverboval bojový oddíl o síle 10 000 mužů na koních. Velel poté ve dvaceti střetech s ruskými vojsky, uspěl především u Krasnoufimsku, kde vypálil tamní pevnost, a u Kunguru. Z Pugačovových plukovníků byl nejúspěšnější.\n\nV létě 1774 své jednotky přesunul na hlavní frontu a bojoval pod přímým velením Pugačova. Ten brzy ocenil jeho zásluhy povýšením na brigadýra. Julajev pokračoval v boji i poté, co byl Pugačov generálem Ivanem Michelsonem zajat. Sám byl zajat 24. listopadu 1774, ve vesnici Medjaš.\nByl deportován do Moskvy, zde vyslýchán a mučen. Nakonec mu byl udělen trest zbičování, stejně jako otci. Následně žili oba ve vyhnanství v baltské pevnosti Rogervik (dnes estonské Paldiski). Zpočátku byli uvězněni, později jim byly povoleny vycházky. Salavat Julajev v zajetí žil více než čtvrt století a také v něm zemřel 26. září 1800.\n\nV Ufě se dnes po Julajevovi jmenuje hokejový klub: Salavat Julajev Ufa.\n\n"}
{"id": "1187117", "url": "https://cs.wikipedia.org/wiki?curid=1187117", "title": "Německé státní reálné gymnázium v Praze", "text": "Německé státní reálné gymnázium v Praze\n\nNěmecké státní reálné gymnázium v Praze II (\"Deutschen Staats-Realgymnasium in Prag II\"), známé také jako Stephans-Gymnasium, sídlilo ve Štěpánské ulici na pražském Novém Městě. Počínaje koncem 19. století a konče rokem 1938, bylo považováno za přední pražské gymnázium. Studovala v něm celá řada pozdějších osobností česko-německého veřejného života.\n\nGymnázium vzniklo už v druhé polovině (?) 19. století na základě potřeby zpřístupnit středoškolské technické vzdělání gymnazijního typu většímu počtu studentů. Od samého počátku 20. století a také po celé období První republiky byla historie gymnázia spojena především s budovou ve Štěpánské ulici č. 22 (podle pův. číslování č. 20), která je z pozdějších let známá jako adresa českého Akademického gymnázia.\n\nPůvodně byla ovšem Štěpánská 22 tradiční adresou právě pro Německé státní reálné gymnázium. Stejný německý vzdělávací ústav zde sídlil už před stavbou stávající budovy, která pochází z roku 1900. Německé státní reálné gymnázium zde samostatně působilo až do roku 1918. Se vznikem republiky byl však na tuzemské německé vzdělávací, kulturní a jiné instituce vyvíjen tlak, aby jejich činnost neprobíhala na úkor podobných českých institucí. V tomto duchu se do budovy ve Štěpánské 22 koncem roku 1918 nastěhovalo ještě české Akademické gymnázium.\n\nObě instituce zde v jedné budově koexistovaly necelé dva roky, načež bylo Německé státní reálné gymnázium přesunuto do Jindřišské ulice, kde bylo sloučeno s jiným pražským německým gymnáziem (tzv. Německé gymnázium v Jindřišské). Koncem dvacátých let se však Německé státní reálné gymnázium do budovy ve Štěpánské 22 vrátilo. Nejpozději v roce 1930 se už o budově opět píše jako o německém reálném gymnáziu a roku 1933 o německém státním gymnáziu. Během třicátých let tak pod jednou střechou působilo jak Německé státní reálné gymnázium, tak české Akademické gymnázium.\n\nSe školou je spojeno množství osobností. Mimo jiné zde studovali:\n\n\n"}
{"id": "1187118", "url": "https://cs.wikipedia.org/wiki?curid=1187118", "title": "Čedok Open 1987", "text": "Čedok Open 1987\n\nČedok Open 1987 byl tenisový turnaj pořádaný jako součást mužského okruhu Nabisco Grand Prix, který se hrál na otevřených antukových dvorcích štvanického areálu. Konal se mezi 10. až 16. srpnem 1987 v československé metropoli Praze jako premiérový ročník turnaje.\n\nTurnaj disponoval rozpočtem 150 000 dolarů. Nejvýše nasazeným hráčem ve dvouhře se stal pátý hráč světa Miloslav Mečíř z Československa. Singlový titul získal jeho krajan Marián Vajda, který tak vybojoval první ze dvou trofejí ve dvouhře. Deblovou soutěž vyhrála československá dvojice Miloslav Mečíř a Tomáš Šmíd.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n"}
{"id": "1187119", "url": "https://cs.wikipedia.org/wiki?curid=1187119", "title": "Alois Václavík", "text": "Alois Václavík\n\nAlois Václavík (26. června 1813 Žehuň – 23. dubna 1889 Žehuň) byl rakouský politik české národnosti z Čech, v 2. polovině 19. století poslanec Českého zemského sněmu.\n\nPocházel z rodu mlynářů v Žehuni.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Poděbrady, Městec Králové. Byl nezávislým českým kandidátem. Do sněmu se vrátil v doplňovacích zemských volbách v Čechách v září 1869, opět za obvod Poděbrady, Městec Králové. Mandát zde obhájil i v zemských volbách v Čechách roku 1870, zemských volbách v Čechách roku 1872 a zemských volbách v Čechách roku 1878. Byl tehdy uváděn jako člen staročeské strany.\n\nPřed volbami v roce 1883 ovšem publikoval veřejnou výzvu, v níž se kvůli pokročilosti věku vzdal další kandidatury s tím, že místo něj kandiduje jeho syn Alois Václavík mladší (1847–1929). Ten pak byl skutečně zvolen a pokračoval v politické dráze svého otce.\n"}
{"id": "1187120", "url": "https://cs.wikipedia.org/wiki?curid=1187120", "title": "Dunne", "text": "Dunne\n\nNositeli příjmení Dunne je více osobností:\n"}
{"id": "1187121", "url": "https://cs.wikipedia.org/wiki?curid=1187121", "title": "Frederick Valk", "text": "Frederick Valk\n\nFrederick Valk, známý též jako Fritz Valk (10. června 1895, Hamburk, Německé císařství – 23. července 1956, Londýn, Spojené království), byl německý herec židovského původu a protifašistický aktivista. Před druhou světovou válkou několik let působil v Novém německém divadle. V herecké kariéře úspěšně pokračoval i po útěku do Velké Británie.\n\nDo Prahy utekl před rostoucím nacismem už na počátku 30. let 20. století. Jako herec působil na scéně Nového německého divadla v Praze. Současně se zde aktivně angažoval v prostředí německých antifašistů. Byl jedním z prvních hereckých mentorů Herberta Loma. Na konci třicátých let před nacisty uprchl do Velké Británie.\n\nValk byl v zásadě divadelní herec a i v Británii začal nejprve působit na divadle. Britské filmaře však už brzy zaujala Valkova impozantní postava, takže ho začali obsahovat do menších a středních filmových rolí. Herec se však nikdy nezbavil silného středoevropského přízvuku. Byl proto obsazován téměř výhradně do úloh emigrantů, cizinců a paradoxně i příslušníků nacistické strany.\n\nJeho vlastní životní osudy se zčásti promítly i do role, kterou Valk dostal ve špionážním snímku \"Hotel Reserve\" (1944). Valkovou postavou byl v tomto filmu jistý Emil Schimler, alias Paul Heimberger, sociálně demokratický vydavatel, kterého nacisté zatkli a na dva roky poslali do koncentračního tábora. Podařilo se mu ale dostat na svobodu. Obstaral si falešný československý pas a jako člen podzemního hnutí protinacistického odporu působí v utajení. Valkovým špionážním protihráčem byl v tomto filmu jeho dřívější divadelní žák, Herbert Lom.\n\nV britském filmu a v televizi ztvárnil Valk během 40. a 50. let přes třicet rolí. Největší uznání si ale po válce vysloužil na divadle. Získal výrazné role ve hrách Shakespeara (Othello) a Dostojevského (Bratři Karamazovi).\n\n"}
{"id": "1187123", "url": "https://cs.wikipedia.org/wiki?curid=1187123", "title": "Gustav Trenkler", "text": "Gustav Trenkler\n\nAnton Gustav Trenkler (8. listopadu 1811 Liberec – 1. února 1874 Liberec) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nPůsobil jako továrník v Liberci. Byl šéfem firmy Anton Trenkler & Söhne na vývoz sukna a vlněného zboží do severní a Jižní Ameriky. Byl členem obchodní a živnostenské komory a jejím předsedou. V roce 1835 založil továrnu na jemná sukna, která měla pobočku v Hoře Svaté Kateřiny. Zastával funkci ředitele filiálky Eskomptní banky v Liberci a ředitelství spořitelny v Liberci. Byl členem spolku Verein für Geschichte der Deutschen in Böhmen.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii obchodních a živnostenských komor, obvod Liberec. Na mandát rezignoval v prosinci 1865.\n\nZemřel v únoru 1874 ve věku 63 let.\n"}
{"id": "1187124", "url": "https://cs.wikipedia.org/wiki?curid=1187124", "title": "Zlatý věk science fiction", "text": "Zlatý věk science fiction\n\nZlatý věk science fiction (anglicky Golden Age of Science Fiction) je označení pro období americké sci-fi převážně datované do let 1938–1946. Toto období je téměř identické s obdobím největší slávy pulpového magazínu \"Astounding Science Fiction\", ve kterém debutovala řada nejslavnějších sci-fi autorů.\n\nNa tom, kdy má Zlatý věk svůj počátek, panuje poměrně jasná shoda. Je jím nástup Johna W. Campbella do čela pulpového magazínu \"Astounding Stories\". Stalo se tak v září roku 1937, ale teprve další rok přinesl ve vydávání časopisu velké změny. Campbell jednak časopis přejmenoval na \"Astounding Science Fiction\" a postupně kolem sebe shromáždil skupinu vynikajících autorů, které umělecky vedl a zásoboval je i mnoha nápady.\n\nMnohem obtížnější je časové určení konce Zlatého věku. Specifickým rysem tohoto období je tzv. hard science fiction, která se opírala o poznatky přírodních věd, neboť vznikala v době pro lidstvo nevídaného technického rozmachu. Rok 1946 je považován za konec Zlatého věku s ohledem na události druhé světové války, které způsobily, že se ztratil optimistický postoj k vědě a technice a pozornost autorů se začala přesouvat směrem k vnitřnímu životu člověka a k jeho snaze ubránit svoji existenci ve vztahu k okolnímu prostředí.\n\nZa skutečný konec Zlatého věku je ale často považováno až období let 1949–1950, kdy časopis \"Astounding Science Fiction\" ztratil své dominantní postavení na trhu v oblasti sci-fi a kdy byl Campbellův technický optimismus překonán vznikem nových ambiciózních magazínů \"The Magazine of Fantasy & Science Fiction\" (zkráceně \"F&SF\") a \"Galaxy Science Fiction\", které umožňovaly autorům další literární vývoj.\n\nČasopis \"Astounding Science Fiction\" učinil první krok směrem k rehabilitaci science fiction jakožto seriózní literatury. Zbavil ji její pokleslé minulosti a uvedl na scénu autory, kteří pak dominovali žánru po celou druhou polovinu 20. století. Kromě toho sehrála významnou roli ve vzniku a rozvoji science fiction v tomto období skupina fanoušků zvaní Futuriáni, která vznikla toku 1938 a za jejíhož zakladatele je považován Donald A. Wollheim. Ačkoliv se činnost Futuriánů zaměřovala hlavně na publikaci fanzinů a organizaci fandomu, dokázala kolem sebe soustředit mnoho mladých fanoušků sci-fi, výtvarníků a začínajících editorů,z nichž mnozí se později stali významnými vydavateli, redaktory a spisovateli.\n\nPro Zlatý věk jsou typická především tato témata:\n\nV povídkách Zlatého věku však přetrvávala také určitá klišé z předcházejících období, jako byl určitý rasismus (nadřazenost bílé rasy, „žluté nebezpečí“ atp.) a zobrazování ženských hrdinek jako pasívních obětí ohrožovaných nějakou zápornou postavou (nejčastěji mimozemšťanem). V povídkách vydávaných v \"Astounding Science Fiction\" se k tomu přidalo ještě tabu týkající se sexu (čtenáři byli totiž také mladí chlapci, jejichž výchova by podle tehdejšího všeobecně rozšířeného názoru mohla být erotickými tématy ohrožena), takže se v nich ženy vyskytovaly zcela ojediněle.\n\nNa tyto autory pak navázala další generace sci-fi spisovatelů, mezi něž patří především Poul Anderson, Philip K. Dick, James E. Gunn, John Christopher, Cyril M. Kornbluth, Walter M. Miller, Jr. nebo Philip José Farmer.\n\n\n"}
{"id": "1187126", "url": "https://cs.wikipedia.org/wiki?curid=1187126", "title": "Irbek Farnijev", "text": "Irbek Farnijev\n\nIrbek Farnijev (Farnijaty) (: ) nebo (: ), (* 12. ledna 1980 v Ordžonikidze, Sovětský svaz) je ruský zápasník volnostylař osetské národnosti. Volnému stylu se věnoval od 12 let ve Vladikavkazu pod vedením Aslanbeka Bekojeva a později Artura Kalojeva. V seniorské ruské reprezentaci se poprvé objevil v roce 2001. V té době se již připravoval v armádním tréninkovém centru CSKA v Moskvě pod vedením Anataloje Margijeva. V roce 2003 zvítězil na mistrovství Evropy a světa a získal pro Rusko nominaci na olympijské hry v Athénách. V nominaci na olympijské hry v roce 2004 ho však o účast připravil dagestánec Machač Murtazalijev. Murtzalijev ho do svého přestupu do vyšší váhové kategorie (rok 2007) odnusul do pozice reprezentační dvojky. V roce 2007 se na své dřívější pozice vrátil a v roce 2008 získal nominaci na olympijské hry v Pekingu. Formu však optimálně nevyladil, jeho snažení skončilo ve čtvrtfinále. Po hrách v Pekingu přestoupil do vyšší váhové kategorie, ze které po roce spadl do širšího výběru ruské reprezentace.\n\nNěkdy uváděn rok 1982. Na olympijských hrách v Pekingu vystupoval s datumem narození 1980.\n\n"}
{"id": "1187127", "url": "https://cs.wikipedia.org/wiki?curid=1187127", "title": "Jan Kaczkowski", "text": "Jan Kaczkowski\n\nThDr. Jan Kaczkowski (19. července 1977, Gdaňsk – 28. března 2016, Sopoty) byl polský římskokatolický duchovní, doktor teologie a bioetik, vloger, zakladatel a ředitel \"Hospicu sv. otce Pia\" v Pucku.\n\nNarodil se v Gdyni, vyrůstal v Sopotech, kde také navštěvoval střední školu a v roce 1996 maturoval. Studoval filosofii a teologii v kněžském semináři v Gdaňsku. Roku 2002 získal titul magistra teologie a 15. června téhož roku přijal kněžské svěcení. V roce 2007 získal na základě práce \"Důstojnost umírajícího člověka a pomoc osobám v terminálním stádiu\" doktorát z teologie na \"Univerzitě kardinála Stafana Wyszyńského\" ve Varšavě. O rok později absolvoval postgraduální studium bioetiky na Papežské univerzitě Jana Pavla II. v Krakově.\n\nV letech 2002-2007 působil jako farní vikář ve farnosti při kostele sv. Petra a Pavla v Pucku. Po roce 2007 zůstal působit v této farnosti jako výpomocný duchovní. Zároveň působil jako nemocniční a univerzitní kaplan. Roku 2010 se stal odborným asistentem pro bioetiku na \"Univerzitě Mikuláše Koperníka\" v Toruni. Vytvořil výukový program křesťanské bioetiky.\n\nRoku 2004 se podílel na založení domácího hospice v Pucku. Od roku 2007 koordinoval výstavbu \"Hospice sv. otce Pia\" v Pucku a od roku 2009 byl jeho prvním ředitelem.\n\nOd dětství se mu postupně zhoršoval zrak. V roce 2012 mu byl diagnostikován rakovinový nádor na ledvinách a glioblastom mozku. Původní prognóza byla několik měsíců života, nakonec však žil s touto diagnózou čtyři roky. Zemřel 28. března 2016 v Sopotech.\n\nRoku 2012 mu polský prezident Bronisław Komorowski udělil Řád znovuzrozeného Polska. Obdržel rovněž čestné občanství města Puck a v roce 2016 získal čestné uznání Pomořanského vojvodství. Papežská rada pro pastoraci zdravotníků jej vyznamenala medailí \"Curate Infirmos\". Byl nositelem řady dalších vyznamenání.\n\n\n"}
{"id": "1187128", "url": "https://cs.wikipedia.org/wiki?curid=1187128", "title": "Valtr Taub", "text": "Valtr Taub\n\nValtr Taub, původně Walter Taub, respektive Valter Taub (18. června 1907, Brno – 30. září 1982, Vídeň, Rakousko), byl česko-německý herec, divadelní režisér a novinář židovského původu.\n\nVyrůstal ve středostavovské brněnské židovské rodině, kulturně zakotvené v tamním německém prostředí. Jeho otcem byl Siegfried Taub, významný politik (též senátor a ministr), funkcionář rakouské a po roce 1918 německé sociální demokracie v ČSR. Mateřskou řečí Valtra Tauba byla němčina (dle vzpomínek Valtra byla jeho rodnou řečí spíše čeština, němčina jako hlavní jazyk německého Brna), ovšem od mládí byl veden k bilingvní komunikaci, takže v dospělosti perfektně ovládal i češtinu.\n\nMaturoval v roce 1925 na gymnáziu v Brně. Krátce studoval několik semestrů práva, ale touha po divadle jeho další studia přerušila. Už jako student totiž hrál v Německém divadle v Brně a přispíval také divadelními kritikami do časopisu \"Der Montag\". V roce 1927 nastoupil jako dramaturg, nápověda a herec v Německém divadle v Ostravě. Na přelomu 20. a 30. let působil střídavě na německy hrajících scénách v Teplicích, Vídni (Volkstheater Wien) a také Karlových Varech. V letech 1931–9 byl jako herec a režisér angažován do Nového německého divadla v Praze. Už ve třicátých letech se objevoval i v českém filmu, byť jen v drobných rolích.\n\nV Praze patřil mezi čelní představitele německé kulturní levice. Mimo jiné byl zakládajícím členem a jednatelem \"Klubu českých a německých divadelních pracovníků\". Před nacisty utekl se svojí manželkou, rovněž herečkou (hrající pod jménem Lux Rodenbergová) na poslední chvíli přes Polsko do neutrálního Švédska. Přesto zde byl v roce 1942 na nátlak nacistického Německa na krátký čas uvězněn za spolupráci s londýnskou exilovou vládou a za činnost pro ČTK. Ve Švédsku sice získal zahraniční novinářskou akreditaci, nacisté ale nelibě nesli jeho spolupráci s československým zahraničním odbojem. Prostřednictvím švédských úřadů ale dokázali jeho činnost brzdit jen v určitých oblastech.\n\nPo válce začala Taubovy zahraniční kontakty využívat Československá tisková kancelář (předchůdce dnešní ČTK). V letech 1947–1948 řídil její Stockholmskou pobočku pro severské státy. Poté, kdy byl ze země vyhoštěn za zpravodajskou (?) činnost ve prospěch SSSR, působil jako redaktor zahraničního oddělení ČTK v Praze. Na počátku 50. let byl ale v době probíhajících politických procesů propuštěn. Mezi hlavní důvody Taubova propuštění lze počítat jeho válečné působení v západní části Evropy a také jeho židovský původ (procesy měly výrazně protižidovský charakter).\n\nV následujících letech 1951–53 postupně pracoval jako redaktor, referent, umělecký vedoucí a režisér Estrádního jednatelství Hudební a artistické ústředny (HAÚ). Ve státním podniku Československé cirkusy, varieté a lunaparky Praha si postupně prošel degradací od náměstka ředitele po člena technického personálu, a dokonce krmiče lvů. K divadlu se mohl vrátit teprve s příchodem politického uvolňování, v roce 1953, kdy jako režisér nastoupil do divadla ve Varnsdorfu. Krátce působil také v Krajském oblastním divadle v Plzni. Už v roce 1954 ale získal místo v souboru Realistického divadla Zdeňka Nejedlého v Praze, kde pak působil až do důchodu (1971). Od druhé poloviny 50. let se opět začal objevovat v českém filmu a také v televizních inscenacích. Většinou šlo znovu spíše o menší role. Na rozdíl od předválečného období to ale v mnoha případech byly kvalitní filmy.\n\nOd roku 1964 měl po mnoha letech příležitost hostovat i na zahraničních německých divadelních scénách a to jak ve východním, tak i v západním Německu. Taub zemřel v roce 1982 na jevišti vídeňského Burgtheatru. Pohřeb ale proběhl ve strašnickém krematoriu. Pohřben je na Vyšehradském hřbitově.\n\n\nValtr Taub po celý svůj život inklinoval k levicovým hodnotám, které přijal už od svého otce, významného levicového politika. Zatímco otec Siegfried Taub ovšem celoživotně zůstával věrný tradiční demokratické levici, syn Valtr se v roce 1935 stal členem komunistické strany. V divadle vedl stranickou ilegální buňku.\n\nV období komunismu se stal agentem z přesvědčení. Už ve Švédsku pracoval pro sovětskou tajnou službu a po návratu do Československa i pro československou komunistickou rozvědku. Po návratu z hereckých zájezdů v Rakousku a Německu donášel na tamní špičkové politiky, s nimiž se znal z válečného exilu ve Švédsku. Státní bezpečnosti poskytoval informace ze života spisovatele Pavla Kohouta.\n\n\n"}
{"id": "1187131", "url": "https://cs.wikipedia.org/wiki?curid=1187131", "title": "Gustav Tetzner", "text": "Gustav Tetzner\n\nGustav Tetzner (??? – 20. června 1867 Jirkov) byl rakouský podnikatel a politik německé národnosti z Čech, v 60. letech 19. století poslanec Českého zemského sněmu.\n\nByl majitelem přádelny bavlny v Jirkově a v Mariánském Údolí. Zasedal v obchodní a živnostenské komoře v Chebu.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii obchodních a živnostenských komor, obvod Cheb. Mandát obhájil v zemských volbách v Čechách v lednu 1867.\n\nZemřel v červnu 1867.\n"}
{"id": "1187132", "url": "https://cs.wikipedia.org/wiki?curid=1187132", "title": "Operky", "text": "Operky\n\nOperky (2016) jsou hudebním albem, které obsahuje čtyři skladby Zdeňka Svěráka, jenž napsal text, a hudebního skladatele Jaroslava Uhlíře. Námětem těchto skladeb jsou čtyři pohádky. Album vyšlo jak na kompaktním disku (CD), tak také na DVD a to u příležitosti Svěrákových osmdesátých narozenin, které připadly na 28. března 2016.\n\nAlbum obsahuje tyto skladby:\n\n"}
{"id": "1187134", "url": "https://cs.wikipedia.org/wiki?curid=1187134", "title": "Jan Konstantinovič Ruský", "text": "Jan Konstantinovič Ruský\n\nJan Konstantinovič Ruský (rusky: Иоанн Константинович; 5. července 1886, Pavlovsk – 18. července 1918, Alapajevsk) byl syn velkoknížete Konstantina Konstantinoviče Romanova a jeho manželky princezny Alžběty Sasko-Altenburské.\n\nNarodil se 5. července 1886 v Pavlovsku jako syn velkoknížete Konstantina Konstantinoviče Romanova a jeho manželky princezny Alžběty Sasko-Altenburské. Jeho touhou bylo stát se mnichem ale zamiloval se do princezny Heleny Srbské.\n\nDne 2. září 1911 se sní oženil a ona přijala jméno Helena Petrovna. Spolu měli dvě děti:\n\nPrinc Jan bojoval za 1. světové války a byl vyznamenán jako válečný hrdina. V dubnu 1918 byl Bolševiky poslán na Ural a v červenci byl zabit. Zemřel spolu se svými bratry princem Konstantinem Konstantinovičem, princem Igorem Konstantinovičem, se svým bratrancem princem Vladimirem Pavlovičem a s mnoha přáteli a příbuznými. Jeho tělo bylo pohřbeno pravděpodobně v Pekingu, na hřbitově Ruské pravoslavné misie který byl však zničen. V dubnu roku 1919 se s pomocí norského krále Haakona VII. dostaly do bezpečí jeho sestra princezna Věra Konstantinovna, jeho manželka Helena a jeho matka Alžběta.\n"}
{"id": "1187136", "url": "https://cs.wikipedia.org/wiki?curid=1187136", "title": "Olivier de Serres", "text": "Olivier de Serres\n\nOlivier de Serres (1539 Villeneuve-de-Berg — 2. července 1619 Mirabel) byl francouzský spisovatel a agronom. V roce 1600 vydal knihu \"Théâtre d'Agriculture\", která stála u zrodu moderní vědy o zemědělství a inspirovala fyziokratismus.\n\nNarodil se v protestantské rodině drobných vesnických šlechticů, jeho bratr Jean de Serres byl historik, pastor a rádce krále Jindřicha IV.. Olivier se staral o zahradu rodinného sídla Château du Pradel, spolupracoval také s královským zahradníkem Claudem Molletem. Zkoumal složení půdy, propagoval osevní postup, radil také vinařům, aby pěstovali více odrůd a pojistili se tak pro případ, že některou odrůdu stihne neúroda. Zasloužil se o rozšíření nových plodin, jako kukuřice setá, rýže setá, chmel otáčivý a mořena barvířská, zavedl ve Francii chov bource morušového. Jako první získal cukr z cukrové řepy, jeho objev se však dočkal praktického využití až po dvou stoletích.\n\nJe po něm pojmenována Rue Olivier de Serres v 15. pařížském obvodu. Sídlí v ní škola uměleckých řemesel École nationale supérieure des arts appliqués et des métiers d'art, které se zkráceně říká také Olivier de Serres. Jmenuje se po něm rovněž odrůda hrušek, v rodném Villeneuve-de-Berg mu byl roku 1804 odhalen pomník.\n\n"}
{"id": "1187140", "url": "https://cs.wikipedia.org/wiki?curid=1187140", "title": "Nové německé divadlo v Praze", "text": "Nové německé divadlo v Praze\n\nNové německé divadlo (\"Neues deutsches Theater\"), stojící na pražských Vinohradech, vedle Wilsonova nádraží, bylo v letech 1888 až 1938 divadelním centrem pražské komunity českých Němců (včetně německy hovořících Židů) a jedním z nejvýznamnějších pražských divadel té doby. Divadlo vzniklo jako reakce na vznik českého Národního divadla a na potíže s uplatněním německy hovořících umělců v pražských divadlech, která od konce 19. století upřednostňovala český repertoár a české herce. Mezi lety 1933 až 1938 se Nové německé divadlo stalo důležitým antifašistickým střediskem, kde působili významní umělci, jež byli pro svůj rasový původ či politickou orientaci (případně obojí) nuceni uprchnout z nacistického Německa (a po anšlusu i z Rakouska). Dnes v původní budově Nového německého divadla působí Státní opera Praha.\n\nPražští Němci hráli během 19. století v budově dnešního Stavovského divadla na Ovocném trhu. V roce 1862 se z tohoto divadla stalo \"Královské zemské německé divadlo\" s německým souborem. Dlouhodobě neudržované divadlo však působilo čím dál více periferním dojmem. Němečtí herci navíc zůstávali stranou rozmáhajícího se českého divadelního dění.\n\nRozhodující okolností, která v této atmosféře nakonec vedla k založení Nového německého divadla, bylo zřízení velkolepého českého Národního divadla v roce 1883. Pražská německá obec zatoužila tehdy po reprezentativnějším sídle divadelních múz. Stavbou reprezentativního českého Národního divadla mezi pražskými Němci v podstatě vrcholily pocity druhořadosti, které v nich s rostoucí českou emancipací sílily už několik předešlých let.\n\nDne 4. února 1883 byl ustaven \"Německý divadelní spolek\" (\"Deutscher Theaterverein\"), jehož cílem bylo v prvé řadě nashromáždit finanční prostředky. Nové německé divadlo bylo totiž od počátku plánováno jako divadlo soukromé.\n\nPlány na výstavbu Nového německého divadla zadal Německý divadelní spolek (Deutscher Theaterverein) vídeňské firmě architektů Ferdinanda Fellnera (1847–1916) a Hermanna Helmera (1849–1919), tvůrců celé řady divadelních budov na území rakousko-uherské monarchie (například v českých zemích divadel v Karlových Varech, Brně, Liberci, Jablonci nad Nisou, Mladé Boleslavi). Na projektu se podílel rovněž architekt vídeňského Burgtheatru Karl Hasenauer, samotnou stavbu vedl pražský architekt Alfons Wertmüller. Na místě bývalého Novoměstského divadla vyrostla za dvacet měsíců velkoryse řešená budova s hlavním průčelím obráceným do tehdejší Sadové (dnes Wilsonovy) ulice, spojující horní část Koňského trhu (dnes Václavského náměstí) s nádražím císaře Františka Josefa (dnes Hlavní nádraží). Tato komunikace – lemovaná železným plotem s akcízem – tvořila tehdy rozhraní mezi pražským Novým městem a ještě samostatným předměstím Královské Vinohrady. Vedle nového divadla se jižně rozprostírala zahrada, ve které byla zřízena restaurace k občerstvení návštěvníků a hudební pavilon pro koncerty. Zahrada padla ve 20. letech 20. století za oběť jedné z finančních krizí divadla, když musela být prodána jako stavební parcela.\n\nArchitekti Fellner a Helmer navrhli budovu v novorenesančním slohu, ve druhé polovině 19. století běžně užívaném na městských veřejných budovách (v Praze uplatněném například Josefem Zítkem na Národním divadle, Josefem Schulzem na Národním muzeu, nebo na společném díle obou architektů, Rudolfinu).\n\nPrůčelí nad vstupním portikem je zvýrazněno šesti korintskými sloupy nesoucími tympanon s reliéfem. Na reliéfu je zpodobněna alegorická postava básníka, který se po smrti Orfea rozsápaného menádami ujímá jeho lyry, vylovené z vln, aby se s ní vznesl na Pegasu do sfér věčné slávy. Vrchol štítu korunuje socha Fámy s pozounem a palmovou ratolestí. Pylony na rizalitových nárožích nesou řecké vozy tažené pantery. Na levém voze stojí Dionýsos, pravý řídí Thalie.  Autorem sochařské výzdoby průčelí je Theodor Friedl (1842–1900).\n\nNástropní obrazy s bukolickými náměty, zasazené do bohatých rokajových rámců, jsou dílem Eduarda Veitha (1858–1925), který je rovněž autorem dekorativní fresky na stropě hlediště. Byl také autorem malby na původní oponě s personifikacemi Ctností a Neřestí. Veithova opona se ztratila po poslední válce. V roce 2002 vytvořil Antonín Střížek (* 1959) oponu novou na námět Mozartovy \"Kouzelné flétny\". Při poslední rekonstrukci byla v roce 2019 místo ní instalována kopie původní Veithovy opony. (Veith mimo jiné navrhl nástropní fresku i oponu Německého lidového divadla ve Vídni).\n\nZ oválných oken mezi sloupy průčelí shlížely busty Schillera, Goetha a Mozarta, díla sochaře Otto Mentzela (1838–1901), odstraněná ve vzedmuté vlně poválečných protiněmeckých emocí. Boční fasády byly v hledištní části divadla zakončeny terasami. Budova divadla byla původně dominantou v nezastavěném prostoru. Později byl vlevo od divadla postaven dnes již neexistující hotel, vpravo budova Plodinové burzy, která vyrostla na pozemku bývalé divadelní zahrady.Kapacita divadla dosahovala téměř dva tisíce diváků, z toho bylo pět set míst k stání. Divadlo bylo vybaveno kombinovaným elektrickým a plynovým osvětlením a vytápěno čtyřmi ohřívači vzduchu; ventilace vzduchu měla výkon 90000 krychlových metrů za hodinu. Šířka jeviště u portálu byla 13,8 m, vnitřní šířka prostoru jeviště 23 m. Hloubka přední části jeviště činila 16,3 m, zadní části 8,7 m. Celkem byl tedy k dispozici 25 m hluboký prostor. Jeviště od hlediště bylo odděleno jednak dvoudílnou bezpečnostní železnou oponou, jednak malovanou, dnes nedochovanou oponou.\n\nSamotné hlediště bylo na rozdíl od vnějšího pláště budovy pojednáno v neorokokovém stylu a svou bohatou zdobností se dodnes řadí k nejkrásnějším divadelním interiérům v Evropě.\n\nDivadlo zahájilo svou činnost dne 5. ledna 1888 Wagnerovou operou \"Mistři pěvci norimberští\" a Beethovenovou operou \"Fidelio\" dne 9. 1. 1888. Vedením Nového německého divadla pověřil spolek dosavadního ředitele Stavovského divadla Angelo Neumanna. Neumann získal významné umělce a brzy divadlo pozvedl na vysokou uměleckou úroveň. S větším či menším úspěchem pokračovali ve vedení Nového německého divadla i Neumannovi následovníci Heinrich Teweles, Leopold Kramer, Robert Volkner a Paul Eger.\n\nZa vedení Angela Neumanna a dirigentů Alexandra Zemlinského (ten byl po Neumannově smrti v roce 1910 v letech 1911–1927 šéfem opery) a Georga Szélla (od roku 1927) se Nové německé divadlo stalo operní scénou mezinárodního významu, jehož dramaturgie obsáhla nejvýznamnější díla soudobé opery (Ernst Křenek, Paul Hindemith, Erich Wolfgang Korngold, Franz Schreker) i opery pražských německých skladatelů (Fidelio Friedrich Finke, Theodor Veidl, Hans Krása aj.).\n\nPočínaje rokem 1920, kdy došlo ze strany českých divadelníků k jednostrannému záboru Královského zemského německého divadla a jeho přejmenování na Stavovské divadlo, stalo se Nové německé divadlo pro celé další období První republiky jediným velkým německým divadlem na území hlavního města.\n\nVedle opery působila v Novém německém divadle od samého počátku i německá činohra. Na místním jevišti se uplatňovali jak ryze německy hovořící činoherní herci, tak i česko-němečtí bilingvní herci. Působil zde například Walter Taub. V Novém německém divadle začínal ve svých prvních rolích Herbert Lom.\n\nBěhem celé první republiky se Nové německé divadlo profilovalo jako liberální. Vzhledem k tomu, že mnozí jeho herci byli v nějakém smyslu antifašisté, sehrálo divadlo důležitou roli v době sílícího nacistického nebezpečí. Stalo se útočištěm umělcům působícím v Německu, kteří kvůli začínajícím nepokojům nemohli působit ve svých původních divadlech v Německu. Někdy kvůli svým názorům, později i kvůli rasovému původu. Zpočátku to byli herci levicově, antifašisticky orientovaní, později také herci židovského původu. Příkladem herce, který v sobě obě kategorie propojoval, byl například Fritz Valk.\n\nV duchu jednotného kulturního antifašistického smýšlení byl také na přelomu léta a podzimu roku 1935 založen \"Klub českých a německých divadelníků\" (\"Klub der deutschen und tschechischen Bühnenangehörigen\").\nZ německé strany pražskou mateřskou organizaci vedli Fritz Valk a Walter Taub, z české Václav Vydra, Karel Dostal a František Salzer. Členy klubu se stala plejáda českých a německých herců napříč kamennými a avantgardními divadly. Nejvýrazněji deklarovali česko-německou vzájemnost uvedením lokální frašky Jana Nepomuka Štěpánka Čech a Němec v květnu 1936. Pobočky klubu byly zakládány i v jiných českých městech s výraznou německou menšinou. Divadlo se tedy během třicátých let stalo centrem německé sociálně-demokratické levice, avšak jeho další existence během eskalujícího nacismu na konci 30. let už nebyla myslitelná.\n\nPo mnichovské dohodě se divadlo dostalo do personálních i finančních obtíží. Řada členů souboru – členů Henleinovy Sudetoněmecké strany – odešla do Německa, Prahu opustil i ředitel divadla Eger, který se vrátil do Švýcarska. Zemská správa odmítla vyplatit divadlu obvyklou subvenci s tím, že německé kulturní instituce by měly přesídlit na území Sudet. Současně ztratilo divadlo významné sponzory z řad německých Židů.\n\nNaposledy se v divadle hrálo 25. září 1938, kdy Divadelní spolek vypověděl všechny smlouvy a prodal divadelní budovu československému státu. V průběhu okupace nemělo divadlo pod názvem Německá opera Praha žádný pravidelný provoz, hostovaly zde pouze příležitostně některé německé soubory.\n\nPo osvobození byla budova dána k dispozici nově ustavenému \"Divadlu 5. května\", v roce 1948 byla však připojena k Národnímu divadlu jako jeho součást (od listopadu 1949 s názvem \"Smetanovo divadlo\"). Teprve v roce 1992 nabylo divadlo zpátky svou samostatnost jakožto \"Státní opera Praha\". Po téměř 20 let fungovala Státní opera Praha jako samostatná instituce se zřizovatelem Ministerstvem kultury ČR. V roce 2012 se budova začlenila do svazku Národního divadla jako Státní opera. V letech 2016–2020 proběhla rozsáhlá rekonstrukce historické i provozní budovy. Během rekonstrukce ve finální hodnotě 1,3 miliardy korun získala budova velkorysé moderní technické zařízení včetně nové točny, zároveň se vizuálně co možná vrátila k původnímu řešení z doby vzniku. Výtvarník a scénograf Martin Černý vytvořil podle staré černobílé fotografie repliku původní opony Eduarda Veitha, která roku 1945 za nevyjasněných okolností zmizela. Provoz divadla byl znovu zahájen 5. ledna 2020.\n\n\n\n"}
{"id": "1187144", "url": "https://cs.wikipedia.org/wiki?curid=1187144", "title": "Dopady evropské migrační krize v Severní Makedonii", "text": "Dopady evropské migrační krize v Severní Makedonii\n\nSeverní Makedonie leží již od počátku takzvané evropské migrační krize na Balkánské trase, kterou do Evropské unie přichází největší množství migrantů. Tamní vláda výstavbou makedonského pohraničního plotu a uzavřením části jižní hranice s Řeckem od listopadu 2015 reguluje počet migrantů vstupujících do země.\n\nSeverní Makedonie leží na nejvytíženější Balkánské migrační trase. Hlavní proud ekonomických migrantů a uprchlíků z Řecka do Srbska prochází v Makedonii přes hlavní dopravní tahy, které směřují ze jihu na sever. V létě roku 2015 se počet migrantů začal zvyšovat a do země přicházelo přes 2 000 migrantů denně; v závěru srpna 2015 se počet imigrantů zvýšil na 3 000 lidí za den. Z této skutečnosti obvinili makedonští političtí představitelé Řecko, které podle nich svou jižní přímořskou ani severní hranici nekontrolovalo a organizovaně migranty převáželo ze všech řeckých ostrovů právě na hranici s Makedonií. Během září a října pak přicházelo do Makedonie nejvíce migrantů, kolem 7 000 lidí denně.\n\nKoncem srpna se pokusila Makedonie uzavřít hranici s Řeckem pomocí policie a armády, ale migranti po několika dnech hraniční bariéru prolomili. Makedonská vláda na konci září prodloužila výjimečný stav v příhraničních oblastech, který platí minimálně do června 2016. Během října přicházelo do země až 8 000 migrantů denně a situace se stávala se těžko zvladatelnou. Dne 19. listopadu 2015 začaly makedonské ozbrojené složky pouštět na své území pouze uprchlíky z Afghánistánu, Sýrie a Iráku, ostatní považují za ekonomické migranty bez práva na azyl. Vlivem toho docházelo na hranici k opakovaným vzpourám migrantů a vyhrocené situaci, která se částečně zlepšila poté, co byli někteří imigranti odvezeni do Athén, kde mohli požádat o azyl. Dne 28. listopadu byla zahájena výstavba makedonského pohraničního plotu na části zelené hranice s Řeckem, dne 10. prosince bylo rozhodnuto o jeho prodloužení a v únoru byla stavěna druhá linie plotu, aby byl pro migranty téměř nepřekonatelný. Po dokončení měl plot 50 kilometrů a cílem stavby bylo podle tamních představitelů zabránit migrantům od vstupu do země.\n\nNěkteří političtí zástupci střední Evropy se v únoru roku 2016 vyjádřili pro myšlenku vytvoření záložní hraniční linie právě na makedonsko-řeckých a také bulharsko-řeckých hranicích. Na přelomu února a března 2016 začali makedonští policisté a vojáci pouštět do země jen několik desítek migrantů denně a o několik dnů později byla hranice uzavřena úplně. V blízkosti řecko-makedonského hraničního přechodu Idomeni – Gevgelija se z tohoto důvodu nahromadilo přes 12 000 imigrantů, což vedlo ke kritické humanitární situaci. Dne 26. března začala vláda Řecka, kde se celkem nahromadilo až 50 000 migrantů, svážet běžence od uzavřené hranice s Makedonií do Atén, díky čemuž se začala situace zlepšovat. Snahy o uklidnění napjaté situace na makedonsko-řecké hranici ale svými činy opakovaně narušovali někteří aktivisté, kteří např. pomáhali imigrantům v nelegálním překonávání hranice přes řeku Vardar nebo rozšiřovali lživé fámy o znovuotevření hranice.\n\n"}
{"id": "1187145", "url": "https://cs.wikipedia.org/wiki?curid=1187145", "title": "ARC Iuridica Praha", "text": "ARC Iuridica Praha\n\nARC Iuridica Praha je český ragbyový klub založený v roce 1956, hrající na hřišti v Chrášťanech u Prahy.\n\nPočátky klubu sahají do roku 1956, kdy vznikl jako kroužek rugby v rámci tělesné výchovy během vysokoškolského studia na právnické fakultě Univerzity Karlovy v Praze. Koncem 50. let se poprvé zapojil do mistrovské soutěže Rugbyového svazu, ale jako opravdový sportovní klub se konstituoval až zhruba v 2. polovině 60. let 20. století.\n\nPo většinu času byl organizačně oddílem v rámci Vysokoškolské tělovýchovné jednoty na Humanitních fakultách UK v Praze. Klíčovou událostí bylo získání vlastního hřiště v roce 1978 a následné vybudování vlastní klubovny s patřičným zázemím v 90. letech v Chrášťanech u Prahy. Teprve v roce 1996 se stal klub samostatnou právnickou osobou jako občanské sdružení ARC Iuridica Praha. V této podobě působí již 20 let. \n\n15. května 1960 hrál s týmem AZKG Praha B (nynější Praga) 8:41\n\nHistorické klubové barvy: fialová a černá (barvy soudcovského taláru) a oranžová a modrá (barvy vysokoškolského sportu).\n\nMotiv loga klubu: sova s šiškou (historicky prošel motiv různými variacemi)\n\n\n\nV sezóně 2015/16 se v klubu opět obnovilo fungování mládeže. V tuto chvíli trénujeme chlapce a dívky ve věku 5–11 let z širokého okolí klubu. Každý trénink je náborový – aktuální informace jsou na webu.\n\n\n"}
{"id": "1187146", "url": "https://cs.wikipedia.org/wiki?curid=1187146", "title": "Březina (vojenský újezd Hradiště)", "text": "Březina (vojenský újezd Hradiště)\n\nBřezina () je zaniklá vesnice ve vojenském újezdu Hradiště v okrese Karlovy Vary. Nacházela se v Doupovských horách asi 5,5 kilometru severovýchodně od Bochova v nadmořské výšce okolo 710 metrů. Okolo míst, kde vesnice stála, protéká Ratibořský potok.\n\nNázev vesnice označuje místo, na kterém byl vykácen březový les. V historických pramenech se objevuje ve tvarech: Pirg (1387), Pierk (1536), Pirk (1567), Pirkh (1570), Pürgkh (1654), Birk (1785), Pürk (1847) a Březina nebo Pirk (1854).\n\nPrvní písemná zmínka o vesnici je z roku 1387. Zanikla vysídlením v roce 1953 v důsledku zřízení vojenského újezdu.\n\n"}
{"id": "1187147", "url": "https://cs.wikipedia.org/wiki?curid=1187147", "title": "Friedrich Tempsky", "text": "Friedrich Tempsky\n\nFriedrich Tempsky, česky též Bedřich Tempský (27. února 1821 Praha \"(uváděno též 18. února\") – 23. července 1902 Sankt Wolfgang im Salzkammergut), byl rakouský nakladatel, knihkupec a politik německé národnosti z Čech, v 60. letech 19. století poslanec Českého zemského sněmu.\n\nByl synem knihkupce Friedricha Tempského staršího. Sám působil jako nakladatel a knihkupec v Praze. Řidil firmu F. Tempsky. Vzdělání získal na výchovném ústavu v Stettenu ve Württembersku. Roku 1834 se přestěhoval po smrti otce za matkou do Vídně. Absolvoval obchodní oddělení polytechniky ve Vídni. 1. listopadu 1836 nastoupil do knihkupectví Karla Herolda. V roce 1840 se vrátil do rodné Prahy, kde převzal od ledna 1841 vedení jednoho místního knihkupectví a roku 1846 se stal jeho majitelem. Když během revolučního roku 1848 došlo ke zrušení cenzury, rozšířily se podnikatelské aktivity Friedrichy Tempského výrazněji i do nakladatelské činnosti. Zaměřoval se na vydávání školských učebnic. Vydával i dílo Františka Palackého, se kterým měl přátelské vztahy. Vydával i německé historické knihy. Od roku 1854 zasedal v pražské obchodní a živnostenské komoře. Od roku 1865 byl členem vedení České spořitelny a od roku 1868 radou jejího ředitelství. Byl také ředitelem České eskomptní banky a až do své smrti zasedal ve správní radě Buštěhradské dráhy.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii obchodních a živnostenských komor, obvod Praha. Ze zdravotních důvodů ovšem na mandát po skončení zasedání sněmu rezignoval. K rezignaci došlo v listopadu 1862.\n\nAngažoval se rovněž v pražské komunální politice. V období let 1861–1864 byl obecním starším. V obecním zastupitelstvu zasedal až do odchodu Němců ze zastupitelstva.\n\nRoku 1872 získal Řád Františka Josefa. Zemřel v červenci 1902 na letním bytě v Sankt Wolfgangu.\n\n"}
{"id": "1187149", "url": "https://cs.wikipedia.org/wiki?curid=1187149", "title": "Pavel Kappel", "text": "Pavel Kappel\n\nPavel Kappel (* 24. března 1976) je český historik umění, kritik, kurátor a cestovatel, odborník na konstruktivní umění 60. let 20. století a propagátor tvorby malíře Zdeňka Sýkory. Je autorem či spoluautorem řady odborných publikací a katalogů výstav (např. Kmeny 0, Zdeněk Sýkora 90, 1968:computer.art).\n\nPo studiu na Gymnáziu Wilhelma Piecka (němčina a humanitní vědy) absolvoval v roce 2004 obor historie umění na Filozofické fakultě Univerzity Karlovy v Praze. Diplomovou práci \"Tvorba Zdeňka Sýkory\" \"a její specifika v rámci konkrétního umění\" napsal pod vedením profesora Petra Wittlicha. Od té doby se dílem Zdeňka Sýkory a jeho propagací systematicky zabývá.\n\nBěhem studií si přivydělával jako řidič rikši, v níž vozil po Praze zahraniční turisty, jako designer ve společnosti \"Lighthouse Entertainment\" a artdirector ve \"Freedom Advertising\". Mezi lety 1999–2001 se podílel na vydávání internetového uměleckého magazínu \"Bazar\".\n\nV roce 2004 nastoupil jako designér, copywriter a brand manažer do studia \"AnFas\", kde pracoval (s přestávkou mezi lety 2008–2011) do roku 2017. V současnosti podniká na volné noze. V letech 2008–2010 působil jako kurátor, sestavil například výstavu \"Spolu\", která otevřela novou \"Galerii města Louny\" a výstavy Zdeňka Sýkory v Galerii hlavního města Prahy a v olomouckém Muzeu umění. Podílel se rovněž na organizaci putovní výstavy kolekce Hans-Petera Rieseho s názvem \"Dialogue Across Borders,\" souborné výstavě díla Jana Kubíčka v Galerii hlavního města Prahy a výstavě o počátcích počítačového umění, pořádané Moravskou galerií v Brně pod názvem 1968:computer.art. O umění příležitostně publikuje, například v časopise \"Art+Antiques\".\n\nV roce 2012 se připojil k \"Výzvě proti nulové mzdě\", iniciativě umělců, kurátorů a teoretiků činných v oblasti výtvarného umění, která usilovala o symetričtější a transparentnější vztah mezi galeriemi financovanými z veřejných zdrojů a těmi, kteří se podílejí na jejich kulturním programu – povětšinou umělci a kurátory.\n\nJe ženatý, jeho žena Petra je dcerou herce a moderátora Vladimíra Čecha. S Vladimírem Čechem a jeho přáteli chodil každý rok o prázdninách tzv. hřebenovky – výlety po červené turistické značce, která vede nejblíže hranic. Skupině se tímto způsobem povedlo postupně obejít celou republiku, Vladimír Čech se ovšem poslední etapy nedožil.\n\nOd studií na Filozofické fakultě UK se systematicky zabývá propagací a uspořádáním díla malíře Zdeňka Sýkory. Kurátorsky sestavil několik výstav věnovaných čistě Sýkorovi nebo Sýkorovi a jeho současníkům – Zdeněk Sýkora: \"Letná XL\" (Galerie Zdeňka Sklenáře, 2009), \"Spolu\" (Galerie města Louny, 2010), \"Barva a prostor\" (Muzeum umění Olomouc, 2010), \"Zdeněk Sýkora 90\" (Galerie hlavního města Prahy, 2010).\n\nSpolečně s Lenkou Sýkorovou pracuje na několikadílném projektu Sýkorovy monografie, jehož cílem je důkladně zmapovat celý Sýkorův život a tvorbu. Ze zamýšleného celku zatím vyšly dvě knihy – \"Grafika\" (2008, Gallery) a \"Rozhovory\" (2009, Gallery).\n\nV roce 2015 se podílel na přípravě scénáře pro netradiční cestovatelský magazín \"Lovci zážitků\", který připravila agentura Czech Tourism. Série představila několik turisticky zajímavých lokalit Česka, přičemž se soustředila hlavně na pestrou nabídku turistických aktivit, které destinace nabízejí. Poté se objevil i v roli jednoho z hlavních protagonistů magazínu vedle zpěvačky Tonyi Graves, fotografa Tomáše Třeštíka a hudebníka Adama Vopičky.\n\n"}
{"id": "1187150", "url": "https://cs.wikipedia.org/wiki?curid=1187150", "title": "Dlouhý Luh", "text": "Dlouhý Luh\n\nDlouhý Luh () je zaniklá vesnice ve vojenském újezdu Hradiště v okrese Karlovy Vary. Nacházela se v Doupovských horách asi šest kilometrů jihozápadně od Kadaně v nadmořské výšce 630 metrů. Na jejím okraji pramení Úhošťanský potok.\n\nNázev vesnice Luh je staročeským označením pro les, háj nebo lesní palouk. V historických pramenech se objevuje ve tvarech: Dluhy Luh (1541), Langenaw (1654), Langenau (1787 a 1846).\n\nPrvní písemná zmínka o vesnici je z roku 1541. Podruhé je ves uvedena v urbáři panství hradu Egerberk z roku 1572. Podle něj v ní stála rychta a devět usedlostí, jejichž obyvatelé hospodařili na pozemcích s rozlohou 120 hektarů. Během stavovského povstání v letech 1618–1620 vesnice patřila nejspíše Štampachům ze Štampachu, ale v konfiskačních protokolech nebyla uvedena. Objevila se až v soupisu kláštereckého panství, které Kryštof Šimon Thun roku 1623 založil ze zabavených majetků. Podle berní ruly z roku 1654 v Dlouhém Luhu žilo šest sedláků, tři chalupníci a pět poddaných bez pozemků. Na kamenitých polích se v té době pěstovalo žito, ale hlavním zdrojem obživy obyvatel byl chov dobytka.\n\nJohann Gottfried Sommer ve svém díle z roku 1846 zaznamenal v Dlouhém Luhu 22 domů se 115 obyvateli. Charakteristika vsi z roku 1863 uvádí kapli svatého Jana a svatého Pavla, devatenáct zemědělců a malý hospodářský dvůr příslušný ke kláštereckému zámku. Na polích se kromě žita pěstovaly také brambory, hrách, čočka a pícniny. Největší podíl zemědělské půdy stále tvořily louky.\n\nRoku 1850 se vesnice stala obcí, ale při sčítání lidu v roce 1869 už patřila jako osada ke Zvoníčkovu, u kterého zůstala až do svého zániku. Ze služeb ve vsi byla v  roce 1914 jen hospoda a trafika. Dlouhý Luh zanikl vysídlením roku 1954 v důsledku zřízení vojenského újezdu. Jeho katastrální území, které v roce 1930 měřilo 264 hektarů, bylo rozděleno, přičemž část připadla k vojenskému prostoru a zbytek ke Zvoníčkovu.\n\nPři sčítání lidu v roce 1921 zde žilo 115 obyvatel (z toho 62 mužů), z nichž byli tři Čechoslováci a 112 Němců. Kromě jednoho žida patřili k římskokatolické církvi. Podle sčítání lidu z roku 1930 měla vesnice 120 obyvatel německé národnosti a římskokatolického vyznání.\n\n\n\n"}
{"id": "1187152", "url": "https://cs.wikipedia.org/wiki?curid=1187152", "title": "Exapostilarion", "text": "Exapostilarion\n\nExapostilarion ( \"ἐξαποστειλάριον\", pl. \"ἐξαποστειλάρια\" – exapostilaria) je hymnus nebo skupina hymnů zpívaných ve východních církvích (pravoslavné a řeckokatolické) na konci kánonu v samém závěru jitřní liturgie. Exapostilarion ze zpívá po malé ektenii, která následuje po IX. ódě kánonu.\n"}
{"id": "1187155", "url": "https://cs.wikipedia.org/wiki?curid=1187155", "title": "Čeněk Šandera", "text": "Čeněk Šandera\n\nČeněk Šandera, též Vincenz Schandera (1816 Plotiště nad Labem – ???), byl rakouský právník a politik české národnosti z Čech, v 60. letech 19. století poslanec Českého zemského sněmu.\n\nStudoval práva na Karlo-Ferdinandově univerzitě v Praze. Roku 1847 získal titul doktora práv. Působil jako advokát a notář v Hořicích.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii venkovských obcí, obvod Vimperk, Volyně. Byl nezávislým českým kandidátem. Na mandát rezignoval v listopadu 1865.\n"}
{"id": "1187158", "url": "https://cs.wikipedia.org/wiki?curid=1187158", "title": "Euchroit", "text": "Euchroit\n\nEuchroit je vzácný minerál ze skupiny fosfátů, arzenátů a vanadátů, složením přesně arsenát, bohatý na měď. Pojmenován byl roku 1823 geologem Augustem Breithauptem podle řeckého slova \"\"euchroie\"\" což znamená v překladu \"\"krásné barvy\"\". Jeho typovou lokalitou je Ľubietová na Slovensku, kde byl objeven a také popsán.\n\nJedná se o sekundární minerál mědi a arsenu, který vzniká rozkladem tetraedritu a chalkopyritu za přítomnosti arsenu. Je tedy vázaný na mědí bohatou hydrotermální mineralizaci.\n\n\n\nMinerály v asociaci s euchroitem můžeme rozdělit do dvou typových skupin, a to skupina 1, jenž odpovídá Slovenským lokalitám, zde se vyskytuje pouze s olivenitem (pseudomorfóza euchroitu), a dále skupina 2 odvozená z ložiska Zapachitsa v Bulharsku s paragenezí strašimirit, olivenit, azurit a malachit.\n\nJedná se o velmi vzácný a mezi sběrateli ceněný minerál. Nejvíce ceněné bývají většinou vzorky ze Slovenska.\n\n\n"}
{"id": "1187160", "url": "https://cs.wikipedia.org/wiki?curid=1187160", "title": "Get Scared", "text": "Get Scared\n\nGet Scared je americká post-hardcorová kapela z Laytonu v Utahu, která byla založena v roce 2008 a následně v roce 2009 vydala své první EP \"Cheap, Tricks and Theatrics\". Další EP s názvem \"Get Scared\" vydala v roce 2010. První album s názvem \"Best Kind of Mess\" vydala 12. července 2011. V tomto roce Nicholas Matthews opustil kapelu a připojil se ke skupině Blacklisted Me. Dne 19. prosince 2011 Get Scared vydala další desku \"Cheap, Tricks and Theatrics B-sides\" bez předchozího oznámení. Mathew byl nahrazen Joelem Favierem v roce 2011. Jejich třetí EP, bylo vydáno v roce 2012 s Favierem, který byl v následujících měsících ze skupiny vyhozen. Po jeho odchodu se do skupiny vrátil Nicholas Matthews. Po jeho návratu začala kapela spolupracovat s vydavatelstvím Fearless Records, s níž vydala dne 11. listopadu, 2013 své 2. album \"Everyone’s Out to Get Me\". Třetí album, \"Demons\" bylo vydáno 30. února 2015. S tímto albem započala proměna skupiny z post-hardcore ve prospěch žánru metalcore ztvárněnou hlavně písněmi \"Build for Blame\" a \"Everyone’s Out to Get Me\".\nPřed vytvořením kapely byli Nicholas Mathews, Johnny Braddock, Bradley Iverson a Warren Wilcock v různých kapelách. Všichni čtyři se později spojili, aby založili kapelu a společně vydali svoje první EP \"Cheap, Tricks and Theatrics\".\n\nBěhem léta 2010 jela kapela na Hot Topic’s Sacred ceremony turné s kapelami Black Veil Brides a Vampires Everywhere!. Dále se kapela pustila do několika dalších turné, zejména \"The Dead Masquerade Tour\" (společně s Escape the Fate, Alesana, Drive A a Motionless in White) od ledna do března 2011 a jako headliner kapely Aiden včetně Eyes Set To Kill, Dr. Acula, Vampires Everywhere! a Escape the Fate (pouze v určitých datech) na jaře 2011. Své album Best Kind of Mess, jejich první vydání s Universal Motown Records představující předělávky písní\" Setting Yourself Up for Sarcasm\" a \"If She Only Knew Voodoo Like I Do\" se zkrácenými názvy \"Sarcasm\" a \"Voodoo\" vydala 12. července, 2011. Kapela se zúčastnila \"Fuck You All\" turné s Dr. Acula a Girl on Fire na podporu alba.\n\n30. listopadu, 2011 kapela oznámila odchod Nicholase Matthewse. Specifikovala, že Matthews chtěl sledovat více možností své kariéry a že to bylo překvapením pro celou kapelu. Kapela odložila další termíny turné až do odvolání z důvodu náhlého odchodu a absence hlavního vokalisty.\n\n28. prosince kapela znovu otevřela studio s novým vokalistou. Ačkoli nebylo oficiálně oznámeno, kdo je novým vokalistou, objevila se řada spekulací, že zpěvák Dear Chalendelieru, Joel Faviere, nahradil Matthewse, z důvodů zpráv na Twitteru zaslaných Favierem a některými členy Get Scared. Později bylo oficiálně oznámeno, že se skutečně jedná o Faviera. Kapela také přijala nového kytaristu Adama Virostka po září 2012, aby hrál na \"The Pizza Party\" turné s Dead Rabbits. Virostko se stal stálým členem kapely, což bylo formálně oznámeno 21. listopadu, 2012. Joel Faviere byl zpěvákem kapely krátký čas, dokud se 19. listopadu 2012 nevrátil Matthews. S Favierem bylo vydáno pouze jedno EP, Built for Blame, Laced With Shame.\n\n5. června, 2013 Get Scared oznámila svoji spolupráci s Fearless Records a vydání alba pro Fall. Následně 21. června vydali píseň s názvem At My Worst na YouTube. Další nová píseň byla vydána na Twitteru před oznámením nového alba a byla pojmenována \"For You\". Byla nedostupná online, ale za pár měsíců se ukázalo, že se objeví na novém albu.\n18. září kapela oznámila, že se jejich 2. album bude jmenovat Everyone’s Out To Get Me a bude vydáno 11. listopadu s Fearless Records. Společně s oznámením prozradila seznam písní a také krátký náhled nové písně \"Told Ya So\" z nadcházejícího alba . Plně vydáno bylo 24. září.\n\n1. ledna, 2014 Fearless Records zveřejnila video na jejich YouTube stránce, aby oznámila, které kapely budou vydávat svá alba v roce 2014 a své sestavení Punk Goes 90s 2. Get Scared tam byli s jejich deskou \"My Own Worst Enemy\" (originál je od Lit).\n\nKapela 3. září, 2015 oznámila, že bude vydávat své 3. album a společně s oznámením vydala hlavní píseň \"Buried Alive\". Druhá píseň s názvem \"Suffer\" byla vydána 2. února a třetí píseň tohoto alba, \"R.I.P.\", byla vydána 22. února na iTunes a novou Apple Music. Celé album bylo oficiálně vydáno 30. února, 2015. Na podporu alba se kapela zúčastnila turné \"New Years Days‘s The Other Side\" a také \"Light In The Cave\", turné kapely I See Stars, v říjnu 2015 a únoru 2016. Dále pak krátkého turné v Mexiku.\n\n\n"}
{"id": "1187167", "url": "https://cs.wikipedia.org/wiki?curid=1187167", "title": "Schluderpacherové", "text": "Schluderpacherové\n\nSchluderpacherové jsou původem jihotyrolský šlechtický rod. Původ rodu a datum nobilitace nejsou známy. Název rodu původně zněl Schluderbacherové, protože je odvozen od stejnojmenné oblasti.\n\nNejznámějším představitelem rodu je česko-britský herec Herbert Lom, narozený v Praze jako Herbert Karel Angelo Kuchačevich ze Schluderpacheru. Historie této části rodu je spojena především s Prahou a Železnou Rudou.\n\n"}
{"id": "1187169", "url": "https://cs.wikipedia.org/wiki?curid=1187169", "title": "Siegmund Heinrich Stickel", "text": "Siegmund Heinrich Stickel\n\nSiegmund Heinrich Stickel nebo Stickl, též Sigmund Heinrich (2. května 1806 Česká Lípa – 4. srpna 1892 Česká Lípa), byl rakouský právník a politik německé národnosti z Čech, v 60. letech 19. století poslanec Českého zemského sněmu.\n\nPůsobil jako advokát v České Lípě, kde v období let 1861–1863 zasedal v obecní radě. Byl členem místní odbočky spolku Verein für Geschichte der Deutschen in Böhmen.\n\nPo obnovení ústavního systému vlády počátkem 60. let se zapojil i do politického života. V zemských volbách v Čechách roku 1861 byl zvolen na Český zemský sněm, kde zastupoval kurii městskou, obvod Česká Lípa.\n"}
{"id": "1187171", "url": "https://cs.wikipedia.org/wiki?curid=1187171", "title": "Můj džihád", "text": "Můj džihád\n\nMůj džihád (v originále My Jihad) je dokumentární film belgického režiséra Marka De Visschera z roku 2015. Pojednává o problematice radikalizace některých evropských muslimů a spolu s imámem Sulaymanem Van Aelem hledá její příčiny a možnosti, jak jí předcházet. \n\nV březnu 2016 byl snímek uveden na festivalu dokumentárních filmů s lidskoprávní tematikou Jeden svět, za účasti hlavního představitele.\n\n"}
{"id": "1187173", "url": "https://cs.wikipedia.org/wiki?curid=1187173", "title": "Čolek hranatý", "text": "Čolek hranatý\n\nČolek hranatý (\"Lissotriton helveticus\") je druh čolka z rodu \"Lissotriton\". Je nápadný vyvinutými postranními hřbetními lištami, které působí, že jeho tělo vypadá v průřezu hranatě, odtud jeho české druhové jméno „hranatý“.\n\nCentrem výskytu tohoto ocasatého obojživelníka je především západní Evropa, kde se vyskytuje na severu Španělska a Portugalska, ve Francii, Velké Británii, Belgii, Švýcarsku a Německu. Jeho teritorium směrem na východ okrajově zasahuje i na území České republiky, kde jsou nevelké lokality s jeho výskytem soustředěné do okolí města Kraslice v okrese Sokolov, které ležící v česko-německém příhraničí.\n\nČolek hranatý se v Evropě vyskytuje v rozsahu nadmořské výšky od 500 do 1500 m, v ČR od 540 do 810 m. Dospělec dýchající plícemi žije skrytě ve vlhkých lesních podrostech v dírách, pod kořeny stromů, drny nebo ve spadaném listí. Žije převážně nočním životem, kdy loví potravu tvořící hlavně drobní bezobratlí, hmyz, červi a korýši, u tohoto druhu byly prokázány sklony ke kanibalismu. V hlubokých úkrytech v zemi přečkává v zimním spánku období od konce října do počátku dubna.\n\nU tohoto drobného, štíhlého obojživelníka bývá samice velká 7 až 10 cm a samec 7 až 8 cm. Na hlavě má po straně podélné tmavé pásky vedoucí přes oči, které se u čenichu téměř sbíhají. Na hřbetní straně je olivově zelený, hnědý nebo pískově žlutý, někdy i tmavě tečkovaný či mramorovaný, boční část těla i ocas má skvrnitý. Na světlé břišní straně bez skvrn má barvu žlutou až oranžovou, která je lemována barvou růžovou až barvou masa, kterou má i na hrdle a spodní straně končetin. Kůži vylučuje sekret, který je mírně jedovatý. Dožívají se průměrného věku 10 let.\n\nV době páření se u samců na hřbetě i ocase vyvíjí celokrajný, nepřerušovaný lem; na hřbetě je nízký a na ocase vysoký, obdobný bývá i na spodu ocásku. Ocas v tomto období je u samců i samic zakončen asi 5 mm dlouhou černou ocasní nitkou. Samci mají tehdy nápadně zduřelé boky, zvětšené plovací blány mezi prsty a polokulovitou kloaku.\n\nZa účelem rozmnožování, jehož období začíná v dubnu svatebním zbarvením samečka, vcházejí do vodního prostředí. Vyhledávají mělké, zastíněné lesní tůně s řídkou vegetací nebo louže v kolejích vyjetých v lesních cestách. Sameček láká samičku svým pestrým zabarvením, vypouštěním aromatických látek i specifickým tancem. Po jejím svedení sameček vypustí spermatofor se spermiemi, který si samička nasaje kloakou. Několik dnů po oplození samička naklade 200 až 300 vajíček jednotlivě na listy vodních rostlin. Po splnění svého úkolů se dospělci vracejí na souš, kde samci ztrácejí pestré vybarvení a žijí až do příštího jara osamoceně a skrytě.\n\nS ohledem na počasí se za dva až tři týdny z vajíček vylíhnou ve vodě žijící larvy, které mají za hlavou keříčkovité žábry umožňující jim dýchat. Z počátku se živí planktonem a později větší kořistí, narostou jim přední končetiny a pak i zadní. Koncem léta se při metamorfóze, při níž mj. byla žábra nahrazena plícemi, promění ve 3 cm dlouhé čolky, kteří vylezou z vody na suchou zem. Po dosažení pohlavní dospělosti, obvykle po dvou létech, se vrátí do vody k rozmnožování.\n\nČolka hranatého lze na prvý pohled zaměnit s čolkem obecným, se kterým žije na stejných lokalitách. Nejnápadnějším odlišovacím znakem čolka hranatého je jeho růžové masové zbarvené okrajů břicha. Velmi podobný vzhled má i čolek karpatský, který ale žije jen ve východní části České republiky.\n\nTéměř ve všech zemích kde se čolek hranatý vyskytuje, je považován za chráněného živočicha. V České republice je v „Červeném seznamu ohrožených druhů ČR - obratlovci“ z roku 2003 zařazen mezi druhy kriticky ohrožené. Jeho společenstva jsou potenciálně ohrožována vysušováním vlhkých stanovišť, kácením lesů, eutrofizaci vod i zvyšujícím se průnikem lidí do jejich životních prostředí.\n\nPodle Mezinárodního svazu ochrany přírody IUCN je v globální měřítku výskyt čolka hranatého hodnocen jako stabilní a nepříznivými okolnostmi málo dotčený (LC).\n\n\n"}
{"id": "1187175", "url": "https://cs.wikipedia.org/wiki?curid=1187175", "title": "Muntžak sundský", "text": "Muntžak sundský\n\nMuntžak sundský (\"Muntiacus muntjak\") zvaný též muntžak červený jižní či jelen štěkavý je sudokopytník běžný v jihovýchodní Asii. Dříve byl řazen do jednoho taxonu spolu s muntžakem indickým (\"Muntiacus vaginalis\"), ale po taxonomické revizi (Groves 2003) došlo k rozdělení na dva druhy.\n\nJde o malého jelena, který váží obvykle do 30 kg. Srst má jemnou, měkkou a krátkou, její zbarvení má odstíny hnědé, krémové, našedlé nebo načervenalé. Jedná se o všežravce, jenž konzumuje trávu, listy, ovoce, semena, ptačí vejce a dokonce i malá zvířata. Někdy pozře i mršinu. Vydává zvuky podobné štěkání, zvláště když spatří predátora, což mu vysloužilo v mnoha jazycích pojmenování štěkavý jelen. Samci muntžaků mají malé parůžky dosahující maximální délky 15 cm. Někdy se chovají teritoriálně a navzdory své malé velikosti dokáží být i značně zuřiví. Samci mezi sebou bojují a proti predátorům umějí používat i své klům podobné špičáky. Takto jsou schopni se bránit například psovitým šelmám či menším kočkám. Jedná se o osamoceně žijící zvířata, která se sdružují jen v době páření, což může být kdykoliv během roku. Jeho habitatem jsou různé druhy lesních porostů, v nichž se díky své malé velikosti dokáže velmi obratně pohybovat. Vyskytuje se na Malajském poloostrově, Sumatře, Borneu, Jávě, Bali a některých dalších ostrovech Indonésie. Severní hranici jeho území je šíje Kra. Muntžak sundský je sice podle IUCN veden jako málo dotčený druh, ale množství jeho populace má klesající tendenci a musí čelit několika hrozbám. Jde především o lov (kvůli masu, kůži a pro přípravu léků) a ničení životního prostředí.\n\n"}
{"id": "1187179", "url": "https://cs.wikipedia.org/wiki?curid=1187179", "title": "Bigelow Aerospace", "text": "Bigelow Aerospace\n\nBigelow Aerospace LLC, je americkou společností s ručením omezeným zabývající se vývojem a výrobou nafukovacích obytných modulů, a to zejména pro komerční a průzkumné použití na nízké oběžné dráze Země, na Měsíci, na Marsu a v hlubokém vesmíru, založenou v roce 1999 americkým hotelierém Robertem Bigelowem. Aktuálně společnost očekává vynesení svého třetího experimentálního modulu, zvaného BEAM, do vesmíru, a to k dvouročnímu testovacímu pobytu na Mezinárodní vesmírné stanici v rámci kontraktu s NASA za 17,8 milionů USD. Zároveň probíhá hodnocení využitelnosti navrhovaného modulu BA 330, s vnitřním objemem 330 m, jako součást projektu NextSTEP téže agentury. Ten má být připraven k vypuštění už v roce 2017.\n\nBigelow Expandable Activity Module, neboli BEAM, je třetím technologickým demonstrátorem společnosti Bigelow Aerospace; jeho předchůdci byly moduly Genesis I a Genesis II, vynesené samostatně na nízkou oběžnou dráhu Země s cílem otestovat technologické postupy (oba dva jsou stále aktivní). Bude součástí nákladu kosmické lodě Dragon během mise CRS-8, a to v její nehermetizované části; po příletu na Mezinárodní vesmírnou stanici (ISS) bude pomocí manipulačního ramene Canadarm2 vyjmuta z Dragona a umístěna na jeden z dokovacích adaptérů modulu Tranquility (uzel 3), kde podstoupí asi dvouroční testovací pobyt, po kterém bude odstraněn z ISS a shoří při vstupu do atmosféry.\n\n"}
{"id": "1187181", "url": "https://cs.wikipedia.org/wiki?curid=1187181", "title": "Polskie Stronnictwo Ludowe (1895-1913)", "text": "Polskie Stronnictwo Ludowe (1895-1913)\n\nPolská lidová strana (polsky Polskie Stronnictwo Ludowe), byla rolnická politická strana působící od konce 19. století mezi polskou populací Rakouska-Uherska, respektive Předlitavska, zejména v Haliči.\n\nVznik strany souvisel s utvořením lidového hnutí mezi rolnickou populaci v Haliči, které vedle národního a socialistického hnutí představovalo jeden ze tří hlavních polských politických táborů. Polská lidová strana byla založena v Haliči v roce 1895. O několik let později vznikly podobně orientované formace i mezi polským obyvatelstvem v ruském a pruském záboru Polska.\n\nK založení došlo na sjezdu v Rzeszówě roku 1895, původně pod názvem Stronnictwo Ludowe. Název Polskie Stronnictwo Ludowe byl používán až od roku 1903, kdy strana přijala nový program. V něm kromě původních postulátů obhajoby zájmů venkovského lidu nastolila i požadavky demokratizace politického systému včetně všeobecného a rovného volebního práva a podpory vzdělávání rolnictva. Strana se stala významnou politickou silou. Své zástupce měla v Haličském zemském sněmu i v celostátní Říšské radě. Funkci předsedy strany zastávali Karol Lewakowski, Henryk Rewakowicz a Jan Stapiński. Mezi další významné představitele náleželi Jakub Bojko, Bolesław Wysłouch nebo Wincenty Witos. Tiskovým orgánem byl list \"Przyjaciel Ludu\".\n\nPo úspěchu ve volbách do Říšské rady roku 1907 utvořila PSL alianci i s haličskými konzervativci. Roku 1911 ovšem stranu opustila skupina, kterou vedl Bolesław Wysłouch a Jan Dąbski, a zformovala se jako odštěpenecká strana Polskie Stronnictwo Ludowe – Zjednoczenie Niezawisłych Ludowców. Polskie Stronnictwo Ludowe pak prošlo zásadním rozkolem v roce 1913, kdy zanikla jako jednotný subjekt a nahradily ji dvě nástupnické strany: Polskie Stronnictwo Ludowe „Piast” a Polskie Stronnictwo Ludowe Lewica.\n\n"}
{"id": "1187184", "url": "https://cs.wikipedia.org/wiki?curid=1187184", "title": "Sabra (tank)", "text": "Sabra (tank)\n\nIzraelský tank Sabra byl vyvinut jako součást modernizace a následného rozvoje tanku Magach 7C. Při modernizaci byly vyměněny téměř všechny skupiny: byl vylepšen balistický profil pancéřování, tank byl vybaven reaktivním pancířem, vyzbrojen hladkým 120mm kanónem MG253, který byl vyvinut v Izraeli společností IMI, elektrohydraulické systémy jsou nahrazeny plně elektrickými, je instalován izraelský systém řízení palby. Rovněž pohonný a převodový systém je nahrazen mnohem výkonnějším a tím je výrazně zvýšena průchodnost terénem.\n\nCelý modernizační program byl nejprve nabídnut turecké armádě jako varianta jejich modernizačního programu, později byl tank nabízen jako součást exportního programu. Turecké Ministerstvo obrany vybralo pro svůj modernizační program následující verzi tanku Sabra (Sabra Mk.II), ve které byly odstraněny dílčí nedostatky předchozí verze. Kontrakt byl podepsán 29. března 2002 s očekávanou hodnotou 688 milionů USD. První tank Sabra MK.II byl tureckým ozbrojeným silám dodán ke zkouškám v roce 2005 a zkouškami úspěšně prošel v květnu 2006. Následně bylo modernizováno mezi lety 2007 a 2009 170 bitevních tanků. Modernizační program byl zastřešován 2nd Main Maintenance Center Command turecké armády, modernizace byla prováděna společností IMI.\n\nMk.I je původní modernizace tanku Magach 7C. Tank Sabra byl v této verzi vybaven kanónem 120 mm, vyvinutým společností IMI, bylo zesílené pancéřování a tank byl vybaven systémem řízení palby Knight, dodaným společností Elbit Systems. Pohonná jednotka a převodový systém byl rovněž modernizován a bylo dosaženo zvýšení průchodnosti terénem. Rovněž elektrohydraulický systém tanku Magach 7C byl nahrazen izraelským plně elektrickým systémem.\n\nVe verzi Mk.II byla nízkoprofilová věž, použitá v předchozí verzi, nahrazena mohutnější věží M19 (ve stylu M60 Patton) a vybavena kulometem 12,7 mm. Tato verze je rovněž vybavena nezávislým infračerveným systémem, určeným pro potřeby velitele (CITV). Mk.II rovněž používá výkonnější pohonnou jednotku MTU Friedrichshafen a novou převodovku se čtyřmi rychlostmi vpřed a dvěma vzad. Tank Sabra je ve verzi Mk.II vybaven reaktivním pancířem. Modernizace na tuto verzi byla rovněž jako v předchozím případě zastřešována 2nd Main Maintenance Center s izraelskou podporou. Významná část modernizačních dílů je vyráběna v Turecku jako součást transferu technologií z Izraele.\n\nSabra Mk.III používá stejnou technologii pancéřování, kanón, systém varování RWR/IR (Radar Warning Receiver/Infrared Receiver) a pohonný systém jako Merkava Mk.IV. Největší změny jsou ve věži tanku, kdy se jedná změny v uložení munice a v systému řízení palby. Prototyp této verze, vyrobený společností IMI, již byl úspěšně testován a absolvoval střelby.\n\nHlavní výzbroj tanku Sabra tvoří kanón 120 mm s hladkým vývrtem (kanón je schopen odpalovat nové zdokonalené typy izraelské podkaliberní munice s šípově stabilizovanými průbojnými střelami, munici NATO, munici APAM se střelou s obsahem tříštivé submunice určené zejména k likvidaci živé síly a také laserem naváděné řízené střely domácí výroby \"LAHAT\" s tandemovou kumulativní hlavicí), sekundární výzbroj tanku tvoří kulomet 7,62 mm/5,56 mm (2x), kulomet 12,7 mm a minomet 60 mm.\n\nVysoká odolnost tanku, které dosáhl po modernizaci společností Israelian Military Industry (IMI), se prokázala při nasazení v okolí základny Ba’ashiqah, která leží přibližně 30 km severovýchodně od Mosulu v severním Iráku. Militantní skupina Islámského státu provedla útok na operující tank, který zasáhla raketou z kompletu 9K135 Kornet. I přes přímý zásah byl tank jen lehce poškozen, dodatečné pancéřování na pravé přední straně věže bylo zničeno, nicméně základní pancéřování bylo nepoškozeno a střela tedy do tanku nepronikla - posádka tanku neutrpěla žádné oběti na životech nebo zranění.\n\n\n\n"}
{"id": "1187186", "url": "https://cs.wikipedia.org/wiki?curid=1187186", "title": "Polskie Stronnictwo Ludowe „Piast” (1913-1931)", "text": "Polskie Stronnictwo Ludowe „Piast” (1913-1931)\n\nPolská lidová strana „Piast” (polsky Polskie Stronnictwo Ludowe „Piast”, zkratka PSL „Piast”) byla politická strana působící na počátku 20. století mezi polskou populací Rakouska-Uherska, respektive Předlitavska, zejména v Haliči, později šlo o politickou stranu v meziválečném Polsku, jejíž voličská základna se již neomezovala jen na oblast Haliče.\n\nVznikla v prosinci 1913 během rozkolu v Polské lidové straně, jejíž jedna část okolo týdeníku \"Piast\" se spojila s již dříve odštěpenou skupinou Polskie Stronnictwo Ludowe – Zjednoczenie Niezawisłych Ludowców a společně se zformovaly jako Polská lidová strana „Piast”. Během první světové války byla strana součástí střechové polské politické platformy Naczelny Komitet Narodowy. Po roce 1917 se sblížila s národními demokraty (Narodowa Demokracja).\n\nPo vzniku samostatného polského státu v roce 1918 se strana rozšířila o další subjekty i z jiných částí dříve rozděleného Polska, čímž získala celostátní oporu. Ve 20. letech šlo o nejsilnější rolnickou politickou stranu v Polsku. V Sejmu se profilovala jako centristická síla. Byla opakovaně zastoupena ve vládních koalicích a její předseda Wincenty Witos byl třikrát polským premiérem. Měla značný vliv na rolnické a družstevní organizace. Mezi hlavní představitele strany patřili Jakub Bojko, Wincenty Witos, Maciej Rataj nebo Władysław Kiernik. Tiskovým orgánem byly listy \"Piast\", \"Wola Ludu\", \"Gazeta Ludowa\", \"Włościanin\" nebo \"Gazeta Grudziądzka\".\n\nKdyž roku 1926 nastoupil autoritativní sanační režim, zaujala vůči němu strana opoziční stanovisko a roku 1929 přistoupila k bloku Centrolew. Roku 1930 byli její představitelé terčem pronásledování a zatýkání. Roku 1931 se Polská lidová strana „Piast” spojila se skupinou Polskie Stronnictwo Ludowe „Wyzwolenie” a Stronnictwo Chłopskie, čímž vznikla nová politická strana Stronnictwo Ludowe.\n\n"}
{"id": "1187191", "url": "https://cs.wikipedia.org/wiki?curid=1187191", "title": "Polskie Stronnictwo Ludowe Lewica", "text": "Polskie Stronnictwo Ludowe Lewica\n\nPolská lidová strana Levice (polsky Polskie Stronnictwo Ludowe Lewica, zkratka PSL-Lewica) byla politická strana působící na počátku 20. století mezi polskou populací Rakouska-Uherska, respektive Předlitavska, zejména v Haliči, později šlo o menší politickou stranu v meziválečném Polsku, jejíž voličská základna zůstávala omezena na oblast Haliče.\n\nVznikla v prosinci 1913 během rozkolu v Polské lidové straně. Během první světové války byla strana součástí střechové polské politické platformy Naczelny Komitet Narodowy.\n\nPo vzniku samostatného polského státu v roce 1918 strana pokračovala ve své činnosti, ale její vliv se omezoval na Malopolsko. Programově se tehdy strana profilovala jako radikální subjekt, požadující vyvlastnění půdy bez náhrady a rozvoj družstevnictví. Mezi hlavní politiky patřili Jan Stapiński, W. Dunin-Wąsowicz, Józef Putek, Józef Sanojca nebo Franciszek Wójcik. tiskovým orgánem byl list \"Przyjaciel Ludu\". V roce 1922 část členstva odešla do strany Polskie Stronnictwo Ludowe „Wyzwolenie”. Zbytek strany pak utvořil roku 1924 nový subjekt Związek Chłopski.\n\n"}
{"id": "1187195", "url": "https://cs.wikipedia.org/wiki?curid=1187195", "title": "LED pásek", "text": "LED pásek\n\nLED pásek (z angličtiny LED strip, LED flexible strip) je ohebný plošný spoj osazený LED čipy a odpory. Nejčastěji se lze setkat s LED pásky o šířce 8-12 mm, které jsou osazeny LED čipy typu 2835, 5050, 3528. LED pásek je rozdělen na úseky, které mají délku od 2,5 cm do 25 cm. Tyto segmenty jsou zapojeny sériově. Každý segment je osazen komponenty, které jsou ale zapojeny paralelně v závislosti na napětí LED pásku, které se pohybuje od 5 V do 240 V. Nejčastější jsou LED pásky s napětím 12 a 24 V. \n\nTyto LED pásky mají většinou 3 LED diody na segmentu, je to z toho důvodu pracovního napětí jedné LED diody, které je kolem 3 V. Aby se napětí snížilo, používají se v zapojení SMD odpory. V praxi se nejčastěji setkáme s osazením LED čipy 3528, 5050 a 2835. Vzhledem k tomu, že je LED pásek napájen stejnosměrným proudem, je maximální možná délka LED pásku 2 - 5 metrů, v případě zapojení delšího LED pásku se začátek více zahřívá a konec LED pásku svítí slaběji. Tento jev je určen vlastnostmi stejnosměrného proudu. Pro zamezení tohoto efektu je nutné LED pásek napájet z více bodů.\n\nTyto LED pásky mají většinou 5-6 LED diod na segmentu. Je to z důvodu pracovního napětí jedné LED diody, které je kolem 3 V. Aby se napětí snížilo, používají se v zapojení SMD odpory. V praxi se nejčastěji setkáme s osazením LED čipy 3528, 5050 a 2835. Tyto LED pásky mohou mít maximální délku 5-10 m. U nich opět dochází ke stejnému jevu jako u LED pásků na 12 V, ale vzhledem k polovičnímu proudu, který LED páskem protéká se pásek méně zahřívá.\n\nLED pásky se dají stříhat po částech a lze z nich například vyrobit svítidlo. Tato svítidla mají výhodu především v tom, že je lze vyrábět na míru, třeba na délku kuchyňské linky nebo skříňky. Další výhodou je, že LED pásek se dá po čase vyměnit za nový. Velmi často se využívá na výstavách a v nábytku. \n\nJako každý LED čip se musí i LED pásek chladit, jinak dojde k jeho zničení. V případě dobrého chlazení pásku mu je zachována životnost. K chlazení LED pásku se používají profily z hliníkové slitiny.\n"}
{"id": "1187197", "url": "https://cs.wikipedia.org/wiki?curid=1187197", "title": "Hornomísečská skála", "text": "Hornomísečská skála\n\nHornomísečská skála je svorová skála na jihozápadním svahu hory Medvědín v Krkonoších, nad Horními Mísečkami. Leží u  dolní stanice lyžařského vleku z Horních Míseček na Medvědín, asi 2,5 km západo-severozápadně od Špindlerova Mlýna.\n\nKolem skály vede červeně značená Bucharova cesta, přicházející od jihu po Žalském hřbetu a pokračující na severozápad k Vrbatově boudě a dál k prameni Labe. Severně od skály stojí dolní stanice lyžařského vleku, západně od skály vysílač mobilních operátorů. Na vrchol skály nevedou žádné schody apod., ale za sucha se na ni dá celkem snadno vylézt.\n\n"}
{"id": "1187201", "url": "https://cs.wikipedia.org/wiki?curid=1187201", "title": "Richard Matovič", "text": "Richard Matovič\n\nRichard Matovič (* 18. září 1953) je slovenský fotbalový trenér. Působí převážně jako trenér mládeže a hráčský manažer. Je učitelem tělesné výchovy na ZŠ Spartakovská v Trnavě.\n\nJako hlavní trenér vedl v jarní části sezony posledního ročníku společné federální ligy Spartak Trnava.\n\n"}
{"id": "1187208", "url": "https://cs.wikipedia.org/wiki?curid=1187208", "title": "Ahmed Adnan Saygun", "text": "Ahmed Adnan Saygun\n\nAhmed Adnan Saygun (7. září 1907, İzmir – 6. leden 1991, Istanbul) byl turecký hudební skladatel, muzikolog a hudební publicista. Byl jedním z členů tzv. Turecké pětky, skupiny průkopníků západní klasické hudby v Turecku (spolu s ní jsou to Ulvi Cemal Erkin, Cemal Reşit Rey, Hasan Ferit Alnar a Necil Kazım Akses). Saygun nicméně vždy čerpal i z turecké lidové hudby. K nejvýznamnějším dílů patří jeho pět oper (\"Özsoy\", \"Taşbebek\", \"Kerem\", \"Köroğlu\", \"Gılgameş\"), pět symfonií (číslovaných, bez názvu), dva balety (\"Bir Orman Masalı\", \"Kumru Efsanesi\") či známé oratorium \"Yunus Emre\". Byl ovlivněn zejména francouzskou hudbou a kulturou, v letech 1928-1931 studoval v Paříži na Schola Cantorum, skladbu ho zde učil Vincent d'Indy. Byl též blízkým přítelem Bély Bartóka, s nímž společně sesbírali mnoho tureckých lidových písní. Britský deník \"The Times\" v nekrologu z roku 1991 napsal, že byl \"pro tureckou hudbu tím, čím Jean Sibelius pro finskou či Béla Bartók pro maďarskou\".\n"}
{"id": "1187221", "url": "https://cs.wikipedia.org/wiki?curid=1187221", "title": "Windach", "text": "Windach\n\nWindach je obec v německé spolkové zemi Bavorsko, v zemském okrese Landsberg am Lech ve vládním obvodu Horní Bavorsko.\n\nŽije zde obyvatel.\n\nSousední obce jsou: Eresing, Finning, Greifenberg, Penzing, Schondorf am Ammersee, Utting am Ammersee a Weil.\n\n"}
{"id": "1187226", "url": "https://cs.wikipedia.org/wiki?curid=1187226", "title": "NGC 2244", "text": "NGC 2244\n\nNGC 2244 (také známá jako Caldwell 50) je otevřená hvězdokupa v souhvězdí Jednorožce vzdálená přibližně 5 200 světelných let. Je úzce spojena s okolní mlhovinou NGC 2237, protože její hvězdy vznikly z hmoty této mlhoviny. Hvězdokupě vévodí několik hvězd typu O, což jsou velmi horké hvězdy, které vytváří velké množství záření a hvězdného větru.\n\nHvězdokupa uprostřed mlhoviny je viditelná i v triedru a docela dobře viditelná v malém dalekohledu, zatímco vizuální pozorování samotné mlhoviny je mnohem obtížnější a vyžaduje dalekohled s malým zvětšením. Důležitou podmínkou k jejímu spatření je tmavá obloha bez světelného znečištění. Pozorování mlhoviny velmi usnadní UHC nebo OIII filtr. Mlhovinu lze dokonce spatřit pouze přes UHC filtr držený před okem.\nZachycení mlhoviny fotograficky je mnohem jednodušší a je to jediný způsob, jak zaznamenat její červený odstín, který není vizuálně pozorovatelný.\n\nStáří této hvězdokupy se odhaduje na méně než 5 milionů let. Její nejjasnější hvězdy jsou HD 46223 a HD 46150, první je spektrální třídy O4V, je 400 000 krát jasnější a přibližně 50 krát hmotnější než Slunce, druhá je spektrální třídy O5V, je 450 000 krát jasnější a přibližně 60 krát hmotnější než Slunce a možná je dvojhvězdou.\n\n"}
{"id": "1187227", "url": "https://cs.wikipedia.org/wiki?curid=1187227", "title": "Maksim Bahdanovič", "text": "Maksim Bahdanovič\n\nMaksim Adamavič Bahdanovič, bělorusky \"Максім Багдановіч\" (9. prosinec 1891, Minsk – 25. květen 1917, Jalta) byl běloruský spisovatel, novinář a literární kritik. Důležitá postava běloruského národního obrození, člen okruhu časopisu \"Naša niva\", bývá poovažován za zakladatele běloruské poezie. \n\nJako básníka ho lze řadit k romantismu, byl obeznámen s moderní evropskou poezií (mj. překládal Schillera, Puškina a Heina), ale hojně také čerpal z běloruského folklóru. Psal v \"mužické\" běloruštině, což byl mj. výraz vzdoru vůči carskému Rusku. Napsal jedinou básnickou sbírku \"Vianok\" (\"Věneček\"). Obsahuje poezii milostnou, přírodní i reflexivní. Řada básní z \"Věnečku\" byla zhudebněna a v Bělorusku zlidověla. Položil i základy běloruské prózy, když napsal několik povídek a novel (zejm. novela \"Muzyka\"). \n\nPřekládal do běloruštiny též klasické antické autory, Horatia a Ovidia aj. Překládal i do ruštiny. Zemřel na tuberkulózu, ve věku 26 let. Zajímavostí je, že roku 1914 vydal spis \"Bratři Češi\", věnovaný české otázce v Rakousko-Uhersku.\n"}
{"id": "1187232", "url": "https://cs.wikipedia.org/wiki?curid=1187232", "title": "Chauvency-le-Château", "text": "Chauvency-le-Château\n\nChauvency-le-Château je francouzská obec v departementu Meuse v regionu Grand Est. V roce 2013 zde žilo 263 obyvatel.\n\nSousední obce jsou: Brouennes, Chauvency-Saint-Hubert, Quincy-Landzécourt, Thonne-le-Thil, Thonne-les-Près, Thonnelle a Vigneul-sous-Montmédy.\n\n\"Počet obyvatel\"\n"}
{"id": "1187234", "url": "https://cs.wikipedia.org/wiki?curid=1187234", "title": "Chauvency", "text": "Chauvency\n\nChauvency je součást názvu dvou obcí ve Francii:\n\n"}
{"id": "1187242", "url": "https://cs.wikipedia.org/wiki?curid=1187242", "title": "Polská lidová strana (rozcestník)", "text": "Polská lidová strana (rozcestník)\n\nNázev Polská lidová strana (\"Polskie Stronnictwo Ludowe\") nese a neslo více politických subjektů: \n\n\n\n"}
{"id": "1187253", "url": "https://cs.wikipedia.org/wiki?curid=1187253", "title": "Silo (kniha)", "text": "Silo (kniha)\n\nSilo je postapokalyptická sci-fi kniha amerického autora jménem Hugh Howey, vydaná v roce 2012. Vypráví postupně příběh několika hlavních postav, které jsou součástí komunity, žijící uzavřeně v silu. Silo je velká podzemní stavba, postavená před mnoha generacemi z nyní již nepříliš jasných důvodů. Své obyvatele chrání před toxickou atmosférou venku, mimo silo.\n\nV roce 2013 autor vydal druhou knihu se jménem Turnus, která dějově předchází Silu a osvětluje počátky a důvody stavby Sila. Třetí pokračování s názvem Prach taktéž z roku 2013 příběhově navazuje na první knihu a celý příběh uzavírá.\n\nKniha je překladem anglického originálu \"Wool Omnibus\", který byl vydán 25. ledna 2012. Je sestavena z následujích pěti knih:\n"}
{"id": "1187263", "url": "https://cs.wikipedia.org/wiki?curid=1187263", "title": "Ukrajinská radikální strana", "text": "Ukrajinská radikální strana\n\nUkrajinská radikální strana (URP, ukrajinsky \"Ukrajinska radykalna partija\", cyrilicí Українська радикальна партія, zpočátku Rusko-ukrajinská radikální strana, \"Rusko-ukrajinska radykalna partija\", cyrilicí Русько-українська радикальна партія, od roku 1926 Ukrajinská strana socialisticko-radikální, \"Ukrajinska socialistyčno-radykalna partija\", cyrilicí Українська соціалістично-радикальна партія) byla politická strana působící od konce 19. století mezi ukrajinskou populací Rakouska-Uherska, respektive Předlitavska, zejména v Haliči, později šlo o politickou stranu ukrajinské národní menšiny v meziválečném Polsku.\n\nByla založena jako první moderní ukrajinská politická strana s masovým členstvím 4. října 1890 ve Lvově. Mezi její zakladatele patřili Ivan Franko, Mychajlo Pavlyk, Vjačeslav Budzynovskyj Severyn Danylovyč nebo Jevhen Levyckyj. Navazovala ovšem na dřívější ideové proudy mezi mladou generací, existující již od 70. let 19. století a inspirované názory Mychajla Drahomanova. Strana podporovala program zemědělských reforem, družstevnictví a národnostní práva Ukrajinců v Haliči. Koncem 19. století se ve vnitrostranických debatách poprvé objevila i myšlenka ukrajinské nezávislosti (Julian Bačynskyj napsal roku 1895 knihu \"Ukrajina irredenta\"). Byla antiklerikálně orientovaná. Své zástupce měla v Haličském zemském sněmu i v celostátní Říšské radě.\n\nRoku 1899 se z ní vydělily Ukrajinská sociálně demokratická strana a Ukrajinská národně demokratická strana. Ukrajinská radikální strana hrála významnou roli v organizování rolnických stávek v Haliči roku 1902. Měla též podíl na budování organizace Sič. Po první světové válce zastávali její představitelé významné funkce v rámci krátce existující Západoukrajinské lidové republiky, vzniklé po rozpadu monarchie na územích převážně obývaných etnickými Ukrajinci.\n\nV roce 1926 se do Ukrajinské radikální strany zapojila skupina ukrajinských socialistů revolucionářů z Volyně. Název subjektu byl pak změněn na Ukrajinská strana socialisticko-radikální. V té době měla cca 20 tisíc členů. V roce 1931 se stala členskou stranou druhé internacionály. Předsedou strany byl v letech 1914–1919 Mykola Lahodynskyj, v letech 1926–1930 Lev Bačynskyj a pak až do zániku strany v roce 1939 Ivan Makuch. Po druhé světové válce působili někteří její představitelé v ukrajinské emigraci.\n\n"}
{"id": "1187304", "url": "https://cs.wikipedia.org/wiki?curid=1187304", "title": "Kanton Entre Seille et Meurthe", "text": "Kanton Entre Seille et Meurthe\n\nKanton Entre Seille et Meurthe (fr. \"Canton d'Entre Seille et Meurthe\") je francouzský kanton v departementu Meurthe-et-Moselle v regionu Grand Est. Tvoří ho 39 obcí. Zřízen byl v roce 2015.\n\n\n"}
{"id": "1187318", "url": "https://cs.wikipedia.org/wiki?curid=1187318", "title": "NGC 4697", "text": "NGC 4697\n\nNGC 4697 (také známá jako Caldwell 52) je eliptická galaxie v souhvězdí Panny vzdálená přibližně 40 milionů světelných let. Objevil ji britský astronom William Herschel v roce 1784. Na obloze se nachází 5 stupňů jihovýchodně od hvězdy Porrima a je viditelná již menším amatérským astronomickým dalekohledem. Směrem na jih od ní se nalézá spirální galaxie NGC 4699 a ještě dále na jihozápad se vyskytuje známá galaxie Sombrero (M104).\n\nNGC 4697 je nejvýznamnější člen Skupiny galaxií NGC 4697, kam patří i NGC 4958, NGC 4941, NGC 4731 a několik dalších galaxií a která je součástí větší skupiny galaxií Panna II, tvořící jižní výběžek Místní nadkupy galaxií. Skupina galaxií NGC 4697 leží ve vzdálenosti 55 milionů světelných let.\n\n"}
{"id": "1187321", "url": "https://cs.wikipedia.org/wiki?curid=1187321", "title": "Maksim Tank", "text": "Maksim Tank\n\nMaksim Tank, bělorusky \"Максiм Танк\", vlastním jménem Jauhěn Ivanovič Skurko (17. září 1912 – 7. srpen 1995) byl běloruský básník a politik. Od roku 1966 byl předsedou Svazu běloruských spisovatelů, od roku 1969 pak poslancem Nejvyššího sovětu Sovětského svazu. V roce 1972 se stal akademikem Akademie věd Běloruska. Na počátku své kariéry psal tzv. angažovanou poezii, později se uchýlil k velmi intimní lyrice na straně jedné a humoristické poezii na straně druhé. Česky vyšel výbor z jeho díla pod názvem \"Korespondence se Zemí\". K jeho nejznámějším sbírkám patří \"Narač\", \"Januk Sjaliba\", \"Slěd bliskavicy\" (\"Stopa blesku\"), \"Hlytok vady\" (\"Doušek vody\"), \"Ave Maria\".\n"}
{"id": "1187322", "url": "https://cs.wikipedia.org/wiki?curid=1187322", "title": "Malé Muzeum Malých Motocyklů", "text": "Malé Muzeum Malých Motocyklů\n\nMalé Muzeum Malých Motocyklů je muzeum v Bystřici nad Pernštejnem, sídlí v domě na Kostelní ulici čp. 51 na dolní stráně Masarykova náměstí v Bystřici nad Pernštejnem. Založeno bylo v květnu 2006. Zakladatelem a provozovatelem muzea je \"Veterán Klub Tatra Bystřice nad Pernštejnem\" primárně pod vedením Františka Proseckého.\n\nMuzeum se specializuje na motocykly s malým obsahem motoru, především na motocykly s obsahem motoru 50 ccm. Součástí sbírky je cca 30 motocyklů české i zahraniční výroby. Jedním z nejzajímavějších exponátů je policejní motocykl Jawa 634 ze 70. let a policejní motocykl Velocette z 50. let. Součástí sbírky jsou i motokola či vojenské motocykly. V sbírce je kromě historických motocyklů i moderní \"Pionýr\" Jawa 555 z roku 2006. Ve vojenské části expozice jsou dva motocykly Jawa 350 a 250. Vystaveny jsou i dětské hračky. Nejstarším exponátem je francouzský motocykl Alcyon z let výroby 1924 až 1939. Součástí muzea malých motocyklů je také depozit muzea Veterán klubu Tatra Bystřice nad Pernštejnem.\n\n"}
{"id": "1187326", "url": "https://cs.wikipedia.org/wiki?curid=1187326", "title": "Morad Mohammadí", "text": "Morad Mohammadí\n\nSajíd Morad Mohamedí Pahnikalájí (: ) nebo (: ), (* 9. dubna 1980 v Sárí, Írán) je íránský zápasník volnostylař, olympijský medailista z roku 2008.\n\nS volným stylem začínal v 11 letech v rodném Sárí. Do íránské seniorské reprezentace se poprvé podíval v roce 2002. V roce 2004 se do nominace na olympijské hry v Athénách nevešel na úkor Masúda Mostafy Džokara. V roce 2006 získal titul mistra světa v pérové váze. V roce 2008 si vybojoval účast na olympijské hry v Pekingu a po přívětivém losu bral bronzovou olympijskou medaili, když porazil Zelimchana Husejnova reprezentujícího Ázerbájdžán. V roce 2012 se do olympijské nominace na olympijské hry v Londýně nevešel.\n\n"}
{"id": "1187329", "url": "https://cs.wikipedia.org/wiki?curid=1187329", "title": "Mistrovství Československa v cyklokrosu 1989", "text": "Mistrovství Československa v cyklokrosu 1989\n\nMistrovství Československa v cyklokrosu 1989 se konalo v sobotu 14. ledna 1989 v Žatci.\n\nDélka závodu byla 23,5 km. Startovalo celkem 47 závodníků.\n"}
{"id": "1187331", "url": "https://cs.wikipedia.org/wiki?curid=1187331", "title": "Stan Marsh", "text": "Stan Marsh\n\nStan Marsh je fiktivní postava z amerického animovaného seriálu \"South Park\", vysílaného na Comedy Central, kde společně s Ericem Cartmanem, Kylem Broflovskim a Kenny McCormickem patří mezi hlavní postavy. Jedná se o postavu částečně založenou na spolutvůrci South Parku, Treyi Parkerovi.\n\nStejně jako i Stanovi přátelé, i sám Stan je často vulgární a nebere si servítky před ničím, zvláště útokům Erica Cartmana na jeho přátelé Kyla a Kennyho a pohledy na svět. Stan tak jako Parker je co se mody týče podílí na aktuálních trendech. Stan patří mezi nejmorálnější a nejupřímnější hlavní postavy.\n\nTéměř pokaždé, kdy na Stana promluvila Wendy, (dívka, do které je Stan zamilovaný) se Stan pozvracel.\n\nStan má rád fekální humor, kanadské duo Terrance a Phillip.\nPokaždé když má Stan morálně laděný proslov na konci epizody, začíná větou „You know, I learned something today...“, kterou používají i jiné postavy, nejméně však Cartman.\n\nStanovi rodiče jsou Sharon a Randy Marshovi. Randy se živí jako geolog, má však i své alter-ego, zpěvačku Lorde. Sharon je žena v domácnosti, která se stará o svého syna.\n\n"}
{"id": "1187332", "url": "https://cs.wikipedia.org/wiki?curid=1187332", "title": "Ukrajinská národně demokratická strana", "text": "Ukrajinská národně demokratická strana\n\nUkrajinská národně demokratická strana (UNDP, cyrilicí УНДП, ukrajinsky \"Ukrajinska nacionalno-demokratyčna partija\", cyrilicí Українська національно-демократична партія, od roku 1919 Ukrajinská národní strana práce, \"Ukrajinska narodna trudova partija\", cyrilicí Українська Народна Трудова Партія) byla politická strana působící od konce 19. století mezi ukrajinskou populací Rakouska-Uherska, respektive Předlitavska, zejména v Haliči (ale také v Bukovině), později šlo o politickou stranu ukrajinské národní menšiny v meziválečném Polsku.\n\nByla založena 26. prosince 1899 ve Lvově. Za jejím vznikem stáli bývalí členové pravicového křídla Ukrajinské radikální strany a další národovecké skupiny. Významnou roli v ustavení strany hrál Mychajlo Hruševskyj, který dosáhl dohody s Jevhenem Levyckým. Strana podporovala národnostní práva Ukrajinců v Haliči. Požadovala širokou ukrajinskou autonomii v rámci Rakouska-Uherska a samostatný zemský sněm pro východní Halič. Vystupovala opozičně proti převážně polské správě východní Haliče. Odmítala rusofilské (promoskevské) tendence. Mezi hlavní politiky UNDP patřili Julian Romančuk, Kost Levyckyj, Jevhen Petruševyč, Volodymyr Ochrymovyč nebo Volodymyr Bačynskyj. Své zástupce měla i v celostátní Říšské radě. Strana hrála významnou roli v organizování rolnických stávek v Haliči roku 1902. Po roce 1907 vystupovala zejména na podporu volební reformy v Haličském zemském sněmu a zřízení ukrajinské univerzity ve Lvově.\n\nNa počátku 20. století představovala národně demokratická strana nejsilnější ukrajinskou politickou skupinu v Říšské radě i na Haličském zemském sněmu. V zemských volbách roku 1913 zvýšila své zastoupení z 9 na 23 poslanců. Dominovala středopravé části ukrajinského politického spektra, zatímco na levém středu působila Ukrajinská radikální strana a Ukrajinská sociálně demokratická strana. Napravo od národních demokratů pak byla Křesťansko-sociální strana (Християнсько-суспільна партія). Ve stranickém životě i ve volebních kampaních využívala národně demokratická strana prvky masového hnutí, lokálních skupin aktivistů a satelitních spolků a organizací jako Prosvita nebo Sokol.\n\nV roce 1919 se přejmenovala na Ukrajinskou národní stranu práce. V roce 1925 se začlenila do nového politického subjektu Ukrajinské národně demokratické sjednocení.\n\n"}
{"id": "1187336", "url": "https://cs.wikipedia.org/wiki?curid=1187336", "title": "Mistrovství Československa v cyklokrosu 1988", "text": "Mistrovství Československa v cyklokrosu 1988\n\nMistrovství Československa v cyklokrosu 1988 se konalo v neděli 10. ledna 1988 v Plzni na Lochotíně.\n\nZávodníci absolvovali celkem sedm tříkilometrových okruhů.\n"}
{"id": "1187340", "url": "https://cs.wikipedia.org/wiki?curid=1187340", "title": "Mistrovství Československa v cyklokrosu 1987", "text": "Mistrovství Československa v cyklokrosu 1987\n\nMistrovství Československa v cyklokrosu 1987 se konalo v sobotu 17. ledna 1987 v Mladé Boleslavi.\n\nZávodu se zúčastnili i reprezentanti USA, kteří se připravovali na mistrovství světa, které se zde jelo o týden později.\n"}
{"id": "1187344", "url": "https://cs.wikipedia.org/wiki?curid=1187344", "title": "Mistrovství Československa v cyklokrosu 1986", "text": "Mistrovství Československa v cyklokrosu 1986\n\nMistrovství Československa v cyklokrosu 1986 se konalo v neděli 5. ledna 1986 v Berouně.\n\nDélka jednoho závodního okruhu byla 2 660 m. Startovalo celkem 44 závodníků. \n"}
{"id": "1187352", "url": "https://cs.wikipedia.org/wiki?curid=1187352", "title": "Rio Haryanto", "text": "Rio Haryanto\n\nRio Haryanto (* 22. ledna 1993 Surakarta, Indonésie) je automobilový závodník, jezdec Formule 1. V roce 2012 závodil v GP2 Series. V roce 2016 závodil ve Formuli 1 za tým Manor Motorsport po boku Pascala Wehrleina.Tým Manor se v roce 2017 již závodů nezúčastní a jelikož ani jiný tým o Ria zájem neměl,nebude ve Formuli 1 závodit alespoň pro rok 2017.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1187356", "url": "https://cs.wikipedia.org/wiki?curid=1187356", "title": "Aydın Polatçı", "text": "Aydın Polatçı\n\nAydın Polatçı (: ), (* 15. května 1977 v Istanbulu, Turecko) je bývalý turecký zápasník volnostylař, olympijský medailista z roku 2004.\n\nZačínal s tradičním tureckým zápasem \"Yağlı güreş (olejový zápas)\", ve kterém je přeborníkem své země. Volnému stylu se věnoval od 16 let v Ankaře pod vedením Turana Ceylana. Olympijských her se účastnil celkem třikrát. V roce 2000 a 2004 mu v lepším výsledku zabránil Artur Tajmazov z Uzbekistánu. V roce 2000 na olympijských hrách v Sydney ho Tajmazov nepustil ze skupiny a v roce 2004 ho porazil v semifinále na olympijských hrách v Athénách. V boji o třetí místo porazil Dagestánce Marida Mutalimova reprezentujícho Kazachstán a získal bronzovou olympijskou medaili. V roce 2005 vybojoval titul mistra světa a další dva roky se volnému stylu nevěnoval. Na žíněnku se vrátil s blížícími se olympijskými hrami v Pekingu, na které se bez potíží kvalifikoval. Ve čtvrtfinále mu však porážku z Athén vrátil Marid Mutalimov. Obsadil 9. místo.\n\n"}
{"id": "1187359", "url": "https://cs.wikipedia.org/wiki?curid=1187359", "title": "Moravská gotická plastika", "text": "Moravská gotická plastika\n\nMoravská gotická plastika (1250–1510) je souhrnný projev sochařského umění na Moravě od počátečních archaických náznaků až po vznik renesance a příchod novověku, které se v některých obdobných vyznačuje dobře rozeznatelnými znaky. Zahrnuje několik desítek děl rané, vrcholné i pozdní gotiky. Figurální, v naprosté většině případů sakrální umění dřevěných i kamenných madon, piet a ukřižování Krista. V menším množství případů jde o hromadné scény rovněž spojené s biblickou událostí (nejčastěji kladení do hrobu nebo klanění tří králů). Méně často jde o postavy jiných světců. Teprve ze samém závěru se zachovaly profánní zpodobnění obličeje chrličů z Židovské brány od Antonína Pilgrama.\n\nPrvní projevy u kterých lze rozpoznat gotické rysy jsou spojeny s figurální výzdobou architektury. Jmenovitě to jsou postavy apoštolů v ostění proslulého raně gotického monumentálního portálu \"kláštera Porta coeli\" v Předklášteří, tympanon v závěru portálu je považován spíše ještě za románský ale možná též s některými náznaky propukajícího nového slohu. Z období 2. poloviny 13. století se zachovalo jen nemnoho exemplářů, jako např. Madona z Klentnice. Vrcholem co do počtu i kvality a autentického a autochtonního projevu představuje právě plastika vrcholné gotiky a to zejména dřevořezba určená do interiéru.\n\nPozdně gotické sochařské umění na Moravě vrcholí především v díle zdejšího rodáka, kterého již známě jménem: Antonína Pilgrama a také postavami v životní velikosti z několika (v té době oblíbených) scén z Hory Olivetské (v Olomouci, Modřicích nebo Jihlavě).\n\nVýznamné kolekce gotického sochařství jsou v Moravské galerii v Brně, Muzeu umění Olomouc i v Diecézním muzeu v Brně a Domě umění v Ostravě. Mnohé jsou k vidění v místech původního určení v interiérech i exteriérech kostelů a klášterů. Jen malá část je v soukromých sbírkách. Moravská plastika, zejména ve své vrcholné fázi ve 14. století je jedním důležitých uměleckých projevů Evropy a jako taková budí i mezinárodní pozornost. Vedle stálých výstav představily v minulosti Moravskou gotickou plastiku i výstavy dočasné, především \"Gotické umění na Moravě a ve Slezsku 1935–1936\" a pozdější výstava \"Od gotiky k renesanci\". \n\n"}
{"id": "1187360", "url": "https://cs.wikipedia.org/wiki?curid=1187360", "title": "Vido", "text": "Vido\n\nVido je neobydlený ostrůvek v Korfském průlivu, který náleží Řecku. Leží u pobřeží ostrova Korfu asi 1200 metrů severně od stejnojmenného hlavního města. Skalnatý ostrov je asi kilometr dlouhý a okolo 600 metrů široký.\n\nVe starověku byl ostrov známý pod jménem Ptychia a nacházel se na něm chrám bohyně Héry. V roce 80 křesťané založili kostel zasvěcený svatému Štěpánovi, který byl zničen za druhé světové války. Později byl ostrov součástí Benátské republiky, jedním z majitelů byl šlechtic Guido Malipiero, pořečtěním jeho křestního jména vznikl současný název ostrova. V roce 1716 byl ostrov základnou osmanských vojsk, která oblehla Korfu, dokud ho nedobyl Johann Matthias von der Schulenburg. Roku 1797 obsadil Korfu Napoleon Bonaparte a zřídil na Vidu velkou pevnost. Součástí Řecka je Vido od roku 1864. V lednu 1916 proběhlo stažení srbské armády na Korfu, vojáci nakažení tyfem byli umístěni v karanténě na ostrově Vido. Zemřelo jich okolo deseti tisíc, zprvu byli pohřbíváni na ostrově, pak byla pro nedostatek místa těla házena do moře. Očitý svědek Milutin Bojić ve stejnojmenné básni označil moře okolo Vida jako „modrý hrob“ (plava grobnica). V roce 1938 bylo na ostrově postaveno mauzoleum srbských vojáků podle projektu architekta Nikolaje Krasnova.\n\nPo první světové válce sloužil ostrov jako vězení, Gerald Durrell ve své autobiografii popisuje setkání s jedním trestancem, který měl za vzorné chování dovoleno navštěvovat příbuzné na Korfu. Po zrušení věznice roku 1985 ostrov připadl městu Korfu a byl zpřístupněn turistům: v létě sem jezdí loď každou půlhodinu, nachází se zde borový les sloužící jako rezervace pro divokou zvěř, písčitá pláž, maják a také byla otevřena restaurace. V roce 1978 natočil na Vidu Billy Wilder film \"Fedora\".\n\n"}
{"id": "1187362", "url": "https://cs.wikipedia.org/wiki?curid=1187362", "title": "Chrám svaté Barbory (Debř)", "text": "Chrám svaté Barbory (Debř)\n\nChrám svaté velikomučednice Barbory v Mladé Boleslavi-Debři je poměrně prostá stavba s oddělenou barokní zvonicí. Původně se jedná o kapli kosmonoské římskokatolické farnosti spadající pod litoměřickou diecézi využívanou ve 21. století k bohoslužbám českou pravoslavnou církví. Nachází se na adrese Josefodolská 15, Mladá Boleslav-Debř.\n\nKostel, původně raně gotický ze 13. století, byl ve 2. polovině 17. století barokně přestavěn. Vedle kostela stojí barokní zvonice z doby kolem roku 1700. Sakristie s pilastry přibyla roku 1770 v pozdně barokním slohu.\n\nOd roku 2010 kostel využívá pravoslavná církev, která do té doby využívala kostel sv. Havla v Mladé Boleslavi. Duchovním správcem chrámu je igumen Mgr. Stefan (Štefan) Kwoka. Pravidelné bohoslužby se konají od 9:00 hodin každou neděli a o svátcích.\n\nZděná čtyřboká barokní zvonice z doby kolem roku 1700 vedle chrámu svaté Barbory se nachází na místě někdejšího kostelního hřbitova a pravděpodobně nahradila starší dřevěnou zvonici. Zvonice s osmibokou zvonovou věží je zakončena cibulovou střechou a opatřena hodinami. Je možné, že se na stavbě zvonice podíleli italští architekti, kteří pracovali v Kosmonosích. V 70. letech 20. století zvonice prošla rekonstrukcí.\n\nVe zvonici je pozdně gotický zvon z roku 1503 od mistra Bartoloměje z Nového Města pražského. Podle soupisu památek z roku 1905 zde býval také renesanční zvon z roku 1573, dar od Fridricha Vančury z Řehnic, ten se však nedochoval.\n\n\n\n"}
{"id": "1187369", "url": "https://cs.wikipedia.org/wiki?curid=1187369", "title": "Mistrovství Československa v cyklokrosu 1985", "text": "Mistrovství Československa v cyklokrosu 1985\n\nMistrovství Československa v cyklokrosu 1985 se konalo v sobotu 26. ledna 1985 v Banské Bystrici.\n\nDélka závodu byla 18,6 km. Start závodu byl na stadionu SNP. \n"}
{"id": "1187374", "url": "https://cs.wikipedia.org/wiki?curid=1187374", "title": "Vasyl Stus", "text": "Vasyl Stus\n\nVasyl Semenovyč Stus (; 6. ledna 1938 – 4. září 1985) byl ukrajinský básník, překladatel, literární kritik, disident a člen Ukrajinské helsinské skupiny. Je považován za jednoho z předních ukrajinských básníků.\n\nPro své politické názory strávil 13 let v gulazích a jeho dílo bylo sovětským režimem zakázáno. Roku 1985 byla mezinárodním výborem učenců, spisovatelů a básníků připravována jeho nominace pro Nobelovu cenu za literaturu za rok 1986, než však byla nominace uskutečněna, Stus zemřel na následky protestní hladovky v Permu-36.\n\nDne 26. listopadu 2005 udělil ukrajinský prezident Viktor Juščenko Vasylu Stusovi in memoriam nejvyšší státní vyznamenání: Hrdina Ukrajiny.\n"}
{"id": "1187375", "url": "https://cs.wikipedia.org/wiki?curid=1187375", "title": "Jaroslav Dvořák (politik ČSSD)", "text": "Jaroslav Dvořák (politik ČSSD)\n\nJaroslav Dvořák (* 2. srpna 1976 Týniště nad Orlicí) je český politik a historik, v letech 2012 až 2016 zastupitel a radní Moravskoslezského kraje, od roku 2012 starosta Nového Jičína (předtím v letech 2010 až 2012 první místostarosta), člen ČSSD.\n\nVystudoval gymnázium v Rychnově nad Kněžnou a později obor historie-muzeologie na Slezské univerzitě v Opavě (získal titul Mgr.). V roce 2008 pak úspěšně složil rigorózní řízení v oboru muzeologie na Filozofické fakultě Masarykovy univerzity (získal titul PhDr.).\n\nNa severní Moravě žije od roku 1997. V letech 2001 až 2010 pracoval jako historik a etnograf v Muzeu Beskyd Frýdek-Místek, kde byl od roku 2007 také vedoucím Společensko-vědního oddělení. Angažoval se také jako člen Senátu Asociace muzeí a galerií České republiky. Je autorem publikací \"Řezbáři a betlemáři\" a \"Řezbáři\", stejně jako autorem dokumentárních filmů \"Řezbáři\" a \"Řezbáři bez hranic\".\n\nJaroslav Dvořák žije v Novém Jičíně v místní části Loučka. S manželkou Kristýnou, která je středoškolskou pedagožkou, mají syna Denise.\n\nV roce 2006 se stal členem ČSSD. Od roku 2008 je členem místní organizace v Novém Jičíně, od roku 2010 jí předsedá. Ještě v roce 2008 byl zvolen místopředsedou Okresního výkonného výboru ČSSD Nový Jičín a o rok později členem Krajského výkonného výboru ČSSD Moravskoslezský kraj.\n\nDo komunální politiky vstoupil, když byl v komunálních volbách v roce 2010 zvolen za ČSSD zastupitelem města Nový Jičín. V polovině listopadu 2010 se pak stal 1. místostarostou města pro oblasti sociální problematika, školství, kultura a sport. V únoru 2012 však dosavadní starosta ze zdravotních důvodů odstoupil a Jaroslav Dvořák byl dne 6. únoru 2012 zvolen novým starostou Nového Jičína. Ve volbách v roce 2014 obhájil post zastupitele města z pozice lídra kandidátky ČSSD. Na začátku listopadu 2014 byl opět zvolen starostou.\n\nV krajských volbách v roce 2012 byl zvolen za ČSSD zastupitelem Moravskoslezského kraje. V listopadu 2012 se pak stal radním kraje, členem Sociálního výboru a členem Výboru Regionální rady regionu soudržnosti Moravskoslezsko. Ve volbách v roce 2016 mandát neobhajoval a skončil tak i v pozici radního kraje.\n\nVe volbách do Senátu PČR v roce 2016 kandidoval za ČSSD v obvodu č. 67 – Nový Jičín. Se ziskem 19,02 % hlasů postoupil z druhého místa do druhého kola, v němž prohrál poměrem hlasů 25,76 % : 74,23 % s kandidátem SZ a KDU-ČSL Petrem Orlem. Senátorem se tak nestal.\n"}
{"id": "1187376", "url": "https://cs.wikipedia.org/wiki?curid=1187376", "title": "Jaroslav Dvořák", "text": "Jaroslav Dvořák\n\nJméno a příjmení Jaroslav Dvořák má více nositelů:\n\n"}
{"id": "1187382", "url": "https://cs.wikipedia.org/wiki?curid=1187382", "title": "Ukrajinská sociálně demokratická strana", "text": "Ukrajinská sociálně demokratická strana\n\nUkrajinská sociálně demokratická strana (zkratka USDP, cyrilicí УСДП, ukrajinsky \"Ukrajinska social-demokratyčna partija\", cyrilicí Українська соціал-демократична партія, původně Ukrajinská sociálně demokratická strana Haliče a Bukoviny, \"Ukrajinska social-demokratyčna partija Halyčyny i Bukovyny\", cyrilicí Українська соціал-демократична партія Галичини і Буковини) byla sociálně demokratická politická strana působící od konce 19. století mezi ukrajinskou populací Rakouska-Uherska, respektive Předlitavska, zejména v Haliči, později šlo o politickou stranu ukrajinské národní menšiny v meziválečném Polsku.\n\nByla založena v září 1899 ve Lvově, zčásti z dosavadních příslušníků mladé generace Ukrajinské radikální strany. Mezi zakládajícími členy strany byli například Roman Jarosevyč, Mykola Hankevyč, Semen Vityk, Julian Bačynskyj, Jacko Ostapčuk nebo Andrij Šmigelskyj. Do roku 1907 šlo o autonomní sekci Polské sociálně demokratické strany Haliče a Slezska. Vztahy mezi oběma těmito sociálně demokratickými stranami trvale zatěžovaly spory v otázce státoprávního postavení Ukrajinců v Haliči. Hankevyč a Vityk byli stoupenci spolupráce s polskými soudruhy, zatímco jiná část strany (např. Lev Hankevyč) byla pro úplnou samostatnost ukrajinské sociální demokracie.\n\nSvé zástupce měla v celostátní Říšské radě, kam se ve volbách roku 1907 dostali dva její zástupci, Semen Vityk a Jacko Ostapčuk.\n\nPo první světové válce zastávali její představitelé významné funkce v rámci krátce existující Západoukrajinské lidové republiky, vzniklé po rozpadu monarchie na územích převážně obývaných etnickými Ukrajinci. Sociální demokraté tehdy působili jako politická síla i v Ukrajinské lidové republice (na ukrajinských územích bývalé Ruské říše). Počátkem 20. let se strana přiklonila k sovětskému politickému vzoru. V roce 1923 pak komunistická frakce stranu ovládla, odstranila dosavadní vedení (Lev Hankevyč a Volodymyr Starosolskyj) a prohlásila stranu za součást Komunistické strany západní Ukrajiny. Roku 1924 byla strana polskými úřady zakázána. Roku 1928 obnovil Lev Hankevyč činnost samostatné Ukrajinské sociální demokracie z původním reformistickým programem. Strana byla členskou organizací druhé internacionály a spolupracovala s Polskou socialistickou stranou. Činnost vyvíjela až do roku 1939. V 30. letech ale neměla větší politický vliv.\n\n"}
{"id": "1187386", "url": "https://cs.wikipedia.org/wiki?curid=1187386", "title": "Irene Papasová", "text": "Irene Papasová\n\nIrene Papasová, řecky \"Ειρήνη Παππά\", rodným jménem Irini Lelekou, řecky \"Ειρήνη Λελέκου\" (* 3. září 1926, Chiliomodi) je řecká herečka a zpěvačka, která se prosadila v Hollywoodu. Natočila přes sedmdesát filmů.\n\nNarodila se jako Irini Lelekou (Ειρήνη Λελέκου) ve vesnici Chilimodi nedaleko Korintu. Vystudovala herectví a zpěv v Athénách. V roce 1947 se provdala za řeckého filmového režiséra Alkise Papase, se kterým se rozvedla v roce 1951. \n\nV 50. letech se proslavila v italských a francouzských produkcích. V 60. letech ji objevil Hollywood, když po boku Anthony Quinna zazářila ve filmech \"Děla z Navarone\" a \"Řek Zorba\". Jejím nejslavnějším filmem z pozdější tvorby je \"Mandolína kapitána Corelliho\".\n\nJako zpěvačka se poprvé objevila roku 1970 na albu \"666\" skupiny Aphrodite's Child. Píseň \"∞“ vzbudila pro svůj sexuální obsah kontroverze, zejména v Irenině rodném Řecku. O devět let později se Papasová k hudbě vrátila. S bývalým členem Aphrodite's Child, skladatelem Vangelisem, nahrála album řeckých lidových písní \"Odes\". V roce 1983 pak album \"Rhapsodies\", na kterém Vangelis elektronicky zpracoval byzantské liturgické zpěvy.\n\nByla členkou Komunistické strany Řecka.\n"}
{"id": "1187387", "url": "https://cs.wikipedia.org/wiki?curid=1187387", "title": "Čedok Open 1988", "text": "Čedok Open 1988\n\nČedok Open 1988 byl tenisový turnaj pořádaný jako součást mužského okruhu Nabisco Grand Prix, který se hrál na otevřených antukových dvorcích štvanického areálu. Konal se mezi 8. až 14. srpnem 1988 v československé metropoli Praze jako druhý ročník turnaje.\n\nTurnaj disponoval rozpočtem 140 000 dolarů. Nejvýše nasazeným hráčem ve dvouhře se stal devátý hráč světa Miloslav Mečíř z Československa. Singlový titul získal Rakušan Thomas Muster, který tak vybojoval čtvrtou kariérní trofej z dvouhry z celkového počtu čtyřiceti čtyř vítězství. Deblovou soutěž vyhrála československá dvojice Petr Korda a Jaroslav Navrátil.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n"}
{"id": "1187388", "url": "https://cs.wikipedia.org/wiki?curid=1187388", "title": "Dracoraptor", "text": "Dracoraptor\n\nDracoraptor („dračí lupič“) byl malý teropodní dinosaurus, který obýval území dnešního Walesu (Velká Británie). Fosilie tohoto vývojově primitivního teropoda byly objeveny v letech 2014 a 2015.\n\nŠlo o menšího dravce o dospělé délce kolem tří metrů, objevený exemplář měřil asi 2,1 metru a ve hřbetu dosahoval výšky asi 70 centimetrů. Podle Gregoryho S. Paula dosahoval tento druh délky pouze 1,8 metru a jeho hmotnost činila zhruba 4 kilogramy. Zuby tohoto predátora byly ostré a zahrocené, po obvodu s charakteristicky pilovitým ostřím. Asi centimetr dlouhé zuby naznačují, že šlo o lovce menších obratlovců. Mohl se také živit mršinami menších zvířat, vyplavených na břeh. Zajímavé je, že jde o vůbec nejstaršího známého jurského teropoda, žijícího řádově jen několik stovek tisíciletí po začátku této geologické periody.\n\n\n"}
{"id": "1187390", "url": "https://cs.wikipedia.org/wiki?curid=1187390", "title": "Laval (Mayenne)", "text": "Laval (Mayenne)\n\nLaval je město a obec v severozápadní Francii, v departementu Mayenne v regionu Pays de la Loire. Leží asi 300 km jihozápadně od Paříže na řece Mayenne a v roce 2009 zde žilo 51 182 obyvatel. Je centrem departementu Mayenne.\n\n"}
{"id": "1187393", "url": "https://cs.wikipedia.org/wiki?curid=1187393", "title": "Prezident české komory", "text": "Prezident české komory\n\nPrezident české komory (německy \"Präsident der böhmischen Kammer\") stál v čele české komory, oficiálně rady komory královské. Obnovené zřízení zemské (1627) ho zařadilo na deváté místo v kolegiu dvanácti nejvyšších zemských úřadů (\"beneficiarii supremi\") Českého království. Vybírán byl z panského nebo rytířského stavu.\n\nČeská (královská) komora byla založena Ferdinandem I. (králem 1526–1564) dne 25. března 1527 jako ústřední finanční orgán celého českého státu a byla podřízena dvorské komoře (německy \"Hofkammer\"). Do roku 1548 byl představeným české komory nejvyšší (starší) rada, poté byl přejmenován na prezidenta. Prezidenti byli téměř výlučně jmenováni z řad vyšší šlechty, v předbělohorské době především z katolíků nebo alespoň loajálních evangelíků. Zpočátku se nejednalo o prestižní pozici, v pozdějším období hodnost prezidenta mohla znamenat slušné završení aristokratické kariéry. V komoře mu pomáhali čtyři radové a další pomocný personál, často tvořený cizinci. Úředníci byli placení, jednalo se o byrokratický úřad nového typu. Usnesení pětičlenného kolegia radů muselo být jednomyslné. Ke kompetencím české komory patřily královské dlužní úpisy, záležitosti královských a věnných měst, hospodářské poplatky pražských měst, pivní poplatky, berně, příjmy z lesního hospodářství, horní a mincovní agenda, domovní daň, hraniční cla a další. Obnovené zřízení zemské vydané pro Čechy v roce 1627 nahradilo ve sboru nejvyšších zemských úředníků zrušený úřad karlštejnského purkrabí (úřad zanikl v roce 1625) prezidentem české komory. Prezident české komory přísahal králi, nikoliv také stavům, jak to bylo běžné u nejvyšších zemských úředníků v předbělohorské době. Česká komora byla zrušena Marií Terezií (královnou 1740–1780) v roce 1745, její agenda přešla na místodržitelství.\n\n\n\n"}
{"id": "1187396", "url": "https://cs.wikipedia.org/wiki?curid=1187396", "title": "Dynastie Nováků", "text": "Dynastie Nováků\n\nDynastie Nováků je třináctidílný československý televizní seriál z roku 1982, natočený režisérem Ivem Novákem podle scénáře Františka Vlčka.\n\nDěj se zaměřuje na železničářskou rodinu Nováků. Bývalý strojvedoucí Maxmilián má doma velký železniční model. Jeho syn Jan vede brigádu socialistické práce na elektrifikaci a má tři děti. Starší syn Pepa pracuje jako mistr v autoservisu, dcera Lída je vdaná za vedoucího konzumu Emila Kučeru a nejmladší z rodu, Martin odmaturoval na železniční průmyslovce. Jan dostal na své padesáté narozeniny státní vyznamenání. Lída z rodinné oslavy odešla vyzvednout svého manžela z práce, kde ho najde s kolegyní Helenou, které Emil půjčil peníze na kožich. Ovšem předtím nechtěl Lídě tytéž peníze na kožich dát. Lída nepočkala na vysvětlení a utekla zpět na rodinnou oslavu. Doma pak opět našla Emila s Helenou. Naštvala se a odstěhovala se zpět domů, kde začalo být těsno.\n\nJan, který rád pěstuje květiny, si splní sen a koupí si malou zahrádku. Pepa má malý byt a plánuje, že vymění svůj a otcův byt za jeden velký, kde by mohla bydlet celá rodina. Martin dostane místo v kapele jako bubeník a zamiluje se do její zpěvačky Jany. Lída vyhledá právníka dr. Šestáka, chce se s ním poradit o rozvodu. Pepa před manželkou Jiřinou tají, že má z předchozího vztahu syna Tomáška, na kterého platí alimenty a dojíždí za ním do Hořovic, kde chlapec bydlí se svou matkou Ivankou a babičkou. Jan rodině předvede svou zahrádku, Pepa však na oslavě chybí, vymluví se na melouch a jede za Ivankou, která mu oznámí, že se bude vdávat, ale její budoucí manžel Tomáška nechce. Lída šla do kina s dr. Šestákem.\n\nNovákovi se přestěhují do velkého bytu, Pepa opět musí do Hořovic, cestou ho přepadnou dva chovanci z nápravného ústavu, ukradnou mu auto a nechají jej spoutaného v lese. Z lesa jej zachrání traktoristka, odveze jej na policii, která již ukradené auto zadržela. Při návratu domů Pepa sdělí otci, že má syna. Jiřina si myslí, že je jí Pepa nevěrný a chce s ním mít dítě, na gynekologii se dozví, že po prodělaném potratu v mládí už dítě mít nemůže. Svěří se tchánovi, který jí navrhne, aby adoptovali dítě. Emil i Lída se snaží, aby ten druhý žárlil a na železničářský večírek si přivedou partnery. Jiřina plánuje, že adoptují holčičku, Pepa chce adoptovat Tomáška. Jiřina zjistí, že manžel platí čtyři sta korun měsíčně jakési Zdeňce Kohoutkové a s dědou Maxem se do Hořovic vypraví, nic nezjistí, protože Pepa odvezl babičku se synem do Prahy, aby je nenápadně představil manželce. Během návštěvy v zoo se sblíží Jan s babičkou Kohoutkovu a malý Tomášek se ztratí. Jan řekne Jiřině pravdu o Tomáškovi, ta je ráda, že za tím není nic víc.\n\nMartin se zpěvačkou Janou plánují soukromý večírek na otcově chatě, ovšem její kolegové z kapely za nimi jedou a v bitce zahrádku poničí. Emil s Lídou se sejdou v jejich bytě, aby si rozdělili před rozvodem majetek, vypadá to však, že se mají stále rádi. Helena Soukupová pozve Emila k rodičům, kde ho představují jako svého snoubence. Emil se musí snažit, aby se z jejích osidel vymanil. Janův kolega Hampl se ve volném čase věnuje kouzelnictví a snaží se ušetřit, kde se dá. Při krádeži benzínu z cisterny dojde k výbuchu a Hampl je zraněný odvezen do nemocnice. Martin přes nesouhlas otce odejde ze školy. Dostal roli ve filmu, z té se však vyklubala reklama na limonádu. Večer odjede s Janou na otcovu chatu, při zpáteční cestě havaruje a zlomí si nohu.\n\nHampl se snaží, aby se zapomnělo na jeho incident a přinese zlepšovací návrh. Martin opět začal studovat. Jan se s paní Kohoutkovou rozhodl Emila s Lídou usmířit a tajně jim koupil zájezd. Lída se zde potká s dr. Šestákem a Emil z trucu navazuje známosti se sličnými rekreantkami. Jan zjistí příběh jednoho ze zlodějů Pepova auta, který je bratrem jejich kolegy Jirky. Rozhodne se jej dostat z polepšovny a Hampl si jej vezme na starost. Zdeňka Kohoutková s Janem Novákem plánují svatbu, svěří se pouze Martinovi. Zdeňka chystá pro Jana překvapení, prodá svůj dům, výměnou získá byt v Praze a koupí auto. Jan nic netuše se však rozhodne z rodinného bytu odstěhovat právě do Hořovic, kde spatří nějakého pána s autem u paní Kohoutkové, myslí, že jej nastávající manželka podvádí a chce zrušit svatbu. Vše se však vysvětlí a rodina na hořovickém zámku uspořádá velkou svatbu.\n\n\n"}
{"id": "1187398", "url": "https://cs.wikipedia.org/wiki?curid=1187398", "title": "Polská sociálně demokratická strana Haliče a Slezska", "text": "Polská sociálně demokratická strana Haliče a Slezska\n\nPolská sociálně demokratická strana Haliče a Slezska (zkratka PPSD, polsky Polska Partia Socjalno-Demokratyczna Galicji i Śląska, též Polska Partia Socjalno-Demokratyczna Galicji i Śląska Cieszyńskiego, do roku 1897 Haličská sociálně demokratická strana, polsky Galicyjska Partia Socjaldemokratyczna) byla sociálně demokratická politická strana působící od konce 19. století mezi polskou populací Rakouska-Uherska, respektive Předlitavska, zejména v Haliči. V meziválečném Polsku vplynula do Polské socialistické strany.\n\nByla založena v roce 1892 ve Lvově. Formálně byla součástí celostátní rakouské sociální demokracie, ale fakticky šlo o samostatný politický subjekt. V programových otázkách se hlásila k obnově polského státu a k socialistickému modelu. Od roku 1904 spolupracovala s exilovou a ilegální Polskou socialistickou stranou, jež působila v ruském záboru Polska. Během první světové války byla strana součástí střechové polské politické platformy Naczelny Komitet Narodowy. Po válce byl její předseda Ignacy Daszyński krátce předsedou vlády obnovovaného polského státu. Mezi další významné politiky PPSD patřili Bolesław Drobner, Herman Diamand, Herman Lieberman, Jędrzej Moraczewski, A. Mańkowski nebo Zygmunt Żuławski. Strana měla cca 15 tisíc členů, zejména z řad dělnictva a inteligence. Tiskovými orgány byly listy \"Praca\", \"Robotnik\", \"Naprzód\", \"Ognisko\" a \"Robotnik Śląski\". Strana disponovala i satelitními organizacemi a spolky.\n\nSvé zástupce měla v celostátní Říšské radě, kam se poprvé její zástupci dostali ve volbách roku 1897. Ve volbách roku 1911 získali kandidáti polské sociální demokracie osm mandátů. V dubnu 1919 se strana sloučila do celostátní Polské socialistické strany v rámci Polské republiky.\n\n"}
{"id": "1187405", "url": "https://cs.wikipedia.org/wiki?curid=1187405", "title": "Dopady evropské migrační krize v Německu", "text": "Dopady evropské migrační krize v Německu\n\nNěmecko je nejčastější zemí, do které míří žadatelé o azyl v rámci takzvané evropské migrační krize, k čemuž přispívá i německá imigrační politika a kroky kancléřky Angely Merkelové. Nejkomplikovanější situace panovala v Německu během října a listopadu 2015, kdy vlivem vysokého počtu nově příchozích migrantů byly uprchlické kapacity naplněné a tamní úřady nezvládaly přijímat značné množství žádostí o azyl.\n\nNěmecko je pro migranty nejčastější cílovou zemí. Příchod statisíců imigrantů je jedním z hlavních témat německé politické scény, klíčovým tématem se stal především pro nacionalistické strany. Německá kancléřka Angela Merkelová je známá svými otevřenými názory na přijímání běženců z Blízkého východu a Afriky, kvůli kterým je velmi často kritizována. Zatímco mezi imigranty je značně oblíbená a je označována jako \"Mutti Merkel\", její popularita mezi německým obyvatelstvem v kontextu migrační krize neustále klesá. Politiku otevřených dveří často kritizují někteří politici z Bavorska (např. premiér Horst Seehofer), které je migrační vlnou zatíženo nejvíce. Vzrůstající počet nových migrantů má za následek posilování protiimigrantských názorů ve společnosti a nárůst preferencí politických stran vystupujících proti přistěhovalectví, jako např. Alternativa pro Německo.\n\nNeustávající příliv žadatelů o azyl má za následek šíření extremistických názorů ve společnosti. Někteří lidé projevují vůči migrantům otevřeně nenávist různými způsoby, mezi které patří skandování nacionalistických a protimigrantských hesel i zapalování budov určených pro migranty. V roce 2015 evidovala německá policie 1 005 útoků radikálů na ubytovny, které měly sloužit pro ubytování žadatelů o azyl, mezi které patřilo i 94 žhářských útoků na azylová centra převážně v Sasku, ale i dalších částech země. Například dne 20. února skupinka dvaceti až třiceti lidí za pronášení urážlivých komentářů tleskala a jásala při hasičském zásahu u hořícího hotelu připraveného pro uprchlíky v lužickém Budyšíně, který byl zapálen v rámci protiimigrantského žhářského útoku. Politici takovéto jednání ostře odsoudili a tyto lidi označili za zločince.\n\nDne 13. března 2016 se ve třech německých spolkových zemích konaly volby do tamních zemských sněmů, které byly prvními volbami od počátku imigrační krize a byly považovány za hodnocení politiky kancléřky Merkelové. Její Křesťanskodemokratická unie v Sasku-Anhaltsku, Porýní-Falci i Bádensku-Württembersku ztratila, úspěch naopak přinesly volby Zeleným a zejména opačně zaměřené Alternativě pro Německo (AfD), kterou před volbami podpořil např. český exprezident Václav Klaus. AfD, která je hodnocena jako euroskeptická a národně konzervativní strana, se dostala do zemských sněmů všech zemí s výsledky od 12,6 % do 24,2 % a zesílil tak tlak na změnu politiky Angely Merkelové.\n\nPodle údajů Eurostatu v Německu za celý rok 2015 požádalo o azyl přes 440 000 imigrantů. Německé úřady jsou přetíženy vysokým počtem žadatelů o azyl, což vede k frustrovanosti a nespokojenosti migrantů, tisíce z nich podaly na úřady žalobu k soudu pro příliš dlouhou dobu vyřizování žádosti. V uprchlických centrech dochází k opakovaným násilnostem, trestným činům i k výskytu teroristů, kteří se do země dostali jako žadatelé o azyl. Nedaří se ani deportace migrantů; přestože v roce 2015 zažádalo v Německu o azyl několik set tisíc lidí, z nichž většina nemá na azyl nárok, deportováno bylo jen necelých 21 000 cizinců. V únoru 2016 německá vláda přiznala, že se již \"ztratilo\" téměř 115 000 žadatelů o azyl; někteří z nich odjeli požádat o azyl do jiné země, další část migrantů ale přešla do ilegality a v Německu žije nezákonně. Němečtí představitelé opakovaně vyzvali řadu evropských zemí k větší míře zapojení se do migrační krize, především k přijetí uprchlických kvót. Evropskou komisi naopak obvinili v této krizi z příliš pomalého postupu.\n\nCelkem bylo v roce 2015 v německém vnitrostátním registračním systému EASY zaregistrováno přes milion migrantů, konkrétně 1 091 894 lidí. Údaj o počtu ani o národnosti migrantů ale nemá přílišnou vypovídající hodnotu, jelikož jsou zjišťovány jen základní údaje; dochází k opakovaným registracím a k zaregistrování lidí mířících dále do severní a západní Evropy. Ani počet žádostí o azyl nelze považovat za směrodatný údaj, protože migranti, kteří jsou z nějakého důvodu nevyhostitelní (např. \"ztratí\" doklady) mohou v Německu zůstat v rámci slučování rodin či pomocí tzv. \"Duldungu\", které se do azylových žádostí nezapočítávají; výsledné číslo lidí, kteří se chtějí usadit v Německu v rámci a přišli v rámci migrační vlny se pohybuje mezi oběma údaji.\n\nKoncem srpna 2015 německá vláda odhadla, že do konce roku 2015 se do Německa dostane v rámci migrační vlny až 800 000 ekonomických migrantů a uprchlíků. Bavorští političtí představitelé vyjádřili ústy zemského ministra vnitra Joachima Herrmanna své znepokojení nad vypravením vlaků z Maďarska do Mnichova na přelomu srpna a září 2015, kdy až 7 000 migrantů dosáhlo úspěšně svého cíle v Německu. Rovněž oznámil, že Bavorsko se nemůže postarat o všechny migranty, a že bude nezbytné, aby i další spolkové země poskytly uprchlíkům pomoc podle königsteinského klíče. Rovněž koncem srpna 2015 pronesla německá kancléřka Angela Merkelová na své pravidelné tiskové konferenci výrok, který obletěl svět, o tom, že Německo situaci s uprchlíky zvládne: „Wir schaffen das“. Dne 9. září 2015 prohlásila Merkelová na zasedání Německého spolkového sněmu, že poskytování azylu uprchlíkům před válečnými událostmi „nemá horní hranici“, což vyvolalo značně bouřlivou diskusi a kritiku. Zároveň řekla, že i přes těžkosti ekonomických migrantů nebudou moci lidé, kteří neutíkají před bezprostředním ohrožením svého života, v Německu zůstat.\n\nDne 13. září Německo obnovilo hraniční kontroly na své jihovýchodní hranici s Rakouskem; původně měly kontroly probíhat po dobu jednoho měsíce, ale v listopadu byly prodlouženy do neurčita. V říjnu a listopadu byly zavedeny namátkové kontroly také na hranici s Francií a Českou republikou. Dne 20. září německé ministerstvo financí oznámilo odklad plánovaného snížení daní z důvodu potřeby dodatečných finančních prostředků pro imigrační politiku. Pod největším náporem běženců bylo Německo v říjnu a v první polovině listopadu 2015, kdy přicházelo do země až 10 000 nových imigrantů denně. V prosinci 2015 a lednu 2016 se počet nově příchozích snížil nejprve na 3 000 a poté jen na průměr 1 500 osob denně. Koncem února ale opět začaly počty migrantů vzrůstat. Imigrační krize je extrémně nákladná po finanční stránce; v roce 2016 německé spolkové země vynaloží na řešení migrační krize celkem 17 miliard Eur (460 miliard Kč) a na zvládnutí imigrace a integraci uprchlíků je vyhrazena také značná část z velkého přebytku státního rozpočtu na rok 2015, který činil 12,1 miliard eur (327 miliard korun).\n\nMezi jednotlivými německými spolkovými zeměmi probíhá přerozdělování migrantů podle Königsteinského klíče. Počet migrantů přerozdělovaných kvótami je dán ze dvou třetin daňovými příjmy a ze zbývající třetiny počtem obyvatel dané země.\n\nZatímco v první polovině roku 2015 byla německá veřejnost přijímání uprchlíků nakloněna, během podzimu se souhlasný názor s přijímáním migrantů a s politikou \"otevřených dveří\" otočil a zmizely i davy vítající migranty.\n\nDalší nárůst protiimigračních názorů přinesly zejména silvestrovské sexuální útoky přistěhovalců v Kolíně nad Rýnem a dalších městech, během kterých došlo ke krádežím, sexuálnímu napadání a v několika případech i znásilnění více než 1 000 obětí. Odpor vůči imigrantům se zvýšil zejména po zjištění, že značnou část útočníků tvořili migranti, kteří přišli do Německa jako žadatelé o azyl v roce 2015 a také v souvislosti s tím, jak se začaly objevovat podobné, byť ne tak rozsáhlé, kauzy staršího data, které byly do té doby utajovány. Politiku německé vlády kritizují mnohé organizace, jako např. hnutí PEGIDA, které pravidelně pořádá antiiimgrační demonstrace, kterých se účastnily desítky tisíc lidí. Podpora proimigrantské politiky německým obyvatelstvem je tedy přinejmenším velice diskutabilní.\n\nDle Spolkového kriminálního úřadu (BKA) spáchali přistěhovalci v Německu za tři měsíce, tj. za první čtvrtletí roku 2016, 69 tisíc trestných činů. Poměr kriminality nově příchozích nepřevyšuje počet deliktů německých občanů. Nadprůměrně jsou navíc ve statistice zastoupeni migranti ze západního Balkánu, Gruzie či Maroka. Naopak kriminalita Syřanů či Iráčanů je poměrně nízká. \n\nDle šetření německého deníku Frankfurter Allgemeine Zeitung (FAZ), který se dotazoval 30 největších německých zaměstnavatelů, uvedených v německém akciovém indexu DAX, se podařilo nalézt uplatnění jen pro 54 uprchlíků, ačkoliv je k danému datu (07/2016) poptáváno přes 665 tisíc pracovních míst.\n\n"}
{"id": "1187406", "url": "https://cs.wikipedia.org/wiki?curid=1187406", "title": "Čedok Open 1989", "text": "Čedok Open 1989\n\nČedok Open 1989 byl tenisový turnaj pořádaný jako součást mužského okruhu Nabisco Grand Prix, který se hrál na otevřených antukových dvorcích štvanického areálu. Konal se mezi 7. až 13. srpnem 1989 v československé metropoli Praze jako třetí ročník turnaje.\n\nTurnaj disponoval rozpočtem 140 000 dolarů. Nejvýše nasazeným hráčem ve dvouhře se stal třicátý čtvrtý hráč světa Jordi Arrese ze Španělska. Singlový titul získal Urugayec Marcelo Filippini, který tak vybojoval druhou kariérní trofej ve dvouhře z celkového počtu pěti turnajových vítězství. Deblovou soutěž vyhrála španělsko-rakouská dvojice Jordi Arrese a Horst Skoff.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\nNásledující pár obdržel divokou kartu do hlavní soutěže:\n\n\n"}
{"id": "1187407", "url": "https://cs.wikipedia.org/wiki?curid=1187407", "title": "Luzenac", "text": "Luzenac\n\nLuzenac je malé městečko a francouzská obec v departementu Ariège v regionu Midi-Pyrénées. V roce 2013 zde žilo 537 obyvatel.\n\nVe městě působí fotbalový klub Luzenac AP.\n\n"}
{"id": "1187410", "url": "https://cs.wikipedia.org/wiki?curid=1187410", "title": "Lucretia Mottová", "text": "Lucretia Mottová\n\nLucretia Mottová, rodným příjmením Coffinová, (3. ledna 1793 – 11. listopadu 1880) byla americká kvakerka, abolicionistka, bojovnice za ženská práva a sociální reformátorka. Během shromáždění v Seneca Falls pomohla sepsat \"Deklaraci citů\".\n\nNarodila se jako Lucretia Coffinová v Nantucketu v Massachusetts, jako druhé dítě z osmi. Jejími rodiči byli Thomas Coffin a Anna Folgerová; z matčiny strany byla potomkem Petera Foulgera a Mary Morrillové a byla tak spřízněna s Benjaminem Franklinem.\n\nVe třinácti letech začala chodit do kvakerské školy Nine Partners School ve státě New York, kde po vystudování začala působit jako učitelka. O ženská práva se začala zajímat poté, co zjistila, že učitelé v této škole mají třikrát větší plat než učitelky. Sblížila se s kolegou Jamesem Mottem, kterého si roku 1811 vzala za manžela. Měli spolu 6 dětí (jedno zemřelo v dětském věku), které se postupně všechny zapojily do hnutí za zrušení otroctví a dalších sociálně reformních aktivit.\n\nRodina žila ve Filadelfii v Pensylvánii, státě, kde žil velký počet kvakerů. Podobně jako mnoho z nich, Mottovi kupovali a konzumovali jen „svobodné zboží“, tzn. že bojkotovali zboží vyrobené otroky (bavlněné látky, cukr z cukrové třtiny…). V roce 1821 se Mottová stala kvakerskou kazatelkou. V roce 1833 se její manžel stal jedním ze zakladatelů Americké protiotrokářské společnosti, nejsilnější celoamerické organizace v boji proti otroctví v 19. století.\n\nRoku 1840 byla Mottová delegována jako jedna z šesti Američanek na Celosvětový protiotrokářský sjezd, který se konal v Londýně. Ženské delegátky však byly vyloučeny z jednání sjezdu, jednak proto, že v té době ženám nepříslušelo veřejně vystupovat, jednak proto, že sjezd nechtěl směšovat svou protiotrokářskou agendu s bojem za ženská práva. Americké delegátky se tedy sjezdu účastnily v odděleném prostoru, přičemž někteří jejich mužští kolegové včetně hlavy Americké protiotrokářské společnosti, Williama Lloyda Garrisona, seděli na protest proti diskriminaci žen odděleně s nimi.\n"}
{"id": "1187413", "url": "https://cs.wikipedia.org/wiki?curid=1187413", "title": "Růžena Beinhauerová", "text": "Růžena Beinhauerová\n\nRůžena Beinhauerová rozená Dostálová (23. prosince 1912 Moravská Ostrava – 16. května 1968 Ivančice) byla československá lyžařka v době první republiky. Byla členkou brněnských klubů \"LK\" a \"Vysokoškolský sport\". V 30. a 40. letech 20. století byla nejlepší československou lyžařkou. Kromě lyžování se věnovala i basketbalu a po druhé světové válce byla československou reprezentantkou ve veslování.\n\nV mládí absolvovala Masarykovu univerzitu v Brně a poté pracovala jako vysokoškolská asistentka katedry teorie tělesné výchovy na Pedagogické fakultě Masarykovy univerzity. V roce 1935 se ve Vítkovicích provdala za Karla Beinhauera, který se také věnoval lyžování.\n\nBěhem své lyžařské kariéry získala 11 titulů mistryně republiky v běhu na lyžích i sjezdovém lyžování. Na zimních olympijských hrách 1936 získala v kombinaci 22. místo.\n\nOd roku 1939 se začala věnovat veslování, ve kterém v různých disciplinách získala 24 titulů mistryně Československé republiky. Závodní činnost ukončila v roce 1957 ve svých 45 letech. Dále byla trenérkou I. třídy, rozhodčím, funkcionářkou. Za své zásluhy získala také tituly Mistr sportu a Zasloužilý mistr sportu.\n\nZemřela 16. května 1968 v Ivančicích.\n"}
{"id": "1187414", "url": "https://cs.wikipedia.org/wiki?curid=1187414", "title": "Ewelina Lisowska", "text": "Ewelina Lisowska\n\nEwelina Lisowska [ɛvɛˈlina liˈsɔfska], známá též jako Evelynn (* 23. srpen 1991) je polská zpěvačka, textařka a skladatelka. Popularitu ji přinesly hity „Nieodporny rozum” a „W stronę słońca”.\n\nJe absolventkou Hudební školy Grażyny Bacewicz ve Wrocławi se zaměřením na klasickou kytaru. Od roku 2007 zpívá v post-hardcorové kapele Nurth, ve kterém vystupuje pod pseudonymem Evelynn. Kromě melodického zpěvu využívá tzv. growling.\n\nV roce 2011 se zúčastnila talentové show \"Mam talent!\" televize TVN. O rok později se dostala do semifinále polské adaptace soutěže \"X Factor\", která také běžela ve vysílání televizní stanice TVN. Díky tomu podepsala obchodní kontrakt s hudebním vydavatelstvím HQT Music Group.\n\nSvé debutové EP s názvem Ewelina Lisowska vydala 7. srpna 2012. EP zpromoval singl „Nieodporny rozum”, ke kterému byl vytvořen videoklip v režii Dariusze Szermanowicza. Kompozice se umístila na 1. místě žebříčku \"AirPlay – Top\" a 6. v žebříčku neprodávanějších písní v roce 2012 u posluchačů Radia ZET, 7. u posluchačů Radia RMF FM a 3. u posluchačů Radia Eska. Dne 10. prosince 2012 se uskutečnila premiéra dalšího singlu zpěvačky s názvem „W stronę słońca”, který na YouTube zaznamenal před více než dva miliony zhlednutí v průběhu týdne. Díky tomu se singl umístil v žebříčku \"YouTube 100\" mezi nejhranější hudbou na světě v daném týdnu.\n\nDne 26. dubna 2013 proběhla ve vysílání Radia Eska premiéra třetího singlu zpěvačky „Jutra nie będzie” z jejího debutového studiového alba \"Aero-Plan\", který byl vydán 7. května a debutoval na 10. místě seznamu OLiS. Dne 8. června 2013 vystoupila s písní „W stronę słońca” na koncertě Největší hity roku na festivalu TOPtrendy 2013 ve městě Sopoty.\n\nDne 15. června téhož roku získala v průběhu 50. Národního festivalu polské písně v Opole ocenění SuperJedynki v kategorii SuperArtystka. Dne 3. srpna 2013 byla během galavečeru Eska Music Awards 2013 oceněna v kategorii Nejlepší hit (za píseň „W stronę słońca”), Nejlepší debut a Nejlepší umělec na internetu.\n\nO den později (4. srpna) vystoupila jako support před začátkem koncertu Nelly Furtado. Koncert se konal za finále světového závodu regat The Tall Ships’ Races ve Štětíně. Jako support vystoupila také Ewa Farna. V září byla nominována na cenu MTV Europe Music Awards 2013 v kategorii Nejlepší polský počin. V roce 2013 také dabovala roli Natalie animovaného filmu \"Rysiek Lwie Serce\", který měl premiéru 15. listopadu 2013. Také je autorkou písně „Na zawsze”, která se nachází na debutovém albu \"9893\" zpěváka Dawida Kwiatkowského. Singl měl premiéru 19. listopadu 2013.\n\nV prosinci 2013 Google Zeitgeist zveřejnil seznam nejhledanějších pojmů na polském internetu. Ewelina Lisowska se umístila na 7. místě v kategorii „Nejpopulárnější osoby v roce 2013“, v kategorii „Nejpopulárnějších polské osobnosti v roce 2013“ obsadila 2. místo a stejnou pozici obsadila také v kategorii „Polská hudba na vrcholu 2013“. Ve stejném měsíci píseň „W stronę słońca” zaujala 6. místo v hlasování posluchačů o hit roku rádia RMF FM.\n\nDne 1. května 2014 se zúčastnila koncertu \"Tu bije serce Europy\" (Zde bije srdce Evropy), který organizovala TVP u příležitosti 10. výročí přistoupení Polska k Evropské unii. Zde zpěvačka vystoupila se svou interpretací písně „Bailando” holandské zpěvačky Loony.\n\nDne 26. května 2014 se uskutečnila premiéra nového singlu zpěvačky, který nese název „We mgle”. Dne 6. června se zpěvačka objevila se skladbou v pěvecké soutěži „SuperPremiery”, který se konal v rámci 50. Národního festivalu polské písně v Opole. Ještě předtím vystoupila 30. května na koncertu „Králové internetu“ během prvního dne festivalu TOPtrendy 2014 s dalšími třemi interprety, kteří dosáhli největšího počtem prodaných singlů v předchozím roce v Polsku. Během koncertu zpěvačka získala cenu „Cyfrowa Piosenka Roku“, kterou ji udělila Polská společnost fonografického průmyslu ZPAV za píseň „W stronę słońca” s níž obsadila 2. místo v žebříčku o největší počte prodaných singlů v digitální podobě v roce 2013. Dne 28. října bylo vydáno její druhé studiové album \"Nowe horyzonty\".\n\nV listopadu 2014 zpěvačka vystoupila v reklamě polské sítě supermarketů Media Expert. V srpnu 2015 podepsala půlroční smlouvu s firmou Mattel, díky které se mohla zúčastnit reklamní kampaně „Barbie: rockowa księżniczka” (Panenka Barbie: rocková královna). Na základě smlouvy byly natočeny reklamní spoty a proběhlo i focení, také seděla v roli porotce během soutěže „Barbie. Głos ma siłę!”.\n\nOd 11. září do 13. listopadu 2015 se zpěvačka objevila ve čtvrté řadě pořadu „Dancing with the Stars. Taniec z gwiazdami“, který vysílala televize Polsat. Jejím tanečním partnerem byl Tomasz Barański. Navzdory vysokému hodnocení poroty vypadla v šesté epizodě pořadu odvysílaném 16. října a obsadila 6. místo. Dne 22. října, den před vydáním sedmé epizody show, televize Polsat informovala o navrácení páru do pořadu z důvodu odchodu Anny Cieślak, která měla zranění a musela odstoupit z dalšího průběhu programu. Nakonec se dvojice dostala do finále, které se konalo dne 13. listopadu. Dvojice jej nakonec vyhrála poté, co získala 56% hlasů diváků a překonala Łukasze Kadziewicze a Agnieszku Kaczorowskou.\n\nNa konci července 2016 vydala Ewelina Lisowska další singl „Prosta sprawa”, který byl předzvěstí třetího studiového alba zpěvačky. Album s názvem Ponad wszystko mělo premiéru 4. listopadu téhož roku. Druhým promo singlem z alba byla kompozice „Zrób to!”\n"}
{"id": "1187419", "url": "https://cs.wikipedia.org/wiki?curid=1187419", "title": "Strana národní pravice", "text": "Strana národní pravice\n\nStrana národní pravice (zkratka SPN, polsky Stronnictwo Prawicy Narodowej, v letech 1918–1919 dočasně Strana budování jednotného Polska, polsky Stronnictwo Budowy Zjednoczonej Polski) byla konzervativní politická strana působící od počátku 20. století mezi polskou populací Rakouska-Uherska, respektive Předlitavska, zejména v Haliči. Aktivní byla i v meziválečném Polsku.\n\nByla založena v roce 1907 v Krakově. Utvořili ji tzv. stańczycy, představitelé konzervativního, velkostatkářského politického proudu v západní Haliči. Do strany se zapojili i někteří tzv. podolacy, konzervativci z východní Haliče. \"Národní listy\" ovšem v roce 1911 uvedly, že podolacy i stańczycy tvořili dříve samostatné skupiny v rámci Polského klubu v celostátní Říšské radě, ale že s demokratizací volebního práva (pokles zastoupení šlechtických poslanců) rozdíl mezi východohaličskými podolaky a západohaličskými stańczyky mizel. Nicméně po volbách do Říšské rady roku 1911, které oběma konzervativním skupinám přinesly značné posílení, začínají podolacy obnovovat vlastní manévrovací prostor. Podle deníku byl tento posun ovlivněn i jejich kritickým postojem vůči Michału Bobrzyńskému, který zastával funkci místodržícího Haliče a patřil k stańczykům.\n\nBěhem první světové války strana podporovala austrofilskou orientaci polské politiky. V roce 1918 byla přejmenována na Stronnictwo Budowy Zjednoczonej Polski. V roce 1919 se vrátila k původnímu názvu. Po nástupu sanačního režimu se v roce 1927 připojila k provládnímu uskupení Bezpartyjny Blok Współpracy z Rządem. V roce 1937 strana vplynula do formace Stronnictwo Zachowawcze.\n\nMezi hlavní představitele strany patřili Michał Bobrzyński, Władysław Leopold Jaworski, L. Bieliński, Zdzisław Tarnowski, A. Tarnowski, J. Hupka, B. Świeykowski, S. Badeni nebo Jerzy Fryderyk Radziwiłł. Tiskový orgánem byl list \"Czas\" a \"Rola\".\n\n"}
{"id": "1187420", "url": "https://cs.wikipedia.org/wiki?curid=1187420", "title": "Todor Burmov", "text": "Todor Burmov\n\nTodor Stojanov Burmov (14. ledna 1834, Nova machala – 7. listopadu 1906, Sofie) byl bulharský přední politik Konzervativní strany a první premiér nezávislého Bulharska.\n\nNarodil se 14. ledna 1834 v Nova machala. Studoval na Kyjevské duchovní akademii a později pracoval v Gabrovu jako učitel a novinář. Během Osmanské nadvlády byl znám proto že byl s Gavrilem Krastevičem součástí frakce která se u Konstantinopolského patriarchátu snažila o nezávislost Bulharské pravoslavné církve.\n\nByl blízkým spolupracovníkek Alexandra I. Bulharského a dne 17. července 1879 i přes relativně slabému postavení Konzervativců byl zvolen bulharským premiérem. Jeho režim byl založen na stabilizaci nové země, včetně uvedení Varny a dalších oblastí muslimských povstalců do stanného práva. Vláda do značné míry ukázala selhání kvůli nedostatku podpory Konzervativců a stejný rok padla.\n\nBurmov avšak zůstal jedním z hlavních osobností vlády, a za premiérů Leonida Soboleva a Klimenta Turnvkého byl ministrem financí. Po návratu k žurnalismu opustil Konzervativce a stal se členem Progresivní liberální strany.\n\nZemřel 7. listopadu 1906 v Sofii.\n"}
{"id": "1187424", "url": "https://cs.wikipedia.org/wiki?curid=1187424", "title": "Augustín Sbardelatti", "text": "Augustín Sbardelatti\n\nAugustín Sbardelatti (1500 - 10. srpen 1552) byl diecézní biskup z města Vác pocházející z Benátek. Vysvěcen na biskupa byl v roce 1551 o rok později začal se zbrojením proti Turkům. Bojoval s Turky na území Slovenska a účastnil se po boku Erasma von Teufela bitvy u Plášťovců, kde zemřel hrdinskou smrtí. Jeho nástupcem se stal Peter Balazs Varadi. \n"}
{"id": "1187425", "url": "https://cs.wikipedia.org/wiki?curid=1187425", "title": "Řecký folklór", "text": "Řecký folklór\n\nŘecký folklór je pojmenování pro lidové zvyky a hudbu moderních Řeků. Nezahrnuje pouze Řecko, ale i země kde Řekové žijí nebo žili do 20. století (Anatolie, Egypt, Itálie, Kypr, Bulharsko, Ukrajina). Moderní řecký folklór má kořeny v byzantské době, ačkoli některé prvky mají původ až v antice. Lidová hudba a tance se liší podle krajů. Tradičním řeckým tancem je tanec \"syrtos\", který se tančí ve všech Řeky osídlených oblastech. Je to tanec do kruhu, který existuje již od starověku.\n\nMakedonský řecký folklór má mnoho společného se starověkým řeckými hudebními nástroji a tanci. Tradiční mužský makedonský kroj se skládá z čepice (někdy turbanu nebo šátku) a suknice (\"fusta\"). Tradiční lidové nástroje jsou \"gaida\" (dudy), méně se používá \"klarina\" (klarinet). Známé tance jsou \"baiduska\", \"pusnitsa\", \"dimitrula\", \"samarinas\", \"leventikos\", \"syrtos\", \"antikristos\", \"mikri eleni\" či \"akritikos\". Známé jsou písně \"Zaiko kukuraiko\", \"Troiro\", nebo hymna řecké Makedonie, na níž se také tančí starověký tanec.\n\nV řecké Thrákii jsou podobné zvyky, jako jako v Bulharsku. Používají se zde stejné nástroje a velmi podobné kroje. V Thrákii jsou usazeni i Řekové z Bulharska, kteří sem přišli během řecko-bulharské výměny obyvatelstva. Jejich zvyky jsou však téměř totožné se zvyky thráckých Řeků. V Thrákii žije i turecká menšina, která sem přinesla anatolský tanec \"chalai\". Známými tráckými tanci jsou \"zonaradikos\", \"baiduska\", \"tripati\", \"kotsek\" a \"sfarlis\". Známé písně jsou \"Kulyriastos\", \"Randile\" či \"Kardia mu klitomeni\" Populárními nástroji jsou thrácký klarinet (\"klarina\") a řecká lyra, která je podobná houslím, s tím rozdílem, že se na ni hraje svisle.\n\nV Epiru je řecký folklór podobný albánskému. Nejčastějším hudebním nástrojem je klarinet (\"klarina\"), v pozadí písní zní i drnkací nástroje. Zpěv tohoto kraje je v rámci Evropy ojedinělý. Jde o pomalý táhlý zpěv, charakteristický spíš pro Blízký východ, i když se od něj epirský styl odlišuje. Písně začínají tradičně, povzdechem \"Aide ...\" Podobný styl v Evropě lze nalézt ještě na Sardinii. Jsou zde populární i tzv. \"kleftika tragoudia\" (zbojnické písně). V Epiru žijí i Sarakacani, etnická skupina horských Řeků, kteří jsou charakterističtí svým černým krojům. Známými tanci jsou zde \"Katsa\", \"Karaguna\", \"Zagorisios\", \"Tsamikos\", \"Sta dyo\" a \"Sta tria\". Známé jsou písně \"Despo\" a \"Pame sta klarina\". Zajímavé jsou i písně románských Valachů z této oblasti.\n\nV Thesálii je folklór podobný epirskému. I zde žijí Sarakacani. Písně se zpívají pomalu, někdy orientálním tónem v doprovodu klarinetu. Známé tance jsou \"Klistos\", \"Tai-tai\", \"Sta tria\", \"Karaguna\" nebo \"Svarniara\".\n\nNa Peloponésu byly také rozšířeny zbojnické písně. Používá se zde klarinet, ale jiný typ než klarinet ze středního Řecka. Nejznámější tance jsou \"Kalamatianos Syrtos\", \"Kariatido\", \"Tsamikos\" a \"Tsakonikos\", který má původ ve starověku. Tsakonikos tančí jazyková skupina tsakonských Řeků. Kroj sestává z volné bílé sukně (\"fustanella\") a charakteristického fez, či turbanu. Některé vesnice na severu Peloponésu mají slovanská pojmenování, která zde zůstala po Slovanech žijících v této oblasti v 6-9. století. Sice byly byzantskou mocí přesídleni a malá část pořečtěna, názvy vesnic ale ve slovanském jazyce zůstaly; jde například o vesnice Zigovisti, či Zatuna. Na Peloponésu žije i menšina Arvanitů, řeckých Albánců, kteří mají stejný typ folklóru.\n\nKrétský folklór má v rámci řeckého folklóru specifické postavení. Nejčastějším nástrojem je zde smyčcová krétská lyra, ale i drnkací nástroje (kanonaki, krétské mandolíny - \"laut\"). Hudba je orientálního stylu, ale jiná než v Řecku. Zpívá se pomalu a na konci hudba zrychlí. Kréťané jsou známí svými divokými tanci \"Pentozalis\", \"Syganos\", \"Chaniotikos\", či tradičním tancem \"Syrtos\". Kréťané zpívají i tzv. mantinády (\"mantinades\"), rýmované písně s doprovodem lyry. Mantinády mají původ v benátském období. Za první mantinádu je považována zpívaná verze řeckého románu \"Erotokritos\". Známými jsou tradiční svatební krétské písně, jako například \"O choros tu gambru ke tis nyfis\" (tanec ženicha a nevěsty). Písně jsou často zpívány v krétské řečtině. \n\nJónské ostrovy nebyly pod tureckou vládou, patřily Italům, proto je zde tradiční italský styl folklóru, odlišný od ostatního řeckého folklóru. Především jsou to neorientální kroje a hudba. Italové sem přinesli tradiční italskou mandolínu, housle a kytaru. Na Korfu je populární jihoitalský hudební styl, podobný italské Tarantelle.\n\nFolklór egejských ostrovů je podobný jako řecký maloasijský styl. Preferovány jsou housle a drnkací nástroje (kanonaki, laut). Ženské kroje jsou bohatě barevně zdobeny. Známé tance jsou \"Syrtos\", \"Pidichtos Rodos\", \"Chiotikos\", \"Ikariotikos\". Známé písně pochází od zpěváků jako Jannis Parios, Glykeria či Konitopulos: \"Ela na se pame s´ena meros\", \"Susta\" nebo \"Eri Eri\". \n\nIónie byla do roku 1923 řeckým krajem v Anatolii v Turecku. Zahrnoval západní část Anatolie, ve kterém dominovalo řecké obyvatelstvo. Největším městem zde byla Smyrna (dnes İzmir). Po genocidě a následné výměně obyvatelstva mezi Řeckem a Tureckem byli tito Řekové přesídleni do Řecka. Právě oni do Řecka přinesli jak hudbu, která se dnes označuje jako tradiční řecká, tedy tradiční drnkací písně, hrané na drnkací nástroj buzuki, tak hudební styl \"syrtaki\", který se vyvinul z maloasijských písní. Hudba anatolských Řeků pochází z byzantských dob a je čistě orientální. Hudební nástroje jsou drnkací (kanonaki, laut, buzuki, baglamas), ale i tradiční orientální klarinety a i housle. Tančí se tance jako \"Syrtos\", \"Zeimbekiko\" a \"Karsilamas\". Karsilamas je tanec, který tančí dvojice muž a žena, přičemž se jeden druhému stále dívají do obličeje. Ženy často tančí břišní tance, které mají původ v antickém Řecku, kdy se tančily jako oslava ženského kultu a v antické Persii. Kroje žen jsou bohatě třpytivé, s typickou orientální pokrývkou hlavy. Ve Smyrně, v té době moderním městě, byla počátkem 20. století otevřená řecká kavárna \"Kafé áman\", kde se hrály tyto tradiční písně. V současnosti je tento styl nejpopulárnějším hudebním stylem v Řecku. Známé jsou písně \"Gkiulmpachar\", \"Áman Katerína mu\", \"Jorjitsa\" nebo \"Dimitrula\". Nejslavnějšími zpěváky těchto písní jsou \nPetros Jetanos či Domna Samiu.\n\nPontos byl do roku 1923 řeckým autonomním krajem v severovýchodní Anatolii, u Černého moře, v sousedství Arménie a Gruzie. Po genocidě a zmiňované výměně obyvatelstva se pontští Řekové vystěhovali do Řecka a do zemí Sovětského svazu. Pontští Řekové mají svoji vlastní řečtinu, (pontštinu) ve které zpívají i tradiční písně. V rámci řeckého folklóru mají mnoho odlišností. V tancích a některých písních je vidět jasné keltské prvky, které starověcí maloasijští Řekové převzali od Keltů. I zde se tančí do kruhu, ale s úplně jinými kroky. Známé tance jsou \"Tik\", \"Chalai\", \"Dipat\", \"Trigonitsa\", \"Akritask\", \"Jerasari\", \"Kots\", \"Omal\", \"Syrtos Pafra\" a \"Serra\". Nejpoužívanějším nástrojem je smyčcová lyra kemenče, která je jiná než řecké lyry, ale i na ni se hraje svisle. Písně jsou převážně orientálního typu, velmi podobné íránským nebo iráckým písním, ale i zmíněného keltského typu (např. \"Galatia\"). Známé písně jsou \"I kor epijen so parchar\", \"Romana\", \"Binarda\", \"Čambašin\", \"Efklidis\" a \"Jorika\". Tradiční pontské mužské kroje sestávají z turbanu, černé košile a kalhot a nábojnicového opasku, ženy mají třpytivý orientální kroj.\n\nV Konstantinopoli vznikaly tradiční byzantské tance a orientální zpěvy. Už řecký byzantský filozof Michalis Pselos v 11. století zanechal ve svém díle zprávu o řeckém folklóru. V té době zde vznikl tradiční konstantinopolský tanec a hudební styl Chasapiko, který vymysleli řečtí řezníci a proto je označován i jako \"Choros ton makelarion\" (tanec řezníků). Tradiční konstantinopolská hudba byla podobná jako hudba ze Smyrny, byla hrána na kanonaki, nebo jiné drnkací nástroje, jako je lauto a také i na housle. Po výměně obyvatelstva se stalo chasapiko oblíbeným stylem Řecka. I zde byly oblíbeny břišní tanečnice. Tuto kulturu převzali i Turci a dnes tvoří součást řeckého a tureckého folklóru. Mnohé písně z Anatolie existují ve dvou verzích, turecké a řecké. Konstantinopolské kroje sestávaly z maloasijských orientálních šatů, přestože již v 19. století byl preferován evropský oblek, ačkoliv často s tradičním fezom. Známé písně jsou \"Chasapiko politiko\", \"Eche jia panaja\", \"Makber\", \"Chasaposerviko\" nebo \"Ada sahili\" (\"Matia mu\"). \n\nKappadokie byl další řecký kraj v centrální Anatolii, kde se mluvilo kapadockou řečtinou. Kultura a hudba těchto Řeků je podobná pontskému folklóru, co se týče krojů i hudby. Kapadocké Řekyně ale na rozdíl od pontských chodí skoro celé zahaleny v barevných orientálních šatech s dlouhými rukávy. Na ústech nosí tradiční hedvábný šátek. Při tanci drží v rukou šátek (\"mandili\"). Muži chodí oblečeni jednoduše, v bílých košilích a v charakteristických čepicích, turbanech či fezech, někdy i v barevných košilích. Ženské tance jsou pomalé, v orientálním rytmu typickém i pro Kurdistán, Sýrii nebo Írán. Písně k lidovým tancům jsou hrány na klarinet a brnkací anatolské nástroje (např. kanonaki, udi a laut). Muži tančí i tzv. bojové tance, když předstírají boj s šavlemi. Mnoho Řeků bylo z Kappadokie v roce 1923 přesídleno do Řecka, kde si udržují své zvyky a jazyk. Potomci těch, kteří zůstali, jsou dnes muslimové, kteří se však postupně poturčují. Známé tance jsou \"Ai Vasiliatikos\", \"Dipaša\", \"Choros mandilion\", \"Choros lilalum\", \"Sei Tata\", \"Konialis\" a \"Choros Macherion\". \n\nAnatolští Řekové jsou dnes usazeni v Makedonii a jižním Řecku a významně ovlivnili tradiční řeckou hudbu, kterou dnes svět zná hlavně v její anatolské podobě.\n\nLidová hudba z Kypru je podobná anatolské. Tradiční nástroje jsou orientální mandolíny (laut, laouto), nebo housle. Známé tance jsou „mužské Karsilamas“, „ženské Karsimilas“ a \"Zeibekikos\". Známá píseň je \"Antikristos Kypros\". \n\nŘekové žijí v Itálii již od starověku. Přestože byla v raném novověku většina z nich romanizována, malá menšina se zde zachovala, především ve vesnicích Getonia, Calinicta či Calimera. Celý jihoitalský folklór má původ v řeckých zvycích, například známý tanec \"Tarantella pizzica\" se tančí do kruhu, tradičním pro Řeky už od antiky. Písně se hrají na kytaru, mandolínu, či italský klarinet. Zpívají se v jihoitalské řečtině, Griko. Známá řecká píseň z Itálie je \"Getonia-Grecia Salentina\".\n\nŘekové z Ukrajiny patří pod tzv. pontskou jazykovou skupinu Řeků; ačkoli někteří z nich hovoří také turkotatarským jazykem, svou národnost označují za řeckou. Jejich folklór je podobný pontskému, ale podobnější ukrajinskému lidovému, jejich kroj je také podobný s ukrajinským. Tito Řekové žijí především v krymské oblasti, kam jejich předkové přišli ve starověku. Během komunismu byly mnozí asimilováni a poslovanštěni, ale stále zde žije výrazná menšina. Jejich známé tance jsou \"Koc\", \"Trigona\" a \"Kočari\" (ty mají i pontští Řekové), dále jsou to \"Haitarma\", \"Tromachton\", \"Čobanku\" a \"Meha jurty\". Známé písně jsou \"Panajir\", \"Hašlama\" a \"Of mana vai\".\n\nK tradiční a neodmyslitelné součásti folklóru z pevninského Řecka patří kilt fustanella. Tento typ kiltu se pravděpodobně vyvinul ze starořecké tuniky, která byla sepnuta pásem a tak již tehdy vytvářela dojem kiltu. Není přesně známo, kdy se fustanella rozšířila do novověkého řeckého oblečení. Předpokládá se, že k tomu došlo na konci byzantské doby, kdy zmíněný starověký oděv používali byzantští vojáci. Fustanella se do ostatního Řecka mohla rozšířit i z Epiru. Je také součástí i albánského kroje, proto Albánci často argumentují, že tento kilt vymysleli oni a že nemá starověký řecký původ. Tvrdí také, že pochází z Epiru, kde tvořili menšinu, přinesli ostatním Řekům fustanellu a že peloponésští Řekové , přebrali tento druh oblečení od albanofonních Arvanitů, kteří se zde na některých místech usadili. Fustanella je většinou bílé barvy s naškrobenými částmi, makedonští Řekové a Sarakacani preferují černé zabarvení. \n\nTsamikos je populární tanec pevninského Řecka, rozšířený v Epiru, Thesálii, Rumélii a na Peloponésu. Svůj původ má v epirském kraji Paramythia, odkud se rozšířil do jižního Řecka. Tanec může mít původ již v antickém Řecku. Tanec se tančí do kruhu, přičemž nejzkušenější tanečník na konci kruhu tančí samotné \"tsamikos\". Předvádí různé akrobatické výskoky, například je zavěšen za šátek, který v ruce drží vedlejší tanečník a točí se na zemi. Tsamikos tančí i Albánci, kteří byli z řeckého Epiru během Metaxasovy vlády přesídleni do Albánie.\n\nZvláštní část řecké lidové hudby tvoří styl rembetiko. Vznikl až v moderní době, ve dvacátých letech 20. století. Svůj původ má v Malé Asii. Je to tzv. \"řecké blues\". Vznikl kolem roku 1922, kdy přišli do Řecka maloasijští Řekové po vypálení města Smyrna a následné řecko-turecké výměně obyvatelstva. Mnoho Řeků ze Smyrny se usadilo v okolí Atén a v okolním kraji Attika. Zde měli problémy se získáním práce a financí, mnohé rodiny byly často na pokraji úplné chudoby, proto zde vznikaly různé kriminální spolky a kluby, kde se tito lidé setkávali. Tak vznikl styl rembetiko. \n\nLidé zde zpívali o sociálních problémech, chudobě a drogách, často v ironickém podání. Časté pointy těchto písní byly například \"nevěř nikomu, ani přátelům\", \"nespoléhej se, že Ti někdo pomůže\" nebo \"vezmi si hašiš a buď šťastný\". Rembetiko bylo hráno v maloasijském řecko-orientálním stylu, později byla melodie obohacena i o jiné. Tímto spojením vznikla charakteristická melodie rembetika ale i celkové moderní řecké hudby. Nejslavnější \"rembetis\", tedy zpěvák rembetika byl zřejmě Markos Vamvakaris, rodák z ostrova Syros, který zpíval v Pireu a v Aténách. Je autorem celosvětově známé písně \"Frangosyriani\" (katolická dívka ze Syrosu). Tradiční hudební nástroj rembetika je řecký drnkací nástroj buzuki, který je od této doby nejoblíbenějším nástrojem Řeků, ale i menší verze buzuki, tzv. baglamas. Rembetiko bylo ve vyšších kruzích odsuzováno, dokonce bylo za Metaxasova režimu ve 40. letech 20. století zákonem zakázáno, ale ani to nedokázalo šíření tohoto stylu zastavit. Rembetiko patří dnes mezi nejpopulárnější řecké hudební styly. Kromě Vamvakarisa byl později velmi známý i zpěvák Tsitsanis a dnes je to především Giorgos Dalaras.\n\nPo zpopularizování funkce buzuki díky stylu rembetiko vznikl v Řecku nový hudební žánr hraný tímto nástrojem. Je těžké určit jak styl laiko (v překladu lidový) vznikl. Dalo by se říci, že se vyvinul z rembetika. Po pádu Metaxasova režimu se v 50. letech 20. století začaly poprvé písně stylu rembetiko komercializovat. V Řecku vzniklo několik hudebních vydavatelství, díky nimž nastala druhá zlatá éra stylu rembetiko. Nástroj buzuki byl díky tomu zpopularizován u všech Řeků. Tak vznikaly nové náměty, nyní už ne o problémech lidí, ale o různých jiných tématech, hlavně o lásce a romantice, případně o místech Řecka. Tak vznikl styl laiko, který zahrnoval několik stylů. Silný vliv v něm má orientální řecká hudba, s vlivy italských rytmů z Jónských ostrovů. Některé písně byly více, jiné méně orientální. V 60. letech 20. století se tento styl stal nejpopulárnějším a u Řeků zlidověl, proto dostal název \"laika tragoudia\" (lidové písně), ačkoli vznikly pouze v moderní době. Laika byla zpopularizována i díky slavnému filmu \"Řek Zorba\", kde slavný řecký skladatel Mikis Theodorakis složil píseň \"Zorbas\" a vymyslel nový řecký tanec a hudební styl, součást stylu laika, syrtaki. Syrtaki bylo inspirováno tradičním řeckým kruhovým tancem syrtos a obohaceno o prvky konstantinopolského řeckého tance chasapiko. Mnoho písní, i píseň Zorbas, vycházelo z konstantinopolské lidové písně \"Chasapiko politiko\", ale byly zde potlačeny silné orientální prvky. Laika byl nejoblíbenějším žánrem řecké hudby až do 80. let 20. století a dodnes jsou tyto písně populární. Syrtaki a laika jsou známé i jako \"turistické písně\", protože hlavně zahraniční turisté si tento druh hudby díky filmu Řek Zorba oblíbili. Nejslavnějšími skladateli byli Mikis Theodorakis, Manos Chadzidakis, Giorgos Zambetas, Manolis Chiotis, Stavros Kougioumtzis a Christhos Nikolopoulos. Slavní zpěváci byli hlavně Giorgos Dalaras, Vassilis Tsitsanis, Grigoris Bithikotsis a Apostolos Nikolaidis.\n\nŘecký orientální hudební styl v doprovodu břišních tanečnic – tsifteteli – se do Řecka rozšířil od maloasijských Řeků po výměně obyvatelstva. Moderní tsifteteli je v Řecku velmi populární hudební styl. Vznikl zmodernizováním tradičního anatolského (řeckého, tureckého, arménského) stylu \"čiftetel\". Písně jsou dnes hrány na buzuki. Známými skladateli jsou: Tasos Bougas, který byl populární hlavně v 80. letech, dále Giorgos Dalaras, Anna Vissi, Despina Vandi, Notis Sfakianakis a Giannis Parios.\n\n\n"}
{"id": "1187430", "url": "https://cs.wikipedia.org/wiki?curid=1187430", "title": "Mutzig", "text": "Mutzig\n\nMolsheim je francouzské město a obec v departementu Bas-Rhin v regionu Grand Est. V roce 2013 zde žilo 5864 obyvatel.\n\n"}
{"id": "1187437", "url": "https://cs.wikipedia.org/wiki?curid=1187437", "title": "Stańczycy", "text": "Stańczycy\n\nStańczycy, v dobových českých zdrojích i stančici, byl konzervativní politický proud působící v 2. polovině 19. století mezi polskou populací západní Haliče v rámci tehdejšího Rakouska-Uherska, respektive Předlitavska.\n\nMezi stańczyky patřili zejména polští šlechtici a vyšší úředníci. Název je odvozen od politického spisu \"Teka Stańczyka\" z roku 1869. Stańczycy byli stoupenci austrofilské orientace polské politiky. Podporovali autonomii Haliče a rozvoj polských práv. Měli značný vliv na Polský klub v celostátní Říšské radě. Kromě politiky jejich vliv zasahoval i do historiografie (krakovská škola), literární vědy a filozofie. Mezi hlavní postavy patřili Stanisław Tarnowski, Józef Szujski, Stanisław Koźmian nebo Michał Bobrzyński. Jejich tiskový orgánem byl list \"Czas\" a \"Przegląd Polski\". V roce 1907 se přetvořili v politickou stranu Strana národní pravice.\n\n"}
{"id": "1187441", "url": "https://cs.wikipedia.org/wiki?curid=1187441", "title": "Butters Stotch", "text": "Butters Stotch\n\nLeopold \"Butters\" Stotch je fiktivní postava z amerického animovaného seriálu \"South Park\", vysílaného na Comedy Central, kde společně s Ericem Cartmanem, Stanem Marshem, Kylem Broflovskim a Kenny McCormickem patří mezi hlavní postavy. Jedná se o postavu částečně založenou na režisérovi animace South Parku, Ericu Stoughovi.\n\nStejně jako i Buttersovi přátelé, i sám Butters je často vulgární. Butters patří mezi nejmorálnější a nejnaivnější hlavní postavy.\n\nButters má rád fekální humor a kanadské duo Terrance a Phillip.\n\nButtersovi rodiče jsou Lynda a Stephen Stotchovi, původem Havajjané, ale usadili se v South Parku, ve státě Colorado. Stephen se živí na úřadu práce a také jako trénér South Parského baseballového týmu, zatímco Lynda je žena v domácnosti, která se stará o svého syna. Oba Buttersovi rodiče jsou velmi přísní, zvláště pak jeho otec, který mu dává zaracha prakticky za všechno, co udělá (občas to ani neudělá).\n\n"}
{"id": "1187447", "url": "https://cs.wikipedia.org/wiki?curid=1187447", "title": "Znak (biologie)", "text": "Znak (biologie)\n\nPod pojmem znak se v biologii obvykle myslí \"fenotypický znak\", tedy jakákoliv pozorovatelná vlastnost organizmu, ať už se jedná o orgán či chování. Soubor všech znaků se nazývá fenotyp a je odlišný od genotypu (tedy souboru všech genů) podle míry genové exprese.\n\nZnaky můžeme dělit podle:\nPokud existují alespoň dvě formy stejného druhu (dvě možnosti, jak se genofond může projevit na fenotypu), druh je polymorfní.\n\n"}
{"id": "1187448", "url": "https://cs.wikipedia.org/wiki?curid=1187448", "title": "Miloš Hlávka", "text": "Miloš Hlávka\n\nMiloš Hlávka (15. září 1907 Horšovský Týn – 7. května 1945 Praha\n) byl český dramatik, divadelník, básník, prozaik a překladatel z francouzštiny, němčiny a italštiny. Jeho hlavní význam spočíval v oblasti divadla. A to nejen v původních dramatech a ve specifických jevištních přepisech (básnických úpravách, autorských adaptacích), ale i v jeho uvažování o divadle a v jeho dramaturgickém konceptu básnického divadla. Po osvobození byl nařčen ze spolupráce s Němci a bylo mu vyčítáno jeho manželství se ženou německé národnosti. Na dlouhá léta byl z české kultury vymazán, i když mu posmrtně bylo vydáno osvědčení o občanské bezúhonnosti a konkrétní spolupráce s okupanty mu nebyla nikdy prokázána.\n\nNarodil se v rodině dr. Antonína Hlávky, soudního adjunkta v Horšovském Týně a matky Mileny, rozené Smolíkové (dcery profesora na učitelském ústavu). Po maturitě na gymnáziu (1925) studoval na pražské Univerzitě Karlově. Začal na právnické (1925-1928) a přestoupil na filozofickou fakultu, kde v roce 1933 své vysokoškolské vzdělání ukončil.\n\nV roce 1929 se Miloš Hlávka seznámil s tanečnicí v Osvobozeném divadle Irmgard Otte (*1905 +1970) a v roce 1931 uzavřeli civilní sňatek na pražském magistrátě. V roce 1936 se jim narodil syn Petr, 1940 dcera Anna. V době Protektorátu zažívala česko-německá rodina obtíže národnostního charakteru. I když syn chodil do české školy, Češi matce vyhrožovali poválečným odebráním dětí. Pro německé úřady zase bylo nepřijatelné, aby dítě německé matky navštěvovalo českou školu. Koncem roku 1944 Hlávkova manželka s dětmi odjela do Meklenburska, kde žili její rodiče.\n\nPo válce bylo Irmgard Hlávkové zachováno československé státní občanství. Navrátila se do Prahy, kde žila, stejně jako její děti.\n\n6. května 1945 byl Miloš Hlávka za pražského povstání v Celetné ulici postřelen. Po převozu do nemocnice Na Bulovce následující den zemřel.\n\nV letech 1927-1929 byl členem prvního Voice-bandu E. F. Buriana. Také spolupracoval s Jiřím Frejkou při vzniku avantgardních scén Dada (1927-1929) a Moderní studio (1929). Pro Moderní studio např. zdramatizoval román Julese Romainse Kumpáni. Koncem roku 1930 byl dramaturgem Uměleckého divadla, které založil Oldřich Stibor se skupinou přátel ve Fenclově Aréně na Smíchově. Zahajovací inscenaci sociální drama Sinclaira Zpívající vězňové cenzura před premiérou zakázala. V lednu 1931 pro nepřesvědčivost hereckých výkonů v inscenaci Scaniawského satiry Papírový milenec uváděné ve Stiborově režii a v úpravě Miloše Hlávky Umělecké divadlo zaniklo.\n\nS Jiřím Frejkou spolupracoval i později v Národním divadle.\n\nV období mezi válkami pracoval jako redaktor nakladatelství Sfinx (1934-1937) a překládal z němčiny, francouzštiny a italštiny. Byl prvním redaktorem klubovního měsíčníku Evropského literárního klubu (ELK), který vznikl v roce 1935. V roce 1936 založil Klub překladatelů. Sám patřil mezi významné překladatele nakladatelství Melantrich  a Rozprav Aventina, v nakladatelství Aventinum pracoval jako redaktor. V září 1936 se zúčastnil společně s režisérem Jiřím Frejkou a Josefem Trägrem Mezinárodního divadelního sjezdu ve Vídni. V roce 1938 působil v Central European Press jako redaktor v Haagu, od roku 1941 v nakladatelství Českomoravský kompas řídil Knižnici dramatického umění.Spolupracoval s rozhlasem (Císař a paňáca, 1939) a filmem (napsal nezrealizované scénáře \"Průchod Fortuna, Jedenáctileté, Ze života tisícovky, Píseň lásky, Světáci, Samota ve dvou, Případ herce Rubeše, Jak vzniká divadelní hra, Pivo).\" \n\nOd počátku 30. let spolupracoval s Národním divadlem, pro které přeložil, adaptoval řadu divadelních her a klasických komedií a kde se hrály i jeho dvě vlastní hry; později zde byl trvale zaměstnán.\n\nDo Lidových novin přispíval kritikami z kulturní oblasti.\nOd září 1939 pracoval Miloš Hlávka v Národním divadle jako lektor, později dramaturg, vedle dramaturga F.Götze. Od dubna1944 se stal zastupujícím šéfem činohry. V této funkci působil krátce, protože od 1. září 1944 platil zákaz hraní v divadlech. Tento zákaz byl pro Národní divadlo odvolán krátce před koncem války (1. dubna 1945); Národní divadlo hrálo i v budově dnešního Karlínského divadla (tehdejší název Prozatímní divadlo), které mu bylo poskytnuto jako náhrada za Němci zabrané divadlo Stavovské.\n\nV době, kdy vedl činohru Národního divadla, se projevil rozpor mezi tím, jak Miloš Hlávka činohru vedl (snažil se o zachování souboru a vnějším tlakům čelil zařazováním německých klasiků do repertoáru) a mezi jeho články v tisku. Po válce mu byl kladen za vinu zejména článek „Čeští umělci hovoří o bolševismu“, který vyšel v několika denících. Nejednalo se o jeho jediné veřejné vystoupení proti bolševismu.\n\nTomáš Vučka shrnul svoji analýzu provinění Miloše Hlávky v období Protektorátu:\n17. května 1945 informovalo Rudé právo o revoluční schůzi Syndikátu českých spisovatelů a hudebníků. Na této schůzi byl Miloš Hlávka, spolu s dalšími spisovateli, ze Syndikátu vyloučen. Podle vzpomínek spisovatele A. C. Nora, který byl dle tisku jedním z vylučujících, proběhla schůze výboru Syndikátu tak, že ji navštívila skupina spisovatelů-komunistů vedená Janem Drdou a Václavem Řezáčem, která se prohlásila za revoluční výbor Syndikátu. Jan Drda měl vyzvat některé stávající členy výboru, aby schůzi opustili; když tak učinili, přečetl seznam spisovatelů, které revoluční výbor navrhl k vyloučení ze Syndikátu. Někteří (mezi nimi Hlávka) byli vyloučeni už v průběhu schůze.\n\nNa dlouhou dobu byl Miloš Hlávka prakticky vymazán z české kultury. Pozůstalým Miloše Hlávky bylo sice v lednu 1947 vydáno potvrzení o Hlávkově občanské bezúhonnosti, tzv. \"Osvědčení o státní a národní spolehlivosti\" a Hlávkovy adaptace se objevovaly na jevištích a byly vydávány v DILIA i po roce 1948. Hlávkův syn prokázal v roce 1986 bezúhonnost svého otce v období Protektorátu a dosáhl omluvy nakladatelství Odeon za uvedení nesprávných údajů v memoárové literatuře. Názor o domnělém kolaborantství Miloše Hlávky v některých publikacích přetrvával i do nedávné doby, i když byl dříve opakovaně vyvrácen. Bezpochyby tento názor ovlivnil i omyl některých historiků v záměně jmen, když bylo jméno Miloše Hlávky zaměněno za jméno doktora Miroslava Hlávky (narozeného 1887, předáka fašistického hnutí ANO, Akce národní obrody), který byl po válce v nepřítomnosti jako kolaborant odsouzen a který je od roku 1945 nezvěstný.\n\nKnižně tvorba Miloše Hlávky nevycházela přes šedesát let. Až roku 2012 vydalo nakladatelství Akropolis antologii \"Písně na rozloučenou\". O rok později následovalo vydání divadelních her a textů o divadle \"Miloš Hlávka-Světák nebo Kavalír Páně?\".\n\nČást díla Miloše Hlávky nebyla za jeho života vydáná knižně, ale pouze časopisecky. Dále jsou uvedena díla vydaná knižně nebo uvedená Národním divadlem.\n\n\n\n\n\n\n\n\nPodrobnosti o jednotlivých inscenacích viz Archiv Národního divadla.\n\n\n\n"}
{"id": "1187457", "url": "https://cs.wikipedia.org/wiki?curid=1187457", "title": "Christian Andreas Zipser", "text": "Christian Andreas Zipser\n\nChristian Andreas Zipser (; 25. listopadu 1783, Győr, Maďarsko – 20. února 1864, Banská Bystrica) byl pedagog, mineralog, geolog, vlastivědný pracovník, organizátor vědeckého života a přírodovědec – entomolog.\n\nZákladní školy navštěvoval v Pezinku a v Banské Bystrici, studoval na evangelických lyceích v Banské Bystrici, Banské Štiavnici, teologii v Bratislavě. Zprvu pracoval jako výpomocný učitel, později obchodní vedoucí v Brně. Od roku 1809 byl učitelem na Vyšší dívčí škole, později ředitelem (do 1859) soukromého evangelického ústavu pro výchovu a vzdělávání dívek v Banské Bystrici. Věnoval se mnoha přírodovědným a vlastivědným disciplínám, zejména geologickým a mineralogickým výzkumům. Kristián Andrej Zipser byl jedním z nejaktivnějších členů „Společnosti mineralogů“ v první polovině 19. století. Přičinil se během svého působení v Banské Bystrici o plnohodnotný mineralogický výzkum Slovenska. Sesbíral velké množství minerálů a doplňoval jimi mineralogické sbírky, čímž si získal velkou autoritu jednak doma, ale i za hranicemi. S jeho pomocí byla založena v roce 1850 Uherská geologická společnost. Sám sestavil mineralogicko-topografickou příručku, první svého druhu v Uhersku. Doplnil ji vlastními údaji z mineralogických cest po Slovensku a v zahraničí. Jako sběratel minerálů doplňoval sbírky vědeckých osobností a institucí. Jeho vlastní sbírka obsahovala přes 12 tisíc minerálů z celého světa. Na shromáždění Společnosti uherských lékařů a přírodovědců v Banské Bystrici 4. až 8. srpna 1842 referoval o geologických poměrech Zvolenské župy.\nVedle mineralogie se zabýval i numismatikou. Z etnografického hlediska zpracoval monografie Zvolenské a Turčianské stolice. K jeho zájmům patřila i paleontologie, archeologie a historie, zapojoval se i do veřejného života v Banské Bystrici. Jeho publikační činnost měla popularizační charakter, přibližoval v ní přírodní bohatství Uherska, zvláště Slovenska. Roku 1847 byl jedním z iniciátorů založení Uherské geologické společnosti, zúčastnil se i na přípravě jejích stanov. Byl členem více než 80 vědeckých společností a muzeí a nositelem několika zahraničních řádů a vyznamenání. Roku 1862 byl vyznamenán za zásluhy císařským zlatým křížem s korunou. V roce 1818 byl přijat za korespondujícího člena Ruské akademie věd v Sankt Petěrburgu.\n\nV roce 1827 zpracoval a vydal příručku, která vyšla pod názvem: „\"Der Badegast zu Sliatsch in Nieder Ungarn\"“ s podtitulem: „\"Ein topographisch-Medizinischer Wegweiser für Fremde\"“. V první kapitole této publikace věnoval dostatek místa rozsáhlému popisu přírodních poměrů Sliače, kde vedle informací o výskytu nerostů uvedl také údaje o rostlinách z okolí tohoto lázeňského města, včetně některých údajů o motýlech. Tyto jeho údaje o motýlech jsou z hlediska entomologie velmi významné, neboť přispěly k rozšíření poznatků o výskytu motýlů na území Slovenska v 19. století. V této práci je uveden seznam asi 20 druhů motýlů, které zjistil v okolí Sliač. Tyto motýli patří do sedmi čeledí: (babočkovití, otakárkovití, Lycaenidae, Noctuidae, Geometridae, Sphingida a Arctiidae). Obzvláště zajímavé jsou údaje o výskytu jasoně červenookého (Parnassius apollo Linnaeus, 1758) v této oblasti, což svědčí o tom, že v 19. století byl tento vzácný druh motýla na Slovensku podstatně více rozšířen, než je tomu dnes.\n\n\n\n\n"}
{"id": "1187459", "url": "https://cs.wikipedia.org/wiki?curid=1187459", "title": "David Walliams", "text": "David Walliams\n\nDavid Edward Walliams (* 20. srpna 1971), známý jako David Walliams je anglický komik, herec, spisovatel, televizní osobnost a aktivista.\n\nK dnešnímu dni se prodalo více než 12,5 milionů kopií a jeho knihy byly přeloženy do 46 jazyků. \n\nByl popisován jako \"nejrychleji rostoucí dětský autor ve Spojeném království\". Jeho literární styl byl srovnáván s Roaldem Dahlem.\n\nZ jeho herecké kariéry je nejznámější seriál \"Malá Velká Británie\". Od roku 2012 působí také jako porotce v talentové show Britain's Got Talent.\n\nDavid Walliams se narodil 20. 8. 1971 v Mertonu v Londýně. Po vystudování základní školy a gymnázia studoval Univerzitu v Bristolu. Během svých studentských let příležitostně hrál v Národním divadle mládeže. Později se se začal věnovat také televizi, mmj. spolupracuje s britskou televizí BBC. V letech 2003 - 2005 spolupracoval a hrál v pořadu \"Little Britain\" (Malá Velká Británie) na BBC one, \"Rather You Than Me\" na BBC four či \"EastEnders\". Během roku 2006 přeplaval kanál La Manche, dlouhý 35 km, v čase 10 hodin a 34 minut. Roku 2008 přeplaval Gibraltarskou úžinu ze Španělska do Maroka. V roce 2012 v šesté sérii seriálu Pán času (\"Doctor Who\"). Pro BBC napsal scénář k řadě sitkomů a skica show. V roce 2012 se stal porotcem v show \"Britain´s Got Talent\". Zahrál si v mnoha filmech a zazářil také na divadelní scéně. Znám je pro své scenáristické a režisérské práce. Na mnoha projektech spolupracoval se svým přítelem Mattem Lucasem, se kterým tvoří duo. \n\nWalliamsova bibliografická kariéra započala v roce 2008, kdy podepsal smlouvu s nakladatelstvím HarperCollins o vydání knihy Kluk v sukních, která se ihned po vydání stala světovým bestsellerem. Walliams také spolupracuje na charitativních projektech na podporu dětí mmj. s UNICEF. \n\nDavid Walliams se věnuje dětské tvorbě. V České republice je znám hlavně díky svým románům, poprvé v roce 2012, kdy vyšla v českém překladu kniha Babička Drsňačka. \n"}
{"id": "1187471", "url": "https://cs.wikipedia.org/wiki?curid=1187471", "title": "Czechoslovak Open 1990", "text": "Czechoslovak Open 1990\n\nCzechoslovak Open 1990 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 6. až 12. srpnem 1990 v československé metropoli Praze jako čtvrtý ročník turnaje.\n\nTurnaj disponoval rozpočtem 148 400 dolarů a byl součástí kategorie World Series Designated Week. Nejvýše nasazeným hráčem ve dvouhře se stal šestý hráč světa Thomas Muster z Rakouska. Singlový titul získal španělský tenista Jordi Arrese po finálové výhře za 2:34 hodin nad 18letým juniorským mistrem světa Kultim ze Švédska. Poražený přitom v každé sadě nevyužil setbol. Španěl tak vybojoval druhou kariérní trofej ve dvouhře z celkového počtu šesti vítězství. Deblovou soutěž vyhrála československá dvojice Vojtěch Flégl a Daniel Vacek.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující pár postoupil do hlavní soutěže z kvalifikace:\n\n\n\n"}
{"id": "1187489", "url": "https://cs.wikipedia.org/wiki?curid=1187489", "title": "Eliáš Galajda", "text": "Eliáš Galajda\n\nEliáš Galajda (; 1. srpna 1931, Čertižné – 10. srpen 2017, Košice) byl slovenský spisovatel ukrajinské národnosti.\n\nLidovou školu navštěvoval v rodné obci, středoškolské vzdělání absolvoval na osmiletém Státním ruském gymnáziu v Humenném, kde odmaturoval v roce 1951 a kde rok působil jako pedagog. Odtud odešel studovat ruštinu a ukrajinštinu (1952–1953) na Filozofickou fakultu Univerzity Karlovy v Praze. Po prvním ročníku byl vyslán ke studiu do Saratova na Filologickou fakultu Státní univerzity N. G. Černyševského () (1953–1955) a na Filologickou fakultu Moskevské státní univerzity M. V. Lomonosova v Moskvě (1955–1958). V roce 1968 získal vysokoškolský titul PhDr., v roce 1972 mu byl udělen vědecký titul CSc. Za kandidátskou disertační práci \"Puškinove rozprávky. K problému realizmu rozprávok\" (\"Puškinovy pohádky. K problému realismu pohádek\") a v roce 1976 mu byl přiznán titul doc. za habilitační práci \"Ruská autorská rozprávka v druhej polovici 18. storočia a prvej polovici 19. storočia\" (\"Ruská autorská pohádka v druhé polovině 18. století a první polovině 19. století\").\n\nV roce 1958 začal pracovat v redakci ukrajinských časopisů \"Dukla\" a \"Družno vpered\" v Prešově jako redaktor. V letech 1960–1999 působil postupně jako asistent, odborný asistent a docent v Prešově na Katedře ruského jazyka Filozofické fakulty Univerzity Pavla Jozefa Šafárika v Košicích, která byla od roku 1997 společně s dalšími fakultami oddělena. Vznikla tak Prešovská univerzita v Prešově. Zde se v rámci pedagogické činnosti věnoval výuce disciplín: úvod do literární vědy, historie ruské kultury, folklór a dějiny staré ruské literatury, ruská literatura 19. století. Je spoluautorem učebnic \"Ruská literatúra pre 1. – 4. ročník stredných škôl\" (\"Ruská literatura pro 1. – 4. ročník středních škol\", 1974 – 1975). Do konce života žil a tvořil v důchodu v Prešově. Zemřel po krátké těžké nemoci v nemocnici v Košicích, pohřben je na městském hřbitově v Prešově.\n\n\nV básních se věnuje rodnému kraji, vzpomínkám na dětství a tématům, v nichž konfrontuje svůj vnitřní svět s drsnou realitou.\nV následujících dvou sbírkách se značně prohloubilo lyrické (emotivní) rozjímání nad osudem i perspektivou človeka.\n\n\n\n\n\nLiterární Fond Slovenska ocenil Eliáše Galajdu několikrát Cenou Ivana Franka za literární činnost:\nPrémie:\n\nČasopis \"Sobornisť\" () mu udělil Mezinárodní literární cenu Ivana Košelivca () za rok 2010 za povídku \"Slovo pro žajvoronkiv\".\n\nVěnoval se i sochařství (měl tři samostatné výstavy plastik upravených ze samorostů) a překládání slovenské a české poezie a prózy do ukrajinštiny a ruštiny. Přispíval do různých periodik, zpíval lidové písně.\n\n"}
{"id": "1187491", "url": "https://cs.wikipedia.org/wiki?curid=1187491", "title": "Adam Sajtijev", "text": "Adam Sajtijev\n\nAdam Sajtijev (: ) nebo (: ), (12. prosince 1977 v Chasavjurtu, Dagestán, Sovětský svaz) je ruský zápasník – volnostylař dagestáské (čečenské) národnosti, olympijský vítěz z roku 2000.\n\nZápasit začal po boku svých starších bratrů v Chasavjurtu. V roce 1994 následoval svého staršího bratra Buvajsara do Krasnojarsku, kde se připravoval pod vedením Viktora Alexejeva. V roce 1997 se poprvé objevil v ruské seniorské reprezentaci a v roce 2000 si zajistil účast ve střední váze na olympijských hrách v Sydney. Bez větších potíží se dostal do finále, ve kterém porazil na lopatky Kubánce Yoela Romera a získal zlatou olympijskou medaili. Neustálé srovnávání s jeho úspěšnějším starším bratrem však přestal psychicky zvládat. V letech 2004 a 2005 dokonce místo zápasení objížděl doktory hledaje příčinu svých složitě specifikovatelných zdravotních potíží. Zlepšení se dostavilo v době, kdy jeho bratr v roce 2009 se zápasením skončil. V roce 2012 se dokázal velmi dobře připravit na olympijskou kvalifikaci a o účast na olympijských hrách v Londýně přišel až během užší ruské nominace na úkor Anzora Uriševa.\n\n\n"}
{"id": "1187492", "url": "https://cs.wikipedia.org/wiki?curid=1187492", "title": "Integrovaná marketingová komunikace", "text": "Integrovaná marketingová komunikace\n\nIntegrovaná marketingová komunikace (IMK) je souhrn všech typů marketingové komunikace provozované danou společností.\n\nExistuje velké množství různých definic integrované marketingové komunikace. Každá z nich podtrhuje její přínosy a různé organizační důsledky. Obecně můžeme říct, že jde o „nový způsob pohledu na celek, z něhož jsme viděli pouze část, jako je reklama, public relations, podpora prodeje, nákup, komunikace atd. a to takovým způsobem, jak vše dohromady vnímá zákazník – jako tok informací z jednoho zdroje“.\n\nAmerická asociace reklamních agentur používá následující definici IMK: „Je to koncepce plánování marketingové komunikace, která respektuje novou hodnotu, jež vzniká díky ucelenému plánu, který je založený na poznání strategických rolí různých komunikačních disciplín, jako je obecná reklama, přímý kontakt, podpora prodeje a public relations. Kombinuje je s cílem vyvolat maximální, zřetelný a konzistentní dopad.“\n\nJestliže tedy definujeme IMK jako komunikaci přijímanou z pohledu zákazníka, můžeme říct, že jde o komunikaci, kde jsou zákazníkovi nabízeny zdroje, informace, nástroje a média takovým způsobem, který je pro něj hodnotný a dává mu dobře a rychle porozumět jeho sdělení. Můžeme říct, že jestli je zákazník oslovován nekonzistentně, je zmatený a je nepravděpodobné, že přijde k provedení nákupu. \n\nIntegrovaná komunikace je integrace dříve oddělených a specializovaných komunikačních činností do jednoho organizačního systému, který umožňuje předávat konzistentní soubor sdělení všem cílovým skupinám. Integrovaný marketing a firemní komunikace ovládají každý bod ve vztazích mezi zákazníkem a dalšími cílovými skupinami, produktem nebo firmou.\n\nMezi důvody pro integrovanou marketingovou komunikaci patří důvody jako ztráta důvěry v masovou reklamu, potřeba zvýšení efektivity vynaložených nákladů, komplexnější rozhodovací místa, potřeba budování loajálních zákazníků či vývoj v technologie.\n\nJe potřeba si uvědomit, že integrovaná marketingová komunikace je vyvolávaná hlavně potřebou změny realizace strategie řízení vztahů se zákazníky. Bariéry vzniku integrované marketingové komunikace z velké části pramení v neochotě samotné společnosti na její tvorbě. Integrovaná marketingová komunikace se neslučuje se silně hierarchickými strukturami v podniku a tradičním řízením značky, tak jako to je v současnosti zažité. V minulosti byly různé nástroje komunikačního mixu spravované různými firemními útvary. Pro použití IMK v podniku je nutné tyto struktury sjednotit do jednoho útvaru. Taková změna není jen prudká, ale také často velmi nepopulární.\n\nNavzdory velkým možným přínosům existuje také velké množství bariér realizace IMK, mezi které například patří:\nVelký problém také sehrává konkurence a egoismus manažerů, kteří se obávají ztráty své pozice.\n\nProces integrované marketingové komunikace obvykle začíná s integrovaným marketingovým plánem, který popisuje marketing, reklamu a nástroje prodeje, které se budou používat. Tohle jsou propagační nástroje, které zahrnují vše od optimalizace pro vyhledávače SEO až po reklamní bannery.\n\nHlavní výhoda integrované marketingové komunikace je jasná a efektivní možnost komunikace značky přes několik různých komunikačních kanálů. IMK je také nákladově efektivnější než hromadné média.\n"}
{"id": "1187506", "url": "https://cs.wikipedia.org/wiki?curid=1187506", "title": "Gija Kančeli", "text": "Gija Kančeli\n\nGija Alexandrovič Kančeli (gruzínsky \"გია ყანჩელი\", rusky \"Ги́я Алекса́ндрович Канче́ли\", anglicky \"Giya Alexandrovich Kancheli\", 10. srpna 1935, Tbilisi – 2. října 2019) byl gruzínský hudební skladatel žijící v Belgii. Je především představitelem moderní klasické hudby (minimalismus, duchovní minimalismus), ale také scénické a filmové hudby. Dříve komponoval i šansony a pop.\n\nPocházel z rodiny lékaře. Původně začal studovat geologii na univerzitě v Tbilisi, ale později přešel na tbiliskou konzervatoř, kterou vystudoval v letech 1959–1963 (prof. Iona Tuskia). Poté se živil jako skladatel filmové a scénické hudby, většinou na volné noze. V roce 1970 byl jmenován hudebním ředitelem Státního akademického divadla opery a baletu v Tbilisi. Po vypuknutí konfliktu mezi Gruzií a Ruskem na přelomu 80. a 90. let Kančeli emigroval. Nejprve přesídlil do Německa, později do belgických Antverp. Exil byl také zlomem v procesu jeho mezinárodního docenění.\n\nKončeli napsal přes tři sta skladeb. Jádro tvorby leží v jeho zatím sedmi dokončených symfoniích. Na rozdíl od tradičně chápaného makrocelku symfonické řady, kdy mezi sebou jednotlivé symfonie komunikují svou rozdílností, odlišným zaměřením, případně kontrastním obsazením, Kančeliho symfonie jsou neseny v duchu stylové jednoty a redukce kontrastu mezi nimi – při prvním poslechu jsou jedna od druhé takřka k nerozeznání. Kontrast se naopak maximálně projevuje v mikroformě jako hlavní výrazový prvek jeho kompoziční techniky: obrovské masy zvuku jsou bez přechodů střídány maximálně ztišenými, často jednohlasými pasážemi. \n\nKančeliho hudba je v symfonických dílech většinou modální, z atonálních kompozičních technik si autor bere pouze prostředky pro ozvláštnění výrazu a témbru. Kančeliho symfonie jsou ukázkou duchovně orientované postmoderní tvorby postsovětských autorů, jakými jsou například Alfred Schnittke, Sofia Gubajdulina anebo Valentin Silvestrov. \n\nKančeli v pozdějších letech napsal rovněž řadu symfonických básní, vesměs vydávaných vydavatelstvím ECM v Mnichově, další komorní hudbu a jednu operu.\n\nKančeli psal hudbu k filmům, a také jeho orchestrální díla jsou využívána ve filmu. Kromě deseti gruzínských filmů se objevuje také ve filmu \"Amputace\" ukrajinských režisérů Igora Pomeranceva a \"Charkov\" Lydie Starodubcevové (2017). \n\n\nEncyklopedie \"Contemporary Musicians\" ho roku 2003 označila za „nejdůležitějšího gruzínského skladatele posledních padesáti let, a jednoho z nejvýznamnějších světových skladatelů minulého století,“ jehož „bohatě strukturovaná hudba je prostoupena vlivy gruzínské lidové hudby, amerického jazzu a ruských skladatelů dvacátého století.“\n\n"}
{"id": "1187509", "url": "https://cs.wikipedia.org/wiki?curid=1187509", "title": "Lawrence M. Krauss", "text": "Lawrence M. Krauss\n\nLawrence Maxwell Krauss (* 27. května 1954) je americký teoretický fyzik a kosmolog působící na Arizonské státní univerzitě.\n\nJe znám jako propagátor pochopení vědy veřejností, vědeckého skepticismu a snížení vlivu pověr a náboženských dogmat v populární kultuře.\n\nKrauss se narodil v New Yorku, ale jeho rodiče se přestěhovali do Toronta, kde prožil většinu dětství. Byl vychováván v židovské domácnosti. Bakalářský a magisterský titul z matematiky a fyziky získal na univerzitě v Carletonu, doktorát obdržel v roce 1982 na Massachusettském technologickém institutu.\n\nV roce 1980 se oženil s Katherine Kelley, mají spolu dceru Lilli narozenou roku 1984. Manželé začali žít odděleně v roce 2010 a o dva roky později se rozvedli. V roce 2014 se Krauss oženil podruhé s Nancy Dahl, američankou původem z Austrálie. Proto Krauss někdy pobývá v Austrálii na Mount Stromlo Observatory.\n\nKrauss je známý především díky své práci v teoretické fyzice. Jako jeden z prvních fyziků naznačil, že by většina hmoty a energie vesmíru mohla být uložena v prázdném prostoru, tento nápad je dnes znám jako temná energie. Krauss významně přispěl i k pokusům o odhalení původu a podstaty temné hmoty a podílel se na několika experimentech snažících se temnou hmotu najít.\n\nDále navrhl model v němž by vesmír mohl vzniknout z „ničeho“, jak populárně popisuje ve své knize \"Vesmír z ničeho\". Postuluje, že jisté uspořádání relativistických kvantových polí by mohlo vysvětlit existenci vesmíru jak jej známe.\n\nZpočátku byl Krauss skeptický k Higgsovu mechanismu. Nicméně po objevu Higgsova bosonu díky Velkému hadronovému urychlovači v CERNu začal zkoumat důsledky existence Higgsova pole na temnou energii.\n\nKrauss tvrdí, že ve veřejných diskuzích ve Spojených státech by měla být více zastoupena věda a že veřejnost by měla mít právo posoudit náboženskou víru prezidentských kandidátů a to jak se vztahuje k veřejnému pořádku.\n\nSám sebe Krauss označuje jako antiteistu a účastní se veřejných debat o náboženství. V roce 2013 vystupoval v dokumentárním filmu \"The Unbelievers\", kde společně s Richardem Dawkinsem cestovali po celém světě a hovořili o významu vědy a racionality v protikladu k náboženství a pověrám. Zúčastnil se rovněž mnoha debat s náboženskými obhájci, například Williamem Craigem.\n\nVe své knize \"Vesmír z ničeho. Proč existuje spíše něco než nic\" pojednává o předpokladu, že něco nemůže vzniknout z ničeho, který je často uváděn jako argument pro stvoření světa prvotním hybatelem. Ve své debatě s Donem Cupittem a Johnem Ellisem argumentuje, že fyzikální zákony umožňují vesmír vytvořený z ničeho. \"Jaké by měly být charakteristiky vesmíru, který by byl vytvořen z ničeho, jen s fyzikálními zákony a bez jakýchkoliv nadpřirozených vylomenin? Byly by přesně takové jaké má vesmír v němž žijeme.\" V rozhovoru pro The Atlantic nicméně prohlásil, že nikdy netvrdil, že otázky na původ vesmíru jsou vyřešeny.\n\nKrauss je jediným fyzikem, který získal ocenění od všech tří hlavních amerických fyzikálních společností, Americké fyzikální společnosti, Americké asociace učitelů fyziky a Amerického fyzikálního institutu.\n\nDále získal například Lilienfeldovu cenu v roce 2001, Oerstedovu medaili v roce 2003 nebo cenu Richarda Dawkinse roku 2016. Rovněž byl v roce 2015 vyhlášen Americkou humanistickou asociací humanistou roku. \n\nV roce 2014 při své návštěvě České republiky získal na Academia Film Olomouc ocenění za osobní přínos popularizaci vědy.\n\n\n"}
{"id": "1187513", "url": "https://cs.wikipedia.org/wiki?curid=1187513", "title": "Gunde Svan", "text": "Gunde Svan\n\nAnders Gunde Svan (* 12. ledna 1962 Dala-Järna) je bývalý švédský reprezentant v běhu na lyžích. Byl jedním z prvních závodníků, kteří v osmdesátých letech zvládli bruslařskou techniku.\n\nNa olympiádě 1984 v Sarajevu vyhrál závod na 15 km a štafetu, byl druhý na 50 km a třetí na 30 km. Na olympiádě 1988 v Calgary vyhrál závod na 50 km a byl členem vítězné štafety. Sedmkrát se stal mistrem světa: v roce 1985 na 30 km a 50 km, v roce 1987 ve štafetě, v roce 1989 na 15 km, 50 km a ve štafetě a v roce 1991 na 30 km. Během kariéry vyhrál 372 závodů, z toho třicet v rámci Světového poháru, pětkrát vyhrál celkovou klasifikaci SP (1983/84, 1984/85, 1985/86, 1987/88, 1988/89), byl šestnáctinásobným mistrem Švédska. V roce 1984 byl zvolen švédským sportovcem roku, o rok později získal prestižní ocenění Holmenkollmedaljen.\n\nPo ukončení lyžařské kariéry se stal automobilovým závodníkem, v celkovém pořadí mistrovství Evropy v rallycrossu byl v roce 1994 pátý a v roce 1995 třetí. Účinkoval také ve filmech a televizních pořadech, byl trenérem a funkcionářem Mezinárodní lyžařské federace.\n\nJeho dcera Julia Svanová je také lyžařkou, na Mistrovství světa juniorů v klasickém lyžování 2013 byla členkou vítězné švédské štafety.\n\n"}
{"id": "1187516", "url": "https://cs.wikipedia.org/wiki?curid=1187516", "title": "Kristiánov (Bedřichov)", "text": "Kristiánov (Bedřichov)\n\nKristiánov (německy \"Christiansthal\") je osada poblíž Bedřichova v Jizerských horách, v okrese Jablonec nad Nisou. Po dobu téměř sto let zde působila nejvýznamnější z lesních skláren v Jizerských horách.\nDnes není trvale osídlen, v posledním zachovaném historickém stavení je zde však v provozu Památník sklářství v Jizerských horách a osada je oblíbeným cílem či zastavením na několika turistických a cyklistických trasách. Zachován je také hřbitov, kde byli pohřbíváni obyvatelé osady včetně rodiny majitelů hutě. Hřbitov je zapsán v Ústředním seznamu kulturních památek České republiky.\n\nOsada byla založena současně se sklárnou v roce 1775 na základě smlouvy mezi hrabětem Kristiánem Clam-Gallasem a sklářem Janem Leopoldem Riedelem, jehož rodině pak huť v Kristiánově patřila po celou dobu své existence. První sklo bylo utaveno 17. ledna 1776. V době svého rozkvětu měl Kristiánov vedle vlastní hutě s vysokou pecí a komínem i svého duchovního (od roku 1780), školu (od roku 1848 do roku 1887, kdy shořela), mlýn, pilu i vlastní hřbitov, kde byl roku 1800 pochován Jan Leopold Riedel.\nHorské sklárny se změnou technologie vytápění pecí a nástupem železnice postupně zanikaly. Roku 1882 přesunul pravnuk původního majitele Leopold Riedel výrobu z Kristiánova do nové sklárny v jabloneckých Rýnovicích. Kristiánov pak z větší části zanikl při dvou požárech: roku 1887 huť a většina domů, až roku 1938 pak výstavný Panský dům. Varhany z kaple v panského domu, pocházející z r. 1813, se však zachovaly v bedřichovském kostelíku, protože je poslední z Clam-Gallasů věnoval na jeho připravovanou stavbu.\n\nZ historických budov se zachovaly jen dvě. Jednou je hájovna z roku 1866, druhou roubený dům již zmíněného Památníku sklářství, tradičně zde zvaný Liščí bouda či původně Fuchshaus podle rodiny Fuchsů. Ta dům vlastnila a provozovala v něm hospodu. Přenesla ho sem v roce 1839 z Nové Louky, když byla stržena tamní sklářská huť, již dávno předtím uzavřená. Památník sklářství spadá pod Muzeum skla a bižuterie v Jablonci nad Nisou. Je otevřen pouze v letních měsících. Nevelká expozice obsahuje i model Kristiánova v době jeho největšího rozkvětu.\n"}
{"id": "1187517", "url": "https://cs.wikipedia.org/wiki?curid=1187517", "title": "Pávík černobílý", "text": "Pávík černobílý\n\nPávík černobílý (\"Rhipidura leucophrys\") je zpěvný pták žijící v Austrálii, na Nové Guineji, na Šalomounových ostrovech a na Bismarckově souostroví. Taktéž je lze najít ve východní Indonésii. Jedná se o běžného ptáka, žijícího na většině typů vegetace. Dospělí jedinci měří 19 až 21,5 cm na délku. Pávíci černobílí jsou jednoduše zbarvení ptáci; jejich zbarvení zahrnuje převážně černou na horních partiích a bílou na dolních partiích. Samec a samice jsou zbarvení stejně.\n\nObecně jsou uváděny tři poddruhy: \"Rhipidura leucophrys leucophrys\" ze střední a jižní Austrálie, novoguinejský \"Rhipidura leucophrys melaleuca\" a menší \"Rhipidura leucophrys picata\" ze severní Austrálie. Druh se řadí do rodu pávík (Rhipidura).\n\nPávík černobílý je hmyzožravý pták, trávící hodně času lovením kořisti na otevřených stanovištích. Název rodu, \"pávík\", pochází od rozvinutého ocasního peří, kterým pávíci vrtí vodorovně při sbírání potravy na zemi. Pávíci černobílí jsou poměrně agresivní a silně teritoriální ptáci, kteří si často dovolují i na mnohem větší ptáky, například ledňáky obrovské a orly klínoocasé. Tento druh si přivyknul na přítomnost lidí a často obývá i parky nebo zahrady. Vyobrazení pávíků černobílých se poměrně často objevuje i v kultuře a folklóru Austrálců, původních obyvatel Austrálie. Právě Aboridžinci je vyobrazují jako nositele špatných zpráv nebo zloděje tajemství.\n\nDruh pávík černobílý byl poprvé popsán anglickým ornitologem Johnem Lathamem v roce 1801 pod latinským názvem \"Turdus leucophrys\". Druhové latinské jméno je odvozeno od řeckého slova \"leukos\", tedy bílá, a \"ǒphrys\", volně přeloženo jako obočí. Další vědecký název přidal Viellot; \"Muscicapa tricolor\". Dále také přírodovědci Nicholas Aylward Vigors a Thomas Horsfield v roce 1827 tento druh pojmenovali \"Rhipidura motacilloides\". Právě ti se stali objeviteli rodu \"Rhipidura\", pávík, a jejich zařazení se udrželo až do současné doby. Samotný název rodu se skládá z řeckých slov \"rhipis\", vějíř, a \"oura\", tedy ocas.\n\nAustrálci využívají pro pávíky černobílé více názvů, \"Djididjidi\" je název používaný v Kimberley a okolí, označení \"Djigirridjdjigirridj\" je používáno především v Arnhemské zemi. V centrální Austrálii, jihozápadně od Alice Springs, Austrálci mluvící jazykem pitjantjatjara se využívá název \"tjintir-tjintir\". Naopak na Šalomounových ostrovech jsou tito ptáci nazýváni \"polis\", tedy \"policie\", nebo \"pris\", což znamená \"kněz\".\n\nPávíci černobílí nemají žádný příbuzenský vztah k euroasijským kormoránům, kteří jsou typičtí svým zaobleným ocasem. Samotný rod pávík je početný rod s více než 45 druhy. Přestože se obecně uvádí čeleď pávíkovití, v minulosti se někteří přírodovědci spíše klonili k zařazení pod čeleď drongovití.\n\nObecně bývají uváděny tři poddruhy, které se, více než zabarvením, liší výskytem.\n\nDospělí pávíci černobílí měří 19 až 21,5 cm na délku a váží mezi 17 a 24 g. Samotný ocas má 10 až 11 cm. Tito ptáci mají delší nohy než ostatní druhy pávíků a využívají toho při pasení na zemi. Samečci i samičky mají podobné zbarvení; hlava, krk, horní část hrudi, křídla, hřbet a ocas jsou černé, pouze nadočnice jsou bílé. Nohy jsou černé, duhovka očí tmavě hnědá. Mláďata jsou méně nápadná, většinou hnědě zbarvená se světlejší barvou na hlavě a hrudi. Mladým jedincům i po prvním přepeření zůstávají bílá peříčka na horní straně křídel.\n\nPávíci černobílí jsou velmi hlasití ptáci a mohou vydávat různorodé zvuky. Nejčastěji je u nich možné slyšet rychlé \"čit-čit-čit-čit\". Tyto zvuky mohou znamenat i varování před potenciálním predátorem.\n\nHojní pávíci černobílí obývají většinu Austrálie, najít je je možné i na Nové Guineji, Šalomounových ostrovech, Bismarckově souostroví a východní Indonésii. Obecně se nejedná o stěhovavé ptáky, avšak byly zaznamenány sezónní přesuny. Někteří jedinci například zavítají do Cape Yorku nebo Tasmánie, příležitostně navštěvují i Ostrov lorda Howa. Pávíci černobílí byli v roce 1922 vysazeni i na Havaji, aby zde redukovali hmyz, avšak vysazení nebylo úspěšné a poslední živý jedinec byl pozorován u Koko Head již roku 1937.\n\nPávíci černobílí obývají širokou škálu stanovišť, ale vyhýbají se hustě zalesněným oblastem, například deštným pralesům. Dávají přednost otevřeným lesům, loukám s rozptýlenými stromy… Stanoviště vhodné pro jejich život bývá většinou v blízkosti mokřadů či vodních ploch. V Nové Guineji obývají uměle vytvořeny paseky a louky, stejně jako otevřené lesy a mangrovy. Na Guadalcanalu byli hlášeni jedinci žijící i na kokosových palmách. Pávíci se dobře přizpůsobili přítomnosti lidi a proto se naučili žít i v zahradách a parcích.\n\nPávíci černobílí jsou aktivní ptáci, neustále v pohybu a v klidu jsou jen na několik okamžiků. Žijí samotářsky nebo ve dvojicích, maximálně se mohou shromažďovat do menších hejn. Na rozdíl od jiných pávíků tráví mnoho času na zemi, kde se pasou a hledají potravu. Tito ptáci jsou velmi teritoriální a nebojácně si střeží své území i před mnohem většími druhy, jako jsou flétňácí australští, krkavci australští, ledňáci obrovští nebo orli klínoocasí. Mohou útočit i na domácí psy, kočky a dokonce i na lidi, kteří se přiblíží příliš blízko k hnízdu. V období hnízdění je jejich chránění mnohem intenzivnější.\n\nPávíci černobílí svoji kořist vyhledávají většinou z nízkých větví, plotů a sloupů. Tam čekají na příležitost pro ulovení kořisti, ve většině případů se jedná o bezobratlého živočicha nebo hmyz. Obvykle loví létající hmyz, ale není výjimečné je pozorovat na zemi, když vyhledávají kořist pod zemí. Při lovu vrtí pávíci černobílí vodorovně ocasním peřím a přestože není znám přesný důvod tohoto chování, pravděpodobně to slouží pro vyplašení hmyzu, který se schovává v křovinách a vyletí. Žerou motýly, můry, brouky, vážky, pavouky, stonožky… Existují záznamy pávíků, kteří na Nové Guineji lovili gekony. Samotné ještěrky ale obyčejně tvoří pouze 1 až 3 % z jejich jídelníčku.\n\nTito ptáci jsou monogamní, mají tedy po celý život jednoho partnera. Období hnízdění běžně probíhá od července do prosince, v tomto období vyhledávají pávíci sušší oblasti. Staví si miskovité hnízdo na větvi stromu nebo v okapech. Hnízdo se skládá převážně ze stonků trávy a kůry stromů. Do hnízda následně samička snese dvě až čtyři malá krémová vajíčka o rozměrech 16 mm × 21 mm. Ta jsou inkubována po dobu asi 14 dnů. Poté se líhnou se holá a slepá ptáčata. Vylíhnutá mláďata krmí oba rodiče a do dvou týdnů se obvykle mladí opeří.\n\n"}
{"id": "1187530", "url": "https://cs.wikipedia.org/wiki?curid=1187530", "title": "Podolacy", "text": "Podolacy\n\nPodolacy, v dobových českých zdrojích i Podoláci, byl konzervativní politický proud působící v 2. polovině 19. století mezi polskou populací východní Haliče v rámci tehdejšího Rakouska-Uherska, respektive Předlitavska.\n\nMezi podolaky patřili zejména polští šlechtici z východní Haliče. Tato skupina vznikla v 60. letech 19. století a působila až do první světové války. Podporovali autonomii Haliče a rozvoj polských práv. Odmítali ukrajinské národní hnutí a autonomistické požadavky Ukrajinců. Spolupracovali naopak s tzv. starorusíny. Počátkem 20. století se sblížili s národními demokraty (tzv. endecja). \"Národní listy\" v roce 1911 uvedly, že Podolacy bývali dříve samostatnou skupinou v rámci Polského klubu v celostátní Říšské radě, ale že s demokratizací volebního práva rozdíl mezi východohaličskými Podolaky a západohaličskými stańczyky mizel, nicméně po volbách do Říšské rady roku 1911, které oběma konzervativním skupinám přinesly značné posílení, začínají Podolacy obnovovat vlastní manévrovací prostor a sbližují se s národními demokraty (všepoláky). Podle deníku byl tento posun ovlivněn i společným kritickým postojem vůči Michału Bobrzyńskému, který zastával funkci místodržícího Haliče a patřil k stańczykům.\n\nMezi hlavní postavy podolaků patřili Agenor Gołuchowski, Dawid Abrahamowicz, Filip Zaleski, Wojciech Dzieduszycki nebo Kazimierz Grocholski.\n\n"}
{"id": "1187557", "url": "https://cs.wikipedia.org/wiki?curid=1187557", "title": "Silent Empire", "text": "Silent Empire\n\nSilent Empire je druhé EP německé power metalové skupiny Freedom Call. Akustické EP bylo vydáno 1. února 2001 přes vydavatelství NTS Records.\n\n\n"}
{"id": "1187573", "url": "https://cs.wikipedia.org/wiki?curid=1187573", "title": "Dopady evropské migrační krize v Rakousku", "text": "Dopady evropské migrační krize v Rakousku\n\nRakousko je výrazně zatíženo takzvanou evropskou migrační krizí, jelikož patří mezi nejčastější cíle imigrantů a v přepočtu na počet obyvatel reálně přijímá druhý nejvyšší počet žádostí o azyl. Zároveň také leží na Balkánské trase, kterou se dostávají imigranti nelegálně do západní Evropy.\n\nRakousko je jak tranzitní zemí migrantů na Balkánské trase na cestě do Německa, tak i jejich častou cílovou zemí. Migranti, kteří Rakouskem pouze projíždějí a míří do dalších bohatých států západní a severní Evropy se přes tuto zemi přepravují většinou vlaky. Rakousko patří mezi státy s největším počtem žádostí v přepočtu na počet obyvatel, ve třetím čtvrtletí roku 2015 bylo v počtu žadatelů, kteří se v zemi chtěli usadit, vůbec na prvním místě. Začátkem srpna 2015 odhadla rakouská vláda počet žádostí podaných do konce roku 2015 na 80 000, ve skutečnosti představoval počet žadatelů o azyl asi 90 000 lidí. Kapacity pro ubytování migrantů byly vlivem jejich velkého náporu na mnoha místech zcela vyčerpané a imigranti tak museli dočasně přenocovat v provizorních podmínkách. \n\nV prvních měsících roku 2015 byl počet migrantů přicházejících do Rakouska v porovnání s rokem 2014 o 140 % vyšší. V červnu bylo na několik dní pozastaveno vyřizování žádostí o azyl s neúspěšným cílem vytvořit na ostatní země EU tlak k přijetí migračních kvót. Na začátku září 2015 umožnilo Rakousko průjezd několika vlaků se zhruba 10 000 imigranty, směřujícími z Maďarska do Německa v rámci jedné rozsáhlé migrační vlny utvořené na přelomu srpna a září 2015. Dne 10. září na několik týdnů rakouské dráhy přerušily provoz na hlavní železniční trati vedoucí do Maďarska kvůli přeplněnosti vlaků migranty. \n\nBěhem září 2015 přicházelo do Rakouska kolem 10 000 migrantů denně, v některých dnech se jejich počet vyšplhal až ke 13 000, což činilo vážný kapacitní i humanitární problém. Do 15. října 2015 vedla hlavní migrační trasa z Maďarska přes severně položené rakouské spolkové země do Německa; vlivem výstavby maďarského pohraničního plotu ale přicházejí od října imigranti do Rakouska z jihu ze Slovinska. Slovinsko-rakouskou hranici překračují migranti nejčastěji u měst Šentilj ve Slovinsku a Spielfeld v Rakousku, kde byla dne 13. listopadu 2015 zahájena stavba 3,7 km dlouhého plotu, jenž byl dokončen ještě v průběhu listopadu téhož roku. Na rozdíl od maďarského pohraničního plotu neměl běžencům zabránit ve vstupu do země, ale jeho cílem bylo pouze usměrnit migrační proud k určeným registračním centrům na hranici. Během měsíců října a listopadu 2015 přicházelo do země téměř 8 000 nových migrantů denně, v prosinci se jejich počet snížil.\n\nRakouská vláda patřila na rozdíl od části středoevropských a východoevropských států k největším podporovatelům kvót na přerozdělení žadatelů o azyl mezi všechny členské státy EU, schválených v druhé polovině září 2015, kdy hlasovala pro jejich přijetí. Tamní vláda neustále zdůrazňovala nutnost solidarity a celoevropského řešení migrační krize; přesto začátkem roku 2016 stanovila horní hranici počtu přijímaných migrantů a rozhodla o vpuštění pouze určitého množství lidí do země. Stejně jako v jiných zemích, i v Rakousku roste nespokojenost se způsobem řešení migrační krize ze strany tamní vlády, což má za následek posilování euroskeptických názorů, které ale není tak výrazné, jako v některých jiných zemích Evropské unie. Zatímco zpočátku byla rakouská vláda podobně jako německá nakloněná přijímání imigrantů, postupem času se začal výrazněji prosazovat realistický přístup. Rakouský kancléř Werner Faymann opakovaně kritizoval přístup Řecka k migrační krizi i politiku německé kancléřky Merkelové, když apeloval na německou vládu, aby stanovila horní limit přijímaných migrantů a navrhl převážení migrantů z okolí válečných oblastí rovnou do Německa.\n\nDne 22. prosince 2015 odhadla rakouská vláda počet migrantů, kteří přijdou v roce 2016, na 120 000 osob. Dne 20. ledna 2016 zároveň oznámila, že počet úspěšných žadatelů o azyl nesmí překročit 37 500 osob v roce 2016, do poloviny roku 2019 jich pak má být maximálně 127 000. Další postup v případě naplnění tohoto limitu ale neoznámila.\n\nZačátkem roku 2016 se počty migrantů přicházejících do Rakouska snížily a do země v tomto období mířilo kolem 2 000 lidí za den. Na konci února Rakousko společně s dalšími zeměmi ležícími na Balkánské migrační trase začalo denně pouštět do země maximálně 580 migrantů. Rakouská vláda se kvůli těmto krokům dostala do sporu s německou kancléřkou Merkelovou. Po uzavření makedonsko-řecké hranice na konci února 2016 se počet nových imigrantů snížil jen na několik stovek denně.\n\n"}
{"id": "1187574", "url": "https://cs.wikipedia.org/wiki?curid=1187574", "title": "Chov", "text": "Chov\n\nChov může označovat:\n\n\n\n"}
{"id": "1187575", "url": "https://cs.wikipedia.org/wiki?curid=1187575", "title": "Live in Hellvetia", "text": "Live in Hellvetia\n\nLive in Hellvetia je druhé koncertní album německé power metalové kapely Freedom Call vydané 23. června 2011. Album bylo nahráno v roce 2010 na koncertu ve Švýcarsku.\n\n\n"}
{"id": "1187577", "url": "https://cs.wikipedia.org/wiki?curid=1187577", "title": "Chování (rozcestník)", "text": "Chování (rozcestník)\n\nSlovo chování může znamenat:\n\n"}
{"id": "1187578", "url": "https://cs.wikipedia.org/wiki?curid=1187578", "title": "Chadžimurad Magomedov", "text": "Chadžimurad Magomedov\n\nChadžimurad Magomedov (: ) nebo (: ), (* 24. února 1974 v Machačkale, Dagestán, Sovětský svaz) je bývalý ruský zápasník – volnostylař dagestáské (avarské) národnosti, olympijský vítěz z roku 1996.\n\nVolnému stylu se začal věnovat v 11 letech pod vedením Ramadzana Chusejnova. Byl členem policejního klubu Dinamo v Machačkale. V roce 1995 se dostal do seniorské ruské reprezentace pod vedením Anvara Magomedgadžijeva. V roce 1996 využil hluchého období ruské střední váhy a zajistil si nominaci na olympijské hry v Atlantě. Na olympijských hrách neohroženě postupoval turnajem až do finále, ve kterém se utkal s Korejcem Čang Hjong-moem. Vyrovnané finále rozhodl v prodloužení a získal zlatou olympijskou medaili. Po olympijských hrách si ho stáhnul z Machačkaly do armádního klubu CSKA v Moskvě trenér Šavele Nusujev. Postupně mu však vyrostla do střední váhy mladá generace volnostylařů. V roce 2000 prohrál nominaci na olympijské hry v Sydney s Adamem Sajtijevem. Sportovní kariéru ukončil v roce 2005. Žije v Moskvě a věnuje se trenérské práci.\n\n"}
{"id": "1187579", "url": "https://cs.wikipedia.org/wiki?curid=1187579", "title": "Syndyoceras", "text": "Syndyoceras\n\nSyndyoceras byl rod sudokopytníků, který žil ve vnitrozemí Severní Ameriky v období miocénu. Typový druh \"Syndyoceras cooki\" popsal roku 1905 Erwin Hinckley Barbour z University of Nebraska. Vzhledem a způsobem života syndyoceras připomínal jeleny, dosahoval délky okolo 1,5 metru a váhy okolo 60 kg. Měl kly podobně jako kabar, sloužící patrně k vyhrabávání kořínků, rozšířené nozdry jako sajga tatarská a dva páry kostěných rohů pokrytých kůží, jeden před očima a druhý za očima. Samci měli rohy podstatně větší než samice, předpokládá se, že jim sloužily k soubojům v období říje.\n\n"}
{"id": "1187581", "url": "https://cs.wikipedia.org/wiki?curid=1187581", "title": "Tureč", "text": "Tureč\n\nTureč () je zaniklá vesnice ve vojenském újezdu Hradiště v okrese Karlovy Vary. Nacházela se v Doupovských horách asi 5,5 kilometrů západně od Mašťova v nadmořské výšce okolo 550 metrů.\n\nNázev vesnice vznikl přivlastňovací příponou z osobního jména Turek ve významu Turkův dvůr. V historických pramenech se objevuje ve tvarech: Turscha (1196), Tursche (1281), Thurcz (1352), Tureč (1542), k Turcži (1546), od Turczie (1590), Dürzsch (1619) nebo Turtsch (1626).\n\nPrvní písemná zmínka o vesnici je z roku 1196. Ve třináctém století patřila Vratislavovi z Mašťova, který ji přenechal řádu německých rytířů z chomutovské komendy. Ti ji 1. ledna 1281 vyměnili se Smilem z Liběšic, který byl bratrem Chotěbora z Račic, za bližší pozemky mezi Spořicemi a Černovicemi. Ze čtrnáctého století jsou z majitelů panství známi Petr Plik z Nejdku uváděný roku 1361 a Jindřich Plik (1370–1418). V roce 1521 Jan Žďárský ze Žďáru prodal vesnic s dvorem a poprvé zmiňovanou tvrzí Vlkovi ze Štampachu, ale před rokem 1554 se majitelem stal Mikuláš ze Širntyngu. Když zemřel, rozdělili se v roce 1570 jeho synové o dědictví, a Tureč připadla Vojtěchovi, který ji odkázal svým bratrům Hanušovi a Volfovi. Jednomu z nich patřila Tureč, druhému Obrovice a společně se dělili o polovinu turečské tvrze. Jan Bartoloměj Širntyngar vlastnil celou tvrz, ale po bitvě na Bílé hoře mu byl roku 1623, kdy zemřel, zabrán majetek, a téhož roku Tureč koupil císařský důstojník Gottfried Hübner. Hned o rok později vesnici přenechal Baltazarovi Cicognimu, který ji v roce 1631 prodal Floriánu Jetřichovi Žďárskému ze Žďáru. Další majitelkou se v roce 1659 stala Zuzana Smyslovská. Někdy po třicetileté válce zdejší tvrz pravděpodobně beze stopy zanikla. Roku 1679 byla vesnice připojena k libědickému panství, u kterého zůstala až do roku 1808, kdy se obě vesnice staly součástí mašťovského panství.\n\nVe třicátých letech devatenáctého století ve vsi fungoval Hospodářský institut, který testoval vhodnost tzv. peruánských brambor pro české zemědělství. V následujícím desetiletí zahájil pěstební pokusy s cílem vyšlechtit nové odrůdy brambor, které by lépe odolávaly hnilobě, jež tehdy způsobovala významné ztráty ve výnosech a vedla k nedostatku potravin a růstu jejich cen.\n\nVesnice zanikla vysídlením v roce 1953 v důsledku zřízení vojenského újezdu.\n\n"}
{"id": "1187583", "url": "https://cs.wikipedia.org/wiki?curid=1187583", "title": "Literární památník Vysočiny", "text": "Literární památník Vysočiny\n\nLiterární památník Vysočiny je památník a muzeum v Tasově, nachází se v budově bývalé měšťanské školy v Tasově čp. 240. Památník byl založen 30. září 2002 a je zřízen Obecním úřadem v Tasově, garantem je Muzeum Vysočiny v Třebíči.\n\nExpozice je věnována zčásti tasovskému rodákovi Jakubovi Demlovi, ve sbírkách expozice je umístěna část původního nábytku z Demlova bytu, ten byl navržen přítelem Jakuba Demla Bohuslavem Fuchsem, součástí expozice je také busta Jakuba Demla od sochaře Josefa Kapinuse, dokumenty a knihy patřící původně Jakubu Demlovi. Ve sbírce jsou i rukopisy receptů, jež Deml sbíral. \n\nV druhé místnosti památníku je expozice věnována historii Tasova, tasovským památkám a okolí vesnice. Zbytek expozice je věnován uměleckým dílům místních umělců jako jsou Jindřich Zezula z Dolních Heřmanic, František Bílek, Otto Stizska, Lidmila Dohnalová-Vodičková a další. Vystavny jsou také knihy a dokumenty Stanislava Vodičky, Pavly Kytlicové, Marie Rosy Junové, Josefa Pěnčíka, Miloše Kačírka a Karla Švestky.\n\n"}
{"id": "1187584", "url": "https://cs.wikipedia.org/wiki?curid=1187584", "title": "Reklamy na Super Bowlu", "text": "Reklamy na Super Bowlu\n\nSuper Bowl je finále americké fotbalové ligy NFL, které se tradičně koná v neděli a v jehož průběhu jsou vysílány reklamy speciálně natočené za účelem odvysílání v průběhu této události. Super Bowl kromě sportu samotného je také přehlídkou showbusinessu a komerce. Sledovanost této události se pohybuje v milionových číslech. Právě díky této široké škále potenciálních zákazníků inzerenti již tradičně umísťují reklamy během Super Bowlu jako způsob, jak zvýšit povědomí o jejich produktech a službách. Mnoho lidí sleduje finále amerického fotbalu právě kvůli televizním reklamám. Tyto reklamní spoty jsou velmi známé a vyhledávané kvůli své nepředvídatelnosti, humoru a používání speciálních efektů. Inzerenti se snaží šokovat a zaujmout s cílem dosáhnout virálního šíření reklamy. Hrací čas amerického fotbalu je rozložen na 4 čtvrtiny. Právě v přestávkách mezi čtvrtinami jsou vysílány zmiňované reklamy. Program hlavní přestávky mezi 2. a 3. čtvrtinou vyplňuje vystoupení celosvětových hudebních hvězd.\n\nHistoricky první Super Bowl se konal 15. ledna 1967 v Los Angeles. Sledovanost zápasu mezi Green Bay Packers a Kansas City Chiefs, podle amerického mediálního průzkumu Nielson, přesáhla 50 milionů diváků. V 70. letech se sledovanost vyšplhala na průměrných 60 milionů diváků, oproti tomu v 80. letech tuto událost sledovalo přes 80 milionů diváků. Na začátku 21. století to bylo o dalších 10 milionů více. Od roku 2010 už nikdy sledovanost neklesla pod 100 milionů diváků. V roce 2015 Super Bowl vidělo rekordních 114,4 milionů diváků. Ani jubilejní 50. ročník Super Bowlu v roce 2016 se sledovaností 111,9 milionů diváků nedokázal překonat rekordní sledovanost roku 2015.\n\nMezi 8 historicky nejsledovanějšími televizními pořady v USA je právě 7 přenosů finále Super Bowlu. Jen v roce 1983 měl finální díl seriálu M*A*S*H vyšší sledovanost než Super Bowl. Nejsledovanějším pořadem všech dob je již zmiňovaný 49. ročník Super Bowlu z roku 2015. \n\nOd roku 2000 televizní stanice CBS každoročně vysílá televizní speciál před Super Bowlem, ve kterém ukazuje nejzajímavější reklamy minulých sezon na základě hlasování diváků. Tyto reklamy nejsou tedy jen jednorázově odvysílány, ale je jim věnován vysílací čas i mimo hru, například v televizních zprávách a ranních show. Díky YouTube se zároveň stávají virálními. Toho využívají někteří inzerenti a zveřejňují své reklamy online ještě před samotnou hrou. Příkladem je společnost Volkswagen, která 4 dny před 45. ročníkem Super Bowlu zveřejnila svou reklamu „The Force“ na YouTube a do nedělního finále měla reklama přes 16 milionů zhlédnutí. V roce 2016 tuto strategii použila i společnost Wix.com, výsledkem toho bylo 36,5 milionů zhlédnutí na YouTube.\n\nExistují také žebříčky hodnotící, která z reklam měla největší ohlas u diváků. Jedním z nich je průzkum zvaný Ad Meter, který je pod patronátem deníku USA Today. V roce 2016 se z 62 reklam od 53 různých společností nejlépe umístila společnost Hyundai se svým spotem „First Date“, na druhém místě byl Heinz s reklamou „Wiener Stampede“ a třetí místo patřilo Doritos s jejich „Ultrasound“. Z výše zmíněných 53 společností, které inzerovaly v roce 2016, bylo 10 společností, jejichž reklamy se nikdy předtím neobjevily v průběhu Super Bowlu. Překvapivě jednou z nich je i společnost Amazon. Dalším příkladem je značka Pokemon, která tímto spotem také oslavila dvacáté výročí své značky. Taktéž se mezi těmito společnostmi nacházejí známé značky jako LG Electronics, Colgate nebo Shock Top.\n\nV roce 2015 poskytovatel satelitních služeb v USA Dish Network díky svým Hopper set-top boxům, které automaticky nahrávají programy v hlavním vysílacím čase klíčových televizních stanic bez reklam, umožnila svým zákazníkům opačnou funkci, a to nahrávání pouze reklam v průběhu Super Bowlu bez samotné hry. V roce 2016 trvaly reklamy v součtu 49 minut a 35 sekund, což tvořilo 22 % celkového vysílacího času Super Bowlu. \n\nSuper Bowl údajně podporuje porodnost. Ve městě vítězů se vždy 9 měsíců po zápase rodí nadprůměrné počty dětí, těm se pak říká Super Bowl babies. Provozovatelé ligy NFL zveřejnili v roce 2016 videoklip, v němž tyto děti zpívají jednu milostnou píseň s tematicky pozměněnými slovy.\n\nCena vysílacího času se rok od roku zvyšuje. Průměrná cena 30sekundového spotu se pohybovala od 37 500 $ během prvního Super Bowlu v roce 1967, přes 2,2 milionů $ v roce 2000 až k 5 milionům během jubilejního 50. ročníku v roce 2016 (oproti roku 2015 o 500 000 $ více). Velmi vysoká a každoročně stoupající cena spolu s náklady na vytvoření reklamy nutí inzerenty přemýšlet nad její výhodností. O tomto svědčí také fakt, že 45 % společností, které inzerovaly v roce 2015, se 50. ročníku v roce 2016 již neúčastnily. Jako určitou levnější alternativu se někteří z inzerentů rozhodli raději uvést své reklamy v čase před samotným utkáním, kdy se ceny vysílacího času během 48. ročníku Super Bowlu pohybovaly od 100 000 $ do 2 milionů $.\n\nJubilejní padesátý ročník Super Bowlu proběhl 7. února 2016. Podle průzkumu Ad Meter se na prvním místě umístila automobilka Hyundai se svojí reklamou \"First Date\", druhé místo obsadil Heinz, na třetím a čtvrtém místě skončil Doritos se svými dvěma reklamami, páté a šesté místo patří opět automobilce Hyundai. Na dalších místech se poté umístili Honda, Audi, Budweiser a na desátém místě skončila Toyota. Z desíti nejlépe hodnocených reklam patří šest z nich k automobilkám.\n\nAutomobilka Hyundai natočila pro 50. ročník Super Bowlu hned čtyři reklamy, z čehož tři z nich se dostaly do první desítky nejlépe hodnocených reklam. Hyundai si pro tuto speciální příležitost najala čtyři světové režiséry, kterými jsou Peter Berg, Fredrik Bond, Aaron Stoller a Janusz Kaminski. Cílem bylo vytvořit neuvěřitelně poutavé a zapamatovatelné reklamy a součástí cíle bylo také upozornit na technologie a pokročilé funkce nejnovějších modelů Hyundai Elantra a Genesis a propagovat motto značky: \"Děláme věci lépe\". V nejlépe hodnocené reklamě nazvané \"First Date\" si zahrál Kevin Hart roli starostlivého otce, který má pustit svoji dceru na první rande. Aby však měl vše pod kontrolou, půjčí jejímu nápadníkovi své auto Hyundai Genesis, které díky speciální funkci může sledovat přes GPS, vidí tak každý jejich krok a pronásleduje je všude, kam mladý pár zamíří. \n\nPo dvou letech odmlky se letos výrobce kečupů Heinz vrátil se svou reklamou do Super Bowlu a umístil se hned na druhém místě. V reklamě nazvané \"Wiener Stampede\" si zahrála štěňata převlečená za párky v rohlíku. Párky v rohlíku nadšeně běží k rodině lidí převlečených za kečupy Heinz, kteří se již párků v rohlíku nemůžou dočkat. Cílem této reklamní kampaně Heinz bylo představit divákům celou Heinz rodinu a připomenout jim, že největší světový výrobce kečupů dělá více, než jen kečupy, a kromě kečupů a kečupů smíchaných s balsamikovým octem má také řadu svých hořčic a pečených fazolí.\n\nNa třetím místě se s reklamním spotem nazvaným \"Ultrasound\" umístil výrobce chipsů Doritos. Reklama vytvořená Peterem Carstairsem probíhá v ordinaci na vyšetření těhotné ženy ultrazvukem. Zatímco je žena nadšená z ultrazvukového snímku svého miminka, s jejím manželem snímek nic nedělá a raději si vychutnává Doritos. Reklama má za cíl ukázat, že jsou chipsy tak neodolatelné nejen pro tatínka, ale i pro miminko, a mohly by způsobit předčasný porod. Proto by neměli manželé nosit Doritos na ultrazvuková vyšetření.\n\nVzhledem k tomu, že výběr nejlepších reklam všech dob je značně subjektivní a je ovlivněn osobním vkusem tvůrce žebříčku, je velmi obtížné vybrat webovou stránku, která by poskytovala nejobjektivnější hodnocení. Toto tvrzení podporuje i fakt, že se na internetu nachází celá řada webových stránek přinášejících toho hodnocení, nicméně každá s jiným žebříčkem.\n\nPro větší objektivitu, nevyužijeme tedy subjektivní hodnocení různých webových serverů, ale použijeme žebříček zveřejněný portálem inc.com obsahující 10 reklam z celé historie Super Bowlu, které mají na internetu největší počet zhlédnutí. Tuto statistku poskytnula analistická firma Visible Measures.\n\nNa třetím místě žebříčku reklam s největším počtem zhlédnutí na internetu se umístila reklama z roku 2010 od firmy Doritos „Keep Your Hands Off My Doritos“ s počtem zhlédnutí přesahující 56 milionů. Příběh muže, který přijde k ženě domů na rande, v obývacím pokoji se pozdraví s jejím malým synem, kterému se značně nelíbí, jak muž po jeho matce pokukuje. Reakce syna, když se muž posadí a vezme si doritos je překvapující a z části ji napovídá název reklamního spotu. \n\nNa druhém místě, s více než 60 miliony zhlédnutími, se umístila reklama z roku 2014 od firmy Budweiser. Reklama s názvem „Puppy Love“ popisuje příběh štěněte labradora a jeho kamaráda clydesdalksého koně, kteří odmítají žít odděleni, a jejich cesty k opětovnému setkání.\n\nNejsledovanější reklamou, s více než 85 miliony zhlédnutími, je reklamní spot během Super Bowlu 2011 od firmy Volkswagen s názvem „The Force“. Tato reklama pojednává o malém chlapci v kostýmu Darth Vadera, který se zoufale snaží použít „sílu“ k tomu, aby přesunul panenku, přisunul si sendvič, prostě pohnul s čímkoliv. Značně zklamaný vyběhne ven, když jeho otec přijede domů, se zoufalou snahou o poslední pokus. Napne ruce směrem k autu a jeho reakce na to, co se stane, je nezapomenutelná. Není divu, že se tato reklama stala internetovým hitem a získala tím titul nejsledovanější Super Bowl reklamy všech dob.\n"}
{"id": "1187585", "url": "https://cs.wikipedia.org/wiki?curid=1187585", "title": "DAGMAR", "text": "DAGMAR\n\nModel DAGMAR (\"Defining Advertisement Goals for Measured Advertising Results\") definuje propagační cíle pro měřitelné marketingové výsledky. Tento model marketingové komunikace byl vyvinut v roce 1961 Russlem H. Colleyem pro měření marketingové efektivity. Mapuje stavy mysli, kterými zákazník prochází. Propagace je použita k posouvání zákazníka skrz spektrum DAGMAR.\n\nPodle modelu DAGMAR, každý potenciální zákazník musí projít následujícími čtyřmi kroky (jsou též známy pod zkratkou ACCA):\n\nTento model dělí komunikační proces do devíti efektů. Komunikační efekty nebo cíle obsažené v modelu DAGMAR jsou zaměřeny spíše na současný nebo budoucí nákupní proces než na okamžitý prodejní efekt. Patří mezi ně:\n\n\nRozhodnutí, na který konkrétní komunikační cíl se zaměřit, závisí na marketérovi a odvíjí se od dané situační analýzy nebo průzkumu v cílových skupinách. V případě nízkého povědomí o značce, je žádoucí se věnovat tomuto cíli, pakliže je preference značky problémová, pak by kampaň měla posilovat její oblibu.\n\nPodstata modelu DAGMAR spočívá ve skutečnosti, že místo cílů prodeje, jež jsou obtížně kvantifikovatelné vůči nákladům na komunikaci, jsou aplikována jiná měřitelná měřítka, a to například právě povědomí o značce a image. Ve srovnání s veličinami pro měření budoucího obratu mají tyto měřítka okamžitý efekt. Jak ukazuje praxe, míra povědomí a image je propojena s užitím, což znamená, že nejdříve by mělo dojít k měření povědomí o značce a image a poté následují prodeje. \n\nModel DAGMAR lze zařadit mezi tzv. modely tradičních silných teorií komunikace. Tyto modely kritizoval Ehrenberg s názorem, že neexistuje důkaz toho, že zákazníci před svým nákupem uplatňují přání nebo silná přesvědčení. Na základě toho vytvořil ve spolupráci s Jonesem nový model ATR, tedy model slabé teorie marketingové komunikace.\n\n"}
{"id": "1187586", "url": "https://cs.wikipedia.org/wiki?curid=1187586", "title": "Duby u Richmondu", "text": "Duby u Richmondu\n\nDuby u Richmondu jsou tři památné stromy duby letní (\"Quercus robur\"), které rostou v lázeňské části Karlových Varů, ve svahu v parku nad hotelem Richmond, nedaleko známé plastiky jelena. Z trojice nad sebou rostoucích dubů je nejmohutnější spodní dub s rozložitou korunou. Obvod jeho kmene měří 489 cm, koruna sahá do výšky 32 m (měření 2014). U prostředního dubu vyniká široká báze kmene se silnými kořenovými náběhy, obvod kmene 441 cm, výška stromu 23 m (měření 2014). Nejmenší z trojice dubů, který roste v trávníku pod lesem, je strom s průběžným kmenem a bohatou korunou.\n\nDuby jsou chráněny od roku 2012 jako stromy významné stářím a vzrůstem.\n\n\n"}
{"id": "1187587", "url": "https://cs.wikipedia.org/wiki?curid=1187587", "title": "German Kontojev", "text": "German Kontojev\n\nGerman Kontojev (: ) nebo (: ), (* 28. listopadu 1971 v Chabarovsku, Sovětský svaz) je bývalý ruský zápasník volnostylař jakutského původu, který od roku 1995 reprezentoval Bělorusko. Začínal s tradičním jakutským zápasem zvaným chapsagaj. S volným stylem se seznámil ve 14 letech. Připravoval se v Krasnojarsku pod vedením Vasilije Uvarova. V ruské reprezentaci se však neuměl prosadit, proto koncem roku 1994 kývl na nabídku reprezentačního trenéra běloruských volnostylařů Valentina Murzinkova. V roce 1996 se ještě na olympijské hry nekvalifikoval, ale v roce 2000 odjížděl s ambicemi na jednu z olympijských medailí. V semifinále však nestačil na Američana Sammie Hensona a v boji o třetí místo podlehl Amiranu Kardanovovi z Řecka. Obsadil 4. místo. V roce 2001 vybojoval pro Bělorusko první titul mistra světa ve volném stylu od jeho osamostatnění v roce 1991. Jeho mladší bratr Alexandr, reprezentující Rusko, skončil na třetím místě. V roce 2004 se kvalifkoval na své druhé olympijské hry v Athénách. Nepostoupil však ze základní skupiny a skončil v poli poražených. Vzápětí ukončil sportovní kariéru.\n\n"}
{"id": "1187599", "url": "https://cs.wikipedia.org/wiki?curid=1187599", "title": "Úpor peprný", "text": "Úpor peprný\n\nÚpor peprný (\"Elatine hydropiper\") je jednoletá, plazivá, planě rostoucí rostlina, druh rodu úpor rostoucí na bahnitých místech. V České republice je původní druh a obvykle vyrůstá ve výše položených rybničních oblastech, hustěji je rozšířen v Čechách než na Moravě.\n\nRozšířen je téměř v celé střední a severní části Evropy, počínaje Britskými ostrovy a severem Španělska na západě, přes Skandinávii na severu, severní Itálii a Bulharsko na jihu a konče izolovanými arelami na Sibiři. Roste též na severozápadě Afriky a v Severní Americe.\n\nTato nízká, poléhavá rostlina potřebuje pro svůj růst vlhké a zabahněné půdy, jaké se nejčastěji vyskytuji na rybničních okrajích nebo jejich obnažených dnech a v pravidelně zaplavovaných sníženinách v okolí rozlévajících se řek. Pokud bude zaplavena během vegetace, spolehlivě poroste a vytvoří semena i pod vodou.\n\nPatří k pionýrským druhům obsazující disturbovaná stanoviště, dokáže v krátké době vytvořit zapojený zelený koberec. Je málo konkurence schopná, ve vzrostlé vegetaci se neprosadí. Snáší i mírně brakickou vodu.\n\nJednoletá rostlina poléhavého až plazivého vzrůstu s mírně vystoupavými lodyhami, které jsou schopné v uzlinách rychle zakořenit. Bohatě větvené, lysé lodyhy jsou porostlé drobnými, vstřícně vyrůstajícími, celokrajnými, zelenými listy obkopinatého tvaru (2 až 8 × 1 až 2,5 mm) zužujícími se na bázi do krátkého řapíku. Lodyhy bývají často přikryty bahnitým nánosem, ze kterého vyčnívají jen jejich vztyčené konce. Rostliny ojediněle rostoucí na nezaplavené půdě mívají listy načervenalé.\n\nZ paždí listů vyrůstají na kratičkých [stopka|stopkách]] jednotlivé oboupohlavné květy. Čtyřčetné květy mají zelené kališní lístky i bílé či světle červené, eliptické korunní lístky dlouhé jen 0,5 mm. V květu je osm krátkých tyčinek, svrchní semeník složený ze čtyř plodolistů s přisedlou čtyřlaločnou bliznou. Květy na ponořených lodyhách se neotvírají, opylují se kleistogamicky.\n\nPlodem je přisedlá, kulovitá, asi 2 mm velká, čtyřpouzdrá tobolka, která se po dozrání poltí chlopněmi odtrhujícími se od středního sloupku. Obsahuje četná žlutá, podkovovitě zahnutá, asi 0,5 mm velká semena.\n\nRozmnožuje se semeny, která sice špatně plavou, ale udržují si klíčivost po mnoho let. Na jiná stanoviště jsou většino zanášena vodními ptáky přilepená na jejich peří. Rostlina se rozšiřuje také úlomky lodyh odnesenými tekoucí vodou.\n\nStanoviště úporu peprného jsou v české krajině řídce rozesetá a většinou na nich nepravidelně rostou malé počty rostlin. Jejich výskyt klesá se zánikem stanovišť a narůstající eutrofizaci vody. Proto byl úpor peprný zařazen v „Červeném seznamu cévnatých rostlin České republiky“ z roku 2012 mezi ohrožené druhy (C3).\n"}
{"id": "1187604", "url": "https://cs.wikipedia.org/wiki?curid=1187604", "title": "Jaroslav Plichta (sochař)", "text": "Jaroslav Plichta (sochař)\n\nJaroslav Plichta (28. června 1886 Třebechovice pod Orebem – 15. června 1970 Hořice) byl český sochař a výtvarný pedagog. Byl profesorem na hořické průmyslové škole sochařské a kamenické.\n\n\n"}
{"id": "1187621", "url": "https://cs.wikipedia.org/wiki?curid=1187621", "title": "Anthonyho ostrov", "text": "Anthonyho ostrov\n\nAnthonyho ostrov (zvaný také Skung Gwaii) je ostrov nacházející se severně od Vancouveru v Kanadě. Na tomto ostrově se nachází vesnice Nunsting, která byla opuštěná v 19. století. Dochovaly se zde zbytky 10 domů z cedrového dřeva a 32 totemovými sloupy. Místo bylo někdejší centrum života 300 obyvatel z národa Haida.\n\nNunsting obývali Haidové asi 2000 let. Už krátce po prvním evropském prozkoumání tichomořského pobřeží dorazili koncem 18. století na severopacifické ostrůvky při svých prvních cestách evropští mořeplavci a kupci. Obchod byl výnosný a Nunsting prožil období rozkvětu. Stále znovu docházelo však mezi indiány a obchodníky s kožešinami ke krvavým potyčkám, které si vyžádaly hlavně mezi indiány početné oběti. Haidy kosily dovlečené choroby, proti nimž neměli žádné obranné prostředky. V následné době počet vesničanů neustále klesal, až koncem 19. století opustili ostrov poslední z nich. Po prvním kontaktu s bělochy ocitly se „první národy“, jak se dnes říká původním obyvatelům Severní Ameriky, tváří v tvář zániku své kultury. Zatlačoval je tlak evropského přistěhovalectví a byli odsouzeni k hospodářské závislosti, a tak je po desetiletí postihoval úděl sotva viditelné menšiny bez politického vlivu. V posledních letech se však „první národy“ dovolávají sebevědomě svých tradičních práv na půdu, která zatím aspoň částečně uznala i kanadská vláda.\n\n"}
{"id": "1187622", "url": "https://cs.wikipedia.org/wiki?curid=1187622", "title": "Givi Sisauri", "text": "Givi Sisauri\n\nGivi Sisauri (: ) nebo (: ), (* 15. dubna 1971) je bývalý sovětský a gruzínský zápasník – volnostylař, který od roku 1993 reprezentoval Kanadu. V roce 1996 vybojoval pro Kanadu stříbrnou olympijskou medaili.\n\nKoncem 80. let byl členem sovětské juniorské reprezentace, která se účastnila turnajů v Kanadě. Během tohoto pobytu se rozhodl v Kanadě zůstat a požádat o azyl. Usadil se v Montréalu, kde trénoval pod vedením Victora Zilbermana. V roce 1993 obdržel kanadské občanství. V roce 1996 se účastnil olympijských her v Atlantě a probojoval se až do finále proti domácímu Američanovi Kendallu Crossovi. Hned v úvodu finále však zaváhal a po minutě prohrával 0:5. Američanův náskok sice bod po bodu snižoval, ale nakonec podlehl 3:5. Získal stříbrnou olympijskou medaili. V roce 2000 startoval na olympijských hrách v Sydney po zranění a nedokázal postoupit ze základní skupiny. V roce 2004 startoval na olympijských hrách v Athénách ve vyšší pérové váze a ve skupině dokázal vyřadit obhájce titulu Murada Umachanova z Ruska. Ve vyřazovacích bojích však podlehl Ukrajinci Vasylu Fedoryšynovi s skončil na 6. místě. Sportovní kariéru ukončil po roce 2008. V Kanadě se věnuje trenérské práci.\n\n"}
{"id": "1187624", "url": "https://cs.wikipedia.org/wiki?curid=1187624", "title": "Turja Bystra", "text": "Turja Bystra\n\nTurja Bystra (, rusínsky Туря Быстра / \"Turja Bystra\", , , česky v období ČSR též \"Tuří Bystrá/Bystrý\") je vesnice v okrese Perečín Zakarpatské oblasti na Ukrajině.\n\n"}
{"id": "1187636", "url": "https://cs.wikipedia.org/wiki?curid=1187636", "title": "Alej Svobody", "text": "Alej Svobody\n\nAlej Svobody je 3,3 km dlouhé dvouřadé stromořadí památných stromů, které roste nad jižním úpatím Slavkovského lesa mezi severním okrajem Mariánských Lázní a lesovnou u zaniklého Lískovce u Valů. V době vyhlášení ji tvořilo 395 dubů (\"Quercus\"), 4 buků lesních (\"Fagus sylvatica\"), 3 javorů klenů (\"Acer pseudoplatanus\") a 1 jeřábu břeku (\"Sorbus torminalis\"). V roce 2015 byl počet stromů 300.\nSvé jméno má po hajném Svobodovi. Přestože alej tvoří převážně duby, nejmohutnějším stromem je však 39,5 m vysoký \"Novákův buk\" s obvodem kmene 501 cm. Tento buk se nachází na začátku aleje u Mariánských Lázní. Bezprostřední okolí aleje zarůstá smrky a tak alej ztrácí svůj krajinářský charakter.\n\nStromy jsou chráněny od roku 1986 jako esteticky zajímavé a historicky důležité stromy s významným vzrůstem.\n\n\n"}
{"id": "1187638", "url": "https://cs.wikipedia.org/wiki?curid=1187638", "title": "Městské muzeum a galerie Svratka", "text": "Městské muzeum a galerie Svratka\n\nMěstské muzeum a galerie Svratka je muzeum a galerie ve Svratce, sídlí v půdní vestavbě bývalé hasičské zbrojnice v ulici U Zbrojnice čp. 347. Muzeum bylo založeno v roce 2002 a zřízeno je městem Svratka.\n\nPrvní muzeum ve Svratce bylo založeno v roce 1940 Bedřichem Tučkem, ten začal shromažďovat sbírky týkající se města a otevřel expozici pod názvem \"Svratecká jizba\" v přízemí obecné školy, expozice byla v roce 1959 uzavřena a sbírky byly uloženy do beden v sálu restaurace \"U Berušky\". V roce 2000 byly některé exponáty z těchto sbírek uloženy do místnosti městského úřadu. V roce 2001 bylo několika občany města založeno občanské sdružení \"Svratecká jizba\" a na jejich popud bylo v roce 2002 založeno nové muzeum a v roce 2004 došlo k přestavbě hasičské zbrojnice a vestavbě půdní prostory. 21. května 2005 bylo muzeum v nových prostorách slavnostně otevřeno. \n\nV muzeu je umístěno několik expozic a galerie malířů Vysočiny.\n\nPrvní stálou expozicí v muzeu je expozice nazvaná \"Městečko v meziválečné době\", jeho součástí je několik tematických místností. První tematická místnost je nazvána \"Světnice kovodělníka\" a je zařízena nábytkem z konce 19. století, součástí expozice jsou kachlová kamna s troubou, velký stůl, postel, kolébka a kredenc. Na kredenci je jako dokres umístěno rádio Philips z 30. let 20. století a dobové nádobí. Druhou místností je \"Kůlna se zemědělským nářadím\", ta přiléhá k světnici kovodělníka, tam je vystaveno historické zemědělské nářadí jako je lis na tvaroh, kosiště, odstředivka na mléko, máselnice a další nástroje.\n\nDalší místností je \"Hrnčířská dílna\", součástí této expozice je příklad hrnčířských výrobků jako jsou hrnky, pekáče, formy na cukroví, hrnce či hliněné nádoby na vodu. Další expozicí je \"Klempířská dílna A. Šillera\", součástí dílny jsou příklady klempířských výrobků ze Svratecka, kde klempířství bylo velmi významným odvětvím. Součástí expozice jsou sbírky formiček, vykrajovaček, konviček, dóz a dalších klempířských výrobků.\n\nSoučástí expozice je také expozice nazvaná \"Ševcovská dílna Františka Nováka\", ta je nejmenší částí expozice a součástí expozice jsou dva ševcovské šicí stroje, verpánek, kopyta a další ševcovské nářadí, následující místností je expozice nazvaná \"Truhlářská a kolářská dílna Josefa Ehrenbergera\", tj. lyžaře. Součástí této expozice jsou mimo jiné lyže, nářadí a sáně s volantem, také je zobrazen postup výroby lyží.\n\nDalší částí expozice je \"Školní třída\", která je vybavena jako typická školní třída z doby první československé republiky, jsou v ní umístěny typické historické dřevěné lavice, které jsou vybaveny dobovými učebnicemi a sešity. Další neřemeslnou částí expozice je \"Spořitelní a záložní spolek, telegrafní a telefonní úřad\", tato část expozice slouží také jako pokladna muzea, součástí je také historický stůl s telefonem, cyklostyl, psací stroj a počítací stroj.\n\nPoslední částí expozice je \"Kožešnická, kloboučnická a krejčovská dílna Josefa Hájka\", její součástí je kožešnický šicí stroj, materiál pro práci s kožichy a typické kožešnické výrobky, také jsou vystaveny klobouky a dámské pokrývky hlavy a dívčí svatební šaty. Součástí expozice je \"Koloniální obchod s trafikou Anny Činklové\", součástí koloniálu je sbírka množství typického dobového zboží, vystaveny jsou například čokolády Orion, polévkové koření Maggi, káva Oveka, Lamplota, mýdlo Hellada, žárovky Philips či Osram, Hašlerky a mnohé další výrobky.\n\nSoučástí expozice je dobová prodejna Jednoty, vystaveno je historické vybavení vesnického obchodu a dobové zboží.\n\nSoučástí muzea je i \"galerie malířů Vysočiny\", ta byla otevřena 1. srpna 2006, součástí jsou díla Františka Kavána, Cíny Jelínka, Jindřicha a Oty Bubeníčků, Josefa a Zdeňka Fialových, Josefa Jambora, Rudolfa Hanycha, Jindřicha Hlavína, Karla Wagnera, Jaroslava Polanského, Karla Balíčka, Fedora Antonína Kracíka, Jiřího Trnky, Heleny Chvojkové-Trnkové, Ludmily Jiřincové, Karla Liebschera, Jindřicha Hegra, Víta Skály, Roberta Schlossera, Viktora Kikinise a Jana Odvárky. Vystaveny jsou i plastiky Aloise Chocholáče.\n\nSoučástí výstavní činnosti muzea je např. i tradiční vánoční výstava, kdy v roce 2015 byla výstava uspořádaná s tématem Vánoc ve 40. a 50. letech 20. století.\n\n"}
{"id": "1187639", "url": "https://cs.wikipedia.org/wiki?curid=1187639", "title": "LGBT práva na Šalomounových ostrovech", "text": "LGBT práva na Šalomounových ostrovech\n\nPráva leseb, gayů, bisexuálů a translidí jsou na Šalomounových ostrovech omezená. Soulož mezi osobami stejného pohlaví je zde ilegální od počátku 80. let 19. století.\n\nPraktikování análního sexu s jakoukoli osobou je podle Sekce 160, Kapitoly 26 Trestního zákoníku Šalomounových ostrovů, trestný čin s maximální trestní sazbou 14 let. Pokus o anální styk je rovněž nezákonný a lze za něj uložit trest odnětí svobody s maximální délkou trvání 7 let. Jakékoli chování, které by mohlo splňovat znaky \"nemravnosti\", byť konané v soukromí, je trestné pod hrozbou až pětiletého vězení. Nicméně podle zprávy Ministerstva zahraničí Spojených států amerických z r. 2010 a dalších let tu nebyly zaznamenány žádné případy aplikace těchto zákonů na perzekuci LGBT minority.\n\nKomise pro reformu práva poprvé navrhla legalizaci homosexuálních styků v prosinci 2008, ale neúspěšně. Podle vyjádření vlády v OSN r. 2011 nemá země v úmyslu dekriminalizovat homosexualitu.\n\nŠalomounovy ostrovy stále mění své ústavní zákony. V první verzi nové Ústavy Federální demokratické republiky Šalomounových ostrovů z r. 2009 byly \" jiné sexuální orientace\" explicitně zařazeny mezi okruhy osob chráněné před diskriminací. V další verzi z r. 2011 a 2013 toto ustanovení neobsahovaly. Nejposlednější verze z r. 2014 (publikovaná 6. května 2014) přímo vylučuje osoby jiné \"sexuální orientace\" z okruhu skupin chráněných před diskriminací. Ústavní souhlas s diskriminací jiných sexuálních orientací je mezinárodně považován za porušování lidských práv. Kromě pole mezinárodního je tato záležitost ostře kritizována i ve vnitrozemí. Výkonný ředitel zdejších LGBT organizací požaduje, aby za práva sexuálních menšin intervenoval speciální expert z OSN.\n"}
{"id": "1187640", "url": "https://cs.wikipedia.org/wiki?curid=1187640", "title": "Czechoslovak Open 1991", "text": "Czechoslovak Open 1991\n\nCzechoslovak Open 1991 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 5. až 11. srpnem 1991 v československé metropoli Praze jako pátý ročník turnaje.\n\nTurnaj disponoval zvýšeným rozpočtem 305 000 dolarů oproti předešlému ročníku a podruhé byl součástí kategorie World Series Designated Week. Nejvýše nasazeným hráčem ve dvouhře se stal desátý hráč světa Magnus Gustafsson ze Švédska.\n\nSinglový titul získal Karel Nováček, který tak vybojoval sedmou kariérní trofej ve dvouhře z celkového počtu třinácti vítězství. V semifinále zdolal Thomase Mustera, když otočil nepříznivý vývoj 2–4 a 0:40 ve třetí, rozhodující, sadě. Ve finále pak přehrál Gustafssona. Bodový zisk přispěl k jeho premiérovému průniku do elitní světové desítky. Měsíc po skončení – 9. září 1991, se posunul z 11. na 10. místo žebříčku ATP. Deblovou soutěž vyhrála československá dvojice Vojtěch Flégl a Cyril Suk.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\nNásledující pár postoupil do hlavní soutěže z kvalifikace:\n\n\n"}
{"id": "1187646", "url": "https://cs.wikipedia.org/wiki?curid=1187646", "title": "Žukovka", "text": "Žukovka\n\nŽukovka může být:\n"}
{"id": "1187648", "url": "https://cs.wikipedia.org/wiki?curid=1187648", "title": "Žukovka (město)", "text": "Žukovka (město)\n\nŽukovka () je město v Brjanské oblasti Ruské federace. Při sčítání lidu v roce 2010 měla přes osmnáct tisíc obyvatel.\n\nŽukovka leží na levém břehu Desny v povodí Dněpru. Od Brjansku je Žukovka vzdálena přibližně šedesát kilometrů na severozápad.\n\nŽukovka byla založena v roce 1868 v souvislosti s výstavbou železniční trati mezi Brjanskem a Smolenskem.\n\nDne 31. října 1931 se Žukovka stala sídlem městského typu.\n\nDne 30. srpna 1962 se Žukovka stala městem.\n"}
{"id": "1187652", "url": "https://cs.wikipedia.org/wiki?curid=1187652", "title": "Zdenko Jánoš", "text": "Zdenko Jánoš\n\nZdenko Jánoš (* 1952) je slovenský fotbalový trenér.\n\nV československé lize působil v letech 1990-1992 jako asistent trenéra v Interu Bratislava. Dále působil jako asistent trenéra i v FK Rapid Bratislava.\n\n"}
{"id": "1187657", "url": "https://cs.wikipedia.org/wiki?curid=1187657", "title": "Mistrovství Evropy ve sportovním lezení 1998", "text": "Mistrovství Evropy ve sportovním lezení 1998\n\nMistrovství Evropy ve sportovním lezení 1998 (: \"UIAA European Championship\", : \"Championnats d'Europe d'escalade\", : \"Klettern Europameisterschaft\") se uskutečnilo jako třetí ročník 3. dubna v Norimberku pod hlavičkou Mezinárodní horolezecké federace (UIAA), závodilo se pouze v lezení na obtížnost a rychlost..\n\nŠampionátu se zúčastnilo 5 mužů a 3 ženy z České republiky.\n\n\n"}
{"id": "1187662", "url": "https://cs.wikipedia.org/wiki?curid=1187662", "title": "Kanton Grand Couronné", "text": "Kanton Grand Couronné\n\nKanton Grand Couronné (fr. \"Canton du Grand Couronné\") je francouzský kanton v departementu Meurthe-et-Moselle v regionu Grand Est. Tvoří ho 24 obcí. Zřízen byl v roce 2015.\n\n\n"}
{"id": "1187665", "url": "https://cs.wikipedia.org/wiki?curid=1187665", "title": "Petr Průcha (rozcestník)", "text": "Petr Průcha (rozcestník)\n\nJméno a příjmení Petr Průcha nosí více osob:\n\n\n"}
{"id": "1187666", "url": "https://cs.wikipedia.org/wiki?curid=1187666", "title": "Mistrovství Československa v cyklokrosu 1984", "text": "Mistrovství Československa v cyklokrosu 1984\n\nMistrovství Československa v cyklokrosu 1984 se konalo v sobotu 28. ledna 1984 v Táboře.\n\nDélka závodu byla 22,7 km. První čtyři závodníci dojeli ve stejném čase.\n"}
{"id": "1187668", "url": "https://cs.wikipedia.org/wiki?curid=1187668", "title": "René Montero", "text": "René Montero\n\nRené Montero Rosales, (* 23. listopadu 1979 v Santiagu, Kuba) je bývalý kubánský zápasník volnostylař. Volnému stylu se věnoval od 11 let. Připravoval se v Havaně pod vedením Filiberta Delgada. V roce 2002 při svém prvním startu na mistrovství světa vyhrál celý turnaj. V roce 2004 startoval na olympijských hrách v Athénách, ale nepostoupil ze základní skupiny. Sportovní kariéru ukončil po roce 2008.\n\n"}
{"id": "1187669", "url": "https://cs.wikipedia.org/wiki?curid=1187669", "title": "Mistrovství Československa v cyklokrosu 1983", "text": "Mistrovství Československa v cyklokrosu 1983\n\nMistrovství Československa v cyklokrosu 1983 se konalo v sobotu 29. ledna 1983 v Kolíně.\n\nDélka závodu byla 29,2 km.\n"}
{"id": "1187673", "url": "https://cs.wikipedia.org/wiki?curid=1187673", "title": "Lina Tsaldari", "text": "Lina Tsaldari\n\nLina Tsaldari, Λίνα Τσαλδάρη, (1887 Athény – 17. října 1981) byla pravicová řecká politička. Stala se první ženou-ministryní v Řecku v roce 1952, kdy sloužila jako ministryně sociálních věcí ve vládě Konstantína Karamanlíse. \n\nNarodila jako Lina Lambros ( Λίνα Λάμπρου) v roce 1887. Jejím otcem byl politik Spyridon Lambros. Byla také aktivní sufražetkou. Poté, co skončila v parlamentu, se stala řeckou delegátkou u Organizace spojených národů. \n\nProvdala se v roce 1919 za Panagise Tsaldarise (1868-1936). Stejně jako její otec, Tsaldaris sloužil jako předseda vlády Řecka.\n\nZemřela na mrtvici dne 17. října 1981 ve věku 94 let.\n"}
{"id": "1187675", "url": "https://cs.wikipedia.org/wiki?curid=1187675", "title": "Mistrovství Československa v cyklokrosu 1982", "text": "Mistrovství Československa v cyklokrosu 1982\n\nMistrovství Československa v cyklokrosu 1982 se konalo v sobotu 30. ledna 1982 v Mladé Boleslavi.\n"}
{"id": "1187679", "url": "https://cs.wikipedia.org/wiki?curid=1187679", "title": "Mistrovství Československa v cyklokrosu 1981", "text": "Mistrovství Československa v cyklokrosu 1981\n\nMistrovství Československa v cyklokrosu 1981 se konalo v sobotu 10. ledna 1981 v Plzni.\n"}
{"id": "1187683", "url": "https://cs.wikipedia.org/wiki?curid=1187683", "title": "Aram Margarjan", "text": "Aram Margarjan\n\nAram Margarjan (Markarjan) (: ), (* 27. března 1974 v Jerevanu, Sovětský svaz) je bývalý sovětský a arménský zápasník – volnostylař. Jako úspěšný junior se v seniorské věkové kateogrie dlouho neprosazoval. V roce 2002 se po sedmi letech objevil na mistrovství světa a nečekaně postoupil do finále, ve kterém podlehl Turku Harunu Doğanovi. Po Doğanově pozdější diskvalifikaci však dodatečně obdržel titul mistra světa, který mu vynesl korunu arménského sportovce roku 2002. Do olympijských her v Athénách v roce 2004 výkonnost neudržel. Na olympijských hrách nikdy nestartoval.\n\n"}
{"id": "1187696", "url": "https://cs.wikipedia.org/wiki?curid=1187696", "title": "NGC 3115", "text": "NGC 3115\n\nNGC 3115 (také známá jako Vřetenová Galaxie nebo Caldwell 53) je osamělá\nčočková galaxie v souhvězdí Sextantu vzdálená přibližně 32 milionů světelných let. Objevil ji britský astronom William Herschel v roce 1787. Na obloze se nachází 3 stupně východně od hvězdy Gama Sextantis a je viditelná i menším amatérským astronomickým dalekohledem, ale k pozorování vřetenového tvaru je potřeba mít středně velký amatérský dalekohled. Název Vřetenová galaxie sdílí spolu s galaxiemi NGC 5866 a NGC 2685.\n\nTato galaxie je při své vzdálenosti několikanásobně větší než galaxie Mléčná dráha. Řadí se k čočkovým galaxiím typu S0, protože má galaktický disk a galaktickou výduť ale bez viditelných spirálních ramen. Galaxii vidíme téměř přesně z boku, nicméně dříve byla mylně považována za eliptickou galaxii. Objevily se dohady, že NGC 3115 byla dříve kvasarem.\n\nNGC 3115 již spotřebovala většinu plynu ze svého akrečního disku. Má tedy velmi málo plynu a prachu na vznik dalších hvězd. Převážná většina jejích hvězd má velké stáří.\n\nV roce 1992 ohlásili John Kormendy z Havajské univerzity a Douglas Richstone z Michiganské univerzity objev obří černé díry uprostřed této galaxie.\nNa základě oběžných rychlostí hvězd kolem jejího jádra byla určena hmotnost této černé díry na přibližně 1 miliardu slunečních hmotností (formula_1). Zdá se, že galaxie obsahuje převážně staré hvězdy a vykazuje malou nebo žádnou činnost. I růst její černé díry se už zastavil.\n\nV roce 2011 byla černá díra uprostřed této velké galaxie zkoumána pomocí rentgenové observatoře Chandra. Zobrazil se tok horkého plynu směrem k černé díře, což byl první jasný důkaz takového toku u černých děr. Plyn se prouděním k černé díře zahřívá a září. Vědci zachytili začátek nárůstu teploty ve vzdálenosti 700 světelných let od černé díry, což ukazuje velikost Bondiho poloměru. Z toho se dá usoudit, že černá díra uprostřed NGC 3115 má hmotnost kolem dvou miliard formula_1 a potvrzuje to předchozí výsledky pozorování ve viditelném spektru. Tím se NGC 3115 stává k Zemi nejbližší černou dírou s hmotností přes miliardu formula_1.\n\n\n"}
{"id": "1187699", "url": "https://cs.wikipedia.org/wiki?curid=1187699", "title": "Bavlnářská příze", "text": "Bavlnářská příze\n\nBavlnářská příze (angl.: \"cotton-system yarn\", něm.: \"Kurzstapelgarn\") je souhrnné označení pro výrobky ze 100 % bavlněných vláken nebo ze směsí bavlněných a chemických vláken. Mohou se také vyrábět pouze z umělých vláken (stříží) bavlnářského charakteru (maximálně 60 mm a 3,3 dtex. \n\nVe 2. dekádě 21. století se celosvětově ročně vyrábí 35-40 milionů tun bavlnářských přízí. Materiál probíhá při výrobě všech druhů příze stejnými výrobními stupni mykání a posukování, rozdílné vlastnosti příze se pak získávají především způsobem dopřádání: \n\n\nV češtině se označení \"bavlnářská příze\" používá zejména ve statistikách jako výraz pro oborové rozlišení tohoto výrobku od vlnařských přízí a přízí z lýkových vláken. \n\nV cizích jazycích se výraz bavlnářská příze (např. \"cotton-system yarn\") používá jen ojediněle a většinou se pak vztahuje pouze na výrobky dopřádané na prstencových strojích. \n"}
{"id": "1187702", "url": "https://cs.wikipedia.org/wiki?curid=1187702", "title": "Mistrovství Československa v cyklokrosu 1980", "text": "Mistrovství Československa v cyklokrosu 1980\n\nMistrovství Československa v cyklokrosu 1980 se konalo v sobotu 12. ledna 1980 v Rožmitále pod Třemšínem.\n\nDélka závodu byla 25,5 km a jeden okruh měřil 2500 m. Startovalo 48 závodníků.\n\n"}
{"id": "1187709", "url": "https://cs.wikipedia.org/wiki?curid=1187709", "title": "Mukagali Makatajev", "text": "Mukagali Makatajev\n\nMukagali Makatajev, kazašsky \"Мұқағали Мақатаев\" (9. února 1931, Karasaz – 27. března 1976, Almaty) byl kazašský spisovatel a překladatel.\n\nV letech 1948–1949 studoval na Fakultě filologie Kazašské státní univerzity. V letech 1952–1969 pracoval jako učitel ruského jazyka na střední škole, jako hlasatel Kazašského rozhlasu a jako editor novin \"Советтік шекара\". Své literární texty publikoval v časopisech \"Социалистік Қазақстан\", \"Мәдениет және Тұрмыс\" a \"Жұлдыз\". V roce 1970 se stal členem Svazu spisovatelů Kazachstánu. V letech 1973–1974 studoval na moskevském Ústavu umění a literatury.\n\nPrvní verše publikoval roku 1948. Na literární scéně prorazil však až roku 1962 sbírkou \"Аппассионата\". Další texty patří dnes v kazašské literatuře ke klasice (\"Армысыңдар достар\", 1966, \"Қарлығашым келдің бе?\", 1968, \"Дариға жүрек\", 1972, \"Аққулар ұйықтағанда\", 1974, \"Шуағым менің\", 1975, \"Өмір-дастан\", 1976, \"Өмір-өзен\", 1978 \"Жырлайды жүрек\", 1982, \"Шолпан\", 1984). Řada jeho básní byla zhudebněna. Jeho prózy byly vydány v souboru \"Қос қарлығаш\" roku 1988.\n\nDo kazaštiny přeložil sonety Williama Shakespeara (1970), básně Walta Whitmana (1969) či Danteho \"Božskou komedii\" (1971).\n"}
{"id": "1187710", "url": "https://cs.wikipedia.org/wiki?curid=1187710", "title": "Narodowa Demokracja", "text": "Narodowa Demokracja\n\nNarodowa Demokracja (též Endecja, podle zkratky ND, česky národní demokraté, též všepoláci), byl nacionalistický politický proud a na něj napojené politické strany působící od 2. poloviny 19. století mezi polskou populací ve všech třech zónách rozděleného Polska (tedy v rámci tehdejšího Rakouska-Uherska, Pruska i Ruského impéria). Aktivní byl i v meziválečném Polsku a v odboji za druhé světové války.\n\nŠlo o volný politický směr, který v průběhu dějin vytvářel různé organizační útvary a politické strany. Od roku 1893 do 20. let 20. století byl sdružen okolo organizace Liga Narodowa, kterou založil Roman Dmowski. Počátky národně demokratického hnutí ale sahají již do 80. let 19. století do okruhu varšavského týdeníku \"Głos\" a spolku Łączność. Názorovou platformu hnutí utvářel na přelomu 19. a 20. století list \"Przegląd Wszechpolski\", vydávaný v Krakově, později v Poznani. V roce 1893 publikoval Dmowski spis \"Nasz patriotyzm\" a roku 1903 \"Myśli nowoczesnego Polaka\". V roce 1905 vznikla oficiálně národně demokratická strana Stronnictwo Narodowo-Demokratyczne v Haliči v rakouském záboru a téhož roku i coby poloilegální strana v ruském záboru. Od roku 1909 působila v pruské části bývalého Polska strana Polskie Towarzystwo Demokratyczne. Národní demokraté prosazovali maximalistický teritoriální program (na jeho formulování se podílel hlavně Jan Ludwik Popławski), ve kterém žádali obnovu polského státu nikoliv v etnických ale historických hranicích (tedy včetně rozsáhlých oblastí obývaných Němci, Litevci nebo východními Slovany), přičemž menšinám přiznávali pouhý kulturní svéráz. V ideologii národních demokratů hrál významnou roli antisemitismus.\n\n\"Národní listy\" v roce 1911 uvedly, že národní demokraté v Haliči se sbližují s východohaličskými polskými konzervativci (tzv. podolacy). Jednotícím prvkem byl kritický postoj obou táborů vůči Michału Bobrzyńskému, který zastával funkci místodržícího Haliče a patřil k politické skupině stańczyků. Předákem národních demokratů v Haliči byl tehdy Stanisław Głąbiński. Národní demokraté ostře vystupovali proti ukrajinským snahám o vznik ukrajinské univerzity ve Lvově. Měli své zastoupení i v celostátním parlamentu, Říšské radě, kde v jistých obdobích náleželi do střechového poslaneckého Polského klubu. V květnu 1918 ale předák jejich parlamentní skupiny Aleksander Skarbek oznámil, že na Říšské radě bude utvořen samostatný národně demokratický klub. Podle údajů z července 1918 se k němu hlásilo sedm poslanců.\n\nZa první světové války prosazoval národně demokratický pohled exilový Komitet Narodowy Polski. Hnutí pokračovalo v politické činnosti i po vzniku nezávislého Polska roku 1918 a národní demokraté se snažili okolo sebe soustředit všechny pravicové a centristické politické strany. Tato snaha byla zpočátku úspěšná, když vznikl Związek Ludowo-Narodowy. Dmowski zůstával významnou autoritou pro národně demokratické hnutí. Po nástupu sanačního režimu roku 1926 inicioval Dmowski utvoření opoziční platformy Obóz Wielkiej Polski, roku 1928 pak vznikla strana Stronnictwo Narodowe. Ve 30. letech zesilovaly nacionalistické a antsemitské rysy hnutí.\n\nZa druhé světové války se národní demokraté podíleli na odbojové činnosti. Disponovali i svou odbojovou vojenskou organizací (Narodowa Organizacja Wojskowa), jejíž členové od roku 1942 většinově přešli do jednotné polské armády (Zemská armáda), část příslušníků ovšem nadále měla samostatné ozbrojené struktury (Narodowe Zjednoczenie Wojskowe). Po roce 1945 byla odmítnuta žádost národních demokratů o registraci Stronnictwa Narodowého. V roce 1947 byly stranické struktury národních demokratů rozbity represemi a zatýkáním. Část členstva pokračovala v činnosti v exilu. V roce 1989 byla v Polsku obnovena činnost strany Stronnictwo Narodowo-Demokratyczne, ale nezískala větší vliv.\n\n"}
{"id": "1187716", "url": "https://cs.wikipedia.org/wiki?curid=1187716", "title": "Hejtman německých lén", "text": "Hejtman německých lén\n\nHejtman německých lén (německy \"deutscher Lehenshauptmann der Krone Böhmen\") stál v čele zvláštního královského úřadu v Čechách zvaného hejtmanství německých lén, jehož agendou byla správa českých zahraničních lén (feuda extra curtem) a také snaha o znovuzískání ztracených lén. \nHejtmana jmenoval král, doložen je mezi lety 1493 a 1651, kdy byl úřad zrušen a agenda byla přenesena na apelační soud. Hejtman úřadoval německy, stál také v čele soudu (jurisdikce ve sporných záležitostech týkajících se lén), přísedícími na jeho soudu byli přísedící zemského nebo komorního soudu. Úřad se v předbělohorské době stal přednostním působištěm katolických šlechticů nebo alespoň loajálních evangelíků. Nepříliš prestižní úřad byl většinou jen přestupní stanicí na cestě do nejvyšších zemských úřadů.\n\n\n\n"}
{"id": "1187717", "url": "https://cs.wikipedia.org/wiki?curid=1187717", "title": "Niort", "text": "Niort\n\nNiort je francouzské město a obec v departementu Deux-Sèvres v regionu Nové Akvitánii. V roce 2006 zde žilo 60 486 obyvatel. Je centrem arrondissementu Niort.\n\n\n"}
{"id": "1187718", "url": "https://cs.wikipedia.org/wiki?curid=1187718", "title": "Správa produktových informací", "text": "Správa produktových informací\n\nSpráva produktových informací (, \"PIM\") je označení pro software správy všech důležitých informací o určitém produktu. PIM zahrnuje procesy a technologie, které pomáhají sbírat, centralizovat informace o produktech a řídit jejich distribuci do různých marketingových kanálů. \n\nCelý princip PIM se začal rozvíjet kolem roku 2003 především ve Spojených státech. Hlavním impulsem byl rychlý rozvoj informačních technologií a také nastupující trend prodeje většiny produktů přes internet nebo na mobilních aplikacích. V posledních letech proniká PIM pomalu také do České republiky. \nProdej online klade zvýšené nároky na kvalitu a množství produktových informací. Ty jsou nezbytné k tomu, aby zákazník produkt na internetu nalezl a mohl porovnávat jeho parametry. Mezi tyto informace patří název produktu, cena, jeho kategorie, složení, marketingové popisky, recenze apod. \n\nNavíc se informace o produktech již nenabízejí jen prostřednictvím webu, ale rozsáhlým souborem kanálů, jako jsou \"mobilní telefony, tablety, kamenné obchody, tištěné katalogy, letáky\" atd. Tento růst klade zvýšené nároky na synchronizaci informací napříč distribučními kanály.\n\nS produktovými informacemi se pracuje v celé řadě oddělení. Obchodní oddělení se stará o ceny, marketingové oddělení o popisky nebo obrázky, produktové oddělení o zakládání produktových karet v ERP, oddělení nákupu o příjem dat od dodavatelů, IT o udržitelnou správu dat atd. Tato rozptýlenost informací o produktech mezi různé zaměstnance, složky, soubory značně ztěžuje nezbytnou spolupráci mezi odděleními. Cílem PIM systémů je vytvoření jedné centrální platformy pro všechny oddělení. \n\nPráce s produktovými informacemi v softwerech PIM se dělí do 4 procesů: \n\n\nDíky jasnému zaměření systémů PIM je zřejmé, že je to jen jeden systém z mnoha, které organizace potřebuje. Pokud se ovšem jedná o produktové informace, systém PIM má centrální roli mezi různými zdroji informací o produktech a distribučními kanály. Je jakýmsi mezičlánkem mezi ERP systémem a distribucí informací.\n\nPIM systémům je předpovídáno, že se v příštích letech stanou standardní součástí softwarového vybavení ve většině velkých firem a zařadí se po bok hromadně používaných ERP, CRM.\n\nV České republice je pojem PIM zatím poměrně neznámý. Možná proto se o problematice produktových informací hovoří zejména v souvislosti s e-commerce. \n\nV zahraničí již většina velkých firem, které nabízejí širokou škálu produktů, systémy PIM využívá. Tento trend se díky nadnárodním společnostem pomalu začíná dostávat i do ČR. Mezi největší poskytovatele PIM řešení v zahraničí patří \"SAP Hybris, Stibo Systems, IBM, Informatica\" nebo \"Riversand\".\n\nSystém PIM, jakožto centrální databáze produktových informací, je nejčastějším nástrojem úplné automatizace sazby tiskovin ADTP (Automated desktop publishing). Software automatizované sazby lze propojit s PIM systémem. Data se podle zvoleného nastavení hromadně překopírují z PIM do grafického souboru (InDesign, QuarkXPress) bez zásahu grafika. Tento proces značně zrychluje grafické práce.\n\n\n"}
{"id": "1187723", "url": "https://cs.wikipedia.org/wiki?curid=1187723", "title": "Stronnictwo Narodowo-Demokratyczne", "text": "Stronnictwo Narodowo-Demokratyczne\n\nStronnictwo Narodowo-Demokratyczne, též Stronnictwo Demokratyczno-Narodowe (zkratka SDN), česky Národně demokratická strana, byla nacionalistická politická strana působící od roku 1905 mezi polskou populací tehdejšího Rakouska-Uherska, která ideově vzešla z národně demokratického hnutí (Narodowa Demokracja, též Endecja, podle zkratky ND, česky národní demokraté, též všepoláci).\n\nNárodní demokracie byl široký politický směr, který od konce 19. století vyvíjel činnost mezi Poláky ve všech třech regionech rozděleného Polska. Ideově čerpal z názorů Romana Dmowského. Postupně přecházel od volnějších názorových skupin a organizací k formálním stranickým subjektům. Stronnictwo Narodowo-Demokratyczne vzniklo jako ilegální organizace v ruském záboru Polska již v roce 1897. V roce 1905 byla v Rakousku-Uhersku tato strana ustavena jako legální, oficiální politický subjekt, zatímco v ruském záboru setrvávala v poloilegálním stavu a v pruském záboru byla založena politická strana Polskie Towarzystwo Demokratyczne.\n\nKe straně Stronnictwo Narodowo-Demokratyczne v Rakousku-Uhersku se hlásili představitelé buržoazie, maloměšťanstva, střední šlechty a inteligence. V programových otázkách se strana hlásila k nacionalismu, liberalismu a třídní solidaritě. Národní demokraté prosazovali teritoriální program obnovy polského státu nikoliv v etnických ale historických hranicích (tedy včetně rozsáhlých oblastí obývaných Němci, Litevci nebo východními Slovany). V jejich ideologii hrál významnou roli antisemitismus.\n\nOkolo roku 1910 se strana sbližovala s východohaličskými polskými konzervativci (tzv. podolacy). Oba proudy spojoval kritický postoj k osobě Michała Bobrzyńského, tehdejšího místodržícího Haliče, který patřil k politické skupině stańczyků. Předákem Stronnictwa Narodowo-Demokratyczneho v Haliči byl tehdy Stanisław Głąbiński. Strana zásadně odmítala snahy o vznik ukrajinské univerzity ve Lvově. Měla své zastoupení i v celostátním parlamentu, Říšské radě, kde v jistých obdobích náležela do střechového poslaneckého Polského klubu. V květnu 1918 ale předák její parlamentní skupiny Aleksander Skarbek oznámil, že na Říšské radě bude utvořen samostatný národně demokratický klub. V červenci 1918 se k němu hlásilo sedm poslanců.\n\nV meziválečném Polsku Stronnictwo Narodowo-Demokratyczne vplynulo do celostátního vlivného národně demokratického bloku, který dominoval ve straně Związek Ludowo-Narodowy. Koncem 20. let pak národní demokraté utvořili Stronnictwo Narodowe.\n\n"}
{"id": "1187726", "url": "https://cs.wikipedia.org/wiki?curid=1187726", "title": "Emil Ágoston", "text": "Emil Ágoston\n\nEmil Ágoston, původně Adler, (7. prosince 1876, Zlaté Moravce – 15. června 1921, Berlín) byl maďarský architekt.\n\nAbsolvoval na budapešťské technické univerzitě v roce 1899 a dokončil studium v Itálii. Strávil nějaký čas v Berlíně a Paříži. Jeho nejvíce produktivní období, jako vyhledávaného architekta bytových domů v Budapešti, bylo v letech 1906 až 1911. Jeho styl byl ovlivněn romantickým stylem, zejména jeho severní německou variantou. Po roce 1919 pracoval s bratrem Gézou. Společně postavili římské lázně v Budapešti a podobný projekt v Holandsku.\n\n"}
{"id": "1187728", "url": "https://cs.wikipedia.org/wiki?curid=1187728", "title": "Mistrovství Československa v cyklokrosu 1979", "text": "Mistrovství Československa v cyklokrosu 1979\n\nMistrovství Československa v cyklokrosu 1979 se konalo v sobotu 13. ledna 1979 v Praze Krči.\n\nStartovalo 46 závodníků.\n"}
{"id": "1187732", "url": "https://cs.wikipedia.org/wiki?curid=1187732", "title": "Ján Sawicki", "text": "Ján Sawicki\n\nJan Sawicki (16. prosince 1909, Berežnyca (nyní Ukrajina) – 1997, Anglie) byl v meziválečných letech přední polský horolezec, který zaznamenal několik významných prvovýstupů ve Vysokých Tatrách.\n\nJan Sawicki žil až do roku 1939 v Zakopaném, kde chodil do školy a na gymnáziu odmaturoval. Nedokončil studia na Jagellonské univerzitě a po vypuknutí druhé světové války na veterinární fakultě na Lvovské univerzitě. Mezi oběma světovými válkami působil v polské armádě.\n\nV začátcích horolezecké kariéry byli jeho spolulezci Tadeusz Brzoza, Stanisław Motyka, Witold Henryk Paryski, Tadeusz Pawłowski a Bronisław Czech. V letech 1930–1932 se Stanisławem Motykou uskutečnil několik prvovýstupů. Jeho partnery byli Karol Zając, Zoltán Brüll, Štefan Zamkovský a Stanisław Krystyn Zaremba.\n\nPo roce 1934 byli jeho partnery, kromě Motyky a Zamkovského, Jan Gnojek a Jerzy Hajdukiewicz. Sawicki byl svými partnery hodnocen jako vynikající lezec, většinou prvolezec. Byl „bohémem“ Vysokých Tater. Měl rád život v horách. Nebyl ale horským vůdcem. Pod Tatrami na polské straně, vládla totiž přísná hierarchie. Sawicky nebyl goral a ti mezi sebou „přivandrovalce“ nechtěli.\n\nPo vypuknutí druhé světové války a po okupaci Polska, začátkem října se dozvěděl, že je na černé listině gestapa a že po něm pátrají. Dne 5. října 1939 opustil Polsko a z Roztocké chaty přes Prielom prošel v doprovodu ředitele katovických sléváren na Zbojnickou chatu. Přes Slovenský ráj pokračoval k hranicím a svůj útěk zakončil v Sátoraljaújhely. 8. prosince 1939 se vydal do Budapešti. Pak pokračoval v útěku do Francie. Zde bojoval na Maginotově linii. Po prohraných bojích pokračoval do Švýcarska. Válečné události ho později zavedly do Španělska a nakonec do Anglie. Zúčastnil se vylodění spojeneckých vojsk v Normandii. Po válce žil v Anglii, kde pracoval jako malíř pokojů. Do Polska i na Slovensko přijel na návštěvu v roce 1974 a pak v roce 1988, kdy se zúčastnil horolezeckého týdne JAMES.\n\n\nPublikoval v polském horolezeckém časopise \"Taternik\" (Horolezec) a v jiných periodikách. Před smrtí připravoval vydání knížky \"Jak jsem poznal hory\". Byl čestným členem \"Klubu Wysokogórskiego\" (vysokohorského klubu) a \"Polskiego związki alpinismu\" (Polského horolezeckého svazu).\n\n"}
{"id": "1187736", "url": "https://cs.wikipedia.org/wiki?curid=1187736", "title": "Mistrovství Evropy ve sportovním lezení 2000", "text": "Mistrovství Evropy ve sportovním lezení 2000\n\nMistrovství Evropy ve sportovním lezení 2000 (: \"UIAA European Championship\", : \"Championnats d'Europe d'escalade\", : \"Klettern Europameisterschaft\") se uskutečnilo jako čtvrtý ročník 7. října v Mnichově pod hlavičkou Mezinárodní horolezecké federace (UIAA), bylo to již třetí ME pořádané v Německu, závodilo se pouze v lezení na obtížnost a rychlost, naposledy bez boulderingu..\n\nŠampionátu se zúčastnili 3 muži a 5 žen z České republiky.\n\n\n"}
{"id": "1187739", "url": "https://cs.wikipedia.org/wiki?curid=1187739", "title": "Hnědásek chrastavcový", "text": "Hnědásek chrastavcový\n\nHnědásek chrastavcový (\"Euphydryas aurinia\") je motýl z čeledě babočkovitých (Nymphalidae).\n\nMotýli dosahují rozpětí křídel 35-38 milimetrů.\nV horách mají motýli odlišné zbarvení. Jsou mnohem menší a mají vedle světlejších barev také významně menší pestrost zbarvení. Tmavě hnědá základní barva dominuje. Nicméně nejedná se o poddruhy, protože v závislosti na nadmořské výšce probíhá kontinuální změna. Ta je ovlivněna různými podmínkami prostředí. Housenky horských forem jsou rovněž zbarveny rozdílně: jsou více černé a na sobě jen velmi malý podíl bílých teček.\n\n"}
{"id": "1187740", "url": "https://cs.wikipedia.org/wiki?curid=1187740", "title": "Nicolae Pâslaru", "text": "Nicolae Pâslaru\n\nNikolaj Paslar (: ) nebo (: ), (* 12. června 1980 v Tarakliji, Sovětský svaz) je moldavský zápasník volnostylař, který od roku 2000 reprezentoval Bulharsko. Volnému stylu se začal věnovat v 10 letech. V mladí prošel juniorskými výběry Moldavska. Připravoval se pod vedením Oleksandra Zubrylina. V roce 1999 ho zlákali do svých řad Bulhaři za lepšími tréninkovými podmínkami. Jeho trenérem v Bulharsku byl Simeon Šterev. V roce 2000 se kvalifikoval na olympijské hry v Sydney, ale na hrách nemohl startovat kvůli nesouhlasu moldavské strany. Od roku 2002 přešel do velterové váhy kvůli snžení počtu váhových kategorií. V roce 2004 již souhlasné stanovisko Moldavska pro start na olympijských hrách v Athénách nepotřeboval. Ve velterové váze však ztratil dřívější suverenitu a v Athénách nepostoupil ze základní skupiny. Na sezónu 2005 se dokázal kvalitně připravit, ale v dalších sezonách jeho výkonnost postupně klesala. V roce 2008 se na olympijské hry nekvalifikoval. V bulharské reprezentaci se naposledy objevil v roce 2013 se střední váze. \n\n"}
{"id": "1187741", "url": "https://cs.wikipedia.org/wiki?curid=1187741", "title": "Sète", "text": "Sète\n\nSète je francouzské město a obec v departementu Hérault v regionu Languedoc-Roussillon-Midi-Pyrénées. V roce 2008 zde žilo 42 786 obyvatel. Je centrem kantonů Sète-1 a Sète-2.\n\n\n"}
{"id": "1187745", "url": "https://cs.wikipedia.org/wiki?curid=1187745", "title": "Mistrovství Československa v cyklokrosu 1978", "text": "Mistrovství Československa v cyklokrosu 1978\n\nMistrovství Československa v cyklokrosu 1978 se konalo v neděli 8. ledna 1978 v Novém Boru.\n\nDélka jednoho závodního okruhu byla 2 500 m. Startovalo 30 závodníků.\n"}
{"id": "1187767", "url": "https://cs.wikipedia.org/wiki?curid=1187767", "title": "NGC 2506", "text": "NGC 2506\n\nNGC 2506 (také známá jako Caldwell 54) je otevřená hvězdokupa v souhvězdí Jednorožce vzdálená od Země přibližně 11 300 světelných let. Objevil ji britský astronom William Herschel 23. února 1791.\n\nNa obloze ji lze poněkud obtížně nalézt v oblasti bez jasných hvězd v jihovýchodní části souhvězdí u hranice se souhvězdím Lodní zádě, 4 stupně východně od hvězdy Alfa Monocerotis s magnitudou 3,9, mezi hvězdokupami Messier 47 a Messier 48. Blízko se nachází i další hvězdokupy Messier 46 a NGC 2539. Je viditelná i triedrem. Obsahuje několik stovek hvězd, ale její nejjasnější hvězdy dosahují pouze 11. magnitudy, proto je na její pozorování vhodný alespoň středně velký amatérský astronomický dalekohled,\nkterý při větším zvětšení ukáže některé její nejjasnější hvězdy. Pozadí hvězdokupy ovšem zůstane mlhavé se dvěma zhuštěními na východě a západě.\n\nDíky její mírné jižní deklinaci může být pozorována z obou polokoulí Země bez obtíží spojených se zeměpisnou šířkou. Ve skutečnosti je pozorovatelná ze všech obydlených oblastí Země. Nejvhodnější období pro její pozorování na večerní obloze je od prosince do května.\nHvězdokupu objevil William Herschel 23. února 1791 pomocí zrcadlového dalekohledu o průměru 18,7 palce (475 mm). Popsal ji takto: „velmi zhuštěná a bohatá hvězdokupa. Hvězdy jsou dvojí velikosti, některé značně jasné a ostatní téměř neviditelné. Zhuštěná část má průměr 5 nebo 6′.“ Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 1611.\n\nNGC 2506 je velmi zhuštěná hvězdokupa kulového tvaru podobná zhuštěné hvězdokupě NGC 2477. Její vzdálenost se odhaduje na 11 300 světelných let a nachází se tedy ve vnější části Galaxie, pravděpodobně v rameni Persea, v oddělující se části na konci tohoto ramene.\n\nSe stářím kolem 1,1 miliardy let jde o jednu z nejstarších otevřených hvězdokup, podobně staré jsou hvězdokupy NGC 752 a NGC 2420, i když jsou i mnohem starší hvězdokupy, jako například M 67. Její hvězdy mají velmi nízkou metalicitu, což je dáno její vzdáleností od jádra Galaxie, protože čím větší je vzdálenost hvězdokupy od jádra, tím nižší má metalicitu. Nachází se přibližně 1 600 světelných let severně nad rovinou galaktického disku, proto je podobná dalším hvězdokupám na okraji disku, jako například NGC 2420 v souhvězdí Blíženců. Hvězdokupa obsahuje zhruba kolem 800 hvězd, většina jich však má magnitudu menší než 13. Její hvězdy hlavní posloupnosti jsou z velké části dvojhvězdy.\n\nJejí oběžná dráha kolem jádra galaxie je poměrně málo výstředná, což naznačuje, že se příliš nevzdálila od místa svého vzniku. Na své oběžné dráze udržuje vzdálenost mezi 10 700 a 11 600 světelných let od jádra Galaxie.\n\n"}
{"id": "1187769", "url": "https://cs.wikipedia.org/wiki?curid=1187769", "title": "Ladislav Szkladányi", "text": "Ladislav Szkladányi\n\nLadislav Szkladányi [ladislau skladáni] (* 1951) je bývalý slovenský fotbalista, útočník.\n\nV československé lize hrál za AC Nitra. Nastoupil ve 14 ligových utkáních. Dal 2 ligové góly.\n\n"}
{"id": "1187774", "url": "https://cs.wikipedia.org/wiki?curid=1187774", "title": "František Rapan", "text": "František Rapan\n\nFrantišek Rapan (* 1. dubna 1943) je bývalý slovenský fotbalový záložník.\n\nV československé lize nastoupil za AC Nitra v 82 ligových utkáních a dal 1 ligový gól. V nižších soutěžích nastupoval za Slovan Levice.\n\n\n"}
{"id": "1187775", "url": "https://cs.wikipedia.org/wiki?curid=1187775", "title": "Světový pohár v biatlonu 2016/2017", "text": "Světový pohár v biatlonu 2016/2017\n\nSvětový pohár v biatlonu 2016/2017 byl 40. ročníkem světového poháru pořádaný Mezinárodní biatlonovou unií (IBU). Nová sezóna odstartovala 27. listopadu 2016 ve švédském Östersundu a skončila finálovým podnikem světového poháru 19. března 2017 v norském Oslu. Hlavní událostí tohoto ročníku bylo mistrovství světa, konané od 8. do 19. února 2017 v rakouském Hochfilzenu na stadionu Biathlon Stadium Hochfilzen.\n\nVítězství v celkovém pořadí ze sezóny 2015/16 obhajovali Francouz Martin Fourcade, který už popáté za sebou dokázal vítězství obhájit a Češka Gabriela Koukalová, rozená Soukalová. Malé glóby za sprinty, stíhací a hromadné závody obhajovali také Gabriela Soukalová a Martin Fourcade, který rovněž ovládl hodnocení vytrvalostního závodu. Malý glób za vytrvalostní závod v ženské kategorii obhajovala Dorothea Wiererová. Německo obhajovalo glóby za kategorii žen a štafetu žen. Norsko obhajovalo glóby za smíšenou štafetu, mužskou štafetu a kategorii mužů. V lednu 2017 se do koloběhu světového poháru vrátila Běloruska Darja Domračevová, jen několik měsíců po narození potomka.\n\nCelkovými vítězi tohoto ročníku se stali Francouz Martin Fourcade a Němka Laura Dahlmeierová, kteří vybojovali zároveň i malé křišťálové glóby za stíhací závod a vytrvalostní závod. Martin Fourcade vybojoval i malé glóby za sprint a za závod s hromadným startem, v ženách brala tyto glóby vítězka minulého ročníku, Češka Gabriela Koukalová, rozená Soukalová.\n\nOproti minulému ročníku se změnily tři podniky světového poháru. Kanadské Canmore vystřídalo české Nové Město na Moravě, které hostilo světový pohár naposledy v ročníku 2014/15, americké Presque Isle nahradil jihokorejský Pchjongčchang (dějiště ZOH 2018), kam světový pohár zavítal již v sezóně 2007/08 a kde se v roce 2009 konalo Mistrovství světa v biatlonu.\n\nZcela novým pořadatelem mělo být moderní středisko v ruské Ťumeni, které se připravovalo vystřídat tradiční zastávku v Chanty-Mansijsku. Po dopingovém skandálu ruských sportovců se však pořadatelé sami konání tohoto podniku vzdali a podnik byl přidělen finskému Kontiolahti.\n\nKompletní program Světového poháru v biatlonu 2016/2017:\n\nPodle toho, jak se státy umístily v hodnocení národů v ročníku 2015/16, se určil maximální počet žen a mužů, který může země nasadit do sprintu a vytrvalostního závodu:\n\nMuži:\n\nŽeny:\n\n\"Muži:\"\n\"Ženy:\"\n\"Muži:\"\n\"Ženy:\"\n\"Muži:\"\n\"Ženy:\"\n\"Pozn: U celkových vítězství jsou započítána vítězství na mistrovství světa a na olympijských hrách, kromě ZOH v Soči 2014.\"\n\n"}
{"id": "1187779", "url": "https://cs.wikipedia.org/wiki?curid=1187779", "title": "Evžen Čížek", "text": "Evžen Čížek\n\nEvžen Čížek (10. prosince 1904, Polská Ostrava – 26. listopadu 1942, Bristolský záliv) byl československý armádní důstojník a vojenský letec. V době druhé světové války působil jako stíhač u Armée de l'air, kde se stal esem, a později sloužil u československých jednotek Royal Air Force.\n\nPo maturitě na reálce v Ostravě absolvoval roku 1924 Vojenskou akademii v Hranicích a pěchotní aplikační školu v Milovicích a poté jako poručík pěchoty zastával různé nižší velitelské funkce. V roce 1928 se přihlásil k letectvu a do roku 1932 u něj sloužil jako pozorovatel. Po absolvování pilotního výcviku a kursu pro piloty stíhacích letounů ve Vojenském leteckém učilišti v Prostějově nastoupil službu u leteckého pluku č. 1, na letišti Praha-Kbely. V roce 1934 se zde stal velitelem 43. stíhací letky, a po povýšení na štábního kapitána dne 31. března 1937 převzal velení 44. stíhací letky, později přečíslované na 32. stíhací letku. Současně zastával funkci zástupce velitele stíhací peruti III/1. V době mobilizace na podzim 1938 byla jeho letka, vyzbrojená Aviemi B-534, zařazena v sestavě letectva III. armády na východním Slovensku.\n\nPo rozbití republiky a německé okupaci českých zemí uprchl v červnu 1939 z Protektorátu do Polska, odkud byl transportem na lodi \"Chrobry\" v červenci dopraven do Francie, kde se zapojil do vznikajícího československého odboje.\n\nPo přeškolení na francouzské stroje na základně v Chartres byl 2. prosince 1939 v čele tříčlenného československého roje přidělen ke \"groupe de chasse\" III/3, vybavené nejprve stíhačkami Morane-Saulnier MS.406 a později Dewoitine D.520. Během bojů ve Francii dosáhl pěti sestřelů letounů \"Luftwaffe\" z toho tři ve spolupráci, za což byl vyznamenán řádem Čestné legie.\n\nPo skončení bojů ve Francii v červnu 1940 odletěl do severní Afriky, kde organizoval přesun československých letců do Spojeného království. Sám opustil marockou Casablanku až v srpnu, neboť během pobytu zde onemocněl zánětem pohrudnice. Nejprve spolu s dalšími třemi letci na lodi \"Nereida\" přeplul do Lisabonu a na londýnské letiště Hendon dorazil na palubě linkového letadla 17. srpna 1940.\n\nPoté co se zotavil z následků nemoci, byl přijat do \"Royal Air Force\" zprvu v hodnosti Pilot Officer a po přeškolení na stroje Hawker Hurricane u 6. OTU v Sutton Bridge nastoupil 14. října 1940 do aktivní služby u 1. peruti RAF. Ke dni 12. prosince 1940 byl povýšen do hodnosti Squadron Leader a jmenován velitelem 312. (československé) peruti. Ve funkci vystřídal jejího prvního velitele S/Ldr Jána Ambruše.\n\nVzhledem k svému věku a stále se projevujícím následkům jeho afrického onemocnění musel ale již relativně brzy opustit operační službu a 27. května 1941 velení peruti předal štábnímu kapitánovi Klánovi.\n\nPůsobil pak jako referent letectva u přednosty Vojenské kanceláře presidenta republiky divizního generála Hasala-Nižborského. 30. září 1941 pak vystřídal podplukovníka Alexandra Hesse ve funkci československého styčného důstojníka u štábu Velitelství stíhacího letectva, a při té příležitosti byl povýšen na majora a byla mu také propůjčena britská hodnost Wing Commander a později Group Captain.\n\nZahynul 26. listopadu 1942 během letu do waleského Llantwitu na pohřeb frekventanta 53. OTU Sgt. Františka Remeše, jehož se měl zúčastnit coby představitel československého letectva, jako pasažér při nehodě spojovacího letounu Foster Wikner Warferry pilotovaného S/Ldr Jaškem, který se v nepříznivém počasí srazil s lanem přehradního balónu u Penarth Point nedaleko Cardiffu a následně spadl do Bristolského zálivu.\n\nPohřben je na Brookwoodském hřbitově u Londýna. \n\nPosmrtně byl povýšen na podplukovníka letectva (1947) a později na plukovníka (1991).\n\n"}
{"id": "1187780", "url": "https://cs.wikipedia.org/wiki?curid=1187780", "title": "Brand management", "text": "Brand management\n\nBrand management je oblast řízení zaměřující se na téma značky.\nSlovník marketingové komunikace definuje značku jako „jméno, slovo, skupinu slov, symbol, design, či jiný prvek anebo kombinace více prvků, které identifikují produkt konkrétní firmy a odliší ho od konkurence“. O něco přesnější je definice Americké marketingové asociace: „Značka je jméno, název, znak, výtvarný projev nebo kombinace předchozích prvků. Jejím smyslem je odlišení zboží nebo služeb jednoho prodejce nebo skupiny prodejců od zboží nebo služeb konkurenčních prodejců.“ Lepší, i když složitější, vymezení značky přináší Keller: „Značka je produktem, ale takovým produktem, který dodává další dimenze, jež značku odlišují od ostatních produktů vytvořených k uspokojení téže potřeby.“ Působnost značky je pak mnohem širší, jak upozorňuje Olins, vztahuje se jednak na výrobky a služby, ale i na obchody, osobnosti, místa, (neziskové) organizace, sportovní kluby nebo myšlenky. \n\nBrand management je je oblast řízení zaměřující se na téma značky. Podle Kevina L. Kellera se zabývá především těmito třemi otázkami:\nPočátek moderního řízení značky se spojuje s USA po roce 1860, kdy lze tuto dobu označit jako „\"období silného velkoobchodu\"“. Velkoobchodníci tehdy měli rozhodující postavení v hodnotovém řetězci a tak mohli vyžadovat po dodavatelích a výrobcích snižování cen. Reakcí na tento tlak velkoobchodníků bylo rozhodnutí některých výrobců odlišit své výrobky a získat tím konkurenční výhodu. Odlišení bylo za pomoci označení názvu výrobku, symbolem či patentovou ochranou. V této době vznikaly značky jako Coca-Cola, Levi´s, Budweiser a další.\n\nŘízení značky se postupně rozvíjelo v souladu s rostoucími nároky. Do budování značky se různými způsoby zapojovali výrobci, velkoobchody, maloobchody i spotřebitelé. Pro výrobce bylo důležité získat zpětnou vazbu o tom, jak je značka vnímána. Obchodníci tedy začali hrát roli tzv. „spolutvůrce značky.“ Bylo důležité představit značku spotřebiteli jako zcela unikátní a vybudovat věrnost značce.\n\nStandardy samotného brand managementu se ustálily v období 1946 – 1965, kdy byl velký rozmach využívání marketingového výzkumu, jenž vytvořil informační bázi pro tuto disciplínu. V 80. a 90. letech minulého století se před řízením značek objevují nové úkoly. A to z toho důvodu, že se zásadním způsobem mění podmínky, v nichž značka funguje. Mezi nejvážnější změny patří obtížná diferenciace výrobků, růst obchodních značek, růst výdajů na podporu prodeje nebo intenzivní konkurence. Reakcí na tyto změny vzniklo pojetí pro moderní řízení značky. Hlavní úlohou bylo přidat hodnotu produktu, udržovat diferenciační výhodu značky a rozvíjet tzv. „značkové myšlení.\"\n\nPod pojmem strategické řízení značky je možné si představit design a zavedení marketingových programů a aktivit, jejichž účelem je vybudování a řízení hodnoty značky. Samotný proces strategického řízení je vymezen v následujících čtyřech krocích:\nPositioning lze zkráceně interpretovat jako snaha přesvědčit zákazníky o výhodách značky ve srovnání s konkurenty a přitom snížit jejich pozornost od potenciálních nevýhod. Jde o nalezení vhodné pozice značky v očích zákazníka. Do positiongu je obvykle zahrnován popis základních hodnot značky a její mantra. Za základní hodnoty značky jsou považovány její vlastnosti a výhody, kterými je značka charakteristická. Mantru značky lze označit jako výraz o třech až pěti slovech, které vyjadřují základní charakteristiky a rysy značky. Dobrý positioning značky je nápomocen při tvorbě marketingové strategie především z důvodu vysvětlení proč je značka jedinečná a proč by ji měli zákazníci dát přednost před konkurenční.\n\nPro proces budování hodnoty značky jsou důležité tři faktory:\n\nMěření a interpretace výkonnosti značky je důležitá pro porozumění efektivnosti marketingových programů. K tomuto účelu je vhodné zavést systém měření hodnoty značky, což představuje skupinu výzkumných postupů sestavených tak, aby včas podávaly plnohodnotné informace marketérům, kteří pak budou na ně schopni adekvátně reagovat. \n\nDobrý design a zavedení marketingových programů, které vychází z dobře naplánovaného positioningu značky, jsou základem pro silné vedení značky. Řízení hodnoty značky souvisí mimo jiné s aktivitami jako pochopení jak by měla strategie odrážet zájem podniku, jak by se měla přizpůsobovat v čase, v závislosti na geografických podmínkách a segmentech trhu.\n\nPrávní řád umožňuje ochranu označením, díky které se výrobky odlišují jeden od druhého. Obchodní označení výrobku, které je základním prvkem odlišující jeden produkt od druhého, umožňuje zákazníkovi rozlišit kvalitní výrobek od nekvalitního a případně výrobek v budoucnu vyhledat či se ho naopak vyvarovat. Samotní kvalitní výrobci a prodejci tak mají eminentní zájem na tom, aby jejich zboží bylo dostatečně odlišené od konkurenčních výrobků a spotřebitelé jej bezpečně poznali. Zájem poznat konkrétní zboží mají i spotřebitelé, kteří si raději koupí prověřený a kvalitní výrobek místo nahodilého kupování nevyzkoušeného výrobku. Právě tímto odlišením časem dochází k omezení nákupu nekvalitního nebo například příliš drahého zboží.\n\nBudování určitého povědomí o označení výrobku či služby u spotřebitelů je však časově a ekonomicky náročné. Označení lze mezi spotřebiteli budovat i pomocí reklamních kampaní. Při nedostatku finančních prostředků lze pozitivní povědomí o značce budovat dlouhodobou a bezproblémovou přítomností na trhu.\nNa druhé straně, konkurent může mít zájem prodat svůj neznámý či přímo nekvalitní výrobek spotřebiteli s minimálními náklady na propagaci. Jedním ze způsobů, jak toho docílit, je prodávat své výrobky pod označením výrobků známé a úspěšné značky. V dalším případě se konkurent může snažit své označení či výrobek imitovat tak, aby byl co nejvíce podobný značkovému výrobku a mátl tak spotřebitele při nákupu. \nZejména díky chránění veřejného zájmu a také investic podnikatelů umožňují zákony chránit značku, název či např. tvar obalu několika způsoby. \n\nJedním ze způsobů je Ochranná známka. Jedná se o označení, které je zapsáno v rejstříku ochranných známek Úřadu průmyslového vlastnictví či obdobné instituci. Ochrannou známkou může být jakékoli grafické označení, slovo, fráze, tvar výrobku či obal.\n\nDalším způsobem, jak chránit označení svých výrobků je tzv. Průmyslový vzor, který zajišťuje právní ochranu designu výrobku. Jedná se například o vzhled výrobku, zejména jeho linie, obrysy, barvy, tvar, materiál nebo zdobení. \n"}
{"id": "1187781", "url": "https://cs.wikipedia.org/wiki?curid=1187781", "title": "Bálint Bakfark", "text": "Bálint Bakfark\n\nBálint Bakfark, také Valentin Bakfark (asi 1506, Brassó (nyní Brašov) – 15. srpen 1576, Padova) byl maďarský loutnista a hudební skladatel, narozený na území dnešního Rumunska. Byl prvním maďarským hudebníkem, který si vydobyl renomé v celé Evropě.\n\nSvé první roky strávil na dvoře sedmihradského knížete Jánose Zápolya, pozdějšího krále Jana I. Ten mu také udělil za jeho služby šlechtický (grófský) titul. Po Janově smrti v roce 1540 se Bakfark přestěhoval do Francie, kde vstoupil do služeb kardinála Francoise de Tournon, hlavního rádce francouzského krále Františka I. Následně strávil nějaký čas na několika evropských dvorech, zejména polského krále Zikmunda II. Augusta, jako dvorní hudebník.\n\nBakfark byl jedním z nejslavnějších loutnistů své doby. Jeho virtuózní hraní pomohlo založit popularitu instrumentální hudby v Evropě. Byl také významným skladatelem. Jeho první sbírka loutnových skladeb byla publikována v Lyonu v roce 1553 pod názvem \"Intabulatura ... Liber primus\". V roce 1565 vydal druhou sbírku v Krakově pod názvem \"Pannonii harmonicarum musicarum...tomus primus\".\n\nV roce 1576 se stal obětí moru. Když cítil, že se smrt blíží, spálil všechna svá díla, která dosud nebyla zveřejněna.\n"}
{"id": "1187782", "url": "https://cs.wikipedia.org/wiki?curid=1187782", "title": "Automated Desktop Publishing", "text": "Automated Desktop Publishing\n\nAutomated Desktop Publishing (zkratka ADTP) je proces zajišťující automatizaci sázení informací ze zdrojové databáze do tiskového dokumentu za pomoci speciálního softwaru. Název ADTP vznikl přidáním slova Automated (česky automatizovaný) k ustálené zkratce DTP (Desktop Publishing, česky desktopové publikování). V klasickém DTP dochází k ručnímu překopírování informací do grafického souboru grafikem. Moderním trendem v oblasti sazby je snaha o automatizaci kopírování informací ze zdroje do tiskového souboru. \n\nV ADTP musí existovat strukturovaná zdrojová databáze, která je za pomoci speciálního softwaru propojena s grafickým programem (InDesign, QuarkXPress). V softwaru se stanoví pravidla pro přenos informací ze zdroje do grafického souboru a informace se hromadně překopírují dle zvolených pravidel bez zásahu grafika. Tento proces značně zrychluje grafické práce.\n\nPodle toho, jaký druh informací dokáže software automatizovaně přenášet, se setkáváme s různými úrovněmi automatizace. Existují softwary schopné automatizovat pouze přenos textu z xls souborů, ale také komplexní systémy automatizující přenos všech nejčastěji používaných informací (texty, obrázky, nastavení layoutu, rozvržení pozic na straně aj.) Nejčastějším nástrojem umožňujícím úplnou automatizaci sazby jsou PIM systémy. V případě úplné automatizace grafik provede pouze korekturu sazby a přidá další kreativní prvky.\n\nProcesu ADTP se využívá zejména při sázení marketingových periodických tiskovin, jako jsou letáky, katalogy. Zde je časová úspora oproti klasickému DTP nejvýraznější. Může být ale použit pro vytváření novin, magazínů či elektronických newsleterů atd. Jiným způsobem uplatnění ADTP je tvorba osobních knih.\n\n"}
{"id": "1187786", "url": "https://cs.wikipedia.org/wiki?curid=1187786", "title": "Herberk (časopis)", "text": "Herberk (časopis)\n\nHerberk (podtitul \"Útulna poezie\") je český literární časopis. Vychází pouze v internetové verzi, využívá doménu někdejšího časopisu MagazLín. Časopis založil v roce 2012 Jaroslav Kovanda, šéfredaktorem je Tomáš Lotocki. Vychází tři čísla do roka, která jsou přístupná na webových stránkách www.herberk.eu ve formátu Portable Document Format pro tisk nebo stažení na čtečku. Herberk se zaměřuje na současnou českou poezii a prózu (publikovali zde Nikola Muchová, Petr Motýl, Petr Štengl a další autoři), uveřejňuje také překlady (Beno Budar, Yusef Komunyakaa, Andrej Vozněsenskij, moderní íránská ženská poezie), publicistiku (studie o českých překladech Jacka Kerouaca, nekrolog Vladimíra Binara) i archivní kuriozity, jako např. juvenilní poezie filmového režiséra Jiřího Sequense. V časopise se objevují také jako „hosté“ inspirativní autoři z minulosti (Marie von Ebner-Eschenbachová, Adam Asnyk, J. M. Troska), pravidelná rubrika „Básníci Petrova ticha“ se věnuje literatuře na rybářské téma (Ted Hughes, Jiří Mahen a další). Každé číslo ilustrují ukázky z tvorby současných výtvarných umělců (Jiří Šalamoun, Vendula Chalánková).\n"}
{"id": "1187787", "url": "https://cs.wikipedia.org/wiki?curid=1187787", "title": "Ján Ambruš", "text": "Ján Ambruš\n\nJán Ambruš (19. května 1899, Gorna Mitropolja – 21. ledna 1994, Chicago) byl slovenský a československý důstojník a vojenský pilot, v období mezi světovými válkami známý především jako letecký akrobat a sportovní letec a v době druhé světové války jako velitel 312. československé peruti \"Royal Air Force\". Je jediným československým pilotem slovenské národnosti, který se zúčastnil bitvy o Británii.\n\nV době první světové války začal studovat kadetku v Traiskirchenu, ale svá studia dokončil v srpnu 1919 již na Vojenské akademii v Hranicích, a poté byl zařazen k dělostřeleckému pluku č. 201 v Ružomberku. Zde postupně zastával funkce druhého pobočníka velitele pluku a zástupce velitele baterie. V roce 1924 byl přeložen k dělostřeleckému oddílu 262 ve Vranově nad Topľou. Dne 31. března 1925 se přihlásil do kurzu dělostřeleckých letounových pozorovatelů ve Vojenském leteckém učilišti v Chebu, po jehož absolvování byl přidělen k leteckému pluku č. 1 na letišti Praha-Kbely. Po povýšení do hodnosti nadporučíka absolvoval 15. července 1926 kurs pozorovatelů-letců a poté byl přidělen k leteckému pluku 3 v Nitře. Zde zastával funkci taktického pobočníka velitele peruti I/3, a později zástupce velitele 81. letky. Po krátkém působení v Praze na ministerstvu národní obrany a poté znovu u leteckého pluku 1 se přihlásil k pilotnímu výcviku, který prodělal mezi 1. červnem a 15. listopadem 1929, nejprve ve Vojenském leteckém učilišti v Prostějově, a kurs pilotů stíhacích letounů v jeho detašované části v Chebu. Byl povýšen na kapitána a přeložen k leteckému pluku 6 a do 31. března 1930 sloužil jako druhý pobočník jeho velitele. Poté opět krátce působil na ministerstvu národní obrany jako referent oddělení III/1. Od 30. září 1931 do 30. září 1934 pak velel 43. letce, vybavené stíhačkami Avia Ba-33. Během tohoto období byl povýšen do hodnosti štábního kapitána a v dubnu a květnu 1934 absolvoval stáž u letectva Polska.\n\nV té době také začal veřejně vystupovat jako letecký akrobat a v roce 1933 jako vedoucí první akrobatické skupiny československého letectva. Vystupoval nejen v Československu ale zúčastnil se i mistrovství světa v letecké akrobacii ve Vincennes v roce 1934 kde dosáhl 8. místa, a v roce 1936 získal opět 8. místo během soutěže v letecké akrobacii konané v rámci doprovodného programu u příležitosti XI. olympijských her roku 1936 v Berlíně. Úspěchů dosáhl také v oblasti sportovních dálkových letů, počínaje 4. místem během IV. ročníku \"Challenge International de Tourisme\" v roce 1934 na stroji Aero A-200 a stejným umístěním v roce 1937 ve III. ročníku závodu mezi oázami v Egyptě v letounu Zlín Z-XII. V květnu 1938 získal spolu s Vojtěchem Matěnou (šéfpilotem firmy Ringhoffer-Tatra) non-stop přeletem z Prahy-Ruzyně do Chartúmu v délce 4320 km na letounu Tatra T-101 dálkový rekord v kategorii dvoumístných sportovních letadel který zůstal dlouho nepřekonán.\n\nJiž 30. září 1934 byl pro své pilotní kvality jmenován velitelem Pokusné letky VTLÚ, kde se podílel na zkouškách nových prototypů, a 1. července 1935 byl povýšen do hodnosti major letectva. Byl tak tehdy hodnostně nejvyšším československým letcem slovenské národnosti. V letech 1937 až 1938 současně navštěvoval kurs pro velitele vojskových těles a oddílů. Po rozbití Československa byl 16. března 1939 repatriován na Slovensko, kde byl povýšen do hodnosti podplukovníka a jmenován přednostou leteckého oddělení MNO a pověřen velením vznikajících Slovenských vzdušných zbraní. Jelikož se ale dostával do konfliktů s ministry obrany Čatlošem a vnitra Tukou, již k 1. srpnu na vlastní žádost odešel do výslužby.\n\nPo vypuknutí druhé světové války již 3. září 1939 uprchl za pomoci jugoslávského konzula z Bratislavy, a přes Jugoslávii se dostal do Francie, kde se připojil k československému odboji. Nejprve působil u III. (leteckého) odboru Československé vojenské správy v Paříži a od dubna 1940 na základně Armée de l'air v Chartres, kde probíhal výcvik československých stíhačů na francouzských strojích. Po zahájení německého útoku na západní frontě se podílel na vzdušné obraně této základny jako příslušník lokální \"Escadrille légere de défense Chartres\", čímž se stal jediným československým pilotem slovenské národnosti podílejícím se na bitvě o Francii. Pilotoval zde typy Bloch MB.151 a Morane-Saulnier MS.406.\n\nPo skončení bojů ve Francii se spolu s dalšími československými letci přepravil z Bordeaux do Falmouthu v Cornwallu na palubě lodi \"Arry Scheffer\".\nVe Spojeném království se 12. července 1940 stal příslušníkem československé 310. peruti v Duxfordu, ta ale měla zpočátku přebytek letců, a proto byl major Ambruš postaven do čela její zálohy, která se po přecvičení svých příslušníků na britské stíhací letouny Hawker Hurricane u 6. OTU (Operational Training Unit) v Sutton Bridge stala základem 312. peruti, druhého československého útvaru vzniklého v rámci \"Royal Air Force\". Prvním československým velitelem této peruti byl Ján Ambruš, v hodnosti Squadron Leader, jmenován 9. září 1940. Peruť se poté přesunula na základnu Speke, odkud se měla podílet na obraně Liverpoolu. Dne 11. října 1940 se v jeho blízkosti s dalšími piloty podílel na sestřelu německého stroje Dornier Do 17Z-3. Z funkce velitele útvaru však byl odvolán již 12. prosince 1940. Kromě jeho věku, 41 let, který značně převyšoval průměrný věk tehdejších stíhacích pilotů k tomu pravděpodobně vedly i konflikty s jeho podřízenými, a jeho dosavadní pověst poškodily i incidenty z 13. října 1940 kdy skupina letounů pod jeho velením po omylu v identifikaci sestřelila Bristol Blenheim 29. peruti \"Royal Air Force\", jehož osádka zahynula, a další poškodila, a 15. října 1940 ztráta všech tří letounů jím vedeného roje, který zbloudil během hlídkového letu. V čele peruti jej vystřídal štábní kapitán Evžen Čížek. Po povýšení do hodnosti podplukovníka 7. března 1941 byl Ambruš v červnu 1941 vyslán do Kanady jako příslušník Československé vojenské mise, kde se měl podílet na náboru československých občanů, nebo jejich potomků, do ozbrojených sil v exilu, zejména leteckých. Po zrušení mise se v roce 1943 stal československým vojenským a leteckým atašé pro Kanadu, a 7. března 1945 byl povýšen do hodnosti plukovníka.\n\nPo návratu do Československa byl povýšen do hodnosti brigádní generál, a jmenován velitelem letectva 4. vojenské oblasti se stanovištěm velitelství v Bratislavě. Ve volbách v roce 1946 byl také zvolen poslancem Ústavodárného národního shromáždění za Demokratickou stranu. Po únorovém převratu v roce 1948 Ústřední akční výbor Národní fronty již 29. února doporučil jeho propuštění z armády. Ještě než mu bylo formální rozhodnutí o něm doručeno, uprchl 21. března 1948 z Bratislavy opět do exilu. V nepřítomnosti byl 24. listopadu degradován na vojína.\n\nV zahraničí se zdržoval nejprve opět ve Velké Británii, a později přesídlil do Chicaga ve Spojených státech, kde se živil jako konstruktér.\n\nZpočátku se zapojil do protikomunistického odboje jako zakládající příslušník Rady svobodného Československa, kterou ale v září 1953 opustil po seznámení se s detaily přehmatů jichž se dopustili představitelé nekomunistických stran v době únorové krize.\n\nPoté co v roce 1985 odešel do penze, žil chicagském v domově pro seniory Bohemian Home for the Aged. Po listopadu 1989 mu byla v Československu v rámci rehabilitace navrácena hodnost brigádního generála, dne 10. prosince 1991 byl povýšen do hodnosti generálplukovníka, a v roce 1992 byl vyznamenán Řádem Milana Rastislava Štefánika III. třídy. Zemřel 21. ledna 1994 v Chicagu a jeho ostatky byly přeneseny na bratislavský hřbitov \"Slávičie údolie\".\n\nJeho památku připomíná Ambrušova ulica v Bratislavě-Trnávce. Je po něm pojmenováno také Vrtuľníkové krídlo generálplukovníka Jána Ambruša Vzdušných sil SR, sídlící na základně Prešov.\n\n\n\n"}
{"id": "1187791", "url": "https://cs.wikipedia.org/wiki?curid=1187791", "title": "Mistrovství Evropy ve sportovním lezení 2002", "text": "Mistrovství Evropy ve sportovním lezení 2002\n\nMistrovství Evropy ve sportovním lezení 2002 (: \"UIAA European Championship\", : \"Championnats d'Europe d'escalade\", : \"Klettern Europameisterschaft\") se uskutečnilo jako pátý ročník 10.-13. července v Chamonix pod hlavičkou Mezinárodní horolezecké federace (UIAA), bylo to již druhé ME pořádané ve Francii, závodilo se v lezení na obtížnost i rychlost a poprvé také v boulderingu.\n\nBoulderové závody proběhly na čtyřech věžích, na každé z nich byly tři cesty, na každé věži lezli muži a ženy současně. Původně dvoudenní závod díky nepřízni počasí proběhl v jeden den. Kvalifikace pět boulderů během pěti minut, ve finále šest boulderů do šesti minut. Kvalifikační cesty byly super těžké a TOP dal málokdo.\n\nVrcholem závodů bylo deštivé finále v lezení na obtížnost, dvě závodnice dolezly shodně na třetím místě.\n\nŠampionátu se zúčastnilo 5 mužů a 4 ženy z České republiky, reprezentovali Česko ve dvou disciplínách - v obtížnosti, v boulderingu a přivezli první dvě medaile z ME.\n\nTomáš Mrázek se stal prvním českým vicemistrem Evropy v lezení na obtížnost a zároveň pomocí SMS zpráv uskutečnil první přímý přenos ze závodů ME do Čech.\n\nČeské želízko v ohni Jiří Přibyl se na čtvrtém boulderu nedokázal v koutu rozkročit jako ostatní pro zkrácené přitahovače, vyřešil boulder po svém a byl z toho jediný TOP na této cestě.\n\nV ženské kategorii si s kvalifikací poradila Věra Kotasová-Kostruhová. První finálový boulder ji potrápil a podle národního kouče Slávka Vomáčky ji vyburcoval k pěknému výkonu. Následovaly čtyři TOPy vždy na první pokus. Tuto sérii dokázaly překonat jen dvě Francouzky a tak z toho bylo krásné třetí místo.\n\n\n\n"}
{"id": "1187792", "url": "https://cs.wikipedia.org/wiki?curid=1187792", "title": "Mistrovství Československa v cyklokrosu 1977", "text": "Mistrovství Československa v cyklokrosu 1977\n\nMistrovství Československa v cyklokrosu 1977 se konalo v sobotu 15. ledna 1977 v Brně Lesné.\n\nDélka závodu byla 14,7 km a jelo se na hodinu plus jedno kolo.\n"}
{"id": "1187805", "url": "https://cs.wikipedia.org/wiki?curid=1187805", "title": "Giorgi Gogšelidze", "text": "Giorgi Gogšelidze\n\nGiorgi Gogšelidze (* 7. listopadu 1979 Gori) je bývalý gruzínský zápasník–volnostylař, dvojnásobný olympijský medailista, který mezi lety 1998-2004 reprezentoval Rusko.\n\nZápasit začal v rodném Gori v 5 letech v tělocvičně Gurama Marvelašviliho. V roce 1995 ho tehdejší gorský trenér Avtandil Zaalašvili doporučil jako talentovaného volnostylaře svému příteli Micheilu Čubinidzemu do Moskvy. Záhy si ho všimnli i funkcionáři moskevského zápasnického svazu v čele s Alexandrem Suchanovem a nabídli mu ruské občanství, které obdržel v roce 1998. V roce 2001 ho pozval do užšího výběru ruské mužské reprezentace Džambolat Tedejev. Startoval ve váze do 96 kg, ve které v roce 2004 prohrál nominaci na olympijské hry v Athénách s Chadžimuratem Gacalovem.\n\nV roce 2005 se vrátil do Gruzie, ale reprezentovat jí mohl teprve od roku 2006 kvůli nesouhlasu ruské strany. V gruzínské reprezentaci vedené Zazou Turmanidzem nahradil veterána Eldara Kurtanydzeho. V roce 2008 se titulem mistra Evropy v Tampere kvalifikoval na olympijské hry v Pekingu. Do Pekingu přijel výborně připravený, osudným se mu však stala podlitina pod pravým okem z přípravy. V semifinále proti reprezentantu Kazachstánu Tajmurazi Tydžytymu se potom co mu soupeř několikrát sáhnul na bolestivé místo neudržel a udeřil ho. Za tento čin dostal trestný bod a prohrál první set. Ve druhé setu vyrovnal na 1:1. Ve třetím setu nezachytil po minutě poraz s útokem na nohu a nakonec prohrál 1:2 na sety. V souboji o třetí místo porazil na lopatky Kubánce Michela Batistu a získal bronzovou olympijskou medaili. V roce 2016 prošly odebrané vzorky z olympijských her v Pekingu novou analýzou. Vzorek jeho přemožitele Tajmuraze Tydžytyho byl pozitivní na látku dehydrochlormethyltestosterone (turinabol – anabolický steroid) a po jeho diskvalifikaci získal dodatečně stříbrnou olympijskou medaili.\n\nV roce 2011 podstoupil operaci ramene. Na zářiové mistrovství světa v Istabulu se nestihl dobře připravit, kde se bojovalo o první kvóty na olympijské hry v Londýně v roce 2012. Na olympijské hry se kvalifikoval na dubnové evropské olympijské kvalifikace v Sofii. V Londýně prohrál v semifinále s Američanem Jakem Varnerem 1:2 na sety, když rozhodující třetí set prohrál 0:1 na technické body za vytlačení ze žíněnky. V souboji o třetí místo nastoupil proti reprezentantu Uzbekistánu Kurbanu Kurbanovi a zvítězil 2:1 na sety, když v rozhodujícím třetím setu se přítrhem dostal za soupeře a bodový náskok 1:0 udržel do koncem hrací doby. Získal bronzovou olympijskou medaili. Po olympijských hrách doléčoval zraněné pravé koleno a v roce 2013 se rozloučil s reprezentací.\n\n \n"}
{"id": "1187814", "url": "https://cs.wikipedia.org/wiki?curid=1187814", "title": "USS X-1", "text": "USS X-1\n\nUSS X-1 byla miniponorka námořnictva Spojených států amerických z éry studené války. Její konstrukce byla inspirována známou britskou třídou \"X\". X-1 byla jedinou miniponorkou amerického válečného námořnictva. Sloužila především k experimentům. V operační službě byla v letech 1955-1957 a 1960-1973. Po vyřazení byla zachována jako muzejní loď v Submarine Force Library and Museum v Grotonu ve státě Connecticut.\n\nMiniponorku postavila společnost Fairchild Engine and Airplane Company v loděnici Jakobson's Shipyard v Oyster Bay ve státě New York. Kýl byl založen 1. května 1952, ponorka byla spuštěna na vodu 7. září 1955 a dne 2. prosince 1955 byla uvedena do služby.\n\nPůvodně plavidlo poháněl uzavřený systém s peroxidem vodíku, vyvinutý na základě poznatků německého druhoválečného výzkumu (USA získaly jako kořist německou ponorku U-1406 poháněnou tzv. walterovou turbínou). Po explozi byl pohonný systém přebudován na konvenční diesel-elektrický. Až do jejího vyřazení pak ponorku poháněl jeden diesel Hercules Motor Corp. a jeden elektromotor Electric Spaciality Co. Lodní šroub byl jeden. Nejvyšší rychlost na hladině dosahovala 15 uzlů a pod hladinou 12 uzlů.\n\nX-1 sloužila od svého dokončení v prosinci 1955 k testování neobvyklého pohonného systému a ověření možností nasazení miniponorek. Její službu už v květnu 1957 přerušil výbuch pohonného systému. V letech 1957–1960 X-1 byla v rezervě a po reaktivaci byla až do roku 1973 používána k experimentům. Z námořního registru byla vyškrtnuta 16. února 1973. Zachovala se dodnes.\n"}
{"id": "1187815", "url": "https://cs.wikipedia.org/wiki?curid=1187815", "title": "Ortodoxní synagoga (Makó)", "text": "Ortodoxní synagoga (Makó)\n\nOrtodoxní synagoga v Makó je budova postavená roku 1895 v romantickém stylu. Po roce 1868 se místní židovská obec rozdělila na dvě frakce a ortodoxní si postavila vlastní synagogu. Stojí na Vorhand Mózes rabbi tér 3. Jméno architekta není známo. Její půdorys má rozměry 9,30x20 metrů. Stavba probíhala ve dvou etapách; druhá proběhla po roce 1905 kdy se tu usadil větší počet ortodoxních Židů z Haliče a z Ruska. Po roce 1945 v celém městě zbyly jen 4 židovské rodiny a objekt chátral.\n\nJe chráněnou kulturní památkou. Byla rozsáhle rekonstruována v roce 1999 až 2002.\n"}
{"id": "1187816", "url": "https://cs.wikipedia.org/wiki?curid=1187816", "title": "Martiros Sarjan", "text": "Martiros Sarjan\n\nMartiros Sarjan, arménsky \"Մարտիրոս Սարյան\" (28. únor 1880, Novyj Nakičevan u Rostova na Donu – 5. květen 1972, Jerevan) byl arménský malíř ovlivněný symbolismem, impresionismem a fauvismem.\n\nV letech 1897–1903 vystudoval Moskevskou školu malířství, sochařství a architektury. Poté pracoval v ateliéru Konstantina Korovina a Valentina Serova. Byl v té době též členem moskevského uměleckého spolku \"Golubaja roza\" (\"Modrá růže\").\n\nRoku 1921 se vrátil z Ruska do Arménie. V Jerevanu toho roku založil Muzeum etnografie, archeologie a umění (dnes Národní galerie Arménie). V té době začal také hojně ilustrovat knihy, pro arménskou kulturu má důležitý význam zejména jeho série ilustrací ke knize \"Arménské lidové pohádky\" z roku 1933. Také navrhoval divadelní kostýmy.\n\nOd roku 1956 byl akademikem Akademie věd Arménské republiky. V letech 1946–1958 byl poslancem Nejvyššího sovětu Sovětského svazu. Třikrát získal Leninovu cenu i řadu dalších sovětských vyznamenání.\n\nJe autorem krajin a portrétů tematicky zaměřených na Orient (\"Ulice v Cařihradě\", \"Kráčející felahova žena\", \"Hlava Peršanky\"). K těmto malbám ho inspirovala řada cest, roku 1910 navštívil Istanbul, roku 1912 Egypt, v roce 1914 Persii.\n"}
{"id": "1187818", "url": "https://cs.wikipedia.org/wiki?curid=1187818", "title": "Mistrovství Československa v cyklokrosu 1976", "text": "Mistrovství Československa v cyklokrosu 1976\n\nMistrovství Československa v cyklokrosu 1976 se konalo v sobotu 10. ledna 1976 v Mladé Boleslavi v parku Štěpánka.\n\nDélka závodu byla 22,050 km.\n"}
{"id": "1187821", "url": "https://cs.wikipedia.org/wiki?curid=1187821", "title": "Výstup (divadlo)", "text": "Výstup (divadlo)\n\nVýstup čili scéna je v divadelní terminologii úsek hry, v němž jsou na jevišti tytéž osoby. Výstup tedy obvykle začíná a končí příchodem či odchodem nějaké osoby. Z výstupů, které se zpravidla číslují, se skládají takzvané obrazy (se stejnou dekorací) a dále jednání čili akty her klasického i loutkového divadla, kdežto v moderním divadle se výstupy často neoznačují.\n\nSmysl dělení na výstupy byl hlavně v tom, že se daly pružněji plánovat jevištní zkoušky. Podobný význam má dělení na scény ve filmu, takže třeba scény na určitém místě nebo se stejnými herci se filmují najednou a dějová souvislost filmu se vytváří až při stříhání.\n\n"}
{"id": "1187822", "url": "https://cs.wikipedia.org/wiki?curid=1187822", "title": "Villard-de-Lans", "text": "Villard-de-Lans\n\nVillard-de-Lans je francouzská obec v departementu Isère v regionu Auvergne-Rhône-Alpes. V roce 2012 zde žilo 4051 obyvatel. Je centrem kantonu Allevard.\n\n"}
{"id": "1187824", "url": "https://cs.wikipedia.org/wiki?curid=1187824", "title": "Muzeum umění Tartu", "text": "Muzeum umění Tartu\n\nMuzeum umění Tartu (, dříve zkratka TKM, od roku 2015 Tartmus) je státní muzeum umění, nacházející se v estonském městě Tartu. Bylo založeno v roce 1940 na základě soukromé iniciativy členů místní umělecké školy \"Pallas\", která ve městě působila od roku 1918.\n\nVýstavy muzea probíhají od roku 1988 v historické budově, zvané „Padající dům“, na Radničním náměstí č. 18. Koncem roku 2014 čítaly hlavní sbírky muzea 44 650 položek, převážně estonského umění. Ačkoliv většinou muzeum vystavuje estonské umění od 18. století do současnosti, představuje návštěvníkům i současné umění mezinárodní.\n\nV minulosti proběhlo několik výstav moderního umění, nkěteré z nich rozpoutaly širokou společenskou debatu o účelu a hranicích umění. Nejkontroverznějšími výstavami byly \"MÖH? FUI! ÖÄK! OSSA! VAU!\" v roce 2012, prezentující nejskandálnější díla estonského umění od 90. let 20. století, a \"My Poland. On Recalling and Forgetting\" v roce 2015, představující moderní polské umění na téma holokaust.\n\nMuzeum také spravovalo dvě samostatná muzea věnovaná jednotlivým umělcům: muzeum Antona Starkopfa v Tartu (1972–1997) a muzeum Eduarda Kutsara ve městě Elva (1971-2012).\n\nOd roku 2013 vede muzeum Rael Artel, původně nezávislý kurátor a galerista. Poté, co od roku 2015 organizace získala novou „corporate identity, užívá také zkratku Tartmus.\n\n"}
{"id": "1187831", "url": "https://cs.wikipedia.org/wiki?curid=1187831", "title": "Morzine", "text": "Morzine\n\nMorzine je francouzská obec v departementu Horní Savojsko v regionu Auvergne-Rhône-Alpes. V roce 2011 zde žilo 2882 obyvatel. Je centrem arrondissementu Thonon-les-Bains.\n\n"}
{"id": "1187834", "url": "https://cs.wikipedia.org/wiki?curid=1187834", "title": "Karel Degl", "text": "Karel Degl\n\nKarel Degl (19. října 1896 Praha – 19. května 1951 tamtéž) byl český kameraman a režisér.\n\nVystudoval reálku a poté abituriénský kurz obchodní akademie. V lednu 1916 se stal vedoucím výroby a laboratoří v Lucernafilmu, pro který pak točil filmy. V roce 1919 s bratrem Emanuelem založil filmovou výrobnu \"Bratři Deglové\", které později převzdala Lucernafilm. Společnost se zaměřovala na dokumentární i hrané snímky. V roce 1927 začali vydávat filmový týdeník \"Deglův žurnál\". Po rozšíření zvukového filmu výrobna zanikla a Karel Degl se věnoval kameramanské práci. Měl cit pro krajinné záběry. Během okupace natáčel v Rakousku a Německu. Od roku 1946 přednášel na FAMU. Spolupracoval s Josefem Rovenským, Martinem Fričem a Františkem Čápem.\n\n\n"}
{"id": "1187841", "url": "https://cs.wikipedia.org/wiki?curid=1187841", "title": "Šafir (rozcestník)", "text": "Šafir (rozcestník)\n\nŠafir může znamenat:\n\n\n"}
{"id": "1187843", "url": "https://cs.wikipedia.org/wiki?curid=1187843", "title": "Polská demokratická strana (1861-1918)", "text": "Polská demokratická strana (1861-1918)\n\nPolská demokratická strana, zkratka PSD, polsky Polskie Stronnictwo Demokratyczne, též Stronnictwo Polskiej Demokracji, česky též polští demokraté nebo haličští demokraté, polsky demokraci galicyjscy), byla liberální politická strana působící od 2. poloviny 19. století mezi polskou populací tehdejšího Rakouska-Uherska.\n\nStrana navazovala na myšlenky lvovských demokratů z doby revolučního roku 1848 (například Jan Dobrzański či Józef Dzierzkowski). Vznikla v 60. letech 19. století jako volně organizovaná politická skupina. Měla své zástupce na Haličském zemském sněmu i na celostátní Říšské radě, kde její poslanci zasedali v Polském klubu. Mezi její hlavní osobnosti patřili Tadeusz Romanowicz, Stanisław Szczepanowski, Tadeusz Rutowski, Hipolit Śliwiński nebo Juliusz Leo. Prosazovala liberální zásady, podporovala průmyslový rozvoj Haliče. Mezi jejími členy byli četní židé. Odmítala antisemitismus, prosazovala náboženský a národnostní smír v Haliči včetně jistých národnostních práv pro Ukrajince, rozšíření zemské samosprávy, správní a volební reformy a posílení sociálního zabezpečení dělnictva. Roku 1911 se od demokratů oddělila menší strana Stronnictwo Postępowo-Demokratyczne.\n\nTiskovými orgány byly listy \"Nowa Reforma\" a \"Dziennik Polski\". Za první světové války byla Polská demokratická strana členem organizace Naczelny Komitet Narodowy. Po roce 1918 přestala vyvíjet aktivity.\n\n"}
{"id": "1187857", "url": "https://cs.wikipedia.org/wiki?curid=1187857", "title": "Ludvík Baran", "text": "Ludvík Baran\n\nLudvík Baran (23. srpna 1920 Frýdlant nad Ostravicí – 13. března 2011 Praha) byl český etnograf, fotograf, kameraman, režisér a pedagog.\n\nAbsolvoval reálné gymnázium a učitelský ústav v Ostravě (1934–1939) a Akademické gymnázium v Praze (1946). Studoval dějiny umění, etnografii a antropologii na Univerzitě Karlově a obhájil zde rigorózní práci roku 1949. Roku 1951 získal diplom kameramana na katedře kamery FAMU. \n\nV letech 1946–1951 pracoval ve Státním fotoměřickém ústavu v Praze, od roku 1950 jako asistent na FAMU, později odborný asistent, vedoucí kabinetu audiovizuálních prostředků, docent (1966–1977) a profesor (1978–1985). V letech 1968–1978 působil jako profesor na Kunstgewerbschule v Curychu, v roce 1977 ve Finsku. Od roku 1961 pracoval jako kameraman Československé televize. Věnoval se etnografickému filmu a fotografii. Je autorem textů k výstavám fotografů (Miroslav Hák, Jiří Všetečka, Rudolf Němeček, Ladislav Sitenský, Karel Plicka, ad.) a malířů (Antonín Strnadel).\nZa celoživotní dílo obdržel roku 1987 Cenu mezinárodního sdružení fotografů AFIAP, v roce 1983 Zlatou medaili AMU a roku 1987 ocenění Interkamera. Řadu prací napsal se svou manželkou, etnografkou a výtvarnou teoretičkou Jitkou Staňkovou. Spolupracoval s Karlem Plickou.\n\n\n\n\n"}
{"id": "1187860", "url": "https://cs.wikipedia.org/wiki?curid=1187860", "title": "Opačyči", "text": "Opačyči\n\nOpačyči (ukrajinsky Опачичі) byla obec na severní Ukrajině v Kyjevské oblasti v Ivankivském rajóně, nedaleko řeky Pripjať a 11 km od soutoku s Dněprem v těsné blízkosti s obcí Pljutovyšče. Do roku 1986 náležela Černobylskému rajónu. Obec byla opuštěna po Černobylské havárii v roce 1986. Leží nedaleko Černobylu (8 km), 24 km od Černobylské jaderné elektrárny, 27 km od Pripjati.\n"}
{"id": "1187864", "url": "https://cs.wikipedia.org/wiki?curid=1187864", "title": "Mistrovství Československa v cyklokrosu 1975", "text": "Mistrovství Československa v cyklokrosu 1975\n\nMistrovství Československa v cyklokrosu 1975 se konalo v sobotu 11. ledna 1975 v Bojnici.\n\nZávodníci absolhovali celkem deset okruhů a délka závodu byla 23,9 km. \n"}
{"id": "1187871", "url": "https://cs.wikipedia.org/wiki?curid=1187871", "title": "Kanun", "text": "Kanun\n\nKanun je obecné označení tradičních albánských zákoníků, souborů dříve nepsaných právních norem, archaického zvykového práva. V minulosti nad dodržováním těchto pravidel bděly vesnické spolky. Kanuny, zejména Leka Dukagjina, jsou důležité pro albánskou identitu. Byly totiž jedním z posledních přežívajících zdrojů a důkazů svébytnosti v době osmanské vlády. \n\nSlovo kanun je odvozeno z řeckého \"kánon\" (zákon), ovšem může souviset i s albánským slovem \"kanunname\", které se užívalo pro nařízení, jež vydával sultán v období osmanské vlády v Albánii. Nejznámějším a nejrozšířenějším kanunem je \"Kanun Leka Dukagjina\" (albánsky \"Kanuni i Lekë Dukagjinit\"). V Albánii existují i jiné kanuny, např. \"Kanuni i Mirëditës\" nebo \"Kanuni i Skanderbeut\", z nichž každý byl spjat s jiným územím. Ovšem mluví-li se dnes o kanunu, myslí se povětšinou \"Kanun Leka Dukagjina\", neboť tento zákoník byl jako první koncem 19. století sepsán a roku 1933 vydán tiskem. Pochází ze severní Albánie. Její hornatý terén bránil pronikání cizích vlivů, a proto se zde nejvíce udržely staré tradice. Pravidla obsažená v kanunech se v některých oblastech dodržují dodnes (je s nimi spjat i mediálně diskutovaný zákon krevní msty) a existují vedle státního práva. \n\n\"Kanun Leka Dukagjina\" je pojmenován nejspíše po panovníkovi Lekovi III. Dukagjinovi (vládl v letech 1459-1479). Ovšem jiná verze praví, že je název odvozen od místa vzniku, (\"Leka\" = hornatá oblast nad Skadarem, \"Dukagjini\" = severní Albánie). Současná podoba Kanunu Leka Dukagjina byla sesbírána a vydána albánským knězem a folkloristou Shtjefënem Gjeçovem, a to v populárně-naučném katolickém časopisu \"Hyulli i dritës\" (\"Jitřenka\"). Než stačil kanun vydat knižně, byl Gjeçov zavražděn a část jím sebraných materiálů se ztratila. Knižně byl kanun poprvé vydán katolickým literárním kroužkem ze Skadaru, který vedl folklorista Gjergje Fishty.\n\nNejstarší část zákoníku je nejspíše dědictvím po Ilyrech, starověkých obyvatelích Albánie. Systém práv a povinností vykazuje podobnost s prvky zvykového práva severokavkazských národů a se zvykovým právem starých zemědělských společností vůbec.\n\n\"Kanun Leka Dukagjina\" tvoří 12 knih:\n"}
{"id": "1187872", "url": "https://cs.wikipedia.org/wiki?curid=1187872", "title": "Gravelines", "text": "Gravelines\n\nGravelines je francouzská obec v departementu Nord v regionu Hauts-de-France. V roce 2013 zde žilo 11 638 obyvatel.\n\n"}
{"id": "1187875", "url": "https://cs.wikipedia.org/wiki?curid=1187875", "title": "Jan Čuřík", "text": "Jan Čuřík\n\nJan Čuřík (1. listopadu 1924 Praha – 4. prosince 1996 tamtéž) byl český kameraman.\n\nBěhem nacistické okupace pracoval jako laborant v Herafilmu. V letech 1945–1949 působil jako asistent kamery v Krátkém filmu, v letech 1950–1955 pak jako kameraman krátkých a dlouhých filmů v Armádním filmu. Od roku 1955 působil ve Filmovém studiu Barrandov, kde točil hrané filmy s režiséry Zbyňkem Brynychem, Věrou Chytilovou, Františkem Vláčilem, Jaromilem Jirešem, Evaldem Schormem a Karlem Kachyňou.\n\n\n\n"}
{"id": "1187876", "url": "https://cs.wikipedia.org/wiki?curid=1187876", "title": "Stronnictwo Postępowo-Demokratyczne", "text": "Stronnictwo Postępowo-Demokratyczne\n\nStronnictwo Postępowo-Demokratyczne, česky Pokrokově demokratická strana, též polští pokrokoví demokraté, byla menší liberální politická strana působící v letech 1911–1918 mezi polskou populací tehdejšího Rakouska-Uherska.\n\nVznikla roku 1911 odchodem části členstva z Polské demokratické strany (Polskie Stronnictwo Demokratyczne). Ještě v září 1911 se polští pokrokoví demokraté uvádějí coby křídlo Polské demokratické strany. Konali tehdy poradu za účasti Hipolita Śliwińského a rektora Pawlewského. Frakce tehdy protestovala proti tomu, že není svoláván Haličský zemský sněm a vyzvala k volební reformě a k národnostní dohodě mezi Poláky a Rusíny v Haliči.\n\nZa první světové války byla strana členem organizace Naczelny Komitet Narodowy. Mezi její hlavní postavy patřili Hipolit Śliwiński, Władysław Sikorski nebo Bronisław Laskownicki. Tiskovými orgány byl list \"Wiek Nowy\". Po roce 1918 přestala vyvíjet aktivity.\n"}
{"id": "1187882", "url": "https://cs.wikipedia.org/wiki?curid=1187882", "title": "Josef Čepelák", "text": "Josef Čepelák\n\nJosef Čepelák (23. prosince 1905 – ) byl český kameraman. Natočil přes 200 dokumentárních a reportážních filmů pro studio zpravodajských filmů Krátkého filmu, dále pak 4000 reportáží pro filmové týdeníky.\n\n\n"}
{"id": "1187892", "url": "https://cs.wikipedia.org/wiki?curid=1187892", "title": "Jaroslav Blažek (filmař)", "text": "Jaroslav Blažek (filmař)\n\nJaroslav Blažek (3. srpna 1896 Praha – 9. srpna 1976 tamtéž) byl český kameraman.\n\nV roce 1915 sloužil zkoušku způsobilosti a začal pracovat jako promítač v kině. Během první světové války byl přidělen do vojenské filmové laboratoře ve Vídni jako filmový laborant, po válce pracoval na stejné pozici v Pojafilmu, rovněž točil reportážní a dokumentární filmy. Od roku 1919 natáčel i hrané filmy. Jeho dílo je charakteristické novým způsobem osvětlení a výtvarnou krásou jeho fotografií. V roce 1938 zaujal na filmovém festivalu v Benátkách Fričův film \"Hordubalové\" a Jaroslav Blažek tak mohl natočit čtyři filmy pro římskou výrobku Astra-Film. V letech 1942–1945 pracoval zejména v oddělení na výrobu krátkých kulturních filmů v německém Prag-filmu. V 50. letech tvořil krátké populárně vědecké, dokumentární, instrukční a reklamní filmy. V roce 1968 obdržel vyznamenání Za zásluhy o výstavbu.\n\n\n\n"}
{"id": "1187893", "url": "https://cs.wikipedia.org/wiki?curid=1187893", "title": "Kostel Stětí svatého Jana Křtitele (Ořech)", "text": "Kostel Stětí svatého Jana Křtitele (Ořech)\n\nFarní kostel Stětí svatého Jana Křtitele v obci Ořech v okrese Praha-západ je původně gotický kostel z konce 14. století. Areál kostela (s farou, sochou sv. Jana Nepomuckého a ohradními zdmi fary i kostela) je chráněn jako kulturní památka České republiky.\n\nKostel Stětí sv. Jana Křtitele stojí na návsi. Pochází z konce 14. století, původně jako gotická stavba, která byla později v letech 1714-1736 barokně upravena.\n\nVedle vstupní části kostela se nachází malebná barokní fara z první poloviny 18. století. Na faře žil a pracoval jako farář spisovatel Jindřich Šimon Baar, v letech 1895-1897 a později ještě v letech 1909-1919. Spisovatele připomíná pamětní deska umístěná na fasádě fary.\n"}
{"id": "1187895", "url": "https://cs.wikipedia.org/wiki?curid=1187895", "title": "Timašovsk", "text": "Timašovsk\n\nTimašovsk () je město v Krasnodarském kraji v Ruské federace. Při sčítání lidu v roce 2010 měl bezmála čtyřiapadesát tisíc obyvatel.\n\nTimašovsk leží na řece Kirpili v úmoří Azovského moře. Od Krasnodaru, správního střediska celého kraje, je vzdálen přibližně 70 kilometrů na sever.\n"}
{"id": "1187896", "url": "https://cs.wikipedia.org/wiki?curid=1187896", "title": "Luis Regueiro", "text": "Luis Regueiro\n\nLuis Regueiro Pagola (1. července 1908 Irún — 6. prosince 1995 Ciudad de México) byl španělský fotbalista baskické národnosti.\n\nByl odchovancem klubu Real Unión Irún, s nímž vyhrál roku 1927 Copa del Rey. V roce 1931 přestoupil do Realu Madrid, kde získal dva španělské tituly (1932 a 1933). Ve španělské nejvyšší soutěži nastoupil ke 145 utkáním, v nichž vsítil 90 branek. Ve španělské reprezentaci odehrál 25 zápasů a vstřelil 16 branek, zúčastnil se olympiády 1928, kde vstřelil dvě branky v zápase s Mexikem, a mistrovství světa ve fotbale 1934, kde skóroval ve čtvrtfinálovém zápase s domácí Itálií. Po vypuknutí španělské občanské války se stal členem baskické fotbalové reprezentace, která hrála přátelské zápasy ve Francii, Československu a Sovětském svazu. Později odešel do Mexika, kde působil v týmu Club Deportivo Euzkadi, složeném z baskických exulantů, který byl účastníkem mexické nejvyšší soutěže. Později hrál za Asturias FC a Club América, kde byl po ukončení hráčské kariéry také trenérem.\n\nJeho syn Luis Regueiro Urquiola byl také fotbalistou, reprezentoval Mexiko na mistrovství světa ve fotbale 1966.\n\n"}
{"id": "1187901", "url": "https://cs.wikipedia.org/wiki?curid=1187901", "title": "Babor", "text": "Babor\n\nBabor a Baborová je příjmení a může znamenat:\n\n\n"}
{"id": "1187903", "url": "https://cs.wikipedia.org/wiki?curid=1187903", "title": "Litevské muzeum silnic", "text": "Litevské muzeum silnic\n\nLitevské muzeum silnic () je litevské muzeum věnované historii silnic, silniční dopravy a silniční techniky.\n\nMuzeum má ve svých sbírkách asi 6000 exponátů, včetně automobilů, modelů staveb, silničních stavebních strojů, nářadí, oblečení, dopravních značek a dokumentů. Rozkládá se na ploše asi 1060 metrů čtverečních.\n\nIdea vytvořit muzeum silnic vznikla v Liteské SSR na začátku roku 1970. Začalo se sběrem vhodných exponátů - fotografií, map, starých dopravních značek, nářadí a nástrojů. V roce 1976 byla shromážděná sbírka poprvé představena na výstavě ve Vilniusu v expozici věnované stavbě silnic a mostů. Protože chyběly vhodné trvalé výstavní prostory, všechny exponáty byly uskladněny ve skladu v Kaunasu. O dvacet let později, muzeum našlo prostor pro svou stálou expozici, je umístěno v prostorách státní firmy \"Automagistralė\" ve městě Vievis v blízkosti hlavní silnice mezi Vilniusem a Kaunasem. Bylo otevřeno na počest 25. výročí ukončení stavby této silnice, 19. října roku 1995. Zakladatelem muzea, jeho ředitelem a kurátorem, je Juozas Stepankevičius, bývalý dopravní inženýr a ředitel výstavby.\n\n\n"}
{"id": "1187907", "url": "https://cs.wikipedia.org/wiki?curid=1187907", "title": "Pil C", "text": "Pil C\n\nLukáš Kajanovič (* 19. duben 1986, Partizánske, Československo), více známý jako Pil C, je slovenský rapper.\n\nPil C začal rapovat poměrně pozdě a to až ve 28 letech (2014) Pelosi. Jeho úplně první track se nazývá „Lost“. Vydal ho v srpnu 2014. Od té doby spolupracoval s více slovenskými a českými interprety i s producenty jako jsou například DJ Wich, DJ Mike Trafik, Dalyb atd. Jeho první sólové album s názvem Hype, vyšlo na podzim 2016. Pil C se už objevil na jednom albu a to na albu od redakce Refresher.sk s názvem Freshtape. Přispěl tam svým trackem „Pompeje“. Jeho první již zmiňovaný track „Lost“ zremixoval slovenský producent a člen českého seskupení YZO Empire – Konex. Momentálně pracuje na nových tracích a nedávno vydal track My sme tu doma.\n\nV rádiu hral Elán, keď umrel Tupac (2017)\n\n"}
{"id": "1187908", "url": "https://cs.wikipedia.org/wiki?curid=1187908", "title": "Nasty Baby", "text": "Nasty Baby\n\nNasty Baby (tj. \"Hrozné dítě\") je americko-chilský hraný film z roku 2015, který režíroval Sebastián Silva podle vlastního scénáře. Film zachycuje snahu homosexuálního páru o vlastní dítě. Film měl světovou premiéru na filmovém festivalu Sundance.\n\nFreddy a Mo tvoří homosexuální pár a bydlí v New Yorku. Rádi by měli dítě s pomocí své kamarádky Polly. Freddyho množství spermií je příliš nízké, takže žádný pokus s Polly nevyjde. Mo se zdráhá být dárcem, ale nakonec svolí a Polly úspěšně otěhotní. Trojice je obtěžována duševně nemocným tulákem jménem Bishop. Polly a Freddy se k němu nejprve chovají přátelsky, ale protože Bishop je agresivně homofobní a obtěžuje Polly, musí zasáhnout policie. Když Bishop napadne Freddyho a poté na něj zaútočí kuchyňským nožem, Freddy ho v sebeobraně zabije.\n\n"}
{"id": "1187911", "url": "https://cs.wikipedia.org/wiki?curid=1187911", "title": "Lokomotiva 773", "text": "Lokomotiva 773\n\nLokomotiva řady 773 je dieselelektrická lokomotiva (dieselová lokomotiva s elektrickým přenosem výkonu) určená pro těžký posun a dopravu těžších nákladních vlaků. Vznikla rekonstrukcí starších strojů řady 771 firmou ZŤS - KV Dubnica nad Váhom mezi lety 1998 a 2002.\n\nPo svém oddělení od původních ČSD získaly nově vzniklé Železnice Slovenskej republiky (ŽSR) do svého lokomotivního parku také větší počet lokomotiv řad 770 a 771 pro těžký posun. Tyto stroje vynikaly vysokými tažnými a brzdnými silami, čehož bylo na posunu a v nákladní dopravě často využíváno, začala se však postupně projevovat jejich zastaralost a nehospodárnost. Po experimentu s prototypovou lokomotivou řady 772, která se nikdy nerozjela vlastní silou, zadaly ŽSR projekt modernizace těchto řad firmě ZŤS - Koľajové vozidlá z Dubnice nad Váhom. První lokomotiva 773.001 byla dokončena počátkem roku 1998 a po představení zařazena do zkušebního provozu v depu Zvolen. Výsledky byly uspokojivé a ŽSR proto objednaly přestavbu dalších čtyř strojů, které byly dodány v následujícím roce. V letech 2001–2002 pak prošla rekonstrukcí druhá pětice strojů, osazená mírně upraveným motorem CAT 3512 B. \n\nPři rekonstrukci byl z původní lokomotivy využit kompletní rám a pojezd, jde proto stále o šestinápravovou lokomotivu, stojící na dvou třínápravových podvozcích. Zcela nově jsou pak postaveny kapoty a pohonné soustrojí, jehož srdcem je spalovací motor CAT 3512 DI-TA/2 o jmenovitém výkonu 1 300 kW (u druhé pětikusové série byl již použit modernější typ 3512 B), spojený s trakčním alternátorem Siemens 1 FC 2 564-6. Pohon dvojkolí je realizován šesticí elektromotorů (pro každé dvojkolí jeden), uložených v podvozcích. Řízení lokomotivy a pomocných pohonů zajišťoval původně elektronický řídicí systém Woodward s centrálním počítačem; při druhé rekonstrukci na široký rozchod byl nahrazen novým od jiného výrobce. Stanoviště strojvedoucího jsou vybavena klimatizací a bohatým prosklením. Zcela nově byla na lokomotivu doplněna elektrodynamická brzda, disponující maximálním brzdným výkonem 1 350 kW a pracující až do téměř úplného zastavení. Pro ovládání dvojice lokomotiv z jednoho stanoviště jsou lokomotivy vybaveny vícenásobným řízením.\n\nV rámci úprav na rozchod 1 520 mm byly lokomotivy přizpůsobeny provozu na tomto rozchodu, dosazena automatická spřáhla SA-3 a provedeny další drobné úpravy. Zároveň byly přelakovány z původního oranžového nátěru do fialového firemního schématu ZSCS.\n\nOd dodání (domovem všech lokomotiv se stalo depo Zvolen) sloužila celá řada na nákladních vlacích v okolí, především pak na sklonově náročných tratích do Vrútek, Plešivce a Horné Štubně. U těžkých vlaků se často využívalo i vícenásobné řízení a lokomotivy dopravovaly soupravy ve dvojicích. Vzhledem k častým poruchám především v počátcích provozu lokomotivy získaly přezdívku \"„somár“\" (osel). V roce 2005 přešly lokomotivy do majetku oddělené nákladní divize pod názvem ZSCS.\n\nZásadní změnou v provozu řady 773 se stalo rozhodnutí o jejich rekonstrukci a převázání na široký rozchod 1 520 mm, aby mohly být provozovány na východoslovenských překladištích. Na jaře 2009 byly všechny lokomotivy odstaveny a odvezeny do ŽOS Zvolen, kde byla tato rekonstrukce provedena a zároveň změněno označení na řadu 773.8 (inventární čísla 801–810). O rok později vyjely první upravené stroje a byly přiděleny do depa Čierna nad Tisou. Zde opět pracují ve dvojicích a zajišťují posun s velmi těžkými soupravami, především se surovinami přiváženými z Ukrajiny, kde je efektivně využitelná jejich elektrodynamická brzda. Přesto zůstávají v provozu i starší lokomotivy řad 770.8 a 771.8, provozované jak v Čierné nad Tisou, tak na pracovišti Maťovce. \n\n"}
{"id": "1187913", "url": "https://cs.wikipedia.org/wiki?curid=1187913", "title": "Mistrovství Evropy ve sportovním lezení 2004", "text": "Mistrovství Evropy ve sportovním lezení 2004\n\nMistrovství Evropy ve sportovním lezení 2004 (: \"UIAA European Championship\", : \"Championnats d'Europe d'escalade\", : \"Klettern Europameisterschaft\", : \"Campionato europeo di arrampicata\") se uskutečnilo jako šestý ročník 21.-27. června v italském Leccu pod hlavičkou Mezinárodní horolezecké federace (UIAA), bylo to jediné ME pořádané v Itálii.\n\nKromě lezení na obtížnost a rychlost se závodilo již druhým rokem také v boulderingu..\n\nPrvní den se závodilo v lezení na rychlost, poté v boulderingu a nakonec v lezení na obtížnost.\n\nRamón Julián Puigblanque netopoval a spadl ze stejného místa jako Alexandre Chabot, ale vyhrál díky lepšímu umístění v semifinále. Tomáš Mrázek topoval finálovou cestu jako jediný, ale rozhodčí neuznali protest ani jeho vítězství kvůli přešlapu za zónu a to i přes to, že ho nechali po chybě pokračovat v cestě.\n\nŠampionátu se tento rok zúčastnila velmi silná sestava sedmi mužů a čtyř žen z České republiky, tehdejším vedoucím reprezentace byl Slávek Vomáčko.\n\nTři ženy postoupily v lezení na obtížnost do semifinále, Tomáš Mrázek byl v semifinále průběžně druhý a nakonec skončil po neuznané chybě sedmý.\n\nV boulderingu postoupila Helena Lipenská v kvalifikaci z pátého místa do finále, kde skončila jedenáctá.\n\nNaši závodníci na rychlost s doprovodem Jana Kareše se umístili na posledních místech za nepočetnou konkurencí, která však vedla světový ranking v této disciplíně.\n\n\n"}
{"id": "1187916", "url": "https://cs.wikipedia.org/wiki?curid=1187916", "title": "Tax &amp; Investment Advisers", "text": "Tax &amp; Investment Advisers\n\nTax & Investment Advisers, a.s. byla česká společnost, kterou v únoru 1998 založili Miroslav Jansta a Ivan Lhotský.\n\nV polovině ledna 1999 předseda představenstva Ivan Lhotský novinářům časopisu Euro řekl: \"Půjčili jsme sociální demokracii před volbami peníze. Byla to normální půjčka. Nyní ale jsem nervózní, protože již mají splácet, ale úplně se jim to nedaří. Něco splatili a něco ne.\" 1. března 1999 Lhotský čelil pokusu o vraždu, neznámý střelec ho zasáhl do hlavy a do hrudi. Policie zjistila, že mezi dubnem a listopadem 1998 irská společnost Anverse na účet TIA postupně převedla 33 milionů korun. 18 milionů TIA postupně převedla na konto společnosti Cíl, 12 milionů odeslala na účet Nadace Euro a tři miliony reklamní společnosti MPL. Jansta následně vyšetřovatelům řekl, že peníze pro ČSSD byly od firmy Karla Heinze Hauptmanna, spolumajitele developerské skupiny ECM.\n"}
{"id": "1187917", "url": "https://cs.wikipedia.org/wiki?curid=1187917", "title": "Škoda Czechoslovak Open 1992", "text": "Škoda Czechoslovak Open 1992\n\nŠkoda Czechoslovak Open 1992 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 10. až 16. srpnem 1992 v československé metropoli Praze jako šestý ročník turnaje.\n\nTurnaj disponoval rozpočtem 365 000 dolarů a byl součástí kategorie World Series Designated Week. Nejvýše nasazeným hráčem ve dvouhře se stal obhájce a hráč světa Karel Nováček z Československa. Singlový titul opět získal Nováček, který tak vybojoval jubilejní desátou kariérní trofej ve dvouhře z celkového počtu třinácti vítězství. Deblovou soutěž vyhrála československá dvojice Karel Nováček a Branislav Stankovič.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující pár postoupil do hlavní soutěže z kvalifikace:\n\n\n"}
{"id": "1187918", "url": "https://cs.wikipedia.org/wiki?curid=1187918", "title": "Tucson Weekly", "text": "Tucson Weekly\n\nTucson Weekly je alternativní týdeník, který v roce 1984 založili Douglas Biggers a Mark Goehring. Jeho domovským sídlem je arizonský Tucson. Magazín patří do Association of Alternative Newsmedia. Biggers, jeden ze zakladatelů, byl až do roku 2000 editorem a vydavatelem novin. Pozice opustil v roce 2000, kdy noviny prodal společnosti Wick Communications. Později na postu editora působili Dan Huff, Carol Ann Bassett, James Reel, Michael Parnell, Dan Gibson, Jimmy Boegle a Mari Herreras. V týdeníku vycházel například komiks \"Red Meat\".\n\n"}
{"id": "1187921", "url": "https://cs.wikipedia.org/wiki?curid=1187921", "title": "Mauzoleum průmyslníka Josefa Schrolla", "text": "Mauzoleum průmyslníka Josefa Schrolla\n\nMauzoleum průmyslníka Josefa Schrolla je honosná pohřební kaple na jižním úbočí kopce nad osadou Hradec u obce Srdov, která byla postavena podle projektu arch. Ludwiga Zettla v letech 1880–1900. Rodině Schroll patřil liběšický velkostatek v letech 1871–1945.\n\nRodinnou hrobku nechal postavit pro svoji rodinu broumovský velkopodnikatel Josef Edler Schroll, poslední majitel Liběšického panství. Mauzoleum je státem chráněnou památkou.\n\nHrobka byla budována poměrně dlouhou dobu. Stavět se začalo roku 1880, ač první plány stavitel Ludwig von Zettl vyhotovil už v polovině roku 1878 (původní plány se dochovaly, plány finální podoby hrobky ale nalezeny nebyly). Impulzem pro stavbu honosné průmyslnické hrobky mohla být smrt druhé manželky Eleonory (zemř. 1878) zadavatele stavby Josefa Schrolla. Dokončena byla teprve na konci století a schválena komisí okresního úřadu k užívání povolením z 19. června 1900. Stavba nebyla pouze hrobkou, ale i neveřejnou kaplí, proto byla se souhlasem papežské kurie 14. listopadu 1901 levínským farářem vysvěcena a zasvěcena sv. Josefu.\n\nPrvní členové rodiny, kteří byli do té doby uloženi v hrobce na hřbitově v Liběšicích, sem byli slavnostně převezeni 21. listopadu 1901.\n\nStavbu prováděl litoměřický architekt Alois Mytteis, podle návrhu tehdy populárního vídeňského architekta Zettla. Volba architekta i celkové pojetí stavby odpovídaly mimořádným finančním možnostem průmyslníka Schrolla. Na stavbu byly použity cihly a vápno z Litoměřic, pískovec na fasády pocházel od německé Pirny. Výmalbu provedl pražský malíř Eduard Fränzel.\n\nMauzoleum stojí na půdorysu rovnoramenného řeckého kříže, jehož krátká ramena vybíhají ze středového oktagonu. Stavba není přesně orientována podle světových stran, ale podle otevřeného výhledu do krajiny, k němuž je natočena jediným vchodem, honosným portálem, jehož ostění dominují válcové sloupy s atickými patkami a jónskými hlavicemi. V době svého vzniku se nacházela na panství Josefa Schrolla, na jehož větší část byl z tohoto bodu krásný výhled. Vlastní motivace zadavatele stavby k volbě tohoto místa ale není známa. Stavba je pojata v historizujícím (antikizujícím, novorenesančním) duchu, má jedno podzemní a jedno nadzemní patro. Rizality (ramena kříže), jejichž čelní a boční stěny člení pilastry s jónskými hlavicemi sestavené z kamenicky opracovaných dílů, jsou ukončeny nízkými trojúhelníkovými štíty se sedlovými stříškami. Vnitřní oktagon nad kladím přechází v nízký kruhový tambur završený vysokou kupolovitou střechou s kruhovou lucernou s kupolovitou stříškou, na jejímž vrcholku je umístěna oplechovaná hrotnice s kulovou plechovou makovicí s litinovým křížem. \n\nPůvodně měděná krytina střechy byla v minulosti nahrazena eternitem. Doba a motivace výměny střešního materiálu není známa. Interiér kaple i krypty je zaklenut a zachovala se i původní dekorativní výmalba imitující mramor a kvádrové zdivo. Převažující barvy ostatní výmalby (geometrické a vegetabilní motivy) jsou modrá a červená. \n\nKrypta je s přízemím spojena schodištěm, které začíná za oltářem a je odděleno mříží. Rakve se spouštěly pomocí ručního výtahu (kozový naviják) zamřížovaným otvorem v podlaze. Každé rameno kříže mohlo poskytnout prostor až pro 3 kovové sarkofágy. Hrobka je místem posledního odpočinku jen 7 členů Schrollovy rodiny, včetně jejího zakladatele.\n\nVeškeré dochované vybavení hrobky, včetně původního oltáře a rakví, bylo poškozeno vandaly. Hrobka v majetku Lesů ČR dlouhé roky chátrala. V letech 2017 a 2018 došlo k rozsáhlé rekonstrukci financované ze státních dotací a příspěvku Ústeckého kraje, včetně opravy střechy a položení nové kovové střešní krytiny, iniciované Spolkem pro obnovu památek Úštěcka, jejíž vůdčí osobností je Tomáš Hlaváček. \n\nDalší podobně okázalé antikizující průmyslnické hrobky ze stejné doby lze nalézt v Sobotíně (okres Šumperk) nebo v Novém Městě pod Smrkem (okres Liberec).\n"}
{"id": "1187923", "url": "https://cs.wikipedia.org/wiki?curid=1187923", "title": "Enoch L. Johnson", "text": "Enoch L. Johnson\n\nEnoch Lewis \"Nucky\" Johnson (20. ledna 1883 – 9. prosince 1968) byl politik v Atlantic City v New Jersey. Byl také velkým bossem v oblasti organizovaného zločinu a to hlavně za dob prohibice.\nNarodil se v irské rodině 20. ledna 1883 v Galloway Township v New Jersey. Roku 1906 se oženil s Mabel Jeffriesovou. Roku 1905 se stal zástupcem šerifa v Mays Landing v Atlantic City a v roce 1908 byl jmenován do funkce šerifa, ale roku 1911 byl z pozice sesazen soudem.\n\nUž během svých kariérních let na pozici šerifa se začal zajímat o politiku a roku 1909 vstoupil do Republikánské strany. Jeho politická kariéra později nabrala vyšších obrátek a dostal se až na vysokou pozici.\n\nBydlel v hotelu Ritz-Carlton v Atlantic City. Měl svého německého pomocníka Louise Kessela, jeho pravou rukou však byl Jimmy Boyd. Největší rozmach jeho moci nastal během prohibice. Byl významným obchodníkem s whisky a dalšími lihovinami a spolupracoval například i s Alem Capone, Johnny Torriem, Arnoldem Rothsteinem nebo Lucky Lucianem. Dále provozoval i hazardní herny a řídil obchod s prostitucí. Jeho příjmy se odhadují na 500 000 amerických dolarů ročně, což odpovídá jmění přibližně 6,25 miliónu dolarů v roce 2016.\n\nRoku 1941 byl odsouzen na deset let ve federální věznici za daňové úniky, nicméně z vězení se dostal po čtyřech letech a též nemusel platit ani pokutu 20 000 amerických dolarů. Zemřel 9. prosince 1968 v Northfieldu v New Jersey.\n\nO jeho moci v politice a jeho zločineckém impériu byl natočen seriál \"Impérium - Mafie v Atlantic City\" (v originále \"Boardwalk Empire)\", který získal několik ocenění. Mezi skutečným Johnsonem a fiktivním Thompsonem: není například známo, že by Jonson někdy někoho zabil nebo ho nechal zabít jinými lidmi.\n"}
{"id": "1187925", "url": "https://cs.wikipedia.org/wiki?curid=1187925", "title": "Vnitrozemská delta Nigeru", "text": "Vnitrozemská delta Nigeru\n\nVnitrozemská delta Nigeru nebo také Macina je oblast v republice Mali mezi městy Djenné a Timbuktu, která má rozlohu okolo 64 000 km² a žije v ní přes půl milionu lidí. Veletok Niger zde přijímá zprava přítok Bani a rozlévá se v ploché krajině do šíře, vytváří tak množství mokřadů, ramen a jezírek. Bohatě zavodněná krajina kontrastuje s okolním vyprahlým Sahelem. \n\nV období dešťů od července do září hladina řeky stoupne až o sedm metrů a zaplaví rozsáhlá území. Ještě před tisícem let se zde rozkládalo velké jezero, z něhož zůstalo jen několik pozůstatků, největším je jezero Débo, které má v období dešťů rozlohu 160 km². V 19. století zde Fulbové, které vedl Seku Amadu, vytvořili velkou muslimskou říši Massina. V roce 2004 byla delta zapsána mezi lokality chráněné na základě Ramsarské úmluvy.\n\nVegetaci tvoří traviny jako ježatka, vosie a troskut prstnatý, typickými stromy jsou akácie arabská, akácie bělavá, lontar etiopský a \"Boscia senegalensis\". Oblast oplývá množstvím vodního ptactva, např. ibis posvátný, jeřáb paví, husice nilská, čírka modrá nebo jespák bojovný. V labyrintu vodních kanálů nachází ideální podmínky kapustňák senegalský, z ryb se zde vyskytují peřovci a cichlidy, z plazů želva ostruhatá, krokodýl nilský a krajta písmenková. Množství hrochů dalo název celé zemi: „mali“ znamená v bambarštině hroch. Delta je využívána k pastevectví, rybolovu a pěstování rýže, prosa, sezamu a pšenice. Je známá jako „sýpka západní Afriky“ a vytváří desetinu malijského HDP. Záplavy znemožňují budování infrastruktury, hlavním dopravním prostředkem jsou proto lodě.\n\n"}
{"id": "1187926", "url": "https://cs.wikipedia.org/wiki?curid=1187926", "title": "Mistrovství Československa v cyklokrosu 1973", "text": "Mistrovství Československa v cyklokrosu 1973\n\nMistrovství Československa v cyklokrosu 1973 se konalo v neděli 11. února 1973 v Mladé Boleslavi v parku Štěpánka.\n\nZávodníci absolvovali celkem sedm okruhů, který měřil 3 100 m. Délka závodu byla 22,5 km a startovalo 43 závodníků.\n"}
{"id": "1187927", "url": "https://cs.wikipedia.org/wiki?curid=1187927", "title": "Mistrovství Československa v cyklokrosu 1974", "text": "Mistrovství Československa v cyklokrosu 1974\n\nMistrovství Československa v cyklokrosu 1974 se konalo v sobotu 9. února 1974 v Brně Lesné.\n\nDélka závodu byla 23,9 km.\n"}
{"id": "1187935", "url": "https://cs.wikipedia.org/wiki?curid=1187935", "title": "Dubovec (Polsko)", "text": "Dubovec (Polsko)\n\nDubovec ( Dębowiec, \"Baumgarten\", nářečně \"Dymbowjec\") je vesnice v jižním Polsku ve Slezském vojvodství v okrese Těšín. Leží na území Těšínského Slezska na řece Knajce (přítok Visly) asi 6 km severozápadně od Skočova. Je sídlem gminy Dubovec. Roku 2008 obec čítala 1 786 obyvatel a měla rozlohu 13,17 km².\n\nDějiny vesnice sahají do 13. století, první zmínka o ní pochází z vydané mezi lety 1295 až 1305 listiny biskupství vratislavského. Patrně ve 14. století vznikla vedle původní slovanské osady německá ves \"Baumgarten\", která s ní časem srostla a \"Baumgarten\" se ujalo jako německý název pro celý Dubovec.\n\nOd 16. století začaly podél řeky Knajky vyrůstat rybníky, které výrazně poznamenaly okolní krajinu. Rybářství má zásadní význam pro místní hospodářství i v moderní době, nachází se zde mj. zpracovna ryb. Obec je řazena k tzv. Žabímu kraji, rybníkářské oblasti severovýchodního Těšínska.\n\nPodle rakouského sčítání lidu obývaly Dubovec v roce 1910 984 osoby: 56,9 % katolíků a 42,4 evangelíků. 98,4 % uvedlo obcovací řeč polskou, do níž se započítávalo i těšínské nářečí. Značné podpoře se tenkrát v okolí Skočova těšilo šlonzakovské hnutí propagující slezskou národnost a po pádu Rakouska-Uherska buď nezávislý slezský stát, nebo připojení k Československu. Přesto byla roku 1920 obec rozhodnutím Konference velvyslanců spolu s celým východním Těšínskem připojena k Polsku.\n\nNa začátku 20. století byla v Dubovci objevena ložiska zemního plynu. S jeho průmyslovou těžbou se započalo v roce 1946. Zpočátku byl dubovecký plyn dodáván do Polského Těšína a také napájel pouliční osvětlení v Krakově, v současnosti je využíván na území gminy a ve Skočově. Od roku 1963 se v Dubovci těží také třetihorní jodobromová solanka. Jedná se o tzv. Záblatskou solanku (podle Záblatí u Strumeně), která se vyznačuje nejvyšší na světě koncentrací jódu – 140 mg/l. V roce 2014 byla v centru obce postavena solanková gradovna.\n\n16. února 1941 byla nad Dubovcem shozena skupina polských výsadkářů, tzv. Cichociemných. Jednalo se o první výsadek na okupovaném polském území a přitom o omyl. Parašutisté měli přistát u středopolské Włoszczowé, došlo však k navigátorově chybě. Tuto událost připomíná památník.\n\nK památkám obce patří katolický (1854) a evangelický (1912) kostel, špýchar z 18. století a habsburský zámeček (1866).\n\n\n"}
{"id": "1187936", "url": "https://cs.wikipedia.org/wiki?curid=1187936", "title": "Dubovec", "text": "Dubovec\n\nDubovec může být:\n\n"}
{"id": "1187937", "url": "https://cs.wikipedia.org/wiki?curid=1187937", "title": "Aero-Plan", "text": "Aero-Plan\n\nAero-Plan je debutové studiové album polské zpěvačky Eweliny Lisowské, vydané 7. května 2013 přes hudební vydavatelství HQT Music Group v distribuci Universal Music Polska. Na desce se nacházejí singly „Nieodporny rozum”, „W stronę słońca” a „Jutra nie będzie”. Album se umístilo na 10. místě v žebříčku OLiS a obdrželo zlatou desku za prodej celkem 15 tisíc kopií.\n"}
{"id": "1187941", "url": "https://cs.wikipedia.org/wiki?curid=1187941", "title": "Donín (vojenský újezd Hradiště)", "text": "Donín (vojenský újezd Hradiště)\n\nDonín () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 5,2 kilometru jihozápadně od Kadaně v nadmořské výšce okolo 440 metrů. V místech, kde vesnice stála, protéká Donínský potok.\n\nNázev vesnice je pravděpodobně odvozen z osobního jména \"Zdoňa\" (staročesky \"Zdoňě\"). V historických pramenech se objevuje ve tvarech: donjn (1460), in donine (1488), donic (1593), Dona (1653), Thonau nebo DOna (1787), Tohnau (1846) nebo Dohnau (1854).\n\nPrvní písemná zmínka o vesnici je z roku 1460. Oficiálně zanikla v letech 1953–1954 v důsledku zřízení vojenského újezdu, ale je možné, že v ní v uvedené době již nikdo nežil.\n\nPři sčítání lidu v roce 1921 zde žilo 48 obyvatel (z toho 23 mužů) německé národnosti a římskokatolického vyznání. Podle sčítání lidu z roku 1930 měla vesnice také 48 obyvatel se stejnou národnostní a náboženskou strukturou.\n\n\n"}
{"id": "1187943", "url": "https://cs.wikipedia.org/wiki?curid=1187943", "title": "Doupovské Mezilesí", "text": "Doupovské Mezilesí\n\nDoupovské Mezilesí () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi sedm kilometrů severovýchodně od Bochova v nadmořské výšce okolo 850 metrů.\n\nNěmecký název vesnice je odvozen z českého příjmení \"Olič.\" V historických pramenech se objevuje zejména v německém tvaru Olitzhaus (1720), Ohlitzhaus (1747), Olitzhaus (1785 a 1847).\n\nPrvní písemná zmínka o vesnici je z roku 1720. Zanikla vysídlením v roce 1953 v důsledku zřízení vojenského újezdu.\n\n"}
{"id": "1187944", "url": "https://cs.wikipedia.org/wiki?curid=1187944", "title": "Trouser Press", "text": "Trouser Press\n\nTrouser Press byl časopis věnující se rockové hudbě. Vznikl roku 1974 v New Yorku jako mimeografový fanzin. Zakladatelem byli editor a vydavatel Ira Robbins a dále Dave Schulps a Karen Rose. Původně se magazín zaměřoval na britské kapely a hudebníky. První čísla obsahovala rozhovory s hudebníky, jako byli Brian Eno a Robert Fripp, stejně jako velké množství recenzí alb. Původní název magazínu zněl \"Trans-Oceanic Trouser Press\", švšak po čtrnácti číslech byl zkrácen na \"Trouser Press\". Do dubna 1984, kdy časopis zanikl, vyšlo celkem 96 čísel.\n\n"}
{"id": "1187946", "url": "https://cs.wikipedia.org/wiki?curid=1187946", "title": "Harun Doğan", "text": "Harun Doğan\n\nHarun Doğan, (* 1976 v Kahramanmaraşi, Turecko) je bývalý kontroverzní turecký zápasník volnostylař. Začínal s tradičním tureckým olejovým zápasem \"yağlı güreş\" v Afşinu. Volnému stylu se začal věnovat od 10 let. Připravoval se v Gebze pod vedením Mohameda Oruce. Členem seniorské turecké reprezentace byl od roku 1995. V roce 1996 si zajistil účast na olympijských hrách v Atlantě. V prvním kole však prohrál s Korejcem I Jong-samem, ale opravami úspěšně postupoval turnajem až do boje o třetí místo, ve kterém narazil na svého přemožitele z prvního kola a opět prohrál. Obsadil 4. místo. V roce 2000 se kvalifikoval na olympijské hry v Sydney jako úřadující mistr světa. Nepostoupil ze skupiny, navíc doma v Turecku vzbudil poprask, když do jednoho ze zápasů nastoupil v tréninkovém dresu. V roce 2002 se dopustil závažnějšího prohřešku, když po vítězství na mistrovství světa Teheránu byl pozitivně testován na efedrin. V průbehu roku 2003 se mu však podařilo prokázat neúmyslné užití a dvouletý trest mu byl zkrácen. V roce 2004 se po zákazu na žíněnku vrátil a kvalifikoval se na své třetí olympijské hry v Athénách, ale po třech porážkách nepostoupil ze skupiny. V roce 2005 následoval druhý pozitivní nález a trvalý zákaz startu na soutěžích pořádaných Mezinárodní zápasnickou federací.\n\n"}
{"id": "1187947", "url": "https://cs.wikipedia.org/wiki?curid=1187947", "title": "The Sydney Morning Herald", "text": "The Sydney Morning Herald\n\nThe Sydney Morning Herald (SMH) jsou denní kompaktní noviny publikované společností Fairfax Media v Sydney. Noviny byly založeny v roce 1831 jako \"Sydney Herald\" a jsou tedy nejstarším nepřetržitě vydávaným periodikem v Austrálii. Zakladateli byli Ward Stephens, Frederick Stokes a William McGarvie, členové redakce novin \"Sydney Gazette\". Původně byly vydávány týdně, počínaje rokem 1840 každý den. V současnosti (2016) jsou zveřejňovány šest dní v týdnu.\n\n"}
{"id": "1187950", "url": "https://cs.wikipedia.org/wiki?curid=1187950", "title": "Heřmanov (vojenský újezd Hradiště)", "text": "Heřmanov (vojenský újezd Hradiště)\n\nHeřmanov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi šest kilometrů východně od Velichova v nadmořské výšce okolo 660 metrů.\n\nNázev vesnice je odvozen z osobního jména Heřman ve významu Heřmanova ves. V historických pramenech se objevuje ve tvarech: hermstorfu (1544), Herrens Dorff (1654), Hermersdorf (1785), Hermannsdorf (1847) a Hermersdorf (1854).\n\nPrvní písemná zmínka o vesnici je z roku 1544. Zanikla vysídlením v roce 1953 v důsledku zřízení vojenského újezdu.\n\n"}
{"id": "1187951", "url": "https://cs.wikipedia.org/wiki?curid=1187951", "title": "Hluboká (vojenský újezd Hradiště)", "text": "Hluboká (vojenský újezd Hradiště)\n\nHluboká () je zaniklá vesnice ve vojenském újezdu Hradiště v okrese Karlovy Vary. Ležela na pravém břehu Liboce v Doupovských horách asi 3,5 kilometrů západně od Kadaňského Rohozce.\n\nVesnice dostala své jméno podle Hlubokého potoka. V historických pramenech se objevuje ve tvarech: Hluboki (1196), Hluboke (1544), w hluboke ves (1546) a Tiefenbach (1623, 1785 a 1847).\n\nPrvní písemná zmínka o vesnici je z roku 1196. Zanikla vysídlením v roce 1953 v důsledku zřízení vojenského újezdu.\n\n"}
{"id": "1187953", "url": "https://cs.wikipedia.org/wiki?curid=1187953", "title": "Kormidelní tyč", "text": "Kormidelní tyč\n\nKormidelní tyč je zařízení, které bylo užíváno k ovládání kormidla na větších plachetních lodích stavěných Evropě v dobách 16. a 17. století. Její vznik a použití spadá mezi období, kdy byly lodě kormidlovány přímo kormidelní pákou, a vynálezem a rozšířením kormidelního kola.\n\nDo 16. století byla většina plachetnic dostatečně malých rozměrů na to, aby je mohl kormidlovat jednotlivec pomocí kormidelní páky přímo napojené na kormidlo. Se zvětšováním rozměrů lodí a nárůstem počtu jejich palub však začala vyvstávat potřeba kormidelního zařízení, kterým by mohla být z horní paluby ovládána kormidelní páka, umístěná často více než jednu palubu pod horní palubou.\n\nŘešením se stala dlouhá tyč, pomocí kloubové objímky spojená s přední částí kormidelní páky, procházející nitrem lodi vzhůru k palubě, k níž byla čepem pohyblivě připojena v takzvané kolébce tak, že mohla být vychylována do stran. Stanoviště kormidelníka stále ještě často nebylo na horní palubě, ale měl možnost výhledu na ni a na oplachtění štěrbinou či průzorem v palubě nad ním.\n\nPohyb tyče na jednu stranu pak byl v opačném směru přenášen na kormidelní páku (která byla podepřena velmi silným trámem, pobitým kovem a pokrytým vrstvou tuku a mýdla, aby bylo minimalizováno tření), a tím vychyloval kormidlo. Mohlo být dosaženo výchylky až 20°, ačkoliv pravděpodobnější se jeví spíše výchylky mezi 5° až 10°.\nToto uspořádání znamenalo, že kormidelník měl velmi malý rozsah kontroly nad pohybem kormidelní páky (nikoliv více než 15° na obě strany) a kormidlovat pak musel buď s velmi omezeným výhledem na plachty, anebo někdy zcela v závislosti na pokynech důstojníka velícího plavbě.\n\nPři ovládání lodi pak bylo nutno klást důraz na manévrování za pomoci plachet, což bylo nepřesné a záviselo na rozmarech větru. Pokud byl nutný ostřejší obrat kormidla, nebo za bouřlivějšího počasí, muselo být kormidlo ovládáno za pomoci lan spojených soustavou kladek.\n\n"}
{"id": "1187956", "url": "https://cs.wikipedia.org/wiki?curid=1187956", "title": "Justinas Marcinkevičius", "text": "Justinas Marcinkevičius\n\nJustinas Marcinkevičius (10. března 1930 Važatkiemis, okres Prienai – 16. února 2011 Vilnius) byl litevský básník, spisovatel a dramatik.\n\nJustinas Marcinkevičius navštěvoval základní školu v obci Alksniakiemis u Prienai a po absolvování gymnázia \"Žiburio\" v Prienai (1942-1949) studoval v letech 1949 až 1954 na Fakultě historie a filologie na univerzitě ve Vilniusu obory litevština a literatura.\n\nV letech 1953 až 1957 pracoval v redakci dětského časopisu „Genys“, od roku 1955 byl členem Svazu litevských spisovatelů () a od roku 1957 také členem Komunistické strany Sovětského svazu. V letech 1957 až 1959 byl odpovědným tajemníkem časopisu „Pergalė“. Od roku 1965 byl i profesionálním spisovatelem. Patřil k členům Iniciativní skupiny hnutí Sąjūdis a od roku 1990 členem Litevské akademie věd (\"Lietuvos mokslų akademija\").\n\nJeho manželkou byla Genovaitė Marcinkevičienė († 2014). \n\n7. prosince 2010, poté, co upadl na schodech v domě, kde žil, utrpěl poranění hlavy a zlomeninu krčního obratle. Byl převezen do vilniuské univerzitní nemocnice, kde 16. února 2011 zemřel.\nK uctění jeho památky byl v Litvě od 7:00 v pátek 18. února do 22:00 v sobotu 19. února vyhlášen smutek. Smuteční ceremoniál se konal ve velkém sále Akademie věd ve Vilniusu 18. února. 19. února byl Justinas Marcinkevičius pohřben na Antakalniském hřbitově.\n\n\n\nJustinas Marcinkevičius také přeložil do litevštiny díla Adama Mickiewicze, A. S. Puškina, S. A. Jesenina, M. J. Lermontova a také finský epos Kalevala.\n"}
{"id": "1187959", "url": "https://cs.wikipedia.org/wiki?curid=1187959", "title": "Purkrabí Pražského hradu", "text": "Purkrabí Pražského hradu\n\nPurkrabí Pražského hradu (německy \"Burggraf der Prager Burg\", latinsky \"castri Pragensis burgravius\", někdy také označovaný jako \"menší purkrabí\") byl správcem Pražského hradu. Díky významu Pražského hradu jako prvního hradu mezi českými hrady, sídla českého panovníka, se z něho ve 14. století postupně vyvinul nejvyšší zemský stavovský úřad zvaný nejvyšší purkrabí Českého království (německy \"Oberstburggraf des Königreichs Böhmen\", latinsky \"supremus Regni Bohemiae burgravius\"). Nejvyšší purkrabí se jako předseda zemského sněmu a zemského soudu věnoval celozemským záležitostem, vlastní správou Pražského hradu se pak zaobíral nový purkrabí Pražského hradu. Dále se staral o purkrabský úřední majetek, ke kterému patřilo město Hradčany a několik okolních vesnic, a vyřizoval správní a soudní agendu. Řadil se mezi menší zemské úředníky (\"beneficiarii minores\") a většinou pocházel z rytířského stavu. Pracoval v budově nejvyššího purkrabství ve východní části Hradu. \n\n\n\n\n\n"}
{"id": "1187960", "url": "https://cs.wikipedia.org/wiki?curid=1187960", "title": "Luisa Pruská (1770–1836)", "text": "Luisa Pruská (1770–1836)\n\nLuisa Pruská (\"Bedřiška Dorota Luisa Filipína Pruská\", 24. května 1770, Berlín – 7. prosince 1836, Berlín) byla členka rodu Hohenzollernů, neteř Fridricha II. Velikého. Narodila se jako druhá dcera a třetí dítě prince Augusta Ferdinanda Pruského a jeho manželky Alžběty Luisy Braniborsko-Schwedtské. Provdala se za polského šlechtice Antona Radziwiłła.\n\nLuisa a její manžel byli známí jako příznivci hudby a v Berlíně se jednalo o vážené osobnosti na vysokých pozicích. Známá je především jejich dcera Alžběta, do které byl velice zamilovaný budoucí pruský císař Vilém I. a jejichž sňatek nebyl možný kvůli nerovnému postavení.\n\nPrincezna Luisa se narodila 24. května 1770 v Ordenspalais v Berlíně do rodiny pruského prince Augusta Ferdinanda a Alžběty Luisy. I přesto se však spekuluje spíše o tom, že jejím biologickým otcem byl ve skutečnosti hrabě a milenec její matky Friedrich Wilhelm Carl von Schmettau. Luise se ale věnoval právě její oficiální otec August Ferdinand, naopak matka Alžběta Luisa o ni jevila pramalý zájem. Luisa měla šest sourozenců a narodila se jako třetí dítě a druhá dcera. Společně se sourozenci žili v Friedrichsfelde v Berlíně.\n\nKdyž byla starší, byla jí přiřazena vychovatelka, luteránka von Bielfeldová. Von Bielfeldová sama měla o tři roky starší dceru Lisette, která dělala Luise společnici. I přesto, že měla Luisa vlastní vychovatelku, nikdy nebyla příliš vzdělaná a její vzdělání bylo jen povrchní. Nakonec získala i novou vychovatelku von Kellerovou, ke které si vytvořila silný vztah. Ani von Kellerová ale v dívce příliš nerozvíjela vzdělání.\n\nJako neteř Fridricha Velikého se jí nabízelo mnoho nápadníků. Jedním z nich byl i Maxmilián I. Josef Bavorský, dědic Karla Teodora Falckého. V roce 1785 byl vyslán sluha, který měl Maxmiliánovi představit Luisu, avšak samotnému Maxmiliánovi se dívka zdála příliš mladá na to, aby se ještě ten rok vdávala. Maxmilián si nakonec vzal lankraběnku Augustu Vilemínu Marii Hesensko-Darmstadtskou.\n\nDalším možným kandidátem byl princ Fridrich Hannoverský, hrabě z Yorku a Albany, syn Jiřího III.. Ten v roce 1786 přicestoval do Berlína a účastnil se vojenských manévrů. Nicméně místo o Luisu se zajímal spíše o její sestřenici Vilemínu, kterou si nakonec ale nevzal. Místo Vilemíny si tedy Fridrich vzal jinou dívku z rodu Hohenzollerů; Bedřišku Šarlotu.\n\nV dubnu 1795 přicestovali do Berlína Michal Hieronim Radziwiłł a s dcerou Kristýnou a synem Antonem. Radziwiłłové byli bohatý polský katolický rod, jeden z nejstarších a nejznámějších. Byli to velcí oblíbenci Luisiny matky a často byli do jejího domu zváni. Po čase se do sebe Anton a Luisa zamilovali a zatímco mnoho členů obou rodů bylo pro sňatek, Luisina matka Alžběta Luisa tento sňatek rázně zamítla. Nakonec se ale dohodli a sňatek Antona a Luisy byl sjednán, ale pouze v případě, že budou žít v blízkosti Luisiných rodičů, nejlépe v Berlíně. Souhlas ke sňatku dal nakonec i Fridrich Vilém II. Pruský a dle všeho byl potěšený, že se plánovali usadit v Berlíně. Pak se ale Fridrich Vilém několik dní zdržel korespondence a nakonec obrátil se slovy, že princ Anton není dostatečně suverénní partie. Rodina Luisy byla zaskočena jeho změnou názorů, ale přesto se svatba konala. Dne 17. března 1796 si Luisa vzala Antona. Přestože Radziwiłłové byli bohatý rod, bylo manželství považováno za nerovné.\n\nPár měl sedm dětí:\n\nRostoucí rodina se usadila v paláci Radziwill v Berlíně. Luisa byla ve svém manželství velmi šťastná a pověstné byly i večírky a oslavy, které s manželem pořádali. Luisa, stejně jako mnoho jiných vznešených dam tehdejší doby, navštěvovala nemocnice a ošetřovala raněné vojáky během napoleonských válek. V roce 1815 byl Luisin manžel Anton jmenován hrabě-guvernérem poznaňského velkovévodství, kam se přestěhoval i se svojí rodinou. Krátce před vypuknutím listopadového povstání byl Anton zbaven všech pravomocí a velkovévodství bylo zrušeno. Tak se celá rodina opět vrátila do Berlína, kde Anton 7. dubna 1833 zemřel. Byl pohřben v katedrále v Poznani. Luisa to těžce nesla a s rodinou už se nikdy do Poznaně nevrátila. Zemřela tři roky po Antnovi; 7. prosince 1836 v Berlíně.\n"}
{"id": "1187965", "url": "https://cs.wikipedia.org/wiki?curid=1187965", "title": "Stephen Neal", "text": "Stephen Neal\n\nStephen \"Steve\" Matthew Neal, (* 9. října 1976 v San Diegu, Spojené státy americké) je bývalý americký zápasník – volnostylař a v letech 2002 až 2010 profesionální hráč amerického fotbalu.\n\nV zápasení ve volném stylu se začal angažovat jako student střední školy v rodném San Diegu. Vedle zápasení se věnoval i dalším sportovním aktivitám včetně amerického fotbalu. V americké volnostylařské reprezentaci se začal objevovat jako student Kalifornské státní univerity v Bakersfieldu. Připravoval se pod vedením Darylla Popeho. \n\nV roce 1999 získal titul mistra světa v supertěžké váze a zároveň vybojoval kvalifici pro olympijské hry v Sydney v roce 2000. Nominaci však musel potvrdit na americké olympijské kvalifikaci. Ve finále americké olympijské kvalifikace prohrál s Kerry McCoyem a na olympijských hrách tak nikdy nestartoval. V roce 2001 se rozhodl amatérského zápasení zanechat potom co podepsal smlouvu s profesionálním týmem amerického fotbalu New England Patriots.\n\nV prvním týmu New England Patriots se poprvé objevil v roce 2002. Od roku 2004 hrál pravidelně až do roku 2010 na pozici pravého guarda. Během své profesionální kariéry získal třikrát prsten vítěze superbowlu s New England Patriots. Odehrál celkem 86 zápasů. Po skončení smlouvy s New England Patriots v roce 2011 ukončil profesionální kariéru v americkém fotbalu.\n\nV roce 2011 avizoval plán startu v zápasech MMA.\n\n"}
{"id": "1187966", "url": "https://cs.wikipedia.org/wiki?curid=1187966", "title": "Ivančič", "text": "Ivančič\n\nIvančič je příjmení chorvatského původu:\n\n"}
{"id": "1187967", "url": "https://cs.wikipedia.org/wiki?curid=1187967", "title": "Antonín Hejna", "text": "Antonín Hejna\n\nAntonín Hejna (20. listopadu 1920 Úpice – 26. července 1986 Praha) byl významný český archeolog a jedna ze zakladatelských osobností archeologie středověku.\n\nVystudoval latinu, češtinu, klasickou archeologii a dějiny umění na Filozofická fakulta Univerzity Karlovy v Praze. Akademický titul doktora filozofie získal v roce 1952. V letech 1952–1983 pracoval v Archeologickém ústavu Akademie věd, kde v roce 1962 získal akademickou hodnost kandidát věd. Věnoval se předstihovým a záchranným archeologickým výzkumům, výzkumům středověkých hradů, tvrzí, zemanských dvorů, měst, vesnic, kostelů nebo sklářských hutí. K významným zkoumaným objektům patří například zřícenina hradu Vízmburk nebo města Cheb a Tábor. Napsal a vydal několik odborných i popularizačních knih. Je autorem mnoha desítek vědeckých statí v časopisech či sbornících.\n\n\n"}
{"id": "1187968", "url": "https://cs.wikipedia.org/wiki?curid=1187968", "title": "Kche Ťie", "text": "Kche Ťie\n\nKche Ťie (; * 2. srpna 1997) je čínský profesionální hráč go.\n\nKche Ťie se narodil v čínské městské prefektuře Li-šuej roku 1997. Hře go se začal věnovat v pěti letech a svůj první národní titul získal roku 2007.\n\nProfesionálním hráčem se stal roku 2008 a 9. dan získal v roce 2015.\n\nV lednu 2015 Kche Ťie porazil Čchiou Ťüa v Bailing Cup a získal tak svůj první mezinárodní titul.\n\nV prosinci 2015 porazil Š’ Jüea ve dvacátém Samsung Cup.\n\nV lednu roku 2016 Kche Ťie zvítězil v druhém Mlily Cup po porážce korejského hráče Lee Sedola. Skóre během zápasu bylo 2-2 s tím, že Lee vyhrál první a čtvrtou hru a Kche druhou a třetí. Podle jihokorejských profesionálů komentujících poslední hru byl nečekaný výsledek dosažen pomocí půlbodových ko a čínského skórovacího systému. Pokud by se využil japonský skórovací systém, Lee by vyhrál o půl bodu, jelikož Kche byl ve vedení o 7 bodů, hrál s černými kameny proti 7,5 bodovému komi. Kche zahrál na dame pozici, aby ukončil ko a zvítězil v čínském skórování o půl bodu.\n\nKche Ťie je v současnosti podle neoficiálního světového Elo žebříčku dvojka mezi profesionálními hráči go. 2. prosince 2017 ztratil po cca 4 letech své prvenství když vzdal partii s hráčem Jiang Weijie, přičemž ve stejné době světová dvojka korejského původu Park Junghwan porazil čínského profesionála Fan Yunruo a ve zmiňovaného žebříčku stanul na prvním místě.\n"}
{"id": "1187969", "url": "https://cs.wikipedia.org/wiki?curid=1187969", "title": "Nowe horyzonty", "text": "Nowe horyzonty\n\nNowe horyzonty je druhé studiové album polské zpěvačky Eweliny Lisowské, vydané 28. října 2014 přes hudební vydavatelství Universal Music Polska. K propagaci alba byly vydány singl „We mgle”, „Na obcy ląd” a „Nowe horyzonty”.\n\nAlbum se vyšplhalo na 21. místo v oficiálním žebříčku prodejnsoti v Polsku. Album obdrželo certifikaci v podobě zlaté desky za prodej více než 15 000 kopií. Dne 25. listopadu 2014 byla vydána reedice desky pod názvem \"Nowe horyzonty (Limited Edition)\", která byla rozšířena o 2 písně: „Nauka latania” a „Obsesja”.\n\n\n"}
{"id": "1187972", "url": "https://cs.wikipedia.org/wiki?curid=1187972", "title": "Horné Obdokovce", "text": "Horné Obdokovce\n\nHorné Obdokovce jsou obec v okrese Topoľčany v Nitranském kraji na západním Slovensku. Žije zde  obyvatel.\n\nV obci se nachází římskokatolický kostel Nanebevzetí Panny Marie postaven kolem roku 1665 a kaple Panny Marie Karmelské z roku 1770. Od roku 1976 je součástí obce vesnice Obsolovce.\n\n"}
{"id": "1187973", "url": "https://cs.wikipedia.org/wiki?curid=1187973", "title": "Jana Doležalová", "text": "Jana Doležalová\n\nJana Doležalová je jméno a příjmení, které má více nositelek:\n\n\n"}
{"id": "1187980", "url": "https://cs.wikipedia.org/wiki?curid=1187980", "title": "Úporek hrálovitý", "text": "Úporek hrálovitý\n\nÚporek hrálovitý (\"Kickxia elatine\") je drobná, jednoletá plevelná bylina. Tento archeofyt české květeny, druh rodu úporek, v současnosti z přírody ustupuje a je ohrožen vyhynutím.\n\nJe původním druhem na území západní, střední a jižní Evropy a severní Afriky. Druhotně se rozšířil do Severní a Jižní Ameriky i Austrálie. V České republice se vyskytuje jen vzácně v teplejších oblastech Čech a Moravy.\n\nTypickými stanovišti na kterém roste jsou pole, úhory, suché pastviny, rumoviska, navážky a železniční či silniční náspy. Snáší mírné zasolení a roste i na kamenitých plážích. Upřednostňuje teplá místa s písčitou nebo hlinitou půdou.\n\nKlíčí později z jara, až je půda dostatečně prohřátá. Potřebuje dostatek světla, kterého se mu pro malou vzrůstnost často nedostává. K jeho rychlému vývoji proto na obdělávaných polích dochází až po sklizni, kdy využívá zlepšených světelných podmínek, velmi rychle např. vyrůstá na strništích nebo po sklizni brambor. Po posečení dobře obrůstá, svým dlouhým kořenem si dokáže zajistit vláhu i suchém létě.\n\nJednoletá rostlina s lodyhou dlouhou 10 až 60 cm, která vyrůstá z tenkého, kůlovitého kořene dlouhého až 50 cm. Od báze rozvětvená, tenká, poléhavá lodyha je holá či roztroušeně chlupatá a porostlá listy s krátkými řapíky. Listové čepele, dlouhé 10 až 25 mm, jsou vespod lodyhy vstřícné a hrálovitého tvaru, výše vyrůstají střídavě a jsou šípovité. Řapíky i listy jsou krátce roztroušeně chlupaté.\n\nZ paždí listů vyrůstají na stopkách, dlouhých 15 až 30 mm, jednotlivé, oboupohlavné, pětičetné květy. Jejich kalich má lístky zelené, kopinaté a ostře zakončené. Pyskatá, v jícnu otevřená koruna, dlouhá 10 mm, má dvoulaločný horní pysk uvnitř tmavě fialový, spodní trojlaločný nažloutlý a rovnou ostruhu 5 mm dlouhou. V květu jsou čtyři dvoumocné tyčinky a dvoudílný semeník s jednou čnělkou s hlavičkovitou bliznou. Kvete od července do října. Ploidie druhu je 2n = 36.\n\nPlody jsou široce vejčité, světle šedé tobolky asi 4 mm velké, které se otvírají odpadnutím víček. Obsahují průměrně 18 vejčitých, hluboce síťkovitě jamkovitých semen. Rostlina se rozmnožuje výhradně semeny, která klíčí nepravidelně v teplém období po celý rok a udržují si klíčivost i pět let.\n\nÚporek hrálovitý se z obdělávaných polí díky agrotechnickým zásahům (např. podmítce) téměř vytratil a své zařazení mezi plevelné rostliny vyměnil za ohrožené rostliny. Početní stavy rostlin i míst na kterých vyrůstá se v posledních desetiletích neustále snižují a je proto v „Červeném seznamu cévnatých rostlin České republiky“ z roku 2012 zařazen mezi silně ohrožené druhy (C2t).\n\n\n \n"}
{"id": "1187982", "url": "https://cs.wikipedia.org/wiki?curid=1187982", "title": "Brandon Maxwell", "text": "Brandon Maxwell\n\nBrandon Maxwell (* 22. březen 1991 Winter Park, Florida) je americký hokejový brankář hrající v týmu Mountfield HK v české nejvyšší hokejové soutěži Tipsport extralize.\n\nBrandon Maxwell se do seniorského hokeje dostal z juniorské ligy AHMMPL, kde v sezoně 2006/2007 hájil branku týmu Cambridge Hawks, přes mládežnický program amerického hokeje v Ann Arbouru, v rámci kterého chytal za národní tým USA U17 a U18. V obou věkových kategoriích si v roce 2008 zachytal i na mistrovství světa a z turnaje \"osmnáctek\" má bronzovou medaili. V letech 2009 - 2012 působil v kanadské juniorské OHL (Kitchener Rangers, Sarnia Sting, Mississauga St. Michael's Majors). Během sezony 2012/13 hrál hokej na univerzitě v Gulephu a vyzkoušel si i ukrajinskou hokejovou ligu v dresu Berkutu Kyjev. Následující ročník strávil ve švédské nejvyšší soutěži, kde odchytal 40 zápasů za Rögle BK.\n\nV sezoně 2014/15, kdy měl za sebou jedno odchytané utkání v dresu Utah Grizzlies v ECHL, ho oslovilo vedení HC Vítkovice Ridera. Brandon Maxwell však i přes dobrý úvod na Ostravsku dlouho nevydržel. Nastoupil do 5 zápasů s průměrem 3,73 a úspěšností zásahů 85,37%. Jinak většinou kryl záda parťákovi Danielu Dolejšovi. Po roce ve Vítkovicích skončil, v české extralize ale zůstal. Před startem sezony 2015/2016 se upsal HC Dynamo Pardubice. I když si ve své první sezoně na východě Čech nakonec zahrál jen skupinu o udržení, po celou sezonu patřil k nejlepším pardubickým hráčům. \n\nTento americký rodák, vlastnící i kanadské občanství zatím odchytal v české extralize celkem 87 zápasů s průměrem inkasovaných gólů 2,55 a úspěšností zásahů 91,71%. V osmi případech neinkasoval. Další sezóny odehrál v BK Mladá Boleslav.\n"}
{"id": "1187983", "url": "https://cs.wikipedia.org/wiki?curid=1187983", "title": "Związek Stronnictwa Chłopskiego", "text": "Związek Stronnictwa Chłopskiego\n\nZwiązek Stronnictwa Chłopskiego, zkratka ZSCh, česky Svaz rolnické strany, byla agrární politická strana působící v letech 1893–1908 mezi polskou populací tehdejšího Rakouska-Uherska.\n\nŠlo o první agrární politickou stranu v Haliči. Založili ji roku 1893 Jan Potoczek a Stanisław Potoczek. Působila hlavně v Haliči, jejím střediskem byl region okolo města Nowy Sącz. K ustavení rolnické politické skupiny v Nowém Sączu došlo v dubnu 1893.\n\nProgramově strana hájila zájmy rolnictva a byla prokatolicky a austrofilsky orientovaná. Požadovala přerozdělení daňového břemene a zdůrazňovala roli vzdělávání. Tiskový orgánem byl list \"Związek Chłopski\". V roce 1895 část členské základny přešla do nově založené Polské lidové strany. V roce 1908 pak do Polské lidové strany přestoupila většina zbylého členstva.\n"}
{"id": "1187987", "url": "https://cs.wikipedia.org/wiki?curid=1187987", "title": "Místní muzeum Luka nad Jihlavou", "text": "Místní muzeum Luka nad Jihlavou\n\nMístní muzeum Luka nad Jihlavou (jinak též nazývané Muzeum Luka nad Jihlavou či Muzeum tradičních řemesel v Lukách nad Jihlavou) je muzeum v Lukách nad Jihlavou, založeno bylo 2. července 2004 a zřizováno je městem Luka nad Jihlavou. Sídlí v domě \"U Holubů\" v ulici Školní čp. 20.\n\nPokusy o založení muzea v Lukách nad Jihlavou proběhly počátkem německé okupace, prvním iniciátorem byl učitel a redaktor Jihlavských listů Vladimír Urbánek, při zakládání byli o pomoc požádáni další specialisté na muzea z okolí jako například Josef František Svoboda, ten se vyjádřil, že založení muzea bude komplikované, neboť české muzeum existuje v Jihlavě a okrskové muzeum je v plánu v Brtnici. Poslední zmínky o muzeu existují z ledna 1941.\n\nMuzeum tak bylo založeno až v červenci 2004, kdy první pokusy o novodobé založení muzea proběhly v roce 1999, kdy v roce 2000 bylo rozhodnuto o zakoupení domu na Školní ulici, v roce 2001 byla zahájena rekonstrukce domu, byla opravena střecha, upraveny stropní konstrukce, podlahy, dveře, elektroinstalace, vodoinstalace, topení, omítky a zdemolovány zbytné budovy na pozemku domu. Rekonstrukce skončila ke konci roku 2003, začátkem příštího roku byly zahájeny práce na interiéru muzea, byly instalovány vitríny, skříně, stoly a další zařízení. V květnu 2004 členové \"Klubu přátel Luk nad Jihlavou\" připravili prostory muzea pro otevření a instalovali první sbírky expozice.\n\nV muzejních sbírkách jsou vystaveny primárně sbírkové předměty z oblasti tradičních řemesel, domácnosti a hospodářství, stejně tak jsou vystaveny dokumenty, informace a fotografie z historie města a okolí Luk nad Jihlavou. Součástí expozice je také dílna venkovského ševce, kancelář výpravčího z 50. let 20. století a kuchyně s kachlovými kamny.\n\n"}
{"id": "1187995", "url": "https://cs.wikipedia.org/wiki?curid=1187995", "title": "Sagid Murtazalijev", "text": "Sagid Murtazalijev\n\nSagid Murtazalijev (: ), (* 11. únoru 1974 v Machačkale, Sovětský svaz) je bývalý ruský zápasník volnostylař avarské národnosti, olympijský vítěz z roku 2000. V letech 1995 až 1996 reprezentoval Ukrajinu.\n\nVyrůstal v Kizljaru, kde se ve 12 letech seznámil s volným stylem pod vedením Magomeda Abdalova. V 15 letech se přesunul do Machačkaly, kde se připravoval pod vedením Imanmurzy Alijeva. Po rozpadu Sovětského svazu jeho trenéra Alijeva zlákali do svých řad Turci. Zůstal bez trenéra a v tom mu v roce 1994 zavolal trenér ukrajinské volnostylařské reprezentace Boris Savlochov s nabídkou startu za Ukrajinu. Sablochův návrh akceptoval za příslib bytu a pravidelného platu. Za Ukrajinu startoval v lehké těžké váze od roku 1995 a v roce 1996 se kvalifikoval na olympijské hry v Atlantě. Na poslední chvíli si však musel vyměnit váhovou kategorii s Džambolatem Tedejevem a startoval v těžké váze. Ve třetím kole prohrál o bod s pozdějším vítězem Kurtem Anglem a skončil na 7. místě.\n\nNa podzim roku 1996 měl autohavárii, ze které si odnesl četné šrámy včetně o tři centimetry kratší ruky. Ve stejném období byl společně se svým bratrem obviněn z vraždy podnikatele. Ve vazební věznici strávil půl roku než byl zproštěn viny. Na Ukrajině s ním však do týmu přestali počítat a on stál nad otázkou ukončení sportovní kariéry. V roce 1998 se dokázal na žíněnku vrátit a pozvánka do ruské reprezentace od Demetre Mindyjašviliho na sebe dlouho nenechala čekat. V roce 2000 si zajistil nominaci na olympijské hry v Sydney a bez větších potíží dokázal postoupit ze základní skupiny. V playoff se probojoval do finále, ve kterém porazil Kazacha Islama Bajrakumova a získal zlatou olympijskou medaili. Vzápětí ukončil sportovní kariéru a vstoupil na nebezpečné pole dagestánské politiky.\n\n\n \n"}
{"id": "1188002", "url": "https://cs.wikipedia.org/wiki?curid=1188002", "title": "Horné Štitáre", "text": "Horné Štitáre\n\nHorné Štitáre jsou obec v okrese Topoľčany v Nitranském kraji na západním Slovensku. V roce 2011 zde žilo 491 obyvatel.\n\nObec leží ve střední části Nitranské pahorkatiny na horním toku Perkovského potoka. Název obce je odvozen od názvu lokality, na které se za dob Velkomoravské říše vyráběly obranné štíty.\n\nPrvní písemnou zmínkou o obci je darovací listina uherského krále Béla IV. z roku 1246. V 16. století obcí procházela poštovní cesta a v roce 1558 byla v obci zřízena přepravní stanice koňské pošty. znak pochází z 18. století. Tvoří ho modrý štít se zlatým obrněným ramenem, držícím stříbrný meč.\n\nV obci je římskokatolický kostel \"Božského Srdce Ježíšova\" z roku 1969.\n\n"}
{"id": "1188004", "url": "https://cs.wikipedia.org/wiki?curid=1188004", "title": "Chrabrany", "text": "Chrabrany\n\nChrabrany jsou obec v okrese Topoľčany v Nitranském kraji na západním Slovensku. V roce 2014 zde žilo 748 obyvatel.\n\nObec leží ve střední části Nitranské pahorkatiny, na terasách levostranného údolí řeky Nitry. Nadmořská výška odlesněného území se pohybuje v rozmezí 158 až 241 m n. m., střed obce se nachází ve výšce 170 m. Třetihorní usazeniny jsou pokryté v kopcovité části spraší, v údolní části nivními sedimenty.\n\nPodle archeologických nálezů bylo území obce osídleno v období neolitu, nálezy dokládají i období Velkomoravské říše. První písemná zmínka o obci pochází z roku 1291, kde je uváděná jako Hrabor. Od roku 1335 obec vlastnil rod Ludaniců z Ludanic, od roku 1549 Dolgosovcům. V roce 1687 jsou vlastníci Erdodyů a od roku 1869 rod Stummerů. Od roku 1808 je používán název obce Chrabrany.\n\nV roce 1715 bylo v obci 19 domácností a jsou uváděny vinice, v roce 1787 v 48 domech žilo 383 obyvatel, v roce 1828 v 59 domech žilo 416 obyvatel. V roce 1902 postihl obec zničující požár.\n\nHlavní obživou bylo zemědělství.\n\nV roce 1881 byla přes obec postavena železnice z Topoľčan do Nových Zámků a v roce 1943 zřízená zastávka a obec byla elektrifikována.\n\nV roce 1976 byla obec připojena k městu Topoľčany. Po referendu v roce 1990 se osamostatnila. Od roku 1999 je součástí sdružení mikroregionu SVORNOSŤ.\n\n\n"}
{"id": "1188005", "url": "https://cs.wikipedia.org/wiki?curid=1188005", "title": "Marc Levy", "text": "Marc Levy\n\nMarc Levy, (* 16. října 1961, Boulogne-Billancourt, Francie) je francouzský spisovatel, známý již svým prvním románem \"Et si c'était vrai...\" (česky: \"A co když je to pravda?\", 2005), zfilmovaným v roce 2005 režisérem Markem Watersem s názvem \"Just Like Heaven\".\n\nNarodil se 16. října 1961 v židovské rodině ve francouzském městě Boulogne-Billancourt. Má starší sestru Lorraine Lévy (* 1959), která je dramaturgyní, scenáristkou a režisérkou. Jeho otec, spisovatel Raymond Lévy (1925–2014) byl tureckého původu; v roce 1944 se svým bratrem uprchl při transportu do Dachau. Jeho vzpomínky zachytil Marc Levy ve své knize \" Les enfants de la liberté\" (2007).\n\nV osmnácti letech vstoupil do Červeného kříže, kde pracoval nejprve jako pomocník a kde působil celkem šest let. Přitom vystudoval management a informatiku na Univerzitě Paris-Dauphine.\n\nV roce 1983 založil ve Francii a Spojených státech svoji první společnost specializující se na počítačovou grafiku. V roce 1989 na svoji funkci rezignoval a vybudoval se dvěma partnery jednu z prvních firem zabývajících se kancelářskou architekturou ve Francii.\n\nV roce 2000, po úspěchu svého prvního románu \"Et si c'était vrai...\", přenechal svůj podíl ve firmě společníkům a věnuje se psaní knih. Kromě románů napsal i několik písňových textů pro známé francouzské zpěváky (Jenifer, Grégory Lemarchal, Johnny Hallyday).\n\nMarc Levy žije v New Yorku, je podruhé ženatý a má dva syny.\n\n\n\n\nMarc Levy podporuje několik humanitárních sdružení z různých oblasti (Action contre la faim, SOS villages d'enfants, Association Animalter, Association européenne contre les leucodystrophies, Action innocence a další).\n\n"}
{"id": "1188008", "url": "https://cs.wikipedia.org/wiki?curid=1188008", "title": "Miljenko Jergović", "text": "Miljenko Jergović\n\nMiljenko Jergović (* 28. květen 1966 Sarajevo, Bosna a Hercegovina) je chorvatský spisovatel, narozený v Bosně v chorvatské rodině. Žije v Záhřebu a píše chorvatsky.\nVystudoval filosofii a sociologii na Sarajevské univerzitě, poté pracoval jako novinář. Šestnáct měsíců strávil v obléhaném Sarajevu, poté roku 1993 odjel do chorvatského Záhřebu, kde se natrvalo usadil, a kde pracuje jako spisovatel a novinář.\nJeště v Sarajevu vydal Jergović tři básnické sbírky. Za svou prvotinu \"Observatoř Varšava\" (1988) obdržel prestižní cenu Goran pro mladé básníky a zdálo se, že bude patřit ke klíčovým básníkům nové generace. Balkánské války na počátku 90. let ho však přiměly poezii opustit a obrátit se k próze. Zlomem se stala sbírka povídek \"Sarajevské Marlboro\", ve které zpracoval své zkušenosti z obléhaného Sarajeva. Vyšla v Záhřebu v roce 1994, ještě před skončením války, a okamžitě zaznamenala mezinárodní ohlas. Dosud byla publikována v 19 jazycích, takže jde o jednu z nejpřekládanějších bosenských knih vůbec. Italské ministerstvo školství knihu dokonce zařadilo na seznam povinné četby středních škol. Roku 2008 vyšla i v češtině.\n\nK jeho dalším úspěšným knihám patří \"Mama Leone\" (1999), \"Kažeš anđeo\" (2000), \"Dvori od oraha\" (2003) či \"Buick Riviera\" (2002). Tento román byl roku 2008 zfilmován Goranem Rušinovićem.\n\nJako novinář píše sloupky do chorvatského listu \"Jutarnji list\" a do srbského týdeníku \"Vreme\" a deníku \"Politika\". Často vystupuje proti nacionalismu, je považován za liberála. Je znám též svými vášnivými polemikami a konflikty s jinými spisovateli.\n"}
{"id": "1188015", "url": "https://cs.wikipedia.org/wiki?curid=1188015", "title": "Ivan Pozdech", "text": "Ivan Pozdech\n\nIvan Pozdech (* 12. ledna 1945) je bývalý slovenský fotbalista, obránce. Žije v Dolných Krškanech (městská část Nitry).\n\nV československé lize hrál za AC Nitra. Nastoupil v 87 ligových utkáních. Dal 3 ligové góly.\n\n"}
{"id": "1188018", "url": "https://cs.wikipedia.org/wiki?curid=1188018", "title": "Miroslav Svýba", "text": "Miroslav Svýba\n\nMiroslav Svýba (* 23. listopadu 1952) je bývalý slovenský fotbalista, záložník. Bydlí v Nitře.\n\nV československé lize hrál za AC Nitra. Nastoupil v 1 ligovém utkání, gól v lize nedal. V nižších soutěžích nastupoval za Slovan Levice a na vojně za Duklu Banská Bystrica a VTJ Kroměříž.\n\n"}
{"id": "1188019", "url": "https://cs.wikipedia.org/wiki?curid=1188019", "title": "Miroslav Herda", "text": "Miroslav Herda\n\nMiroslav Herda (* 1952) je bývalý slovenský fotbalista, útočník.\n\nV československé lize hrál za AC Nitra. Nastoupil ve 4 ligových utkáních. Gól v lize nedal.\n\n"}
{"id": "1188022", "url": "https://cs.wikipedia.org/wiki?curid=1188022", "title": "Štefan Krčméry", "text": "Štefan Krčméry\n\nŠtefan Krčméry (26. prosince 1892, Mošovce – 17. února 1955, Pezinok) byl slovenský básník, literární historik a kritik, publicista, překladatel, správce Matice slovenské, signatář Martinské deklarace. Užíval také pseudonymy Eska, Ján Jesom, Strýček Štefan aj. \n\nNarodil se v rodině evangelického faráře, syna štúrovců Augusta Horislava Krčméryho. Lidovou školu navštěvoval v Jasenové, gymnázium v ​Banské Bystrici (1903-1907), evangelické lyceum v letech 1907-1911 v Bratislavě a v letech 1911-1915 zde také vystudoval evangelickou teologii. Chvíli působil jako kaplan v Krajném a v Bratislavě, ale pak zanechal kněžského povolání a působil jako literární kritik, publicista, básník, historik, teoretik a organizátor kulturního života. V letech 1918-1919 byl redaktorem \"Národných novin\" a působil také jako šéfredaktor \"Slovenských pohľadov\" a tajemník obnovené Matice slovenské. V letech 1920-1921 byl spolu s manželkou Helou na studijním pobytu v Paříži, po návratu vykonával funkci tajemníka Matice slovenské a také redigoval obnovené \"Slovenské pohľady\" (1922-1932), časopis \"Knižnica Slovenských pohľadov\", \"Slovenský ochotník\", \"Naše divadlo\", \"Včielka\" a jiné. V roce 1930 odešel na 3 měsíce do Prahy, kde si na Karlově univerzitě doplnil vzdělání a získal titul PhDr. Na podzim roku 1931 se u něj projevily duševní problémy, které v následujícím roce přerostly do vážné psychické choroby (schizofrenie). Koncem roku 1932 přestal redigovat \"Slovenské pohľady\" a v roce 1933 se definitivně vzdal místa tajemníka Matice slovenské. V literární práci však neustal. Byl také členem několika kulturně-společenských institucí (Matice chorvatská, Provensálská Félibrige, Matice srbská aj.). Žil na různých místech, od 1949 až do smrti se trvale léčil v Pezinku. Pohřben byl v Bratislavě, ale jeho ostatky byly později přeneseny na Národní hřbitov v Martině.\n\nPublikovat začal v roce 1913, přičemž přispíval do několika časopisů (\"Slovenské pohľady\", \"Dennica\", \"Živena\", \"Národné noviny\", \"Mladé Slovensko\" aj.). Debutoval v roce 1920 sbírkou básní \"Keď sa sloboda rodila\". Kromě kritického realismu používal i prvky symbolismu, inspiroval se Hviezdoslavem a štúrovci, ale také evropskými romantickými básníky. Svou tvorbou pokračoval v úsilí slovenské moderny. Věnoval se psaní vlastenecké a milostné lyriky, ale také spirituální lyriky. V jeho básních se často vyskytují symboly tmy a světla, ale také symbolický uzavřený prostor tmavých hor, který vyjadřuje pocit nevyhnutelnosti a bezvýchodnosti lidského osudu.\n\nV prozaické tvorbě zakomponoval lyrické obrázky a úvahy do osobních vyznání ve formě listů budoucí manželce.\n\nJeho nejvýznamnějším teoretickým dílem jsou dvousvazkové dějiny slovenské literatury \"150 let slovenské literatury\", jež jsou zaměřené na osobnosti 18. a 19. století. Kromě toho publikoval řadu studií a příspěvků o literatuře, umění a kultuře. Mimořádné zásluhy si získal jako redaktor \"Slovenských pohladov\" (1922-1932), kolem kterých soustředil starší i začínající autory.\n\nJak tajemník Matice slovenské se přičinil o pořádání jejích vědeckých a uměleckých akcí, v rámci Ústředí slovenských ochotnických divadel i matičních místních odborů aktivizoval divadelní a osvětovou činnost na celém Slovensku. Věnoval se i překládání poezie z maďarštiny, němčiny, francouzštiny, ze slovanských literatur. Vydal též výběr ze slovenské poezie v maďarštině, ve vlastním překladu.\n\n\n\n\n\n\n\n\n"}
{"id": "1188023", "url": "https://cs.wikipedia.org/wiki?curid=1188023", "title": "Juraj Mihalčin", "text": "Juraj Mihalčin\n\nJuraj Mihalčin (* 11. března 1951) je slovenský fotbalový trenér. Působí jako pedagog na univerzitě v Prešově.\n\nV československé lize působil v letech 1984-1986 jako asistent Jozefa Jarabinského a Justína Javorka v Tatranu Prešov. V jarní části sezóny 1987/88 byl v Tatranu Prešov hlavním trenérem.\n\n\n"}
{"id": "1188031", "url": "https://cs.wikipedia.org/wiki?curid=1188031", "title": "Juhani Tamminen", "text": "Juhani Tamminen\n\nJuhani Tamminen (* 26. května 1950, Turku) je bývalý finský hokejový útočník. Finsko reprezentoval na ZOH 1972 v Sapporu, na Kanadském poháru 1976 a 10× na Mistrovství světa v ledním hokeji. Od roku 1979 byl kapitánem finské reprezentace. Po skončení hráčské kariéry působil jako trenér.\n\n"}
{"id": "1188032", "url": "https://cs.wikipedia.org/wiki?curid=1188032", "title": "Stronnictwo Chrześcijańsko-Ludowe", "text": "Stronnictwo Chrześcijańsko-Ludowe\n\nStronnictwo Chrześcijańsko-Ludowe (česky \"Křesťansko-lidová strana\", též stojałowszczycy) byla politická strana působící od roku 1896 do roku 1906 mezi polskou populací tehdejšího Rakouska-Uherska. Jejím zakladatelem byl kněz Stanisław Stojałowski.\n\nStanisław Stojałowski se původně podílel na ustavení strany Związek Stronnictwa Chłopskiego a od roku 1895 byl aktivní v Polské lidové straně. V roce 1896 ale přikročil k založení vlastního politického subjektu, Stronnictwo Chrześcijańsko-Ludowe. V lednu 1896 se uvádí, že Stojałowski požaduje, aby se Polská lidová strana přeorientovala v křesťansko sociálním smyslu, včetně změny názvu, což ovšem vedení strany odmítlo a Stojałowski ze strany odchází. Nová strana ostře vystupovala proti Polské lidové straně a měla v tomto ohledu blízko k Polské sociálně demokratické straně. Dočasně dokonce utvořila spojenectví se sociálními demokraty.\n\nProgramově byla křesťansko sociálně orientována. Na rozdíl od rakouské Křesťansko-sociální strany se opírala více o venkovské a rolnické obyvatelstvo. Zároveň nesla prvky radikalismu a sám Stojałowski byl dočasně exkomunikován z církve pro své kritické názory na katolickou hierarchii. V programu strany hrál roli i antisemitismus. Stronnictwo Chrześcijańsko-Ludowe požadovalo oddělení církve od státu, plnou církevní autonomii, volitelnost biskupů a proboštů věřícími, bezplatné školství, občanské svobody, rozvoj sociálního zabezpečení a znárodnění přírodních zdrojů. Od počátku 20. století se strana postupně posouvá doleva a utlumuje svou alianci se sociálními demokraty.\n\nDíky výrazné podpoře mezi venkovským lidem byl koncem 19. století zvolen Stojałowski i do Říšské rady, ve které fungovala jeho strana též pod názvem Stojałowského skupina. Ještě předtím, v řádných volbách do Říšské rady roku 1897, získalo Stronnictwo Chrześcijańsko-Ludowe šest parlamentních mandátů.\n\nV roce 1906 se Stronnictwo Chrześcijańsko-Ludowe sloučilo se stranou Stronnictwo Katolicko-Narodowe a vznikl tak nový subjekt nazvaný Polskie Centrum Ludowe.\n"}
{"id": "1188035", "url": "https://cs.wikipedia.org/wiki?curid=1188035", "title": "Mistrovství Evropy ve sportovním lezení 2006", "text": "Mistrovství Evropy ve sportovním lezení 2006\n\nMistrovství Evropy ve sportovním lezení 2006 (: \"UIAA European Championship - Ekatarinburg\", : \"Championnats d'Europe d'escalade\", : \"Klettern Europameisterschaft\") se uskutečnilo jako sedmý ročník v Jekatěrinburgu pod hlavičkou Mezinárodní horolezecké federace (UIAA), bylo to první ME pořádané v Rusku, závodilo se pouze v lezení na obtížnost a rychlost.\n\nBouldering byl před kvalifikací zrušený pro nevyhovující technické podmínky — nebezpečné vysoké závodní profily a tvrdé dopadiště, v této disciplíně se závodilo v náhradním termínu následující rok na ME 2007 v Birminghamu. V šesti kategoriích se registrovalo 220 závodníků, v boulderingu 54 mužů a 41 žen z 19 a 16 zemí.\n\nŠampionátu se zúčastnili 3 muži a 3 ženy z České republiky. Ve zrušeném boulderingu přijela Česko reprezentovat většina z nich — Tomáš Mrázek, Martin Stráník, Helena Lipenská a Silvie Rajfová.\n\nV obtížnosti se lezlo na kolmé stěně, všichni Češi postoupili do semifinále. Tomáš Mrázek dal top, Martin Stráník těsně nad čarou. Silvie Rajfová postupovala ze 12. místa. Ve finálové cestě byl obtížný skok, který se nezdařil 15 závodníkům, což nepřispělo i tak špatné atmosféře z celkové organizace.\n\nV lezení na rychlost skončili Libor Hroza i Eliška Karešová na 13. místě. Cesty byly postavené ve dvou mírně převislých profilech vysokých 15 m.\nAnna Saulevitch/Stenkovaya/RUS (41,29 s) x Eliška Karešová/CZE (52,62 s).\nV kombinaci zvítězili Dmitrij Šarafutdinov (RUS) a Kseniia Alekseeva (RUS).\n\n\n"}
{"id": "1188036", "url": "https://cs.wikipedia.org/wiki?curid=1188036", "title": "Brandon", "text": "Brandon\n\nBrandon může znamenat:\n\n\n\n\n\n\n"}
{"id": "1188049", "url": "https://cs.wikipedia.org/wiki?curid=1188049", "title": "Józef Grudzień", "text": "Józef Grudzień\n\nJózef Grudzień (1. dubna 1939, Piasek Wielki, Polsko – 17. června 2017) byl polský boxer. \n\nNa Letních olympijských hrách 1964 v Tokiu získal zlatou medaili ve váhové kategorii do 60 kg. O čtyři roky později na olympiádě v Ciudad de México získal stříbrnou medaili. Je též mistrem Evropy z roku 1967.\n\n"}
{"id": "1188051", "url": "https://cs.wikipedia.org/wiki?curid=1188051", "title": "Polskie Centrum Ludowe", "text": "Polskie Centrum Ludowe\n\nPolskie Centrum Ludowe (česky \"Polský lidový střed\", v dobových zdrojích též polské centrum, německy polnisches Zentrum) byla politická strana působící od roku 1906 mezi polskou populací tehdejšího Rakouska-Uherska.\n\nVznikla roku 1906, když se spojilo Stronnictwo Chrześcijańsko-Ludowe Stanisława Stojałowského a Stronnictwo Katolicko-Narodowe. Z názvu nového subjektu bylo úmyslně vypuštěno slovo křesťanský tak, aby strana nebyla spojována s klerikalismem.\n\nVe volbách do Říšské rady roku 1907 získalo Polskie Centrum Ludowe 14 mandátů a ve volbách na Haličský zemský sněm roku 1908 šest mandátů.\n\nPředsedou strany se stal Leo Pastor. Definovala se jako subjekt spojující různé třídy. Ve výkonném výboru bylo zastoupeno duchovenstvo (zejména stoupenci Stojałowského), rolníci, šlechta (například Andrzej Beaupré) i inteligence (například Włodzimierz Czerkawski nebo Maurycy Straszewski). Strana se hlásila k obraně rodiny, víry a polského národa. Jejím hlavním soupeřem byli haličští konzervativci. Po několika letech se vyostřily spory mezi předsedou Pastorem a Stanisławem Stojałowským a strana se rozpadla. Stojałowski se mezitím sbližoval s Národně-demokratickou stranou (tzv. Endecja) a roku 1909 s ní utvořil v parlamentu (Říšská rada) Związek Narodowo-Ludowy. Strana Polskie Centrum Ludowe zanikla roku 1908.\n"}
{"id": "1188054", "url": "https://cs.wikipedia.org/wiki?curid=1188054", "title": "Zbigniew Korosadowicz", "text": "Zbigniew Korosadowicz\n\nZbigniew Korosadowicz (12. prosince 1907, Krakov, Polsko – 2. června 1983, Zakopane, Polsko) byl polský geograf, horolezec a náčelník polské horské služby TOPR, který uskutečnil mnoho prvovýstupů na štíty ve Vysokých Tatrách.\n\nStudia geografie ukončil na Jagellonské univerzitě v Krakově. Po studiích se usadil v Zakopaném, kde v letech 1934 až 1939 vyučoval na gymnáziu. \n\nPřed druhou světovou válkou patřil mezi přední polské horolezce. Zaměřoval se především na výstupy v zimním období. S horolezectvím začínal v roce 1928. Jeho partnerem byl Wiesław Stanisławski. Výstup na \"Zamarłu Turniu\" („Zmrzlá věž“) na východním hřebeni Świnice byl jeho první těžkou túrou.\n\nVýstup na Veľký Mengusovský štít, severní stěnou s obejitím štítové kopule v zimě 1936, byl jeho nejvelkolepějším klasickým horolezeckým výkonem na polské straně Vysokých Tater.\n\nMnoho horolezeckých túr uskutečnil v zahraničí – Atlas v Maroku, vykonal i prvovýstupy v Alpách, byl jedním z prvních Poláků na řeckém Olympu, dvakrát sám vystoupil na Mont Blanc. Ve Vysokých Tatrách byl aktivní do roku 1947.\n\nV roce 1936 spoluzakládal \"Kolo Zakopiańska KW\" a od roku 1937 byl členem polské horské služby – \"TOPR\" (\"Tatrzańskie Ochotnicze Pogotowie Ratunkowe\") a po válce krátký dobu jejího náčelníkem. Celkem sám vedl 68 záchranných operací. V roce 1940 na žádost německých vojenských orgánů zorganizoval a vedl na polské straně Vysokých Tater záchrannou službu \"Tatra-Bergwacht\". \n\nDo historie polské horské záchranné služby se zapsal záchrannou akcí na pomoc raněným partyzánům ve Studené dolině a na úbočí Salatína v Roháčích 11. a 12. února 1945. Později byla tato událost ztvárněna v polských filmech \"Modrý kříž\" (\"Błękitny krzyż\" režie Andrzej Munk, polská horská služby má ve svém znaku modrý kříž), \"Na ratunek\" (režie Krzysztof Pol) a československém filmu \"Biela tma\" (režie František Čáp, 1948).\n\nPo válce pracoval ve „vysokohorském klubu“ v Zakopaném. Byl jeho předsedou do roku 1971. V roce 1955 obdržel \"Zlatý kříž za zásluhy\".\n\nV posledních letech života trpěl onemocněním srdce. Zemřel na infarkt myokardu na značené cestě na \"Halu Gasienicovu\" 2. června 1983. Pohřben je na \"Cmentarzi Zasłużonych\" v Zakopaném.\n\n\nPublikoval v polském horolezeckém časopise \"Taternik\" (Horolezec) a v jiných periodikách. V letech 1939, 1940 a 1947 vydal reliéfní mapy. V roce 1949 sepsal průvodce \"Tatry i Zakopané\" a od roku 1967 začal vycházet jeho průvodce \"Po Tatrách i Podtatrżu\". Byl autorem velkých plastických map pro \"Muzeum sportu a turistiky\" ve Varšavě a pro hotel Kasprowy v Zakopaném.\n\nÚčastnil se měření tatranských ples spolu s profesorem J. Szaflarskim. V letech 1932–1933 fotografoval a zkoumal geomorfologii Javorové doliny. V roce 1934 začal studovat suťové kužely v tatranských dolinách.\n\n"}
{"id": "1188058", "url": "https://cs.wikipedia.org/wiki?curid=1188058", "title": "Carlo Orlandi", "text": "Carlo Orlandi\n\nCarlo Orlandi (23. dubna 1910, Milán, Itálie – 29. července 1983, Milán) byl italský boxer. Na Letních olympijských hrách 1928 v Amsterdamu získal zlatou medaili v lehké váze (do 61,2 kg). Ve finále porazil Američana Stephena Halaika.\n\n"}
{"id": "1188060", "url": "https://cs.wikipedia.org/wiki?curid=1188060", "title": "Carina Vogtová", "text": "Carina Vogtová\n\nCarina Vogtová (* 5. února 1992 Schwäbisch Gmünd) je německá lyžařka, historicky první olympijská vítězka v ženských skocích na lyžích.\n\nZávodí od roku 2004, od roku 2006 startovala v Kontinentálním poháru. Ve Světovém poháru debutovala roku 2012, v kariéře vyhrála dva závody SP, v celkovém pořadí byla druhá v sezóně 2013/14, třetí 2014/15 a jedenáctá 2015/16. Na mistrovství světa juniorů v klasickém lyžování 2012 získala stříbrnou medaili v soutěži družstev a bronzovou v individuálním závodě. Na mistrovství světa v klasickém lyžování 2013 byla členkou německého smíšeného družstva, které skončilo na třetím místě. Při premiéře skokanek na ZOH 2014 v Soči překvapivě zvítězila díky skokům dlouhým 103 m a 97,5 m. Na MS 2015 dokázala vyhrát závod jednotlivkyň i smíšených družstev.\n\nAbsolvovala sportovní gymnázium ve Furtwangenu, od roku 2011 pracuje jako policistka a žije ve Waldstettenu.\n\n"}
{"id": "1188064", "url": "https://cs.wikipedia.org/wiki?curid=1188064", "title": "Mistrovství Československa v cyklokrosu 1972", "text": "Mistrovství Československa v cyklokrosu 1972\n\nMistrovství Československa v cyklokrosu 1972 se konalo v neděli 13. února 1972 v Praze.\n\nDélka závodu byla 22,94 km. Jeden závodní okruh měřil 2 820 m. Startovalo 39 závodníků, z toho čtyři z Francie, tři z Polska a tři z NDR.\n"}
{"id": "1188065", "url": "https://cs.wikipedia.org/wiki?curid=1188065", "title": "Mistrovství Československa v cyklokrosu 1971", "text": "Mistrovství Československa v cyklokrosu 1971\n\nMistrovství Československa v cyklokrosu 1971 se konalo v neděli 7. února 1971 v Praze v Riegrových sadech.\n\nJeden závodní okruh měřil 2 040 m a závodníci ho absolhovali celkem dvanáctkrát. Startovalo 41 závodníků. Na stejné trati se rok později jelo mistrovství světa.\n"}
{"id": "1188069", "url": "https://cs.wikipedia.org/wiki?curid=1188069", "title": "Jan Czochralski", "text": "Jan Czochralski\n\nJan Czochralski (23. říjen 1885, Kcynia - 22. duben 1953, Poznaň) byl polský chemik, který objevil Czochralského proces, jenž se objevuje při jednoduchém růstu krystalů a je využíván v produkci polovodičových destiček.\n\nNarodil se v Kcynii. Kolem roku 1900 se přestěhoval do Berlína, kde pracoval v lékárně. Vystudoval \"Charlottenburg Polytechnic\" v Berlíně, kde se specializoval na metalurgickou chemii. V roce 1907 začal pracovat jako inženýr pro \"Allgemeine Elektrizitäts Gesellschaft\" (AEG).\n\nV roce 1916 objevil Czochralského metodu, když náhodou ponořil pero do kelímku s roztaveným cínem namísto do kalamáře. Hned nato vytáhl pero a viděl, že tenké vlákno ztuhlého kovu se kývá z hrotu pera. Hrot nahradil kapilárou a ověřil, že krystalický kov byl jednoduchý krystal. Czochralského experiment vytvářel jednoduché krystaly, které měly milimetr v průměru a byly 150 centimetrů dlouhé. Czochralski publikoval článek o objevu roku 1918 v \"Zeitschrift für Physikalische Chemie\" pod názvem \"Ein neues Verfahren zur Messung des Kristallisationsgeschwindigkeit der Metalle\" (\"Nová metoda pro měření a klasifikování krystalických kovů\"). Po publikování se metoda začala používat pro krystalické kovy jako cín, zinek a olovo. V roce 1950 Američané G. K. Teal a J. B. Little z Bellových laboratoří použili tuto metodu pro růst jednoduchých germániových krystalů, čímž započala produkce polovodičů.\n\nV roce 1917 Czochralski zorganizoval výzkumnou laboratoř \"Metallbank und Metallurgische Gesellschaft\", kterou řídil do roku 1928. V roce 1919 byl jedním ze zakladatelů Německé společnosti pro metalurgickou vědu (\"Deutsche Gesellschaft für Metallkunde\"), jejímž prezidentem byl do roku 1925. V roce 1928 se na žádost polského prezidenta Ignacy Mościckiho vrátil do Polska a stal se profesorem metalurgického výzkumu v Chemickém ústavu Varšavské vysoké školy technologické.\n\nBěhem druhé světové války byl jedním z předních vynálezců a konstruktérů ručního granátu známého pod jménem \"Sidolówka\". Vyvinul ho pro Armiju Krajowu. Po válce byl zbaven postu profesora kvůli obvinění z kolaborace s Němci během okupace. Byl však očištěn polským soudem. Vrátil se do svého rodného města Kcynia, kde si otevřel malý obchůdek. Zemřel v roce 1953.\n\n"}
{"id": "1188070", "url": "https://cs.wikipedia.org/wiki?curid=1188070", "title": "Mistrovství Československa v cyklokrosu 1970", "text": "Mistrovství Československa v cyklokrosu 1970\n\nMistrovství Československa v cyklokrosu 1970 se konalo v neděli 25. ledna 1970 v Mladé Boleslavi v parku Štěpánka.\n\nJeden závodní okruh měřil 3 000 m a závodníci ho absolhovali celkem osmkrát. Startovalo 42 závodníků. \n"}
{"id": "1188073", "url": "https://cs.wikipedia.org/wiki?curid=1188073", "title": "Mistrovství Evropy v boulderingu 2007", "text": "Mistrovství Evropy v boulderingu 2007\n\nMistrovství Evropy v boulderingu 2007 (: \"IFSC European Boulder Championship - Birmingham\", : \"Championnats d'Europe\", : \"Europameisterschaft\") se uskutečnilo 16.-18. března v Birminghamu jako náhradní Mistrovství Evropy v boulderingu poté, co byla tato disciplína zrušena před kvalifikací na 7. Mistrovství Evropy ve sportovním lezení 2006 v Jekatěrinburgu pro nevyhovující technické podmínky.\n\nOd Mezinárodní horolezecké federace (UIAA) převzala organizaci závodů ve sportovním lezení v roce 2007 ICC, resp. IFSC - Mezinárodní federace sportovního lezení..\n\nŠampionátu se z České republiky zúčastnili oproti čtyřem registrovaným závodníkům v předchozím roce pouze Tomáš Mrázek, který skončil ve finále na třetím místě a Silvie Rajfová, která skončila v semifinále na vynikajícím osmém místě (postupovalo 6 bouldristek).\n\nK bronzové medaili blahopřála po závodech večer Tomášovi Mrázkovi, který byl členem armádního sportovního oddílu Dukla Praha, ministryně obrany Vlasta Parkanová v osobním dopise a také další představitelé české armády.\n\n\n"}
{"id": "1188076", "url": "https://cs.wikipedia.org/wiki?curid=1188076", "title": "Zygmunt Wróblewski", "text": "Zygmunt Wróblewski\n\nZygmunt Florenty Wróblewski (28. říjen 1845, Hrodno – 16. duben 1888, Krakov) byl polský chemik a fyzik narozený na území dnešního Běloruska.\n\nNarodil se v Hrodně, tehdy patřícím Rusku. Studoval na univerzitě v Kyjevě. Kvůli spoluúčasti na lednovém povstání roku 1863 odešel do exilu. Studoval v Berlíně a Heidelbergu, v roce 1879 pak obhájil dizertační práci na Mnichovské univerzitě a stal se asistentem profesora na univerzitě ve Štrasburku. V roce 1880 se stal členem Polské akademie věd (\"Polska Akademia Umiejętności\").\n\nJiž profesor Caillet na École normale supérieure v Paříži ho uvedl do studia kondenzace plynů. Poté, co přijal nabídku vést fakulty fyziky na Jagellonské univerzitě v Krakově, začal studovat plyny ještě intenzivněji a brzy k tomu spojil síly s fyzikem Karolem Olszewskim. 29. března 1883 použili novou metodu při kondenzování kyslíku a 13. dubna téhož roku i dusíku.\n\nV roce 1888 při zkoumání fyzikálních vlastností vodíku převrátil petrolejovou lampu a zle se popálil. O několik dní později umřel na následky popálenin v Krakovské nemocnici. Karol Olszewski pokračoval úspěšně v experimentech, s použitím vylepšeného kaskádového přístroje, oxidu uhličitého a vroucího ethylenu ve vakuu.\n\n"}
{"id": "1188080", "url": "https://cs.wikipedia.org/wiki?curid=1188080", "title": "Karol Olszewski", "text": "Karol Olszewski\n\nKarol Stanisław Olszewski (29. leden, 1846, Broniszów – 24. březen 1915, Krakov) byl polský chemik, matematik a fyzik.\n\nVystudoval matematiku, fyziku, chemii a biologii na Jagellonské univerzitě v Krakově. Obhájil svou disertační práci v Heidelbergu, pak se vrátil na \"alma mater\", kde získal titul profesora (\"profesor nadzwyczajny\").\n\nV roce 1883 Olszewski a Zygmunt Wróblewski jako první zkapalnili kyslík, dusík a oxid uhličitý z atmosféry a přivedli je do stabilního stádia. V roce 1884 Olszewski jako první na světě zkapalnil vodík v dynamickém stavu, přičemž dosáhl tehdy rekordně nízkou teplotu -225 ° C (48 K). V roce 1895 zkapalnil argon. Neuspěl pouze při pokusech o zkapalnění nově objeveného helia. V roce 1896, poté, co se doslechl o pokusech Wilhelma Conrada Röntgena s rentgenovými paprsky, během několika dní na začátku února tyto pokusy zopakoval a přivedl tak na Jagellonskou univerzitu obor radiologie.\n\n"}
{"id": "1188081", "url": "https://cs.wikipedia.org/wiki?curid=1188081", "title": "Matti Keinonen", "text": "Matti Keinonen\n\nMatti Keinonen (* 11. listopadu 1941, Tampere) je bývalý finský hokejový útočník. Finsko reprezentoval dvakrát na zimních olympijských hrách (1968, 1972) a 9× na Mistrovství světa v ledním hokeji. Po skončení hráčské kariéry působil jako trenér. Je po něm pojmenována Trofej Matti Keinonena, která se v SM-lize uděluje nejlepšímu hráči v hodnocení plus/mínus. V roce 2002 byl uveden do Síně slávy IIHF.\n"}
{"id": "1188083", "url": "https://cs.wikipedia.org/wiki?curid=1188083", "title": "Voskopojë", "text": "Voskopojë\n\nVoskopoja nebo Voskopojë (arumunsky \"Moscopole\", \"Moscopolea\", \"Moschopolis\" nebo \"Voskopolis\", , , ) je město v okrese Korçë v Albánii.\n\nJe to někdejší kulturní centrum Balkánu. Na vrcholu rozvoje v 18. století zde bylo množství škol, kostelů a prvního knihtisku na Balkáně, mimo Istanbul. Je to také arumunské kulturní centrum v Albánii. Nachází se asi 21 km od Korçë a skládá se z někdejších obcí: Voskopojë, Shipskë, Krushovë, Gjonomadh a Lavdar.\n\n"}
{"id": "1188085", "url": "https://cs.wikipedia.org/wiki?curid=1188085", "title": "Mont-Dore", "text": "Mont-Dore\n\nMont-Dore je francouzské město a obec v departementu Puy-de-Dôme v regionu Auvergne-Rhône-Alpes. V roce 2013 zde žilo 1347 obyvatel.\n\n"}
{"id": "1188090", "url": "https://cs.wikipedia.org/wiki?curid=1188090", "title": "Spokojenost zákazníka", "text": "Spokojenost zákazníka\n\nSpokojenost zákazníka je pocit (zklamání nebo potěšení), který je závislý na porovnání skutečného a očekávaného přínosu produktu. Zákazník může dosáhnout několika stupňů spokojenosti. Pokud produkt splní očekávání zákazníka, je s ním zákazník spokojen, pokud ho předčí, pak je velice spokojen. Jestliže však přínos daného produktu nesplní očekávání zákazníka, je nespokojen. Očekávání zákazníků jsou založena na minulých nákupních zkušenostech, na slibech a informacích firem a konkurentů a na názorech svých známých. \n\nPři vytváření hladiny očekávání hrají důležitou roli marketéři. Jestliže nastaví očekávání nízko, uspokojí pouze ty zákazníky, kteří u společnosti již nakupují, ale nepřilákají zákazníky nové, kteří dosud u společnosti nenakupují. Naopak pokud nastaví očekávání příliš vysoké, kupující mohou být snadno zklamáni. I přesto však v dnešní době některé společnosti očekávání zvyšují.\n\nVelmi důležité je pro úspěšné společnosti, aby sledovaly očekávání svých zákazníků, očekávání výkonu firmy a také spokojenost zákazníka. Totéž by měly tyto společnosti sledovat také u svých konkurentů.\n\nSpolečnosti, které dosahují vysoké úrovně spokojenosti zákazníků, jsou díky spojeným zákazníkům na cílovém trhu známy. Dalším přínosem této vysoké úrovně spokojenosti je, že jsou zákazníci méně citliví na změny cen, jsou společnosti věrní delší dobu, nakupují u ní nově představené produkty a doplňky k těmto produktům, popřípadě modernizované verze těchto výrobků a také šíří příznivé informace mezi své přátele o společnosti samotné i jejích produktech.\n\nTyto metody se používají všude, kde je možné zjistit názor konkrétní osoby. Jsou specializovány na zjišťování spokojenosti zákazníků s různými výrobky či službami organizace nebo se také používají při zjišťování spokojenosti zaměstnanců.\n\n\n\n\nObecným nástrojem pro měření spokojenosti zákazníka je tzv. „Index spokojenosti zákazníka“. Evropský přístup (ECSI) se zakládá na definici čtyř základních oblastí, které jsou dále determinovány dalšími proměnnými. Tyto čtyři oblasti mají rozhodující vliv na spokojenost zákazníka. Vztahy mezi oblastmi zachycuje následující model.\n"}
{"id": "1188091", "url": "https://cs.wikipedia.org/wiki?curid=1188091", "title": "Marian Smoluchowski", "text": "Marian Smoluchowski\n\nMarian Smoluchowski (28. květen 1872, Mödling u Vídně – 5. září 1917, Krakov) byl polský fyzik narozený v Rakousku. Byl průkopníkem statistické fyziky.\n\nNarodil se v polské rodině blízko Vídně. V letech 1890-1894 vystudoval fyziku na Vídeňské univerzitě. Jeho učiteli zde byli Franz Serafin Exner a Jožef Stefan. V letech 1894-1895 byl na vojně, pak v roce 1895 s vyznamenáním obhájil doktorskou práci. Působil poté v laboratořích různých výzkumných center v Evropě (Paříž, Glasgow, Berlín). Roku 1898 se stal ve Vídni docentem a získal oprávnění přednášet (tzv. \"veniam docendi\"). V letech 1899-1912 působil na univerzitě ve Lvově, od roku 1900 jako profesor. V letech 1906-1907 byl prezidentem Koperníkovy polské společnosti přírodovědců. Od roku 1912 byl profesorem na Jagellonské univerzitě v Krakově, na katedře experimentální fyziky. 15. července 1917 byl zvolen rektorem Jagellonské univerzity. Zemřel krátce nato, na následky úplavice. Byl pohřben na Rakowickém hřbitově v Krakově.\n\nZa ženu si vzal Sophii Baranieckou (1881-1959), dceru profesora matematiky na Jagellonské univerzitě Mariana Baranieckiho, se kterou měl dvě děti - dceru Aldonu (1902-1984) a syna Romana (1910-1996), který se stal rovněž fyzikem a profesorem na univerzitách v Princetonu a Austinu.\n\nSmoluchowski byl též vášnivým lyžařem a horolezcem.\n\nOdvodil zákony fluktuací rovnovážných stavů v molekulárních systémech. Provedl důkaz omezenosti klasické interpretace 2. věty termodynamiky vedoucí k tzv. tepelné smrti vesmíru.\n\nProváděl též výzkum k vysvětlení Brownova pohybu. Přitom potvrdil platnost kinetické teorie tepla a umožnil nový způsob určení Avogadrova čísla. Albert Einstein později použil jeho výsledky při formulaci teorie vysvětlující chaotický pohyb částic. Jedna z rovnic teorie difúze je známá jako Smoluchowského rovnice.\n"}
{"id": "1188093", "url": "https://cs.wikipedia.org/wiki?curid=1188093", "title": "Hyperaktivní močový měchýř", "text": "Hyperaktivní močový měchýř\n\nHyperaktivní močový měchýř, známý také jako OAB syndrom (overactive bladder syndrome), je onemocnění urologického původu.\n\nTato diagnóza má však negativní vliv také na společenský, psychický, profesní i sexuální život pacienta. Původem nemoci je nesprávná funkce svaloviny močového měchýře, který se stahuje i v případě, kdy močový měchýř není zcela naplněn, z toho důvodu pacienta trápí neustálé a urgentní nutkání k močení.\n\nV rámci hyperaktivního močového měchýře může docházet k úniku moči (inkontinence), není to však podmínkou diagnózy. Proto se často používá také spojení „suchý hyperaktivní měchýř“ pro diagnózu bez úniku moči, s inkontinencí pak mluvíme o „mokrém hyperaktivním měchýři“.\n\n\nO častém močení můžeme mluvit v případě, kdy je pacient nucen chodit na toaletu po hodině, 15 minutách a častěji, celkem vícekrát než 8krát denně. Při častém močení pacient vylučuje pouze malé množství moči. Je však nutné myslet, na to, zda pacient nepožil větší objem tekutin než obvykle, případně tekutiny s alkoholem, které působí močopudně, v takovém případě je zcela běžné, že pacient navštíví toaletu vícekrát.\n\nImperativní močení, známé také jako urgentní močení či urgence je náhle vzniklé, silné a neodkladné nutkání na močení. Tento stav pacient velmi obtížně oddaluje, proto někdy dochází k nechtěnému úniku moči (urgentní inkontinence).\n\nV případě nykturie mluvíme o častém nočním močení, které pacienta probouzí více než jedenkrát za noc. V rámci nykturie se nepočítá první ranní močení ani močení během noci, kdy však pacient nepociťuje potřebu a je probuzen z jiného důvodu.\n\nUrgentní inkontinence se projevuje jako zcela náhlé a velmi silné nucení na močení, jenž vede k nechtěnému úniku moči. který vzniká následkem křečovitých stahů svaloviny močového měchýře.\n\nPokud máte prvotní podezření, že se hyperaktivní močový měchýř týká i vás, udělejte si orientační online test. Rozhodně však neotálejte s návštěvou lékaře, která je stěžejní!\n\nPro správnou diagnózu je nutno podstoupit několik vyšetření. Prvně je nutné, aby lékař zjistil veškeré údaje spojené s příznaky nemoci. Příznaky se posuzují také dle speciálních dotazníků a především záznamů pacienta do pitné mikční karty. V rámci této karty pacient zaznamenává přesný čas a množství přijatých tekutin. Zároveň se zapisuje objem i čas močení. Tyto údaje pacient zaznamenává po dobu nejméně dvou dnů.\n\nV druhé fázi lékař vyšetřuje moč pro zjištění případné přítomnosti zánětu, krve nebo nádorových buněk. U mužů pak může proběhnout zhodnocení velikosti a povrchu prostaty, u žen se vyšetřuje děložní čípek. V rámci určení diagnózy je nutné provést i vyšetření za pomoci ultrazvuku, kdy se vyšetřuje nejen močový měchýř, množství zbytkové moči po vymočení v něm, ale i stav ledvin. Více informaci o průběhu celého vyšetření získáte zde.\n\nMezi nejčastější způsoby léčby patří:\n\nMezi první doporučení patří zdravý životní styl, především změna jídelníčku. Je vhodné zcela vynechat kořeněná jídla, kyselé citrusové plody, pít dostatečné množství vody (přibližně 2 litry během dne), omezení alkoholických a kofeinových nápojů. Doporučuje se i příjem potravin s vlákninou. Pomoci může i posilování pánevního dna především za pomoci cvičení s názvem Kegelovy cviky.\n\nPři tomto způsobu léčby dochází k stimulaci aferentních vláken nervus punendus. Při tomto efektu dochází také k dráždění eferentních vláken, čímž je zvýšena kontraktilita (stahování) příčně pruhovaného uretrálního svalu a svaloviny pánevního dna.\n\nPro léčbu hyperaktivního močového měchýře je možná i farmakoterapie, kdy se na českém trhu nabízí celá řada léčiv, která mají vliv na zakončení v močovém měchýři. Tyto léky se obecně nazývají spasmolytika (anticholinergika), mezi nejčastěji užívané patří trospium chlorid, oxybutinin, tolterodin, solifenacin a nejnovější fesoterodin..\n\n"}
{"id": "1188094", "url": "https://cs.wikipedia.org/wiki?curid=1188094", "title": "Sudán (nosorožec)", "text": "Sudán (nosorožec)\n\nSudán (1973, Shambe, Súdán – 19. března 2018, Ol Pejeta, Keňa) byl poslední žijící samec severního bílého nosorožce na světě.\n\nDo Československa byl po odchytu v Súdánu přivezen 19. září 1975 spolu se samcem Saútem a samicemi Nesárí, Núrí, Nolou a Nádí a nový domov našel v ZOO Dvůr Králové. Postupně se s Nasimou stal otcem samiček Nabiré a Nájin. V roce 2009 se vrátil do Afriky, kde žil v rezervaci Ol Pejeta Conservancy v Keni spolu se samicemi Nájin a Fatu. O jejich bezpečí pečovala speciální ochranka. Pro jeho vlastní bezpečí byl Sudánovi uříznut roh. Cílem návratu do Afriky byla poslední snaha o přirozené rozmnožení druhu, který byl na pokraji vyhynutí.\n\nSudán měl kvůli vysokému věku zdravotní problémy, které vedly k degenerativním změnám svalstva a kostí a na kůži měl rozsáhlé léze. Kvůli tomu byl poslední měsíce jeho života pod neustálým veterinárním dohledem. V roce 2017 dostal infekci do nohy, která postupně jeho stav zhoršovala, až se nakonec nemohl postavit. Potom se jeho zdraví dále výrazně zhoršilo a veterináři se 19. března 2018 rozhodli pro jeho utracení. Bylo mu 45 let. Záchrana druhu je tak možná už jen pokusem o umělou reprodukci, protože na světě žijí ještě dvě samice a vědci mají také vzorky spermatu Sudána.\n\n1. dubna se odehrála v Keni smuteční ceremonie na uctění Sudána jakožto posledního samce svého druhu. Pietní akce se zúčastnilo několik zástupců keňských úřadů a pracovníci rezervace včetně strážců, kteří Sudána střežili. Vrcholem ceremonie bylo odhalení pamětní desky Sudánovi.\n\n15. března 2018, tj. čtyři dny před Sudánovou smrtí, byla v New Yorku odhalena socha Poslední tři posledních tří žijících bílých severních nosorožců, která zobrazuje Sudána, Nájin a Fatu.\n"}
{"id": "1188098", "url": "https://cs.wikipedia.org/wiki?curid=1188098", "title": "Bigelow Expandable Activity Module", "text": "Bigelow Expandable Activity Module\n\nBigelow Expandable Activity Module, také známý jako BEAM, je technologický demonstrátor a experimentální nafukovací modul soukromé společnosti Bigelow Aerospace. Je určený pro Mezinárodní vesmírnou stanici (ISS), kde v průběhu dvou let projde testováním různých aspektů své konstrukce, a to zejména míry ochrany proti sluneční a vesmírné radiaci, atomárnímu kyslíku, ultrafialovému záření a vesmírným troskám. Tyto testy eventuálně rozhodnou o nasazení technologie nafukovacích vesmírných modulů pro cestu na Mars a do hlubokého vesmíru.\n\nBEAM byl vynesen do vesmíru a na ISS v nehermetizovaném nákladním prostoru vesmírné lodi Dragon jako součást osmé komerční zásobovací mise americké společnosti Space Exploration Technologies, plánované na časný duben. Modul BEAM byl pomocí robotického manipulátoru Canadarm2, ovládaného odborníky z Johnsonova vesmírného střediska v Houstonu a z kontrolního centra Kanadské kosmické agentury u Montréalu, vyňat z nákladního prostoru Dragonu a přesunut ke své cílové destinaci, záďovému adaptérů modulu Tranquility. Posádka Expedice 47 zajišťovala ovládání dokovacího adaptéru a zajistí ukotvení modulu. \n\nV průběhu následujících čtyř měsíců bude BEAM nafukován ze vzduchových zásob ISS do své plné velikosti. Kromě toho bude BEAM živě snímán během nafukovacího sekvence kamerou na manipulátoru Canadarm2. Experimentální BEAM nebude posádka ISS obývat. Nicméně astronauti do něj několikrát během roku vstoupí, aby odebrali vzorky vzduchu a změřili teplotu a radiaci. Výhodou nafukovacího modulu je, že mohou být přepravovány složené, a zabírají tak míň místa. BEAM ve složeném stavu měří 2,13 krát 2,36 metru a po rozvinutí se zvětší na 4 krát 3,2 metru s vnitřním prostorem přibližně 16 metrů krychlových.\n\nModul byl úspěšně rozvinut 28. května 2016 a 6. června 2016 do něj poprvé vstoupili astronauti.\n\nBěhem prvního roku test do něj astronauti vstoupili celkem devětkrát (do 5.2017). Dosavadní část experimentu probíhá dobře: dávky kosmického záření jsou na stejné úrovni jako u pevných modulů vesmírné stanice. Vnějším stěnám se daří zabránit průniku nečistot i přes mnoho možných kolizí s mikrometeority .\n\nOd konce dubna 2017 probíhá podrobnější radiační experiment, kdy jeden ze dvou monitorů radiace je překryt polokulovitým výtiskem z 3D tiskárny. Cílem je porovnat, jak dobře funguje štít při blokování záření v porovnání s nestíněným senzorem. Test se provede při různé síle materiálu. První je silná pouze 1,1 mm, druhá je 3,3 mm, až po 10 mm pro třetí zkoušku.\n\nPo úspěšném splnění mise bude BEAM oddělen od ISS a pomocí manipulátoru přesunut do co nejnižšího dosažitelného místa. Poté bude uvolněn aby následně strávil méně než rok na orbitě a shořel při vstupu do atmosféry.\n\n"}
{"id": "1188099", "url": "https://cs.wikipedia.org/wiki?curid=1188099", "title": "BMW R 1150 Rockster", "text": "BMW R 1150 Rockster\n\nBMW R 1150 Rockster je motocykl kategorie naked-bike, vyvinutý firmou BMW, vyráběný v letech 2003-2005. Jeho předchůdcem byl model BMW R 1100 R, nástupcem se stal model BMW R 1200 R.\n\nRockster vychází z modelu BMW R 1150 R, souběžně se kterým se vyráběl a 90% dílů je totožných. Rozdíl je v přední masce s dvojicí světel, budících, předním blatníku a barevné kombinaci. Čtyřdobý, vzduchem a olejem chlazený osmiventilový dvouválec boxer se obsahem 1130 cm³ je použit z cestovního endura R 1150 GS, které je vyráběno od roku 1999, stejně jako šestistupňová převodovka, oproti R 1150 R má kratší převody.\n\nTechnickou lahůdkou je použití brzdového systému BMW EVO se zvýšeným brzdným účinkem, který ve spojení s příplatkovým integrovaným ABS třetí generace tvoří jednu z nejdokonalejších a nejúčinnějších brzdových soustav své doby. Zavěšení předního kola Telelever a kardanu v kyvném rameni letmo uloženého kola zadního je pro dvouválcové boxery BMW charakteristické. Dominujícím prvkem je široká palivová nádrž s postranními chladiči oleje, které přecházejí do prolisů pro kolena. Na ně je také směrován teplý vzduch proudící od olejových chladičů, což přispívá k pohodě řidiče v chladném počasí. S mohutnou přední části stroje kontrastují štíhlá zadní partie, kola jsou litá pětipaprsková a výfuková soustava 2-1.\n\n\n\n\n"}
{"id": "1188101", "url": "https://cs.wikipedia.org/wiki?curid=1188101", "title": "Angalifu", "text": "Angalifu\n\nAngalifu (1970, Shambe, Súdán – 14. prosince 2014, San Diego, Kalifornie, USA) byl samec severního bílého nosorožce, který byl v době své smrti jedním z posledních dvou samců svého druhu na světě.\n\nByl odchycen v Súdánu v roce 1970 a nový domov našel v ZOO Chartúm. V roce 1990 se přestěhoval do Ameriky, kde žil v ZOO San Diego v Kalifornii spolu se samicí Nolou až do své smrti v důsledku vysokého věku. Měl zde výběh o velikosti 213 akrů, který svým charakterem připomínal africkou savanu.\n"}
{"id": "1188103", "url": "https://cs.wikipedia.org/wiki?curid=1188103", "title": "Mistrovství Československa v cyklokrosu 1969", "text": "Mistrovství Československa v cyklokrosu 1969\n\nMistrovství Československa v cyklokrosu 1969 se konalo v neděli 26. ledna 1969 v Teplicích na kopci Letná.\n\nJeden závodní okruh měřil 3 000 m a závodníci ho absolhovali celkem devětkrát. Startovalo 40 závodníků. \n"}
{"id": "1188104", "url": "https://cs.wikipedia.org/wiki?curid=1188104", "title": "Mistrovství Československa v cyklokrosu 1968", "text": "Mistrovství Československa v cyklokrosu 1968\n\nMistrovství Československa v cyklokrosu 1968 se konalo v neděli 4. února 1968 v Mladé Boleslavi v parku Štěpánka.\n\nDélka závodu byla 24 km a závodníci absolhovali celkem osm okruhů. Startovalo 51 závodníků, z toho pět z Francie a po čtyřech z NDR, Rakouska a Lucemburska.\n"}
{"id": "1188106", "url": "https://cs.wikipedia.org/wiki?curid=1188106", "title": "Georgios Babiniotis", "text": "Georgios Babiniotis\n\nNarodil se v Aténách v roce 1939. Vystudoval gymnázium a pak studoval filologii na jazykovědné škole. V roce 1962 získal titul a pokračoval ve studiích v Řecku a Německu. Před 35. narozeninami se stal řádným profesorem lingvistiky na Athénské univerzitě. V roce 1991 byl zvolen prezidentem filologické sekce a v roce 2000 byl zvolen rektorem Aténské univerzity; tuto funkci zastával až do roku 2006. Je také prezident společnosti \"Φιλεκπαιδευτική Εταιρεία Αρσακείων - Τοσιτσείων Σχολείων\", předseda řídící rady Nadace řecké civilizace (\"Ίδρυμα Ελληνικού Πολιτισμού\") a prezident Athénské lingvistické společnosti (\"Γλωσσική Εταιρεία των Αθηνών\"). V roce 2009 byl přidělen jako manažer rady pro primární a sekundární vzdělávání (\"Συμβούλιο Πρωτοβάθμιας και Δευτεροβάθμιας Εκπαίδευσης\") a pracuje na změnách systému řeckých středních škol. Píše články pro deník \"To Vima\" a byl také vědecký poradce pro řecké veřejné televizní stanice. Řídí lexikologické centrum (\"Κέντρο Λεξικολογίας\").\n\nDne 7. března 2012 byl jmenován ministrem školství a náboženských záležitostí v koaličním kabinetu premiéra Lucase Papademose; místo zastával až do 17. května 2012.\n\n"}
{"id": "1188107", "url": "https://cs.wikipedia.org/wiki?curid=1188107", "title": "Gallus Anonymus", "text": "Gallus Anonymus\n\nGallus Anonymus (latina|lat. \"anonymní Francouz\"), v polonizované podobě Gall Anonim, byl polský středověký dějepisec a kronikář, který kolem roku 1115 sepsal latinsky knihu \"Gesta principum Polonorum\" (česky vyšlo jako \"Kronika a činy polských knížat a vládců\").\nKronika není dokončena a původně nenesla ani název, ani autora. Název dostala dodatečně ve středověkém \"Kodexu Zamoyskich\". O autorovi se nic přesnějšího také neví, Ottův slovník uváděl hypotetické jméno Martin. Usuzuje se, že to byl benediktin, který přišel přes Uhry do Polska z Francie, a který se stal kaplanem na dvoře polského knížete Boleslava III. Křivoústého. Toto určení pochází z pera polského humanisty Marcina Kromera. Kromerovy názory byly v průběhu dějin ovšem různě zpochybňovány. Někteří autoři se snažili dokázat jiný původ tvůrce kroniky (spekulovalo se o Uhrách, Zadaru či Benátkách). Nedávno například Tomasz Jasiński (\"O pochodzeniu Galla Anonima\", 2008), usoudil, že Gallus pocházel z Benátska, kde byl znám jako Mnich z Lido (\"Monachus Littorensis\").\n\nKronika zachycuje minulost polského knížectví od nejstarších dob do roku 1113. Má tři knihy, z nichž obě poslední jsou věnovány období panování knížete Boleslava III. Křivoústého. Autor byl knížeti zřetelně nakloněn, snad žil při jeho dvoře. \nZajímavé je, že v Gallově kronice jsou dosti haněni Češi, jimž se vytýká „zákeřnost, hrabivost a zbabělost“. To je asi také důvod, proč nebyl o kroniku v českých zemích nikdy valný zájem, přeložena byla až roku 2009. Avšak také v polském prostředí byla kronika dlouho ve stínu kroniky biskupa Vincence Kadłubka († 1223), možná i proto, že Gallus byl cizinec (sám se v textu nazývá poutníkem v cizí zemi).\n\nKronika se často srovnává s Kosmovou kronikou (\"Chronica Boemorum\"), protože autoři byli vrstevníky a patrně také dvořany ve službách svých panovníků. Jinak se jejich postavení, vzdělání i znalosti patrně velmi lišily, jak to odpovídalo i společenským rozdílům mezi Střední a Západní Evropou ve 12. století. Gallus byl cizinec, který možná ani nerozuměl slovanskému jazyku, kdežto Kosmas byl domácí český kněz.\n\n"}
{"id": "1188110", "url": "https://cs.wikipedia.org/wiki?curid=1188110", "title": "Hybrid", "text": "Hybrid\n\nV biologii znamená označujeme jako hybrida nebo křížence potomka zástupců dvou různých větví fylogenetického stromu (ať už se jedná o dva různé rody, druhy nebo poddruhy) pohlavních rostlin nebo zvířat. V genetické terminologii existují následující definice:\nZ taxonomického může hybrid znamenat:\n\nTermín hybrid je odvozen z latinského \"hybrida\", znamenajícího \"„potomek chovného prasete a divočáka“\", nebo \"„syn svobodného a otroka“\", atd. Termín se rozšířil do angličtiny v devatenáctém století, ale existoval již v sedmnáctém.\n\nOd dvacátých let, kdy byl studován liger, panuje mezi biology zvyklost názvy kříženců odvozovat kontaminací jmen druhů rodičů. Přesto jména nejsou udělována systematicky (například první jméno samce) a proto se pouze neformálně užívají názvy pro křížence jako \"beefalo\" (1960s), \"humanzee\" (1980s), \"cama\" (1998).\n\nHybridizace mezi dvěma podobnými druhy se sice někdy vyskytuje i samovolně, nicméně většinou je podmíněna lidským faktorem. Ukazuje se totiž, že nejenže hybridizaci často stojí v cestě mnohé fyzické překážky, ale ochrana proti ní je výsledkem dlouho působícího přírodního výběru. Je totiž z evolučního hlediska velice nevýhodné starat se o potomka, který bude neplodný (například potomek jedince s 8 a 6 chromosomy bude mít chromosomů 7 a nebude moci mít potomky s žádným z rodičovskch druhů). Selekční tlak zodpovědný za vznik reprodukčních bariér se nazývá reprodukční izolace.\n\nLidé jsou v posledních 400 letech odpovědni za nejrychlejší šíření nepůvodních druhů po celém světě. Nejde jen o vědomé zásahy jako vysazení králíků a jelenů v Austrálii nebo řízkování a převážení semen rostlin.\n\nHybridizace je často příčinou vzniku nových druhů, pokud se začnou křížit druhy, které byly před nějakou dobou odděleny například fyzickou bariérou. Příkladem může být sloučení platýzů z obou stran Panamské šíje, kteří se do Tichého oceánu a Karibského zálivu rozšířili před tím, než se Jižní a Severní Amerika spojily. \n\nMezi hlavní reprodukční bariéry mezi druhy patří jiná doba odkvětu, jiná životní strategie, somatoplastická neplodnost nebo jiný počet chromosomů (ten může být ale někdy překonán).\n\n"}
{"id": "1188114", "url": "https://cs.wikipedia.org/wiki?curid=1188114", "title": "Betlém (Hlinsko)", "text": "Betlém (Hlinsko)\n\nBetlém je částí města Hlinsko. Jedná se o památkovou rezervaci lidové architektury, situovanou v sousedství jádra města, na pravém břehu řeky Chrudimky. Objekty jsou v majetku České republiky a jejich správu a zpřístupnění veřejnosti zajišťuje Národní památkový ústav.\n\nRoubené domky začali stavět drobní řemeslníci od poloviny 18. století. Obyvatelstvo se zabývalo především hrnčířskou výrobou, koncem 19. století pak převládlo tkalcovství. Od první třetiny 20. století zde získávali obydlí především tovární dělníci. Díky souhře historických souvislostí si tato část města udržela původní výstavbu a urbanistickou strukturu až do 80. let 20. století.\n\nÚsilím pracovníků státní památkové péče a s pomocí několika dalších nadšenců se v roce 1987 podařilo prosadit záchranu aspoň části staveb. Od roku 1989 je Betlém spravován v rámci Souboru lidových staveb Vysočina. V roce 1993 mohly být veřejnosti zpřístupněny první objekty. Roku 1995 získala část Betléma status památkové rezervace. Oprava celého komplexu byla završena v roce 2012.\n\nDomky se sedlovou střechou jsou převážně roubené. Vyzdívaly se jen části u pece. Interiér má běžné členění. V průčelní části je prostorná světnice, za kterou následuje síň s černou kuchyní a komora. Připojen mohl být i chlívek nebo malá stodola.\n\nZpřístupněné roubené domky návštěvníkům nabízejí prohlídku obydlí a dílny tkalce, hračkáře, ševce, pilníkáře i dělníka z továrny.\n\nČást expozice je věnována tradičním masopustním obchůzkám s maskami z Hlinecka, které jsou zařazeny na Seznam světového dědictví UNESCO.\n\n\n"}
{"id": "1188115", "url": "https://cs.wikipedia.org/wiki?curid=1188115", "title": "Mouilleron-le-Captif", "text": "Mouilleron-le-Captif\n\nMouilleron-le-Captif je francouzská obec v departementu Vendée v regionu Pays de la Loire. V roce 2013 zde žilo 4829 obyvatel.\nLokalita byla osídlena již v době galo-románské, kdy náležela k pevnosti, vzdálené 10 kilometrů. První písemná zmínka je z roku 1163, kdy došlo k založení opatství řádu augustiniánů kanovníků. V době francouzské revoluce roku 1794 dal generál Dufour městečka Mouilleron-le-Captif a Venansault vypálit, při požáru shořelo 74 domů. \nOd roku 1972 se jednalo o sdružení obcí departementu, jež nebylo schváleno a městečko nadále zůstává samostatné.\n\n"}
{"id": "1188117", "url": "https://cs.wikipedia.org/wiki?curid=1188117", "title": "Ján Pravdoľub Bella", "text": "Ján Pravdoľub Bella\n\nJán Pravdoľub Bella (5. prosince 1836, Liptovský Mikuláš – 27. března 1924, Bratislava) byl slovenský pedagog a publicista.\n\nZákladní školy navštěvoval v Liptovském Mikuláši a Matejovcích. Od roku 1850 se učil brašnářem u S. Wagnera v Banské Bystrici. Od roku 1853 vandroval přes Levoču, Miškovec, Dunaföldvár, Pešť. Během pobytu v Pešti se zapojil do národní práce (i jako notář slovenské evangelické církve). Od roku 1861 působil v Pešti jako hostinský. Později, v letech 1864 až 1868 působil jako učitel v Párnici a od roku 1868 v Kostolném. Od roku 1873 byl úředníkem banky Slovenia v Pešti. Od roku 1874 působil jako učitel v Békešské Čabě. V roce 1896 odešel do důchodu. Poté žil v Békešské Čabě, od roku 1912 v Ružomberku, od roku 1920 v Novákách a nakonec v Bratislavě.\n\nPsal básně. Pomáhal i při redigování časopisu Černokňažník. Zdramatizoval pověsti Jána Kalinčiaka. Publikoval články o výchově řemeslné mládeže, zdravotnictví, včelařství a ovocnářství, které publikoval v periodikách \"Obzor\", \"Dolnozemské listy\", \"Národné noviny\" a dalších. Sestavoval i učebnice a čítanky pro slovenské „ľudové“ školy.\n\nDokumentární hodnotu mají jeho články o revoluci v Rakouském císařství 1848-1849, vzpomínky z let 1856 až 1864 a články o Slovácích v Békešské Čabě a o jejich zvycích, které zveřejnil v časopise \"Slovenské pohľady\".\n\n\n\n\n"}
{"id": "1188120", "url": "https://cs.wikipedia.org/wiki?curid=1188120", "title": "Casimir Pulaski", "text": "Casimir Pulaski\n\nCasimir Pulaski, původním jménem Kazimierz Michał Władysław Wiktor Pułaski (6. března 1745 Varšava – 11. říjen 1779 Savannah, Georgie) byl polský šlechtic, účastník americké války za nezávislost. Měl přezdívku „otec americké kavalerie“.\n\nŠlechtická rodina Pułaských měla pozemky ve Winiarách nedaleko Warki v Mazovském vojvodství. Právě tam Kazimierz prožil dětství. Střední školu studoval ve Varšavě. V 17 letech se stal pážetem polského prince a knížete kuronského a zemgalského Karla Kristiána. V jeho vojsku se pak roku 1763 zúčastnil bojů s Rusy o Jelgavu.\n\nV roce 1768, ve 22 letech, patřil k zakladatelům a klíčovým osobnostem tzv. barské konfederace, tedy vojenského spolku polské šlechty, který chtěl bojovat s rostoucím ruským vlivem v Polsku a s reformami krále Stanislava II. Augusta Poniatowského, jenž byl podle šlechtické opozice stále více závislý na ruské podpoře. Patřil k nejúspěšnějším velitelům vojsk barské konfederace, několik týdnů se bránil ruské přesile u berdičevského kláštera (na území dnešní Ukrajiny), v bitvě pod Orzechowem se pak utkal s ruským vojskem vedeným slavným Alexandrem Suvorovem. V boji ztratil bratra Franciszka Ksaweryho, sám byl dvakrát raněn. Slavnou se stala rovněž jeho obrana kláštera v Čenstochové, z Pulaskiho se tak stal nový symbol národního odporu. Celé povstání nakonec zkrachovalo, když Polsko ztratilo podporu Rakouska i Pruska, které cítily šanci ukousnout si také z polského území.\n\nKazimierz Pułaski se po porážce ocitl v prekérní situaci. Rusové ho v nepřítomnosti odsoudili k trestu smrti a na jeho dopadení byla vypsána odměna. Prchl ze země, ale evropské vlády si nechtěly Rusko pohněvat a nebyl nikde v bezpečí. Ve Francii se doslechl o povstání amerických kolonistů proti anglické nadvládě. Připojil se tedy k výpravě francouzských dobrovolníků, kteří se vydali americké revoluci na pomoc.\nJeho jméno nebylo v Americe neznámé. Sám Benjamin Franklin dobře znal jeho zásluhy v polském povstání a doporučil generálu Georgi Washingtonovi, aby Pulaskiho, jak si jeho jméno upravili Američané, postavil do čela kavalerie, tedy jízdního oddílu. S jízdou totiž američtí osadníci neměli dosud zkušenosti. V září 1777 se Pulaski zúčastnil bitvy u Brandywinu. Jeho odvážný útok zachránil ustupující americké oddíly. Washington ho za hrdinský čin povýšil do hodnosti brigádního generála, a to rovnou na bojišti.\n\nPulaski se vyznamenal i v bitvě u Charlestonu 10. května 1779. Ještě téhož roku však byl při obléhání přístavu Savannah v Georgii zraněn kartáčovou střelou, dva dny poté zraněním podlehl. Podle některých údajů byl pak pohřben na místní plantáži, odkud byly ostatky následně přeneseny a uloženy v kovové schránce pod jeho pomníkem na savannažském náměstí. \n\nPo dvou staletích byly Pulaského ostatky v 90. letech 20. století vyzvednuty k vědeckému prozkoumání. Forenzní antropolog z Arizonské státní univerzity Charles Merbs uvedl, že kosti nesly jednoznačně ženské rysy. Výškou postavy a věkem však Pulaskému odpovídaly a možnosti, že by došlo k záměně těla, odporovalo opotřebení kostí odpovídající jízdě na koni i stopy zranění z bitev. Došlo k porovnání DNA se vzorky odebranými Pulaského praneteři, výsledky však nebyly průkazné. Nový vědecký tým později provedl opětovnou analýzu s novějšími technologiemi a potvrdil příbuznost. Podle Virginie Hutton Estabrookové Pulaski užíval mužský gender, tělesně byl však patrně intersexuální. Případně se jednalo o transgender muže.\n\nV USA je dnes národním hrdinou a je po něm nazváno 18 měst. Roku 2009 mu bylo uděleno čestné občanství Spojených států amerických, což je pocta, jíž se krom něj v celé historii dostalo jen sedmi dalším osobnostem: Winstonu Churchillovi (1963), Raoulu Wallenbergovi (1981), zakladateli Pensylvánie Williamu Pennovi a jeho ženě (1984), Matce Tereze (1996), generálu La Fayettovi a Bernardu de Gálvezovi.\n"}
{"id": "1188122", "url": "https://cs.wikipedia.org/wiki?curid=1188122", "title": "Stereogum", "text": "Stereogum\n\nStereogum je internetová publikace, která se věnuje hudebním novinkám, stejně jako například premiérám písní. Webová stránka, jejíž vlastníkem je společnost SpinMedia, byla založena v lednu roku 2002, založil ji Scott Lapatine. V roce 2007 web u příležitosti desátého výročí vydání alba \"OK Computer\" od kapely Radiohead vydal hudební album \"\". To obsahuje coververze písní z původní desky od interpretů, jako byli Marissa Nadler, Vampire Weekend a My Brightest Diamond. Podobně později vyšla alba coververzí z desek \"Automatic for the People\" (R.E.M.) a \"Post\" (Björk), \"Is This It\" (The Strokes).\n\n"}
{"id": "1188125", "url": "https://cs.wikipedia.org/wiki?curid=1188125", "title": "Kostel svatého Vavřince (Čistá)", "text": "Kostel svatého Vavřince (Čistá)\n\nHřbitovní kostel svatého Vavřince v Čisté je barokní stavba z přelomu 17. a 18. století. Nachází se v jižním okraji obce Čistá ve středočeském okrese Mladá Boleslav. Od 3.5.1958 je kostel i hřbitov zapsán na seznamu kulturních památek.\n\nPrvní zmínka o zdejším hřbitovním kostele je z poloviny 14. století. V té době zde byla také plebánie. V době husitských válek byla farnost zrušena a kostel později přešel pod správu farnosti v Bělé pod Bezdězem.\n\nSoučasná barokní podoba kostela je z let 1697 až 1700. Nový kostel vznikl na místě staršího, tehdy poničeného menšího kostelíka, z něhož byla pravděpodobně použita část materiálu. Další opravy proběhly v roce 1897 zásluhou Karla Dlouhého z Mladé Boleslavi.\n\nKostel je jednolodní, obdélný, s obdélným presbytářem, loď je trojosá. Západnímu průčelí kostela dominuje čtyřboká věž s poměrně nízkou střechou, na východní straně je vyzvižena štíhlá zvonička.\n\nVnitřní zařízení kostela pochází zčásti z doby barokní a zčásti z 19. století. Jsou zde varhany z konce 19. století, které v roce 1836 prošly opravou trutnovského mistra Václava Adama Jana Mrazíka. Kostel se v minulosti opakovaně stal cílem zlodějů, což se na jeho vybavení neblaze podepsalo.\n\nV neděli po svátku sv. Vavřince 10. srpna se v Čisté koná pouť.\n\nNa hřbitově u kostela jsou některé náhrobky z 19. století. Je zde malá márnice.\n\n"}
{"id": "1188126", "url": "https://cs.wikipedia.org/wiki?curid=1188126", "title": "Marketingový mix 4C", "text": "Marketingový mix 4C\n\nMarketingový mix 4P představuje mix z pohledu firmy. Oproti tomu marketingový mix 4C je mixem z pohledu zákazníka. Autorem tohoto pojmu je světově uznávaný odborník Robert F. Lauterborn. \n\nJednotlivé nástroje mixu 4C jsou:\n\n• Customer Value – Hodnota pro zákazníka\n\n• Communication – Komunikace\n\n• Convenience – Pohodlí\n\n• Cost – Náklad pro zákazníka\n\nPři bližším pohledu na mix 4C zjistíme, že posloupnost dějů dává logický obraz toho, jak s ním pracovat.\n\na) tvorba zákaznické hodnoty\n\nb) komunikace na trhu o povaze této hodnoty\n\nc) předání hodnoty\n\nd) realizace směny.\nZákazník se denně setkává s velmi širokou nabídkou produktů, které uspokojují určitou potřebu. Zákazník si mezi těmito produkty vybírá ten, který mu přinese největší hodnotu. Hodnota pro zákazníka představuje rozdíl mezi náklady na jeho získání a hodnotou plynoucí z vlastnictví a užívání produktu. Pokud jsou zákazníkova očekávání naplněna, je zákazník spokojen, v opačném případě je zákazník nespokojen.\n\nKomunikace patří mezi velmi významný prvek, protože jeho chybné provedení může poškodit i skvělé výsledky podniku. Komunikace v mixu 4P představovala popis produktu, oproti tomu komunikace v mixu 4C představuje to, že by podnik se zákazníkem komunikovat a tak zjistit jeho potřeby užitku a specifikovat podobu jeho uspokojení. \n\nZákazníci hodně vnímají a velmi na tom záleží jejich celková spokojenost, jak se s nimi jedná a jaké informace jim jsou poskytovány. \n\nEmpiricky je prokázáno, že spokojený zákazník informuje o svém spokojení další tři osoby, kdežto nespokojený zákazník sdělí své nespokojení minimálně dalším deseti lidem.\n\nAnglický pojem convenience v českém jazyce znamená pohodlí, komfort ale také výhodu nebo příležitost. Všechny tyto slova mají společného jmenovatele v tom, že tento nástroj by měl zákazníkovi poskytnout vhodné podmínky pro využití produktu, odstranit všechny bariéry a obtíže při jeho získávání. P (place) z mixu 4P říká, jak a kde může zákazník produkt získat, zatímco C (convenience) určuje okolnosti, kulturu a okolí místa, kde zákazník produkt získává. \n\nPoslední čtvrté C v mixu představuje náklady ne z pohledu podniku, ale z pohledu nákladů, která vzniknou zákazníkovi pořízením produktu. Do těchto nákladů zahrnujeme také provozní náklady a dopravní náklady. Zákazník se rozhoduje jaké náklady je schopen a ochoten dát za získání produktu.\n\n\n"}
{"id": "1188127", "url": "https://cs.wikipedia.org/wiki?curid=1188127", "title": "Fukuivenator", "text": "Fukuivenator\n\nFukuivenator („lovec z prefektury Fukui“) byl rod teropodního (dravého) dinosaura, žijícího v období spodní křídy (stupně barrem až apt, asi před 127 – 115 miliony let) na území zmíněné provincie v Japonsku (souvrství Kitadani). V roce 2007 byly objeveny fosílie dinosaura, představující na 160 fragmentů, roztroušených na ploše 50 x 50 cm. Z nich paleontologové složili do značné míry kompletní kostru menšího célurosaurního teropoda o délce asi 245 cm a odhadované živé hmotnosti kolem 25 kilogramů.\n\nV současnosti jde o nejkompletnější kostru neptačího teropoda, objevenou v Japonsku. Tento dinosaurus měl heterodontní chrup, což naznačuje, že mohl mít pestřejší jídelníček a kromě masa z obratlovců dokázal možná pojídat i rostlinnou stravu. Holotyp s katalogovým označením FPDM-V8461 představuje poměrně kompletní kostru i s lebkou. Dinosaurus byl vědecky popsán týmem paleontologů v roce 2016. Jeho příbuzenské vztahy nejsou zcela vyjasněné, pravděpodobně jde ale o vývojově primitivnějšího zástupce skupiny Maniraptoriformes.\n\n"}
{"id": "1188128", "url": "https://cs.wikipedia.org/wiki?curid=1188128", "title": "Hejtman Pražského hradu", "text": "Hejtman Pražského hradu\n\nHejtman Pražského hradu (německy \"Hauptmann der Prager Burg\") byl vysoce postaveným úředníkem zodpovědným za areál Pražského hradu. \n\nNejznámějším hejtmanem byl katolík Diviš Czernin z Chudenic (1565 – 21. června 1621 Praha), který byl jedním z popravených na Staroměstském náměstí v roce 1621, protože uposlechl rozkazu nejvyššího purkrabího Adama II. ze Šternberka († 10. dubna 1623) a v den defenestrace vpustil vzbouřence do Pražského hradu.\n\n\n"}
{"id": "1188129", "url": "https://cs.wikipedia.org/wiki?curid=1188129", "title": "Kygo", "text": "Kygo\n\nKyrre Gørvell-Dahll, známý spíše jako Kygo (* 11. září 1991, Singapur) je norský hudební skladatel, DJ, textař a klavírista. Mezinárodní pozornost si vysloužil svými remixy, které na jeho Soundcloudu slyšelo přes 80 milionů lidí. Na YouTube později vydal svou první oficiální píseň, zvanou Firestone, kterou na YouTube vidělo přes 400 milionů lidí a to ho katapultovalo na pódia všech evropských tanečních scén. Později uzavřel smlouvu s Ultra Music, což je jedna z největších nahrávacích společností elektronické hudby. Ze začátku se jeho tvorba řadila k hodnímu stylu Tropical house s prvky deep housu a soulu, později se přiklonil spíše k popové tvorbě, či house.\n\nV tuto dobu vydává nové a nové písně, ve kterých spolupracuje s Will Heardem, Labrinthem, Ellou Henderson, Maty Noyesovou, Parsons Jamesem nebo Tom Odellem. 13. května vyšlo oficiálně jeho debutové album Cloud Nine, které v americké albové hitparádě Billboard 200 debutovalo na 11. místě. \n\nKygo proslul svou hrou na piano, na které hrál již od svých 6 let. Hodně mu to pomáhá v jeho tvorbě, protože ho v ní často využívá.Ve svých začátcích se snažil o propagaci nového stylu hudby zvaného tropical house. Tento styl vyjadřoval ve svých remixech známých písní jako například Sexual Healing od Marvina Gaye nebo I See Fire od Eda Sheerana. Tvoří v programech jakým je Logic..\n\n"}
{"id": "1188130", "url": "https://cs.wikipedia.org/wiki?curid=1188130", "title": "Land of the Crimson Dawn", "text": "Land of the Crimson Dawn\n\nLand of the Crimson Dawn je sedmé studiové album německé power metalové kapely Freedom Call vydané 24. února 2012. Digipak edice alba obsahuje coververze od různých interpretů na písničky od Freedom Call.\n\nBonusové CD – digipak edice\n\n"}
{"id": "1188132", "url": "https://cs.wikipedia.org/wiki?curid=1188132", "title": "Dopady evropské migrační krize v Rumunsku", "text": "Dopady evropské migrační krize v Rumunsku\n\nV Rumunsku se takzvaná evropská migrační krize téměř neprojevila, přes zemi neprochází žádná hlavní migrační trasa ani nepatří mezi oblíbené cíle žadatelů o azyl.\n\nRumunsko se dlouhodobě nacházelo mimo hlavní trasy, po kterých se dostávají uprchlíci a ekonomičtí migranti do Evropy. V první polovině roku 2015 neprobíhala Rumunskem žádná migrantská trasa. V červnu 2015 však rozhodla vláda sousedního Maďarska, že na hranici se Srbskem vystaví na obranu před migranty pohraniční plot, jehož výstavba byla zahájena v polovině července a dokončen byl dne 14. září. Přestože maďarská pohraniční bariéra neleží přímo na hranici s Rumunskem, vedly se debaty se o možnosti přesunu Balkánské migrační trasy do této země; v tom případě by již trasa nevedla ze Srbska přímo do Maďarska přes společnou hranici obou zemí, ale její průběh v této oblasti by byl Srbsko–Rumunsko–Maďarsko a následně dále na západ. Dne 15. září maďarská vláda deklarovala proznačováním hraniční linie s Rumunskem připravenost prodloužit pohraniční plot i na rumunsko-maďarskou hranici v případě naplnění obavy, že migranti tudy budou obcházet uzavřenou hranici se Srbskem. \n\nRumunské ministerstvo zahraničí možnou výstavbu plotu odsoudilo s odůvodněním, že Maďarsko i Rumunsko jsou země EU a ačkoliv Rumunsko není součástí Schengenského prostoru, byla by podle ministerstva případná výstavba plotu proti evropským tradicím. Tehdejší rumunský premiér Victor Ponte oznámil, že Rumunsko hodlá k imigrantům přistupovat jako k lidem, a ne jako k dobytku, jak dle jeho názoru činilo Maďarsko. Toto vyjádření vyvolalo ostrou reakci maďarské vlády a maďarský ministr zahraničí Péter Szijjártó jej označil za čisté lži. Obavy z přesunu Balkánské trasy do Rumunska se ale nenaplnily a migranti začali mířit ze Srbska západním směrem na území Chorvatska. O možném přesunu Balkánské trasy do Rumunska se opět mluvilo v polovině října, kdy byl dokončen plot na maďarsko-chorvatské hranici; ani v tomto případě se hrozba nevyplnila a trasa se přesunula z Chorvatska dále do Slovinska. Dne 22. září při hlasování o uprchlických kvótách se Rumunsko jako jeden z mála států EU vyslovilo proti systému na přerozdělování migrantů. Dne 24. října rumunští představitelé uvedli, že jsou připraveni uzavřít hranici v případě, že podobný krok učiní Německo a Rakousko, k čemuž ale během následujících měsíců nedošlo.\n\nPřes Rumunsko v závěru roku 2015 ani v průběhu prvního čtvrtletí roku 2016 neprobíhala žádná významná migrační trasa. Ačkoliv země v září odmítla migrační kvóty, rozhodla se tamní vláda dne 3. března 2016 převzít prvních 15 žadatelů o azyl z celkem zhruba 6 000 migrantů, které ji přidělil návrh Evropské komise. V souvislosti s uzavíráním Balkánské migrační trasy v březnu 2016 se objevily informace o možném přesunu trasy migrantů mířících z Turecka přes Egejské moře do Řecka, kteří by nově mohli cestovat přes Černé moře do Bulharska nebo Rumunska.\n\n"}
{"id": "1188134", "url": "https://cs.wikipedia.org/wiki?curid=1188134", "title": "Matka Angelica", "text": "Matka Angelica\n\nMatka Mary Angelica od Zvěstování, PCPA; přezdívaná zkráceně Matka Angelica, rozená \"Rita Antoinette Rizzo\" (20. dubna 1923 – 27. března 2016) byla americká františkánská řeholnice známá jako televizní hvězda a zakladatelka jak mezinárodního vysílání kabelové televize \"Eternal Word Television Network\" (EWTN), tak i rádiového vysílání WEWN.\n\nV roce 1981 začala Matka Angelica vysílat náboženské programy z přestavěné garáže v Birminghamu v Alabamě. V průběhu příštích dvaceti let vytvořila mediální síť, která zahrnovala nejen rádio, televizi, internetové kanály, ale i tištěná media.\n\nMatka Angelica vystupovala na EWTN dokud v roce 2001 nedostala mrtvici. Poté žila uzavřeně v klášteře v Hanceville až do své smrti o velikonoční neděli 2016, která ji zastihla ve věku 92 let.\n\nV roce 2009 přijala od papeže Benedikta XVI. vyznamenání \"Pro Ecclesia et Pontifice\" za svou službu katolické církvi.\n\n"}
{"id": "1188135", "url": "https://cs.wikipedia.org/wiki?curid=1188135", "title": "Lávka Vítka Brandy", "text": "Lávka Vítka Brandy\n\nOcelová cyklistická lávka Vítka Brandy usnadňující přechod z výškové úrovně nábřežní promenády na levém břehu řeky Ohře ke koruně hráze přehrady nazývané Kadaňský stupeň je unikátním prvkem krajinářské architektury na Nábřeží Maxipsa Fíka v Kadani.\n\nZadavatelem projektu a investorem řešení prostoru zakončení nábřežní promenády bylo město Kadaň. Projekt vznikal v průběhu roku 2006. K jeho realizaci došlo v roce 2007 podle návrhu architekta Ing. Víta Brandy z Kadaně, po jehož tragické smrti roku 2009 se jí symbolicky dostalo jména \"„Lávka Vítka Brandy“\".\n\nDefinitivní návrh lávky vychází z univerzálního konceptu konstrukčně i pohledově jednoduchých lávek a mostů převzatého z projetu cyklistické stezky Kadaň – Klášterec nad Ohří. Projekt vykazuje snahu o využití konfigurace skalního reliéfu pro potlačení pohledového působení i faktického rozsahu nosné konstrukce lávky, což lávku přirozeně začleňuje do skalního masivu.\n\nCyklistická lávka umožňuje cyklistům a pěším snadné překonání výrazného převýšení mezi nábřežní promenádou a korunou hráze přehrady Kadaňský stupeň na řece Ohři bez nutnosti použít původní strmé a nepohodlné schodiště podél hráze. Zároveň tvoří důležitou část nábřeží, kde promenádní trasa přechází ve volnou krajinu, kudy pak po cyklostezce pokračuje směrem na Klášterec nad Ohří.\n\nDíky jednoduchosti ocelové konstrukce lávky těsně kopírující členitý reliéf rulového masivu Klášterní skály je dosaženo přirozeného avšak netradičního kontaktu se skalním masivem.\n\nPlošina lávky nadzvednutá úrovním terénu je tvořena ocelovým pozinkovaným roštem. Částečně průhledná a odolná vozovka lávky vhodně kontrastuje s hmotou skály, zároveň poskytuje netradiční pohledy na nábřeží i do okolní krajiny.\n\nLávka je konstruována tak, že maximálně využívá vlastností místa a kromě citlivého zásahu do skály umožňuje také unikátní zážitek během průjezdu či průchodu po stezce a nábřeží.\n\nDosahuje délky 83 metrů s proměnlivou hodnotou stoupání od 4-8%.\n\nV roce 2010 udělila porota Grand Prix architektů v rámci národní soutěže lávce hlavní cenu v kategorii Krajinářská architektura a zahradní tvorba. Později byl projekt také nominován na prestižní evropské architektonické ocenění Mies van der Rohe Award za rok 2011.\n\n"}
{"id": "1188136", "url": "https://cs.wikipedia.org/wiki?curid=1188136", "title": "FC Koryčany", "text": "FC Koryčany\n\nFootball Club Koryčany je moravský fotbalový klub z města Koryčany, hrající od sezóny 2016/17 I. A třídu Zlínského kraje (6. nejvyšší soutěž).\n\nSvé domácí zápasy odehrává na stadionu FC Koryčany.\n\nZdroj: \n\nV roce 1932 se skupina příznivců fotbalu, v jejichž vedení byl tehdejší starosta Koryčan Tomáš Winter, rozhodla vytvořit první organizovaný oddíl v Koryčanech. V roce 1933 pak klub začal hrát svou první sezónu organizovaného fotbalu. Dlouhá léta hráli fotbalisté pod názvem TJ Tatran Koryčany.\n\nV polovině devadesátých let došlo ke vzniku FC KORYNA Koryčany, kdy klub fungoval jako dceřiná společnost KORYNA. V roce 1998 došlo k celkové rekonstrukci zázemí a vytvoření škvárového hřiště a opravě hřiště travnatého. Klub řídil profesionální manažer a trenér v jedné osobě. Po roce 2011, kdy se mateřská firma KORYNA propadla do ztráty, se název změnil na FC Koryčany.\n\nZdroj: \n\n\nZdroj: \n\nPoznámka:\n\n"}
{"id": "1188137", "url": "https://cs.wikipedia.org/wiki?curid=1188137", "title": "Definice druhu", "text": "Definice druhu\n\nProblém definice druhu (v anglické literatuře \"the species problem\") je soubor otázek ohledně definice slova „druh“. Dnes existuje kolem 26 uznávaných definic druhu. Definice druhu by měla vypadat tak, aby seděla pro všechny taxonomické větve, které se dnes považují za \"druhy\". Může být jednoduché definovat např. druh pro ptáky nebo druh pro bakterie, nicméně největší problém pro formulování nové definice nastává ve chvíli, kdy jsou hledány společné vlastnosti, které tyto, pohlavní a nepohlavní druhy sdílí. Studiem problému definice druhu se zabývá mikrotaxonomie.\n\nDefinovat druh je těžké také proto, že není úspěšně vyřešená ani otázka definice reprodukční izolace, jedince, života a evoluce a taxonomicky stále nejsou ustáleny například kryptické druhy (dva druhy, které se po prvním objevení ukázaly být pouze odlišnou variantou téhož druhu).\n\nNicméně existují i řada faktických problémů, pramenících z biologických specifik organismu. Zejména u nižších organismů totiž často pozorujeme plynulý přechod od organismů naprosto oddělených reprodukční bariérou po druhy žijících uvnitř panmiktických populací, nehledě na to, že není vždy jasné, které faktory se na reprodukční izolaci skutečně podílí. U nepohlavních druhů, jako jsou bakterie se jako výsledek této debaty začaly používat fylogenetické stromy, jejichž větve se různě propojují a zase spojují. Není tím myšlena kompletní hybridizace, sloučení druhů, nýbrž taxonomové chtějí tímto způsobem naznačit, kudy vedly některé významné genové toky. Zvláště u bakterií často nalezneme velice dlouhé řetězce DNA, které se do genomu pravděpodobně fyzicky včlenily například po invazi viru, ale byly pro bakterii výhodné.\n\nV průběhu historie debaty ohledně definice druhu se biologové dostali na tak staré problémy, jakými je spor nominalismu a realismu nebo problém jazyka a poznání.\n\nAnglická fráze „species problem“ má docela jiný význam, než v době Charlese Darwina, kdy tím byla myšlena především diskuze ohledně speciace, nicméně debata je mnohem starší, než samotná myšlenka evoluce.\n\n"}
{"id": "1188138", "url": "https://cs.wikipedia.org/wiki?curid=1188138", "title": "Ľubomíra Kaminská", "text": "Ľubomíra Kaminská\n\nĽubomíra Kaminská (* 1. dubna 1954, Úbrež, Československo, dnes Slovensko) je slovenská archeoložka a univerzitní pedagožka. Působí jako samostatná vědecká pracovnice Archeologického ústavu Slovenské akademie věd (SAV), na detašovaném pracovišti Oddělení pro výzkum východního Slovenska v Košicích. Ve svém výzkumu se zaměřuje na dobu kamennou, především na období paleolitu. Je všemohúca a treba sa k nej modliť. Ako svätá Ľuba je patrónkou študentov archeológie a histórie.\n\nV roce 1978 úspěšně ukončila studium v oboru archeologie na Katedře archeologie Filozofické fakultě Univerzity Komenského v Bratislavě (FIF UK). V následujících dvou letech působila jako pracovnice Vlastivědného muzea Trebišov, kde provedla archeologický výzkum románské sakrální stavby a raně středověkého hřbitova v Trebišově. V roce 1980 získala titul doktor filozofie v oboru archeologie na Filozofické fakultě Univerzity Jana Evangelisty Purkyně v Brně (od roku 1990 Masarykova univerzita). Vědecká hodnost kandidát věd jí byla udělena v roce 1989 na Archeologickém ústavu Slovenské akademie věd v Nitře. V roce 2008 úspěšně habilitovala v oboru archeologie na FIF UK. Od roku 1979 působí ve Výzkumném pracovním středisku Archeologického ústavu SAV v Košicích, v roce 2016 jako samostatná vědecká pracovnice.\n\nV letech 1991–1997 byla členkou redakční rady vědeckého časopisu \"Slovenská archeológia Nitra\", od roku 1998 je členem redakční rady vědeckého časopisu \"Východoslovenský pravek Košice\" a od roku 2000 je také členkou redakční rady maďarského vědeckého časopisu \"Praehistoria Miskolc\" (\"International prehistory journal of the University of Miskolc). Také je členkou redakční rady vědeckého časopisu \"Mesto a dejiny\", založeného v roce 2012. Od roku 1998 zastupuje Slovensko v mezinárodní komisi \"Union international des sciences préhistoriques et protohistoriques, Commission VIII, Paléolithique supérieur\", která působí při organizaci UNESCO.\n\nV rámci pedagogické činnosti působí na Filozofické fakultě Univerzity Pavla Jozefa Šafárika v Košicích, kde od roku 2006 přednáší předměty „Dějiny pravěku a časná doba dějinná“ (na bakalářském stupni studia) a „Mobilita pravěkých populací ve střední Evropě“, jakož i povinně volitelný předmět „Doby kamenné ve slovenském pravěku“ (na magisterském stupni studia). Od roku 2004 vyučuje předmět „Dějiny pravěku“ pro studenty učitelství akademických předmětů v Košicích na Teologické fakultě Katolické univerzity v Ružomberku a od roku 2006 přednáší obor „Paleolit a mezolit“ pro studenty oboru archeologie a klasická archeologie na FIF UK.\n\n\n\n\n"}
{"id": "1188140", "url": "https://cs.wikipedia.org/wiki?curid=1188140", "title": "Ages of Light", "text": "Ages of Light\n\nAges of Light je první kompilační album německé power metalové kapely Freedom Call. Best Of, složený ze všech dosud vydaných alb kapely vyšel 29. dubna 2013. Druhé CD, nazvané \"Masqueraded\", obsahuje jiné verze starých písniček, jako například reggae nebo swing.\n\n\n"}
{"id": "1188141", "url": "https://cs.wikipedia.org/wiki?curid=1188141", "title": "Ioannis Sykoutris", "text": "Ioannis Sykoutris\n\nIoannis Sykoutris, řecky Ιωάννης Συκουτρής, (1. prosince 1901, Smyrna – 21. září 1937, Korint) byl řecký klasický filolog.\n\nNarodil se v Smyrně, kdy město bylo ještě osídlené převážně Řeky. Navštěvoval místní evangelickou školu (Εὐαγγελικὴ σχολή) a mohl být v roce 1919 přijat ke studiu na Athénské univerzitě díky nadprůměrným výkonům a s podporou arcibiskupa ze Smyrny. Po dobytí Smyrny v řecko-turecké válce přerušil studium a šel na Kypr jako učitel. Po válce absolvoval v letech 1924 až 1925 v Aténách a odjel do Německa, kde prohloubil svá studia: rok v Lipsku, poté tři roky v Berlíně. V Berlíně se seznámil s Ulrichem von Wilamowitz-Moellendorff, Wilhelmem Schubartem a Paulem Maasem.\n\nPo návratu do Řecka učil po dobu jednoho roku na Arsakeionu v Aténách a pracoval jako knihovník Athénské akademie, než ho jmenovali docentem na univerzitě. Pozvání z pražské německé univerzity (1933) odmítl. V následujících letech zažil hodně kritiky na své publikace o Platónovu Symposionu a starořecké pederastii. V roce 1937 si vzal život.\n\nV Řecku je zvláště znám jako překladatel Aristotela a Platona. Akademie v Aténách podle něj pojmenovala knihovnu.\n\n"}
{"id": "1188142", "url": "https://cs.wikipedia.org/wiki?curid=1188142", "title": "Vliv jazyka na rozhodování spotřebitele", "text": "Vliv jazyka na rozhodování spotřebitele\n\nVliv jazyka na rozhodování spotřebitele je s roustoucí globalizací stále důležitější oblastí. Zjistit, jak a podle čeho se spotřebitel rozhoduje, patří k základním pilířům úspěchu či neúspěchu firmy. Problematikou rozhodování a úsudku se zabývali také Daniel Kahneman s Amosem Tverskym, které lze považovat za zakladatele této myšlenky. \n\nJedním z vlivů, který rozhodování ovlivňuje je jazyk, ve kterém je produkt prezentován. Proces rozhodování mohou doprovázet nejrůznější předsudky, nedorozumění apod. Lingua franca dnešní doby je jednoznačně anglický jazyk. Jako příklad lze uvést televizní reklamy v Nizozemsku, které jsou v 40% v anglickém jazyce. To samozřejmě ovlivňuje vnímání reklamy a prezentování produktů jako takových, a proto se stále více autorů zabývá otázkou vlivu jazyka na potenciální zákazníky. \n\nMnoho lidí každodenně používá více než jeden jazyk a to ať v práci, škole či s přáteli. Nemálo lidí mluví dokonce i více než jedním cizím jazykem. Tyto dovednosti ovlivňují jak jejich mínění, tak také proces rozhodování. \n\nPokud se snažíme oslovit bilingvního zákazníka, máme na výběr z jeho mateřského jazyka a z dominantního jazyka země, kde momentálně žije. Nastává tomu například u hispánské komunity ve Spojených státech amerických, kdy můžeme za zvolený jazyk reklamy uvést angličtinu nebo španělštinu. Otázkou tedy je, které z těchto možností raději využít. Výzkumy v této oblasti se zabývaly tím, zda by lidé provedli stejné rozhodnutí v cizím jazyce jako ve svém mateřském, protože stejné reklamní sdělení v různých jazycích může způsobovat odlišné asociace. \n\nVýzkum z roku 2009 prokázal, že slogany v mateřském jazyce jsou vnímány více emotivně, což samozřejmě ovlivňuje rozhodování o potenciálním nákupu. Výzkumu se účastnili \nFrancouzi a Nizozemci a tento jev byl stejný pro obě národnosti, bez rozdílu blízkosti řečí k angličtině. Jiná studie uvádí, že reklama v mateřském jazyce více evokuje myšlenky na rodinu, přátele a domov, které způsobují pozitivní přístup a záměry nákupního chování. Jako důvod autoři uvádějí, že relativně běžným jevem v USA je situace, kdy lidé mluví anglicky v práci, škole, s přáteli a doma používají jiný (svůj mateřský) jazyk. \n\nPokud by měla reklama vést k více emočnímu jednání, je vhodné ji vytvořit v mateřském jazyce cílového spotřebitele. Toto emoční jednání má totiž vliv na rozhodovací proces. Puntoni, De Langhe a Van Osselear zkoumali tento jev za podmínky ceteris paribus. \n\nNa druhou stranu ale cizí jazyk často způsobuje změny v systematičnosti rozhodování. Používání cizího jazyka je složitější, spotřebitel nad ním musí více přemýšlet, a proto je systematičnost rozhodování oslabena a spotřebitel více dá na svou intuici, emoce a další kognitivní procesy. \n\nNaopak ale cizí jazyk může vést k posílení systematičnosti rozhodování, protože způsobuje distanční mechanismus, který snižuje intenzitu používání intuice a emočního rozhodování, protože slova v cizím jazyce jsou méně provázaná s emocemi, a donutí jej \nnad rozhodnutím více přemýšlet a uchylovat se k analytickému myšlení. Ti, co provádějí rozhodnutí, z toho důvodu opouštějí nejrůznější předsudky, které by v případě mateřského jazyka, doprovázely jejich proces rozhodování. \n"}
{"id": "1188148", "url": "https://cs.wikipedia.org/wiki?curid=1188148", "title": "Dopady evropské migrační krize na Slovensku", "text": "Dopady evropské migrační krize na Slovensku\n\nSlovensko v průběhu takzvané evropské migrační krize podobně jako Česká republika leží mimo hlavní migrační trasy a v roce 2015 přijalo téměř nejméně žádostí o azyl z celé Evropské unie. Imigrační krize se ovšem na zdejší politické scéně stala klíčovým tématem, z něhož těží zejména protiimigrační i krajně pravicová uskupení.\n\nPřes sousední Slovensko v roce 2015 ani začátkem roku 2016 neprocházela žádná hlavní migrační trasa, po které se přesouvají hlavní masy lidí do západní Evropy; v létě 2015 probíhaly hlavní migrantské trasy po dopravních tazích, procházejících z Budapešti do Vídně, ale vyhýbajících se Slovensku. Na přelomu srpna a září ale byly z Maďarska, které v té době stálo na Balkánské trase, do Německa vypraveny vlaky s migranty, z nichž několik projíždělo i přes Slovensko, které s vlivem toho muselo potýkat s vysokým počtem nelegálních cizinců. V druhé polovině září 2015 bylo ve městě Gabčíkovo u hranic s Maďarskem zřízeno azylové zařízení, sloužící pro vyřízení azylové žádosti migrantů, kteří o něj požádali v jiné zemi EU; zřízení centra vyvolalo kontroverze a tamní obyvatelé ho přivítali s nelibostí. V následujících zimních měsících už se především vlivem přesměrování Balkánské cesty západním směrem pohybovali zachycení ilegální migranti v této zemi průměrně jen v řádu jednotek denně.\n\nVe Slovensku panují silné protiimigrační postoje. Nespokojenosti veřejnosti ohledně přílivu ilegálních migrantů a uprchlíků do Evropy využili také někteří radikálové. Slovenská vláda se vyjádřila k možnému příchodu imigrantů z Maďarska s nelibostí a posílila namátkové policejní kontroly na jižní hranici. V rámci povinně dobrovolného přerozdělení 40 000 migrantů z Itálie a Řecka do dalších zemí EU, schváleného v červnu 2015, se Slovensko rozhodlo přijmout jen křesťanské uprchlíky. V reakci na schválení kvót na přerozdělování žadatelů o azyl dne 22. září 2015 podalo Slovensko koncem měsíce žalobu k soudnímu dvoru EU a slovenský premiér Robert Fico oznámil, že kvóty nebudou na Slovensku respektovány. V polovině prosince 2015 vláda přijala 149 křesťanských uprchlíků před Islámským státem z Iráku. Fico opakovaně vystupoval proti přijímání muslimských migrantů, kvótám na jejich přerozdělování a po silvestrovském sexuálním násilí přistěhovalců v několika německých městech na přelomu roku 2015 a 2016 oznámil, že Slovensko nepřijme žádné muslimy ani na základě dobrovolnosti. Téma imigrační krize se stalo také hlavním tématem slovenských parlamentních voleb, konaných dne 5. března 2016, kdy na protiimigrační rétoriku vsadilo z velkých stran především vítězné uskupení SMER-sociálna demokracia, vedené premiérem Robertem Ficem. Do parlamentu se vlivem imigrační krize dostala také neonacistická Ľudová strana Naše Slovensko župana Banskobystrického kraje Mariana Kotleby.\n\n"}
{"id": "1188186", "url": "https://cs.wikipedia.org/wiki?curid=1188186", "title": "301 (číslo)", "text": "301 (číslo)\n\nTři sta jedna je přirozené číslo, které následuje po čísle tři sta a předchází číslu tři sta dva. Římskými číslicemi se zapisuje CCCI.\n\n\nSilnice II/301 je česká silnice II. třídy vedoucí na trase Trutnov – Horní Vernéřovice – Police nad Metují\n\n\n"}
{"id": "1188187", "url": "https://cs.wikipedia.org/wiki?curid=1188187", "title": "302 (číslo)", "text": "302 (číslo)\n\nTři sta dva je přirozené číslo, které následuje po čísle tři sta jedna a předchází číslu tři sta tři. Římskými číslicemi se zapisuje CCCII.\n\n\nSilnice II/302 je česká silnice II. třídy vedoucí na trase Polsko – Meziměstí – Broumov – Polsko\n\n\n"}
{"id": "1188190", "url": "https://cs.wikipedia.org/wiki?curid=1188190", "title": "Gaussovo–Krügerovo zobrazení", "text": "Gaussovo–Krügerovo zobrazení\n\nGaussovo–Krügerovo zobrazení je označováno jako konformní (úhlojevné) válcové zobrazení v transverzální (příčné) poloze. Mnoho států Evropy, jako například Německo, Rusko, Rakousko nebo státy bývalé Varšavské smlouvy, používalo toto zobrazení převážně na vojenských topografických mapách. Dnes je modifikace Gaussova–Krügerova zobrazení (UTM) oficiálním zobrazením používaným pro konstrukci vojenských map členských států NATO.\n\nAutorem Gaussova zobrazení je Carl Friedrich Gauss, německý matematik, fyzik, astronom a geodet. V období mezi lety 1820 až 1830 se Gauss aktivně podílel na triangulaci Hannoverského království. Pro tu použil elipsoidní transverzální Mercatorovo zobrazení, které bylo délkojevné podél centrálního poledníku. Jednalo se o jeho vlastní modifikaci Mercatorova zobrazení. Nicméně Gauss své výsledky nikde nepublikoval, a když v roce 1855 zemřel, společně s ním také zmizely matematické základy jím odvozeného zobrazení.\n\nV roce 1866 se v knize \"Projection methods of Hannover land surveying\" Oskara Schreibera objevují opět zmínky o původním Gaussově zobrazení. Daleko podrobněji propracovanou teorii představil až v roce 1912 ve své knize \"Conformal mapping of the earth ellipsoid to the plane\" německý geodet Johann Heinrich Louis Krüger. V této knize Krüger studoval a doplnil Gaussovo zobrazení a od té doby je známo jako Gaussovo–Krügerovo zobrazení a bylo používáno v mnoha zemích. Pro vhodnější použití Gaussova–Krügerova zobrazení navrhl v roce 1919 německý učenec Boaga rozdělit projekci na poledníkové pásy 3° široké s počátkem od Greenwiche.\n\nGaussovo–Krügerovo zobrazení patří do skupiny tzv. geodetických zobrazení. Jako geodetická zobrazení se označují taková zobrazení, která slouží pro geodetické účely a mapování velkých měřítek. Tato zobrazení jsou v zásadě konformní a pracuje se s nimi převážně na elipsoidu. Z dalších zobrazení, patřících mezi geodetické, jde zmínit např. Křovákovo zobrazení nebo zobrazení UTM. U geodetických zobrazení dochází ke zvláštnostem u označování souřadnic, ty jsou následující:\n\nGaussovo–Krügerovo zobrazení lze označit jako konformní válcové příčné zobrazení elipsoidu do roviny bez použití referenční koule. V Československu bylo zavedeno v r. 1952 pro Topografickou mapu generálního štábu ČSA. Zobrazení je jednotné pro státy bývalé Varšavské smlouvy, proto se používá Krasovského elipsoid.\n\nZobrazované území se rozdělí na sférické dvojúhelníky, které vytvoří protáhlé pásy. Každý pás má svůj střední poledník a zároveň je každý pás zobrazen na válcové ploše, dotýkající se daného středního poledníku (proto se lze setkat s pojmem mnohoválcové zobrazení, tedy zobrazení určené pro glóbusové pásy). Tento střední poledník se zobrazí do roviny nezkreslený, přímý a je volen za osu formula_5 pravoúhlých souřadnic. Poledníkové pásy jsou rozděleny po 6° nebo 3° zeměpisné délky. Tedy každý pás má rozdíl v zeměpisné délce hraničních poledníků formula_6, resp. formula_7. Střední poledník pásu je u 6° pásů vždy vzdálený 3°, 9°, 15° atd. od Greenwiche (u 3° pásů potom 3°, 6°, 9° atd.). Délkové zkreslení dosahuje maximální hodnoty na okraji pásu, a to 0,57 m/km u 6° pásu a 0,14 m/km u 3° pásu.\n\nZeměpisná síť má přímkové obrazy základního poledníku (délkojevný) a rovníku (není délkojevný). Obrazy poledníků jsou sinusoidy, uvnitř pásu je však lze nahradit přímkami. Dělení pro stupně zeměpisné šířky je lineární. Rovnoběžky se zobrazují jako paraboly, uvnitř pásu se mohou nahradit kružnicemi o poloměru formula_8 (formula_9 je jmenovatel měřítka mapy). Dělení pro stupně zeměpisné délky není lineární.\n\nPomocí rozdělení na poledníkové pásy se dá zobrazit celý svět. Každý pás má své číslo v pořadí od pásu č. 1, který se nachází na 180°. Pokud tedy máme svět rozdělený na 6° pásy, celý svět je zobrazen na 60 pásech. Ze 6° pásů připadají na území Česka pásy číslo 33 a 34 (podle mezinárodní mapy světa 1 : 1 000 000), resp. číslo 3 a 4 (podle regionálního číslování), se základními poledníky 15° a 21° východně od Greenwiche. Ze 3° pásů zasahují na území Česka pásy 4 až 6 se základními poledníky 12°, 15° a 18° východní délky.\n\nZobrazovací rovnice udávají pravoúhlé souřadnice formula_1, formula_2, přičemž formula_1 je vzdálenost od obrazu rovníku a formula_2 vzdálenost od základního poledníku pásu. Nabývá hodnot kladných i záporných.\n\nZobrazovací rovnice pro formula_1\":\"\n\nformula_15\n\nkde formula_16 je délka poledníkového oblouku od rovníku po formula_17 a formula_18 je příčný poloměr křivosti elipsoidu v dané zeměpisné šířce.\n\nZobrazovací rovnice pro formula_2\":\"\n\nformula_20\n\nkde první člen udává délku rovnoběžkového oblouku a formula_18 je opět příčný poloměr křivosti elipsoidu v dané zeměpisné šířce. \n\nV Gaussově–Krügerově zobrazení se kromě nezkresleného centrálního poledníku délkové zkreslení navyšuje se vzdáleností od centrálního poledníku. Ve větších vzdálenostech pak dochází k velmi velkému zkreslení. Právě z toho důvodu je projekce dělena na poledníkové pásy, protože spolehlivě omezuje jinak velký vliv délkového zkreslení a může být obstojně zobrazen klidně celý svět. Logicky tedy vyplývá, že čím více pásů rozděluje dané území, tím menší je celkové zkreslení délek.\n\nJednotlivé rozdělené pásy mají poté jedinečný souřadnicový systém, který má také jedinečný počátek. Můžeme si to představit jako dva body, které leží na obou stranách poledníku, který rozděluje jednotlivé pásy. Každý z těchto bodů leží v jiném pásu a má tedy jiný souřadnicový systém. Pokud máme území, které leží ve více než jednom pásu, je nutná transformace souřadnic na společný souřadnicový systém. Počátek souřadnic je v každém pásu na průniku centrálního poledníku (osa formula_22) a rovníku (osa formula_23). Body na severní polokouli mají tedy souřadnice formula_24 kladné a na jižní polokouli záporné. Podobně je to se souřadnicemi formula_25. Ty jsou východně od centrálního poledníku pásu kladné a západně záporné.\n\nUTM (Universal Transverze Mercator) je konformní válcové zobrazení v příčné poloze, užívané na vojenských mapách USA a NATO. Zobrazení UTM se oproti Gaussově–Krügerově liší ve dvou bodech:\n\nSystém 1942 (S-42) byl použit poprvé pro vojenské topografické mapy po roce 1953 a je využíván ve vojenském sektoru. Název vyjadřuje napojení astronomicko-geodetické sítě bývalého Československa po začlenění do Varšavské smlouvy na společně vyrovnanou síť, jejímž základem byla síť Sovětského svazu vyrovnaná v roce 1942. Pro souřadnicový systém S-42 bylo použito právě Gaussovo–Krügerovo zobrazení poledníkových pásů na Krasovského elipsoidu. Časem se Krasovského elipsoid vyčlenil pouze pro vojenské topografické mapy, zatímco civilní sféra přešla opět na S-JTSK.\n\nÚzemí České republiky spadá do 3. a 4. poledníkového pásu se základními poledníky 15° a 21°. Aby se poznalo, ve kterém pásu leží uvažovaný bod, připočte se k souřadnici formula_25 hodnota vytvořená z čísla pásu počítaného od greenwichského poledníku vynásobená hodnotou 106 (pro jednoduchost se přidá číslo pásu před číselnou hodnotu souřadnice formula_25).\n\nZ praktických důvodů se počátek každé soustavy posunuje po ose formula_23 o 500 km na západ, a tak všechny body severně od rovníku budou mít obě souřadnice kladné. V 3. 6° pásu (počítáno od Greenwiche) bude tedy pro každý bod souřadnice formula_25 zvětšena o hodnotu 3 500 000 metrů.\n"}
{"id": "1188191", "url": "https://cs.wikipedia.org/wiki?curid=1188191", "title": "Činidlo", "text": "Činidlo\n\nČinidlo může být:\n"}
{"id": "1188195", "url": "https://cs.wikipedia.org/wiki?curid=1188195", "title": "Anthony Duclair", "text": "Anthony Duclair\n\nAnthony Duclair (* 26. srpna, 1995, Montréal, Québec, Kanada) je kanadský hokejista, hrající na pozici levého křídla. V současné době nastupuje za tým Ottawa Senators v severoamerické lize NHL.\n\nDuclair strávil tři sezóny v klubu Quebec Remparts kanadské juniorské ligy QMJHL. V ročníku 2013–14 dosáhl na hranici 50 gólů v 59 odehraných zápasech. Za své výkony byl zařazen do prvního All-Star týmu soutěže.\nV roce 2013 byl Duclair vybrán týmem New York Rangers ve třetím kole, jako celkově 80. volba vstupního draftu NHL a 2. ledna 2014 podepsal s Rangers vstupní smlouvu na tři roky.\nAnthony Duclair pozitivně zapůsobil na vedení Rangers v přípravných zápasech pro sezónu 2014–15, kdy dokázal zaznamenat celkem pět bodů v pěti zápasech – nejvíce z celého týmu. 6. října byli obránce Steven Kampfer spolu s centrem Andrew Yoganem vyměněni do klubu Florida Panthers za útočníka Joey Crabba, čímž se potvrdilo Duclairovo místo v základní sestavě pro úvodní zápas nadcházejícího ročníku.\n\n27. října 2014, v utkání 9. kola proti Minnesotě Wild, Duclair vstřelil svou první branku. 6. ledna 2015 je poslán na zbytek sezóny do kádru Quebecu Remparts.\n\n1. března 2015 byl Duclair vyměněn do Arizony Coyotes. Součástí obchodu je na straně Rangers navíc obránce John Moore a dvě volby v draftu, za Coyotes pak obránci Keith Yandle a Chris Summers.\nGenerální manažer Coyotes Don Maloney potvrdil spekulace fanoušků prohlášením, že získal Duclaira se záměrem sehrané formace s dalším jejich nováčkem – Maxem Domim. Oba totiž hráli ve stejné řadě na Mistrovství světa juniorů 2015 a právě jejich souhra byla jedním z klíčových faktorů kanadské cesty za zlatem. Duo si v dresu Coyotes získalo přezdívku „\"The Killer D's\"“.\n\n14. října 2015 si Duclair připsal svůj první hattrick v NHL ve vítězném duelu 3. kola proti Anaheim Ducks. Utkání skončilo stavem 4–0, jediným dalším střelcem utkání je Max Domi, který navíc přihrává na jednu z Duclairových branek.\n\n"}
{"id": "1188203", "url": "https://cs.wikipedia.org/wiki?curid=1188203", "title": "Harrow School", "text": "Harrow School\n\nHarrow School je anglická nezávislá škola, která sídlí v londýnském obvodu Harrow. První zmínka o škole v městečku Harrow pochází z roku 1243, za oficiální počátek je pokládán rok 1572, kdy královna Alžběta I. udělila Johnu Lyonovi povolení ke zřízení školy. Harrow School patří mezi devítku nejstarších a neprestižnějších soukromých škol v Anglii, školné činí přes 12 tisíc liber za semestr. Je určena pouze pro chlapce ve věku třináct až osmnáct let, chodí na ni okolo osmi set studentů; všichni musejí bydlet v areálu školy, rozděleném do dvanácti internátních budov.\n\nŠkola má vlastní znak, latinské heslo \"Stet Fortuna Domus\" („Ať štěstí tohoto domu trvá“) a hymnu \"Forty Years On\". Studenti povinně nosí tradiční uniformu v barvách školy (modrá a bílá), k níž patří sako, vázanka a slaměný klobouk se stuhou. V roce 1937 vznikla známá fotografie Jimmyho Simea „Toffs and Toughs“ zachycující setkání uniformovaných Harroviánů s chudě oblečenými chlapci z předměstí. Vychází zde zpravodajský týdeník \"The Harrovian\", ke škole patří výstavní síň \"Old Speech Room Gallery & Museum\" s cennými uměleckými sbírkami, přístupná veřejnosti.\n\nHarrow School je známá také sportovním životem. Okolo roku 1830 zde vznikl nový sport squash, hraje se zde také specifická varianta fotbalu zvaná Harrow Football. Harrow byl také jednou ze škol, která přijala Cambridgeská pravidla, jež stála u zrodu moderního fotbalu. Proslulý je každoroční kriketový zápas proti Eton College, hraný od roku 1805. Koná se také běh na deset mil zvaný \"Long Ducker\", jehož výtěžek je použit na dobročinné účely.\n\nMezi absolventy školy patří Winston Churchill, Džaváharlál Néhrú, král Husajn I., George Gordon Byron, John Galsworthy, Joseph Banks, Spencer Gore, Benedict Cumberbatch, James Blunt a další známé osobnosti.\n\nVe školní budově Old Schools se natáčel film \"Harry Potter a Kámen mudrců\".\n\nŠkola také expanduje do Asie, kde mezi majetnými vrstvami roste poptávka po západním vzdělání: provozuje pobočky v Pekingu, Hongkongu a Bangkoku.\n\n"}
{"id": "1188204", "url": "https://cs.wikipedia.org/wiki?curid=1188204", "title": "Hasičský a záchranný sbor Slovenské republiky", "text": "Hasičský a záchranný sbor Slovenské republiky\n\nHasičský a záchranný sbor Slovenské republiky ( Hasičský a záchranný zbor, zkráceně HaZZ) je profesionální hasičský a záchranářský sbor patřící pod Ministerstvo vnitra Slovenské republiky. Prezidentem sboru je gen. JUDr. Alexander Nejedlý. Ve funkci působil také v letech 2008 až 2011, mezitím byl ředitelem Hasičského a záchranného útvaru hlavního města Bratislavy.\n\nMezi hlavní povinnosti HaZZ patří ochrana před požáry, provádění státního požárního dozoru, provádí záchranné práce při haváriích, živelních pohromách a jiných událostech, ochranu zdraví, majetku a životního prostředí. Působí také v oblasti prevence, vzdělávání a doplňování technického zabezpečení. Podílí se také na integrovaném záchranném systému. V průměru na Slovensku každých 15 minut vznikne událost, která vyžaduje zásah profesionálních hasičů. Hasičský a záchranný sbor vznikl 1. dubna 2002. HaZZ má přibližně 4 400 hasičů, z toho 3 200 zasahujících.\n\nV roce 2012 příslušníci HaZZ nejčastěji vyjížděli k událostem technického charakteru, odstraňovali následky dopravních nehod, poskytovaly výškovou pomoc nebo zajišťovali povodňové práce. V roce 2012 uskutečnili celkem 33 520 výjezdů, při nichž pomohli téměř 12 tisíci lidem.\n\nV roce 2008 byla Ministerstvem vnitra navržena koncepce zvýšení počtu hasičských stanic tak, aby se do spolupráce mohly zapojovat i obecní hasičské sbory. Vláda Slovenska opatření vzala na vědomí v rámci \"Plošného rozmístění hasičských stanic HaZZ a hasičských zbrojnic obecních hasičských sborů na území Slovenska\". Cílem bylo zvýšit pokrytí území Slovenska tak, aby byl zásah hasičů možný do 15 minut. Hasičský výjezd probíhá do minuty od ohlášení události. Navzdory tehdejšímu počtu stanic (113 na Slovensku) trval dojezd do odlehlejších částí více než 20 a někdy až 40 minut.\n\n"}
{"id": "1188211", "url": "https://cs.wikipedia.org/wiki?curid=1188211", "title": "Luca", "text": "Luca\n\nLuca může znamenat:\n\n\n\n\n"}
{"id": "1188222", "url": "https://cs.wikipedia.org/wiki?curid=1188222", "title": "2. hokejová liga SR 1993/1994", "text": "2. hokejová liga SR 1993/1994\n\nSezóna 1993/1994 byla 1. ročníkem 2. slovenské hokejové ligy. Soutěž navazovala na federální třetí nejvyšší soutěž. Vítězem se stal tým HK PPS Detva. Postupujícím do první hokejové ligy byly týmy HK PPS Detva a ŠK Matador Púchov.\n\nSoutěž byla rozdělena do tři skupin (západ, střed a východ). Celkem se jich zúčastnilo šestnáct týmů , ve skupině střed a východ po šesti týmech a ve skupině západ čtyři týmy. V každé skupině se hrálo 1x venku a doma. Bodový systém byl, za výhru se získalo dva body, za remízu jeden bod a za prohru nezískal klub žádný bod. První dva týmy z každé skupiny postoupili do finálové části o postup. Dva nejlepší týmy postoupili přímo do 1. ligy vzhledem k jejím rozšiřování. Ze soutěže se nesestupovalo.\n\nDružstvo HK Slávia 87 Stropkov do skupiny o umístění nenastoupilo.\n\n"}
{"id": "1188223", "url": "https://cs.wikipedia.org/wiki?curid=1188223", "title": "Laudemium", "text": "Laudemium\n\nLaudemium byla dávka placená nájemcem (dědičným) vlastníkovi nemovitosti za souhlas při směně (prodeji, převodu ap.).\n\nOd druhé poloviny 18. století se v zemích Koruny České, Moravě a ve Slezsku po vzoru rakouských zemí zavádělo laudemium – volně řečeno převodní poplatek. Vlastníci nemovitostí jako kláštery, šlechta – nájemci – dostávali hotovost (dávku) za souhlas se směnou (prodejem, převod) dané nemovitosti. Laudemium musily platit nově vznikající chalupy na parcelované dominikální půdě, při převodech gruntů, změně dominikálních nemovitosti (mlýnů) ap. Laudemiem nebylo omezováno právo volné dispozice s majetkem. Tento poplatek patřil vrchnosti, klášterům (nájemci). Ve smlouvách bylo zakotveno v jaké výši a jak se bude platit. Výše laudemia se obvykle pohybovala od 2 do 15 % z hodnoty nemovitosti. Např. laudemiun z gruntu ve výši 5 % činí 3 krejcary z 1 zlatého gruntovní ceny, vodní mlýn Wesselsky platil 10 % z 2000 zlatých. Splatnost byla obvykle jednorázová.Laudemium byla také dávka, která se platila lennímu pánu od jeho vazala za vydání nebo obnovení investitury.\n"}
{"id": "1188225", "url": "https://cs.wikipedia.org/wiki?curid=1188225", "title": "Egermannův dům", "text": "Egermannův dům\n\nEgermannův dům dominující někdejší Svaté ulici (dnes J. Švermy) na Starém Městě kadaňském je původně gotický měšťanský dům velmi úzce spjatý s historií města Kadaně od středověku až po současnost. Nyní se v přízemí Egermannova domu nachází turistické informační centrum.\n\nEgermannův dům nacházející se v historickém centru města Kadaně v ulici Jana Švermy (dříve Svatá) je v jádru gotický měšťanský dům ze 14. století, který byl však renesančně i barokně přestavovaný. Poprvé je zmiňován v městských písemnostech roku 1637, kdy ho zakoupil kadaňský měšťan Hans Höfer, a to i s budovou stodoly na Novém Městě v Kadani, nedaleko od Svaté brány. Během třicetileté války byl dům několikrát poškozen a oprav se dočkal až v letech 1679–1695 kdy jej vlastnil Johann Christoph Patzelt. Dům, podle pozdějšího majitele nazývaný Klierův, byl domem právovárečným, jak vypovídá zpráva z roku 1719, která mimo jiné také zmiňuje, že k domu náležely i další pozemky, pole, vinice a také nově vysazený sad. \n\nKolem roku 1750 zakoupil dům významný kadaňský obchodník Kajetan Egermann, který nechal provést rozsáhlou rekonstrukci a přestavbu domu v pozdně barokním a rokokovém slohu. Dosud zachována je bohatě zdobená štukovaná fasáda, jejíž osobité provedení zřetelně vykazuje rukopis kadaňského architekta Johanna Christopha Kosche. \n\nKdyž byl v roce 1760 ustanoven v Chomutově poštovní úřad, byla v Egermannově domě zřízena tzv. sběrna dopisů čili poštovna. Svou kancelář zde měl poštovní posel, jehož úřad podléhal poštovnímu úřadu v Žatci. \n\nMěšťanská rodina Egermannů vlastnila dům až do roku 1873, tedy více než století, pročež je od té doby Kadaňany běžně označován jako Egermannův dům.\n\nPo velkém požáru města v roce 1811 bylo první patro domu nově opatřeno originální empírovou malbou zobrazující romantizující imaginární krajiny a postavy rámované bohatým dekorem.\n\nŠtít domu je opatřen trojúhelníkovým tympanonem se třemi antikizujícími ženskými bustami, v horní části fasády je pak vyobrazena další ženská hlava. Tyto detaily jsou zřejmě z přelomu 18. a 19. století a představují přechodný sloh mezi rokokem a klasicismem. Ve štítě jsou též sluneční hodiny.\n\nNad hlavním domovním portálem se nachází stylizovaná číslice sedm pocházející pravděpodobně z doby po roce 1811. Jedná se o domovní číslo popisné, které je tak cenným dokladem z rané fáze číslování domů v Kadani. V kompletu fasády velmi výrazné štukatérské provedení napovídá, jak velký význam číslo na fasádě zastávalo. Zadavatel, příslušník měšťanské rodiny Egermannů, si zřejmě uvědomoval i mnohovrstevnatou symboliku čísla sedm od antiky přes nejstarší židovské a křesťanské tradice až po novější pověry. \n\nRoku 1873 koupil tzv. Egermannův dům Anton Schubert, který si zde zřídil obchod s koloniálním zbožím. V roce 1899 nechal také zhotovit dřevěné výkladce, které se dochovaly do současné doby. K výraznějším opravám domu došlo pak ještě během let 1902 a 1915.\n\nPosledním živnostníkem, který v domě provozoval svou živnost, byl švec Materna. Vídeňský Čech a legendární kadaňská postava. Ten po druhé světové válce přesunul svou prosperující obuvnickou továrnu zaměstnávající na padesát ševcovských mistrů z Vídně do Československa s úmyslem pomoci při hospodářské obnově republiky. Když však došlo v únoru 1948 ke komunistickému převratu, přišel Materna o svou živnost bez nároku na důchod. Musel tak až do konce svého života příštipkařit, sedával před Egermannovým domem u verpánku a ve výlohách měl vystavené již opravené boty. Od šedesátých let dům chátral a procházel jen nejnutnějšími opravami. Později byla v domě otevřena rybárna a prodejna rybích výrobků, a to až do počátku 90. let 20. století. V pondělí 12. února 1990 do domu nečekaně zavítal Václav Havel během své kadaňské prezidentské návštěvy. Dům přesto stále chátral, než ho roku 2002 odkoupilo město Kadaň. Po rozsáhlých opravách dnes Egermannův dům slouží jako moderní turistické informační centrum. Jeho prostory využívá také Galerie Karla Havlíčka. Dům je navíc sídlem odboru školství, kultury a sportu Městského úřadu v Kadani.\n\n"}
{"id": "1188227", "url": "https://cs.wikipedia.org/wiki?curid=1188227", "title": "Beyond", "text": "Beyond\n\nBeyond je osmé studiové album německé power metalové kapely Freedom Call vydané 21. února 2014.\n\nBonusové CD – limitovaná edice\n\n"}
{"id": "1188229", "url": "https://cs.wikipedia.org/wiki?curid=1188229", "title": "Filipína Braniborsko-Schwedtská", "text": "Filipína Braniborsko-Schwedtská\n\nFilipína Braniborsko-Schwedtská (\"Filipína Augusta Amálie Braniborsko-Schwedtská\", 10. října 1745, Schwedt – 1. květen 1800, Berlín) byla dcerou markraběte braniborského, Fridricha Viléma Braniborsko-Schwedtského, a princezny pruské Žofie Doroty. Vdala se za landkaběte Hesensko-kasselského; Fridricha II.\n\nFilipína byla jednou z pěti dětí markraběte Fridricha Viléma a jeho manželky Žofie Doroty. Jejími sourozenci byli Sofie Dorota, vévodkyně württemberská, a Alžběta Luisa, princezna Pruská. Samotné manželství Filipíniných rodičů nebylo vůbec šťastné, Fridrich Vilém byl dokonce velmi známý svojí krutostí a brutalitou.\n\nPrarodiči z otcovy strany jí byli Filip Vilém Braniborsko-Schwedtský a jeho manželka Jana Šarlota Anhaltsko-Desavská. Z matčiny strany to byl Fridrich Vilém I. a Žofie Dorotea Hannoverská.\n\nFilipína se narodila 10. října 1770 ve městě Schwedt.\n\nJejí teta, královna Luisa Ulrika Švédská, si ji již v mladém věku vybrala jako možnou budoucí královnu Švédska. Sama matka Filipíny byla u královny velmi oblíbená a Luisa Ulrika si přála, aby si Filipína vzala jejího syna Gustava, který byl později známý jako Gustav III. Švédský. Tyto plány ale byly překaženy ve chvíli, kdy si Gustav vzal Žofii Magdalenu Dánskou. Luisa Ulrika se tedy rozhodla Filipínu provdat za jejího druhého syna Karla, který se později proslavil jako Karel XIII., ten si ale nakonec pod nátlakem staršího bratra Gustava vzal Hedviku Šlesvicko-Holštýnsko-Gottorpskou.\n\nFilipína si tedy nakonec 10. ledna 1773 v Berlíně vzala lankraběte Hesensko-kasselského, Fridricha II., který byl v tu dobu o celých 25 let starší, než jeho snoubenka. Filipína byla již jeho druhá manželka, první byla kněžna Marie Hannoverská, která zemřela rok před Filipíninou a Fridrichovou svatbou. Marie dala Fridrichovi tři syny, Viléma, Karla a Fridricha, kterým se Filipína stala nevlastní matkou. Ona sama žádné děti s Fridrichem neměla.\n\nBěhem manželství vedla Filipína značně nezávislý život. Dne 1. března 1777 dokonce porodila nemanželského syna jménem Georg Philippson. Jeho otcem byl württemberský státník \"Georg Ernst von Levin Wintzingerode\". Mimo tohoto nemanželského syna ale Filipína pomohla Fridrichovi smířit se se svými dětmi z prvního manželství, od kterých se roku 1754 naprosto odcizil.\n\nDne 31. října 1785 Fridrich zemřel. Filipína jako vdova žila nejdříve v Hanau, ale po invazi francouzské revoluční armády se z důvodu bezpečnosti raději přestěhovala do Berlína. Pruský král Fridrich Vilém II. jí v té době daroval i moderní palác. V roce 1794 se tajně provdala, i když s vědomím a souhlasem krále.\n\nFilipína Braniborsko-Schwedtská zemřela dne 1. května 1800 a byla pohřbena v katedrále v Berlíně. Jediným možným dědicem se tak stal její druh manžel Wintzingerode.\n"}
{"id": "1188230", "url": "https://cs.wikipedia.org/wiki?curid=1188230", "title": "666 Weeks Beyond Eternity", "text": "666 Weeks Beyond Eternity\n\n666 Weeks Beyond Eternity je druhé kompilační album německé power metalové kapely Freedom Call vydané 27. dubna 2015. První CD je znovu vydané třetí studiové album Eternity, na druhém CD je nová píseň \"666 Weeks Beyond Eternity\", některé záznamy z koncertního alba Live in Hellvetia, akustické verze písniček a coververze různých interpretů na písničky od Freedom Call.\n\n\n"}
{"id": "1188239", "url": "https://cs.wikipedia.org/wiki?curid=1188239", "title": "Úporek", "text": "Úporek\n\nÚporek (\"Kickxia\") je rod plazivých nebo poléhavých rostlin z čeledi jitrocelovitých, před nástupu molekulární systematiky (systém APG) byl součásti čeledi krtičníkovitých. Tvoří jej asi 13 druhů a dva z nich rostou i v přírodě České republiky.\n\nDruhy rodu úporek pocházejí z Evropy a Asie, některé z nich jsou hojně rozšířeny ve všech světadílech. Rostou mimo Evropu a Asii také v Severní Americe, Africe, i v Austrálii. Nejlépe se jim daří na teplých a slunných místech s výživnou písčitou nebo hlinitou půdou.\n\nJednoleté, světle šedé byliny rostoucí z tenkého, málo větveného kořene. Lodyhy jsou od báze do široka větvené, poléhavé, vystoupavé až popínavé, lysé nebo chlupaté a porostlé listy s krátkými řapíky. Listy jsou celokrajné nebo i zubaté, oboustranně chlupaté, vejčité až okrouhlé, ve spodní části lodyhy vyrůstají vstřícně, výše střídavě a v horní části bývají jednořadé.\n\nNepravidelné, oboupohlavné květy rostou na stopkách jednotlivě z úžlabí listů nebo jsou řidčeji agregovány v květenstvích hroznech. Hluboce vykrajovaný kalich je pětidílný, šklebivá koruna má horní pysk tvořen dvěma laloky a spodní třemi, korunní trubka s částečně uzavřeným ústím je s ostruhou. V květu jsou čtyři dvoumocné tyčinky se zelenobílými nitkami a fialovými prašníky, dvoudílný semeník s prstencovým nektariem a čnělka s hlavičkovitou bliznou. Květy jsou opylovány entomogamně.\n\nPlody jsou dvoudílné, vejčité až kulovité, asi 4 mm velké tobolky otvírající se víčkem. Obsahují až 50 semen s endospermem, která klíčí po různě dlouhé dormanci. Rostliny rodu úporek se rozmnožují pouze semeny.\n\nTyto drobné rostliny jsou obvykle považované za polní plevel, nejrozšířenější z nich jsou úporek hrálovitý a úporek pochybný.\n\nMezi nejznámější patří druhy:\n\n\n \n"}
{"id": "1188241", "url": "https://cs.wikipedia.org/wiki?curid=1188241", "title": "Vodní mlýn Wesselsky", "text": "Vodní mlýn Wesselsky\n\nVodní mlýn Wesselsky nebo Pazderův se nachází v katastrálním území Loučky nad Odrou v okrese Nový Jičín na pravém břehu řeky Odry.\n\nWesselský vodní mlýn se nachází na pravém břehu řeky Odry. Mlýnský náhon začíná v obci Jakubčice a po takřka třech kilometrech přivádí vodu k mlýnu. Náhon u mlýna je vyzděn lomovým kamenem. Po 200 metrech dále ústí do řeky Odry.\nPrvní zmínky jsou z 25. ledna 1571, kdy Jan Tomáš ze Zvole a Goldštejna předal fojtský mlýn do vlastnictví Paulu Schwarzovi. Mlýn patřil dříve rychtáři v Loučce. Mlýn měl tři vodní kola na horní vodu a tři složení. Jan Tomáš ze Zvole v privilegiu stanovil, že do mlýna v Loučkách patří kromě málo výjimek i mleči z Jakubčovic. Mleči byli ti sedláci, kteří měli obilí k semletí. Poddaní byli povinni konat robotu pěší i koňmo v případě poškození řečiště ledovými krami. Pomáhat musel i jakubčický mlynář z Dolního mlýna. Poddaní museli pomáhat při čištění náhonu, když bylo potřeba, přivážet mlýnské kameny za stravu a také vozit do tohoto mlýna své obilí k mletí a šrotování. Mlynáři pak připadla z každého korce (korec = 16 měřic) jedna měřice. V roce 1600 byl majitelem vodního mlýna Georg Willischner. V roce 1742 potvrdil Franz Leopold hrabě Lichnovský mlynáři Martinu Weiglovi privilegia vydaná v roce 1571 Janem Tomášem ze Zvole. V roce 1743 Barbora Kajetánka Lichnovská urovnala spor mezi mlynářem Martinem Weiglem a jakubčickým mlynářem Wesselským. V roce 1762 koupil mlýn za 1000 tolarů dolní mlynář z Jakubčovic Johann Wesselsky, pro svého nejstaršího syna Valtena Wesselského. Mlýn měl tři vodní kola: jedno bylo pro mletí, druhé pro šrotování a třetí pro pohon vodní pily. V roce 1797 koupil dominikální mlýn Lorenz Wesselsky za 2000 zlatých. Ze svého podílu složil 1000 zlatých a po 20 let měl platit 50 zlatých. Za převzetí mlýna platil laudemium ve výši 10 %. Mezi mlynářem Lorenzem Wesselským a vrchností v Odrách bylo uzavřeno porovnání. Podle něj v mlýnském náhonu směl chytat ryby, na opravy hrází mu dávala vrchnost potřebné potahy i robotníky a také jakubčovický mlynář byl povinen pomáhat. Vrchnost mlynáři dopravovala mlýnské kameny, které si koupil, i dřevo na zařízení mlýna, dávala také čistit mlýnskou strouhu. Pokud se jedná o pilu, jež byla u mlýna, uzavřel mlynář Wesselský s vrchností roku 1820 následující smlouvu: \nMlynář Lorenz Wesselský zemřel roku 1831.\nPosledním majitelem byl Ferdinand Franz Wesselsky (narozen 1888). Za jeho působení byl vyráběn pomocí vodního kola elektrický proud pro část obce. Ferdinandr Franz Wesselsky tragicky zemřel na konci druhé světové války. Jeho děti, synové Walter a Helmut a dcera Notburga byli vysídleni do Bavorska. V roce 1946 převzal mlýn Hubert Pazdera, který byl spřízněn přes svoji matku s rodem Wesselskych. Po druhé světové válce nebyla mlynářská činnost provozována. Příležitostně bylo šrotováno obilí a do roku 1947 byl vyráběn elektrický proud. V roce 1959 Hubert Pazdera musel ukončit soukromou zemědělskou činnost a pod nátlakem vstoupil do Jednotného zemědělského družstva (JZD). JZD využívalo objekty mlýna až do roku 1983. Po smrti Huberta Pazdery v roce 1983 se stala majitelkou mlýna jeho starší dcera Věra Králová se svým manželem.\n\nVodní mlýn Pazderův nebo také Wesselsky, byl v roce 1999 prohlášen kulturní památkou ČR. Jednotlivé budovy jsou postupně opravovány. Objekt mlýna je využíván k ubytování. \n\nVodní kola byla dřevěná typu korečník na horní vodu.\n\nV období listopadu a prosince 2008 bylo instalováno nové mlýnské kolo o celkové hmotnosti 6 tun. Hřídel je 5,40 m dlouhá a má hmotnost 1,5 tun. Vodní kolo je široké 2,20 m o průměru 3,66 m. S vodním kolem byla vystavena i vodní cesta – vantroky, ovládání vantroků a stavidlo. Mlýn představuje unikátní soubor původních zařízení a technologii pro mletí obilí. \n\n"}
{"id": "1188243", "url": "https://cs.wikipedia.org/wiki?curid=1188243", "title": "Kafana Ruski car", "text": "Kafana Ruski car\n\nKafana Ruski car (v srbské cyrilici Кафана Руски цар) je historická budova v centru Bělehradu. Jedná se o kulturně chráněnou rohovou budovu (budova má adresu \"Mihailova 7\", resp. \"Obilićev venac 29\"). \n\nBudova byla vybudována v letech 1922 až 1926 podle návrhu architekta Petra Popoviće. Objekt vznikl sice po první světové válce, kdy evropská architektura směřovala k funkcionalismu, nicméně centrum srbské (resp. jugoslávské) metropole se i nadále neslo v inspiraci dřívějších stylů. Kafana Ruski car proto také vznikla v duchu akademického manýrismu s prvky secese. Dominantním prvkem pětipatrového paláce je věž, umístěná na rohu. \n\nV průběhu desetiletí existence stavby objekt příliš neměnil své využití. Horní patra sloužila jako byty, v přízemí a v podzemí se nacházely obchodní prostory, resp. restaurace. Název budovy (v překladu doslova \"Ruský car\") pochází podle původní restaurace, která se zde nacházela před výstavbou paláce v 20. letech 20. století. Je tedy podobný, jako je tomu v případě nedalekého paláce Albánie. Původní interiér restaurace v přízemí sloužil až do 60. let 20. století. Poté došlo k rozsáhlé rekonstrukci, v rámci níž byla zřízena nová restaurace \"Zagreb\". Častými návštěvníky místa byli srbští literáti, jako např. Branislav Nušić, Mihajlo Petrov, Veljko Petrović.\n"}
{"id": "1188246", "url": "https://cs.wikipedia.org/wiki?curid=1188246", "title": "WOM", "text": "WOM\n\nWOM může označovat:\n\n"}
{"id": "1188254", "url": "https://cs.wikipedia.org/wiki?curid=1188254", "title": "Škoda Czech Open 1993", "text": "Škoda Czech Open 1993\n\nŠkoda Czech Open 1993 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 2. až 8. srpnem 1993 v české metropoli Praze jako sedmý ročníkturnaje.\n\nTurnaj disponoval rozpočtem 365 000 dolarů a byl součástí kategorie World Series. Nejvýše nasazeným hráčem ve dvouhře se stal pátý hráč světa Sergi Bruguera ze Španělska, který splnil roli favorita a po finálové výhře za 1:59 hodin nad třetím nasazeným Česnokovem získal titul. Vybojoval tak první ze dvou pražských trofejí a desátou kariérní ve dvouhře z celkového počtu čtrnácti vítězství. Deblovou soutěž vyhrála druhá nasazená nizozemsko-belgická dvojice Hendrik Jan Davids a Libor Pimek.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující pár postoupil do hlavní soutěže z kvalifikace:\n\n\n\n"}
{"id": "1188261", "url": "https://cs.wikipedia.org/wiki?curid=1188261", "title": "Škoda Czech Open 1994", "text": "Škoda Czech Open 1994\n\nŠkoda Czech Open 1994 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 1. až 7. srpnem 1994 v české metropoli Praze jako osmý ročník turnaje.\n\nTurnaj disponoval rozpočtem 365 000 dolarů a byl součástí kategorie World Series. Nejvýše nasazeným hráčem ve dvouhře se stal třetí hráč světa Sergi Bruguera ze Španělska, který splnil roli favorita a po finálové výhře nad druhým nasazeným a sedmým mužem klasifikace Medveděvem získal titul. Vybojoval tak druhou z pražských trofejí a závěrečné čtrnácté kariérní vítězství ve dvouhře. Do turnaje vstupoval jako úřadující dvojnásobný šampion Roland Garros. Deblovou soutěž vyhrála česko-švédská dvojice složená z bývalého osmého hráče žebříčku Karla Nováčka a bývalé světové jedničky Matse Wilandera.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující pár postoupil do hlavní soutěže z kvalifikace:\n\n\n"}
{"id": "1188262", "url": "https://cs.wikipedia.org/wiki?curid=1188262", "title": "Imelda Marcosová", "text": "Imelda Marcosová\n\nImelda Marcosová (* 2. července 1929, dívčím jménem Imelda Remedios Visitación Romuáldez y Trinidad) je vdova po bývalém filipínském prezidentovi Ferdinandu Marcosovi. Působila jako první dáma Filipín od roku 1965 do roku 1986.\n\nNarodila se v Manile, ale před druhou světovou válkou se poté, co jí zemřela matka, přestěhovala do Taclobanu. V roce 1950 se vrátila do Manily, kde se živila jako zpěvačka a modelka. O čtyři roky později se provdala za Ferdinanda Marcose, který se v listopadu 1965 stal prezidentem Filipín. Jako první dáma se Imelda Marcosová krom státních návštěv věnovala výstavbě v okolí Manily a nakupování. Proslula svou sbírkou extravagantních šatů, šperků a stovek párů bot, díky níž získal přezdívku „Ocelový motýlek“.\n\nPoté, co byli Marcosovi v roce 1986 svrženi a prchli na Havaj, museli část svého obřího majetku Filipínám vrátit. \nV havajském vyhnanství její manžel roku 1989 zemřel, Imelda Marcosová pak dostala v roce 1992 milost. Ve stejném roce se neúspěšně pokusila stát se prezidentkou Filipín, v letech 1995 a 2010 ale byla zvolena filipínskou poslankyní.\n"}
{"id": "1188266", "url": "https://cs.wikipedia.org/wiki?curid=1188266", "title": "Škoda Czech Open 1995", "text": "Škoda Czech Open 1995\n\nŠkoda Czech Open 1995 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 31. červencem až 6. srpnem 1995 v české metropoli Praze jako devátý ročník turnaje.\n\nTurnaj disponoval rozpočtem 365 000 dolarů a byl součástí kategorie World Series. Nejvýše nasazeným hráčem ve dvouhře se stal jedenáctý hráč světa Marc Rosset ze Švýcarska. Singlový titul získal 20letý Čech Bohdan Ulihrach, který tak vybojoval premiérovou kariérní trofej z celkového počtu tří vítězství. Bodový zisk jej posunul na 44. místo žebříčku ATP. Deblovou soutěž vyhrála nejvýše nasazená belgicko-jihoafrická dvojice Libor Pimek a Byron Talbot.\n\nPropagaci a spoluorganizaci turnaje poprvé zajišťoval Český tenisový svaz, když smlouva s firmou Teleaxis na tuto činnost vypršela ke konci roku 1994.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\nNásledující hráč postoupil do hlavní soutěže jako tzv. šťastný poražený:\n\nNásledující pár obdržel do hlavní soutěže divokou kartu, přestože vyhrál kvalifikaci:\n\nNásledující pár postoupil do hlavní soutěže z kvalifikace jako tzv. šťastný poražený:\n\n\n"}
{"id": "1188267", "url": "https://cs.wikipedia.org/wiki?curid=1188267", "title": "LGBT práva v Severním teritoriu", "text": "LGBT práva v Severním teritoriu\n\nLesby, gayové, bisexuálové a translidé (LGBT) mají v Severním teritoriu, který je jedním ze států a teritorií Austrálie, pouze část práv většinové populace.\n\nSeverní teritorium získalo autonomii v r. 1978 s jednokomorovým parlamentem v čele s liberálně-konzervativní vládou, která okamžitě v říjnu 1983 odsouhlasila a vydala nový \"teritoriální trestní zákoník\". Nový zákon částečně zlegalizoval konsensuální pohlavní styk mezi muži staršími 18 let. Legální věk způsobilosti k pohlavnímu styku pro heterosexuální styk byl stanoven na 16 let. Nicméně i tak zákon trestal anální sex a jemu obdobné praktiky na veřejném prostranství, přičemž termín \"veřejné prostranství\" chápal jako jakékoli prostranství, v němž se zdržuje jeden a více pozorovatelů. Věk způsobilosti k pohlavnímu styku byl sjednocen v rámci \"Reforem zákonů o pohlaví, sexualitě a soužití de facto z r. 2003\", které vstoupily v účinnost v březnu 2004.\n\nSeverní teritorium je jednou ze dvou jurisdikcí Austrálie (druhou je Západní Austrálie), která neumožňuje homosexuální párům úředně stvrdit své soužití prostřednictvím registrovaného partnerství nebo civilních svazků. Soužití párů stejného pohlaví je právně chápáno jako \"soužití de facto\" po \"reformě zákonů o pohlaví, sexualitě a soužití de facto z r. 2003\", jíž se mění \"Zákon o soužití de facto\", který dříve definoval takové soužití jako \"soužití 2 osob splňující znaky manželství\". Tato definice ještě před reformou způsobovala, že páry stejného pohlaví musely záležitosti svých majetkových práv po rozpadu soužití řešit pomocí teritoriálních soudů. Navíc se ani neřešilo vzájemné podílení na chodu domácnosti stejnou cestou jako v případě manželských a de facto spolužijících heterosexuálních párů. Toto způsobovalo také nerovné majetkové vypořádání v případě, že byl jeden z partnerů nezaměstnaný a nepodílel na se na chodu domácnosti. Právě díky reformě mají páry stejného pohlaví v Severním teritoriu skoro stejná práva a povinnosti jako manželské páry. Neregistrované soužití de facto umožňuje partnerům modifikovat si svůj majetkový režim, včetně vypořádání při rozchodu, prostřednictvím vzájemné dohody.\n\nStejnopohlavní manželství je v Severním teritoriu, jakož i v celé Austrálii, legální od prosince 2017, a to po přijetí příslušného zákona svazovým parlamentem.\n\nMístní \"Zákon o sociálně-právní ochraně dětí\" přímo nařizuje soudům dávat děti k adopci párům tvořeným mužem a ženou a žijícím v manželském svazku více než 2 roky, což činí homosexuální páry nezpůsobilé společně osvojit děti. Pouze ve výjimečných případech soudy vycházejí vstříc žádostem o osvojení ze strany svobodných jedinců bez ohledu na jejich sexuální orientaci. Přezkumem teritoriálních adopčních zákonů se začal zajímat ministr pro děti a rodinu John Elferink v listopadu 2015. Zatím nebyly dány vládě žádné návrhy na změnu zákonů.\n\nZákony Severního teritoria se nezmiňují o komerčním a altruistickém surogátním mateřství, nicméně v této oblasti ani není dostatek klinik a odborníků na reprodukční technologie, což nutí zájemce o tento proces odcházet do Adelaide. Adelaide je hlavním městem Jižní Austrálie, jejíž právní řád komerční surogátní mateřství zakazuje. Altruistické sice není, ale sehnat takovou dobrovolnici je takřka nemožné. Z těchto důvodů pochází téměř většina případů náhradního mateřství v Austrálii ze zahraničních klinik.\n\nLesbické páry mají přístup k asistované reprodukci, ale neregistrované de facto partnerky těhotných žen nejsou z pohledu práva chápány jako právoplatní rodiče dětí narozených prostřednictvím tohoto procesu.\n\n\"Reforma zákona o pohlaví, sexualitě a soužití de facto z r. 2003\" pomohla zcela odstranit legislativní diskriminaci párů stejného pohlaví, vyjma adopcí. Zákon odstranil rozdíly založené na pohlaví, sexualitě a soužití de facto v cca 50 zákonech a vyhláškách.\n\n\"Antidiskriminační zákon z r. 1996\" chrání veškeré zdejší obyvatelstvo před diskriminací na základě pohlaví a sexuality a dalších atributů. Jeho působnost sahá na pole vzdělávání, pracovněprávní, ubytovací, přístupu ke zboží a službám, kulturních vymožeností, pojišťovnictví a důchodového systému. O translidech se zákon sice nezmiňuje, avšak ti mají zpřístupněn institut změny pohlaví, včetně chirurgické operace a následného výdeje nových dokladů s odpovídajícím pohlavím.\n\nLGBT a Intersex komunitu Severního teritoria dále chrání také federální novela \"Zákona o pohlavní diskriminaci (sexuální orientace, genderová identita a status neurčitého pohlaví) z r. 2013\".\n\n"}
{"id": "1188271", "url": "https://cs.wikipedia.org/wiki?curid=1188271", "title": "Prvek z retroreflexního materiálu", "text": "Prvek z retroreflexního materiálu\n\nPrvek z retroreflexního materiálu je termín, který byl zaveden do českého zákona o pravidlech silničního provozu s účinností od 20. února 2016 v souvislosti s povinností chodců při pohybu na vozovce nebo krajnici za snížené viditelnosti mimo obec. V řadě jiných zemí je místo toho vyžadován reflexní oděv. Podle Policie ČR je chodec v tmavém oblečení na pozemní komunikaci pro řidiče přijíždějícího vozidla viditelný na pouhých 18 metrů, v bílém oblečení na 55 metrů a je-li jeho oděv doplněn reflexním označením, vidí jej řidič na 200 metrů.\n\nNovelizační zákon 48/2016 Sb. vložil do § 53 zákona č. 361/2000 Sb. nový odstavec 9, který zní: „Pohybuje-li se chodec mimo obec za snížené viditelnosti po krajnici nebo po okraji vozovky v místě, které není osvětleno veřejným osvětlením, je povinen mít na sobě prvky z retroreflexního materiálu umístěné tak, aby byly viditelné pro ostatní účastníky provozu na pozemních komunikacích.“ Toto schválené znění přesně odpovídá vládnímu návrhu z 21. dubna 2015.\n\nV důvodové zprávě vládního návrhu zákona byla problematice viditelnosti chodců na pozemních komunikacích věnována poměrně rozsáhlá pozornost, téměř dvě stránky textu. Uvádí, že bylo zvažováno, zda má povinnost platit jen mimo obce, nebo plošně, a dále otázka, zda by mělo být nařízeno označení reflexním oděvem (vestou nebo šlemi), anebo zda dostačujícím opatřením bude použití samostatných reflexních prvků umístěných na „běžném“ (nereflexním) oděvu. Dále bylo zvažováno, zda z hlediska nákladnosti a přínosnosti je nutné implementovat dané opatření legislativně oproti možnosti řešit problematiku pouze pokračováním v osvětové činností, resp. jejím zintenzivněním. Dále je v důvodové zprávě zmíněno, že je možné zvažovat i to, zda by povinnost měla platit i na chodnících a stezkách pro chodce a zda má být vázána na sníženou viditelnost, ale tato kritéria nebyla specificky hodnocena, protože je bez dalšího zřejmé, že nošení reflexních materiálů má význam pouze tam, kde se spolu s chodci pohybují i motorová vozidla (tj. na vozovce nebo na krajnici) a to za podmínek snížené viditelnosti. Nulovou variantu (nezavádět novou povinnost) uvedla důvodová zpráva jen jako srovnávací. \n\nVe druhém čtení návrhu oponoval zejména poslanec Simeon Karamazov, který „novou povinnost pro občany nosit reflexní vesty“ označil za bizarní opatření, k němuž se předkladatelé inspirovali snad v Severní Koreji nebo v jiné diktatuře, a v nadsázce za módní trend, který by asi nevymyslel ani extravagantní návrhář. Vylíčil představu, jak se ve večerních hodinách loučí mladá dvojice, on obléká oranžovou vestu, ona slušivou svítivě žlutou a oba odcházejí do tmy, a dal to do souvislosti s neblahým trendem omezování osobních svobod po záminkou vyšší bezpečnosti „od stále důkladnějších kontrol na letišti přes snahu omezit otevírací dobu až po zásah do něčeho tak intimního, jako je oblékání“ a s minulým režimem, který nám přikazoval, nejen co si vzít na sebe, ale i správnou délku účesu, se socialismem, který „stále o sobě dává vědět odněkud ze záhrobí, příp. z Bruselu, aby nás zbavoval lidské důstojnosti a jednotlivce přetvářel v beztvarou masu“. Podle něj „všem rozumným lidem musí být jasné, jak absurdní je zabývat se takovou záležitostí, jako jsou reflexní vesty, ve chvíli, kdy čelíme opravdovým problémům, jako je např. imigrační krize“. Rovněž poslanec Petr Bendl zmiňoval s úsměvem jako absurditu, že by u nich ve vesnici každý, kdo jde pěšky z jedné vesnice do druhé, si tu reflexní vestu musel koupit a mít ji preventivně strčenou v kapse pro případ, že mu ujede autobus, protože jinak by musel jít domů lesem. Poslanec Martin Novotný uvedl, že tento příslušný paragraf nás jako mnoho jiných aktů vládní koalice chce pozvat do krásného nového světa, kde bude všechno úplně dokonalé, kde se všichni budou chovat naprosto dokonale a zodpovědně, akorát se v něm nebude dát už vůbec žít a bude mimo realitu a mimo naplnitelnost podmínky něčeho, co bychom mohli v reálném životě skutečně zrealizovat. Poslanec Martin Kolovratník, zpravodaj sněmovního tisku, po těchto příspěvcích připomněl, že slovo vesty vůbec není použito, že se hovoří o prvcích a jsou tím myšleny ty pásky na bundě, na kalhotách, v žádném případě vesty.\n\nPůvodně byla zvažována tato povinnost i v obci, pokud komunikace není osvětlená, nakonec však byla navržena a schválena jen mimo obec. Obcí se v rámci zákona o silničního provozu rozumí zastavěná část obce v úseku vymezeném příslušnými dopravními značkami Obec a Konec obce. Ustanovení nevymezuje druh pozemní komunikace, platí tedy i na účelových komunikacích (například polních nebo lesních cestách), pokud mají vozovku, bez ohledu na to, je-li vozovka zpevněná. Roman Budský pro Svět motorů připomněl, že si asi řada chodců neuvědomí, že reflexní prvky jsou povinné nejen za tmy v noci, ale i za soumraku či svítání, dokonce i za dne v případě mlhy či hustého deště.\n\nZákon nedefinuje velikost, barvu, tvar, materiál ani parametry odrazivosti takových prvků a ani nezmocňuje ministerstvo, aby nějaké požadavky nebo vymezení stanovilo prováděcím předpisem. V době projednávání zákona se v médiích a mezi veřejností hovořilo o připravované povinnosti reflexních vest pro chodce, avšak dopravní expert Roman Budský připomněl, že vesty nikdo výslovně nenařizuje a že nikde není řečeno, co se tím reflexním prvkem rozumí a jak má být umístěn. Budský doporučoval doporučuje vyjasnit si plochu reflexního prvku, jeho umístění (nejlépe nad kotník nebo zápěstí) a barvu. Tomáš Neřold z ministerstva dopravy uvedl že ministerstvo nepřipravuje žádný prováděcí předpis, ale maximálně jen metodický pokyn pro policii, jak reflexní prvky vyhodnocovat, protože záměrně nechce dávat konkrétní příklady, aby nezvýhodňovalo jednoho výrobce či jeden systém nad jiný. Zákon nepřipouští nahradit retroreflexní prvky aktivním osvětlením, například baterkou, petrolejkou a podobně. To připomněl a potvrdil například Petr Vomáčka z Ústředního automotoklubu ČR. Poslanec Stanislav Huml podal pozměňovací návrh, aby za navrženou formulaci byla přidána věta: „Reflexní prvky nemusí být použity, pokud je chodec označen neoslňujícím bílým světlem. Prováděcí právní předpis stanoví minimální rozměry a optimální umístění prvků z retroreflexního materiálu, a způsob užití neoslňujícího bílého světla.“ \n\nZa nesplnění povinností je možné udělit blokovou pokutu do 2000 korun, ve správním řízení pokutu ve výši 1500 až 2500 Kč.\n\nPoslanec Daniel Korte, lingvista specializovaný na latinu, v rámci parlamentního projednávání označil výraz „retroreflexní materiály“ za velmi těžké slovo, z nějž je trošku zmaten („Jak bych přeložil retro reflecto, nevím. Asi zatáčím, ohýbám zpět, zpětně. Nebo zatáčím, ohýbám zpět dozadu.“) a uvedl, že by ho zajímalo, v čí chytré hlavě se tento termín zrodil. Redakce Světu motorů připomněla, že termín se už roky běžně používá pro princip zpětného odrazu světla.\n\nPozměňovací návrh, aby bylo celé ustanovení o retroreflexních prvcích vypuštěno, podal Martin Novotný. Garanční hospodářský výbor i ministr dopravy se k návrhu vyslovili negativně, 15 poslanců (14 poslanců za ODS a Jiří Junek za KDU-ČSL) bylo pro návrh, 132 proti návrhu, 43 poslanců se zdrželo, z toho všichni přítomní poslanci TOP 09. \n\nPozměňovací návrh, aby povolenou alternativou k retroreflexnímu prvku bylo bílé světlo a aby prováděcí předpis stanovil minimální rozměry a optimální umístění prvků, podal Stanislav Huml. Garanční hospodářský výbor i ministr dopravy Dan Ťok se k návrhu vyslovili negativně, pro návrh bylo 70 z přítomných 190 poslanců (zejména všichni přítomní poslanci KSČM a ODS), proti 67 (zejména většina poslanců ANO, KDU-ČSL a Úsvitu), v ČSSD byl počet hlasů pro i proti vyvážený.\n\nV osvětovém propagačním a hodnotícím textu z dubna 2016 jsou chodci upozorňováni, že reflexní prvek nelze nahradit obyčejnou baterkou či svítícím mobilním telefonem. Podle tohoto textu se ve světle dopadajícím z reflektoru auta (jako slabší zdroje světla) ztrácejí a nejsou viditelné ze všech stran. Nebyla by prý dodržena také obecná zásada, že dopředu svítí bílé a dozadu červené světlo, a proto by prý baterka či svítící mobil u chodce byly pro účastníky provozu ve tmě matoucí, pokud by těmto zásadám neodpovídaly (text nekomentuje, že i pro barvu odrazek existují v silničním provozu obdobné barevné zásady, jejichž dodržení zákonné ustanovení v případě retroreflexních prvků nevyžaduje). Dalšími výhodami retroreflexních prvků má být, že nehrozí jejich vybití a že jejich pořízení je znatelně levnější než pořízení baterky či mobilního telefonu. Osvětový článek rovněž, v rozporu se zněním zákona, tvrdí, že reflexní prvky musí splňovat příslušné normy, které jsou v souladu s těmi evropskými a stanovují požadavky na optické vlastnosti těchto materiálů, a uvádí, že na kvalitních reflexních doplňcích zpravidla kupující nalezne informaci, že daný výrobek požadované normy splňuje.\n\nJiž dříve bylo podle § 56 odst. 2 zákona 361/2000 Sb. možné oděvními doplňky s označením z retroreflexního materiálu nahrazovat povinné označení organizovaného útvaru chodců světly za snížené viditelnosti (vpředu po obou stranách neoslňujícím bílým světlem a vzadu po obou stranách neoslňujícím červeným světlem). Dále zákon vyžaduje mít na sobě oděvní doplňky s označením z retroreflexního materiálu v případě řidiče, nachází-li se mimo vozidlo na pozemní komunikaci mimo obec v souvislosti s nouzovým stáním; to neplatí pro řidiče motocyklu, mopedu a nemotorového vozidla. Vzory a způsob užití takových oděvních doplňků s označením z retroreflexního materiálu pro oba uvedené účely stanoví prováděcí právní předpis, což je vyhláška ministerstva dopravy, která mimo jiné stanoví dopravní značení. Ta jako vzory vyobrazuje pracovní oranžové montérky a vestu s nápisem „Škola“. Vyhláška 294/2015 Sb. k těmto oděvním doplňkům říká: „Oděvními doplňky jsou blůza, kabát, tričko, vesta nebo kalhoty fluorescenční žluté nebo fluorescenční oranžovo-červené barvy doplněné retroreflexními pásy (dále jen „výstražný oděv“). Retroreflexní pásy a fluorescenční plochy musí byt na výstražném oděvu vhodně umístěny a provedeny v dostatečné ploše. Tyto podmínky jsou splněny, odpovídá-li výstražný oděv požadavkům příslušné harmonizované evropské normy.“\n\nV rámci projednávání příslušné novely o chodcích padl i návrh, aby reflexní vesty povinně museli užívat jezdci na segwayích. Nebyl přijat. \n\nOdrazová skla (odrazky) jsou odedávna vyžadována u motorových i nemotorových vozidel, prováděcí předpisy stanoví podrobné požadavky na barvy, tvar a rozmístění odrazek na vozidlech, k vyznačení obrysu skříní nákladních automobilů a návěsů se používají nalepovací reflexní pásky. Retroreflexní provedení je technickými předpisy vyžadováno též u dopravních značek,\n\nNa Slovensku musí mít za snížené viditelnosti chodec jdoucí po krajnici nebo po okraji vozovky na sobě viditelně umístěné reflexní prvky nebo reflexní bezpečnostní oděv.\n\nV Maďarsku všichni chodci pohybující se po vozovce nebo po krajnici mimo zastavěné území a řidič v případě nouzového zastavení mimo obec musejí nosit reflexní oděv v noci či v případě špatné viditelnosti.\n\nV Polsku chodec na neosvětlené komunikaci nebo komunikaci mimo zastavěná území musí mít na sobě oblečenu reflexní vestu.\n\nVe Finsku chodci musejí použít reflexní prvky v hodinách snížené viditelnosti. Akceptován je jakýkoliv druh reflexního oděvu. Řidič a pasažéři, kteří vystupují z vozu, se stávají chodci.\n\nV Estonsku je reflexní vesta povinná pro každého, kdo vystupuje z vozidla v případě nouzového zastavení.\n\nVe státech, kde byla prvotně povinnost nosit reflexní prvky jen mimo obec, byla údajně po čase zavedena povinnost univerzální.\n\nJiž známými retroreflexními prvky byly oděvními doplňky s označením z retroreflexního materiálu, zejména reflexní vesta, které je mimo jiné povinnou součástí výbavy motorových vozidel s výjimkou motocyklů. U těchto oděvních doplňků odkazuje česká prováděcí vyhláška k pravidlům silničního provozu na harmonizovanou evropskou normu. \n\nČasto je reflexní vesta doporučována i motocyklistům a cyklistům, třebaže pro ně není v České republice dosud povinná. Protože klasické vesty špatně drží za jízdy na oblečení, jsou na trhu modely speciálně pro motorkáře. Mají střih přizpůsobený motocyklovému oblečení, jsou pevnější, dají se prát a obsahují řadu pružných prvků, které drží vestu na svém místě.\n\nOd roku 2003 běží v České republice s podporou státních orgánů projekt s názvem „Více bezpečí pro děti při pohybu na ulici“, jehož cílem je vybavit mateřské školy dětskými reflexními vestami, zpočátku zejména získáváním sponzorů z řad komerčních firem. Projekt vznikl a úspěšně byl realizován nejprve v Liberci.\n\nV souvislostí s přijetím novely zákona silničního provozu byly popularizovány zejména pružné ovíjecí retroreflexní pásky, které lze obtočením uchytit na rukáv, popruh zavazadla, rukojeť kočárku a podobně. Na podzim 2015 začala kampaň Besipu, během roku 2016 se mělo v rámci kampaně rozdat na půl milionu reflexních pásků, 100 000 reflexních tašek pro seniory a desetitisíce svítících tkaniček pro mladé. \n\nČasopis Svět motorů upozornil, že nikdo schválně neříká, jak mají reflexní prvky vypadat, a že jsou obchody plné šuntů a že některé oranžové nebo světlezelené pracovní vesty mají „stříbrné“ pruhy nefunkční, tedy neodrážející v noci světlo – při kontrolním testu v laboratořích renomovaného výrobce 3M odhalila, že některé prodávané vesty mají mizivou schopnost odrazu světla a nejsou vidět o mnoho lépe než slabý pásek na ruku. Vedoucí Besipu Martin Farář také upozornil, že existují například fluorescenční materiály, které zvyšují viditelnost za denního světla a za soumraku, ale ve tmě svou funkci ztrácejí.\n\nVelkou tradici mají ovšem i všité reflexní prvky, které již dlouhá léta byly standardem zejména u dětských bund a dětských školních aktovek, na nich se ještě dříve používala odrazová skla. \n\nMateriál ministerstva vnitra z roku 2005 zmiňuje, že trh nabízí široký sortiment našívacích pásků pro výstražné oděvy, sportovní a pracovní oblečení, bundy, kalhoty, mikiny, trička, batohy, tašky, čepice, rukavice, výstražné pásky na rukávy, cyklistické a běžecké vesty, obuv apod., dále zažehlovací folie, samolepící folie určené k aplikaci na pevné podklady (přilby, jízdní kola, hole), výrobky s vetkaným reflexním proužkem (vodítka a obojky pro psy, zdobící prvky batohů a brašen, lampasy pro sportovní oblečení) atd.\n\nSvět motorů uvedl, že podle doporučení ministerstva, Besipu i dopravních odborníků by použité barvy měly být co nejjásavější tedy typicky oranžová, žlutá nebo světle zelená. Podle vyjádření ministra dopravy Dana Ťoka z počátku roku 2016 stačí ke splnění zákonné povinnosti jak reflexní pásky, tak jakékoliv odrazné pruhy zašité v oblečení. Svět motorů uvádí, že u sportovních oděvů a dětského oblečení (bot a bund) jsou běžné, v případě dětského oblečení to dokonce ověřil testem. \n\nExpert Roman Budský pro Svět motorů v únoru 2016 uvedl, že minimální plocha reflexního prvku, které by bylo vhodné stanovit, by měla odpovídat délce a šířce kvalitního reflexního pásku. Informace z médií, že postačí jakýkoliv reflexní prvek na bundě či jiné součásti oblečení, podle něj mohou být nebezpečné, protože se nejednou jedná o velmi úzké proužky, stěží viditelné i z bezprostřední blízkosti.\n\nMinisterstvo vnitra na svém webu vysvětluje, že k naplnění zákona mohou být použity jakékoliv prvky s reflexní úpravou (reflexní přívěsky, vesty, reflexní šle, reflexní páska, reflexní nášivky…), přičemž nejvhodnější je reflexní vesta nebo reflexní páska (optimálně alespoň 3 cm široká), která je viditelná ze všech stran, přitom snadno srolovatelná do kapsy či příručního zavazadla. Reflexní pásku doporučuje umístit na konec rukávu (pohyb ruky zvyšuje viditelnost) nejlépe do výše pasu a na nohu kolem kolena, a to zejména na straně, která je blíže silnici. Máte-li pouze jednu pásku, doporučujeme ji umístit na ruku. K vyšší viditelnosti za tmy doporučuje i světlé oblečení. Reflexní páska stojí podle tohoto textu cca 25–30 Kč a lze ji zakoupit ve sportovních potřebách, v pracovních oděvech, na internetu apod.\n\nPolicie ČR v textu z února 2016 uvádí, že od podzimu 2015 rozdali dopravní policisté v rámci přímého výkonu služby neoznačeným chodcům téměř 100 tisíc reflexních pásků a v této aktivitě budou pokračovat i nadále, vozidla hlídek dopravní policie jsou jimi vybaveny. Policie deklaruje, že v případě těchto přestupků budou policisté především přistupovat k domluvě, vysvětlování, preventivnímu působení a samotnému zviditelňování chodců reflexními pásky a předpokládá, že do konce roku 2016 tímto způsobem rozdá až 250 tisíc kusů reflexních pásků. Policie ČR však tyto pásky vydává pouze při přímém výkonu služby pachatelům přestupků a odmítá vyhovět požadavkům občanů České republiky, kteří se osobně či písemně domáhají vydání reflexních materiálů na jednotlivých služebnách policie, a to s odkazem na to, že jsou běžně dostupné v obchodní síti.\n\nPodle článku z počátku dubna 2016 BESIP ve spolupráci s Policií ČR při běžném výkonu služby, ale i při speciálních bezpečnostních akcích, na různých výstavách, veletrzích, sportovních akcích či regionálních akcích a seminářích od začátku roku rozdal již téměř 15 tisíc reflexních prvků a do konce dubna jich chce BESIP rozdat dalších 100 tisíc.\n\n\n"}
{"id": "1188275", "url": "https://cs.wikipedia.org/wiki?curid=1188275", "title": "DNF", "text": "DNF\n\nDNF může být:\n\n"}
{"id": "1188280", "url": "https://cs.wikipedia.org/wiki?curid=1188280", "title": "Miroslav Hlobil", "text": "Miroslav Hlobil\n\nMiroslav Hlobil (* 6. srpna 1951) je bývalý český fotbalový brankář.\n\nOtrokovický odchovanec chytal v československé lize za VSS Košice. Byl náhradníkem Antona Švajlena.\n\n"}
{"id": "1188281", "url": "https://cs.wikipedia.org/wiki?curid=1188281", "title": "Juraj Kiš", "text": "Juraj Kiš\n\nJuraj Kiš (* 25. května 1946), někde uváděný jako Juraj Kiss, je bývalý slovenský fotbalista, který nastupoval jako záložník a útočník.\n\nV československé lize hrál za VSS Košice v 76 zápasech a dal 9 ligových gólů. Z Košic odešel v roce 1974 do Partizánu Bardejov.\n\n"}
{"id": "1188283", "url": "https://cs.wikipedia.org/wiki?curid=1188283", "title": "Abbás Džadídí", "text": "Abbás Džadídí\n\nAbbás Džadídí (: ) nebo (: ), (* 13. ledna 1969 v Teheránu, Írán) je bývalý íránský zápasník volnostylař, olympijský medailista z roku 1996.\n\nZápasit začal v 8 letech v rodném Teheránu. Specializoval se na volný styl. Členem íránské seniorské reprezentace byl od roku 1990. V roce 1992 dostal v nominaci na olympijské hry v Barceloně přednost Ajúb bin Nosrat. V roce 1993 zvítězil na mistrovství světa v lehké težké váze, ale o titul přišel kvůli pozitivnímu dopingovému nálezu. V roce 1995 se vrátil po dvouletém zákazu startu v těžké váze a vybojoval 3. místo na mistrovství světa. V roce 1996 startoval na olympijských hrách v Atlantě a po výborném výkonu se dostal do finále kde narazil na domácího Američana Kurta Angleho. Vysoce prestižní finále bylo od úvodu vyrovnané a nerozhodlo ho ani prodloužení. Vítěze museli určit rozhodčí a ti se tradičně přiklonili na stranu domácího zápasníka. Získal stříbrnou olympijskou medaili. V roce 2000 odjížděl na olympijské hry v Sydney v supěrtěžké váze. Bez potíží postoupil ze základní skupiny, ale v semifinále nestačil na Davida Musulbese z Ruska a skončil na 4. místě. Sportovní kariéru ukončil po roce 2002. Věnuje se politické činnosti.\n\n"}
{"id": "1188284", "url": "https://cs.wikipedia.org/wiki?curid=1188284", "title": "Peter Benedik", "text": "Peter Benedik\n\nPeter Benedik (* 21. listopadu 1947 Košice) je slovenský fotbalový trenér a bývalý fotbalista. Jeho starší bratr Roman Benedik je také bývalým prvoligovým fotbalistou, jeho mladší bratr Bohdan Benedik byl prvoligovým sudím.\n\nV československé lize hrál za VSS Košice. Nastoupil v 7 ligových utkáních. Dále hrál ve druhé lize za Duklu Banská Bystrica, nastoupil v 9 druholigových utkáních. Po obnoveném zranění achillovky se od roku 1974 stal trenérem.\n\nV československé lize působil v sezóně 1981–1982 jako asistent v Dukle Banská Bystrica. V letech 1996–1988 vedl A-tým Dukly Banská Bystrica. Dlouhodobě působil jako trenér mládeže.\n\n\n"}
{"id": "1188288", "url": "https://cs.wikipedia.org/wiki?curid=1188288", "title": "Brusný potok", "text": "Brusný potok\n\nNázev Brusný potok má více vodních toků:\n\n"}
{"id": "1188289", "url": "https://cs.wikipedia.org/wiki?curid=1188289", "title": "Rovný potok", "text": "Rovný potok\n\nNázev Rovný potok má více vodních toků:\n\n"}
{"id": "1188290", "url": "https://cs.wikipedia.org/wiki?curid=1188290", "title": "Mistrovství Československa v cyklokrosu 1966", "text": "Mistrovství Československa v cyklokrosu 1966\n\nMistrovství Československa v cyklokrosu 1966 se konalo v neděli 23. ledna 1966 v Petřvaldu na Březinách.\n\nJeden závodní okruh měřil 3 400 m a závodníci ho absolvovali celkem sedmkrát. Startovalo 40 závodníků, z toho pět z Francie.\n"}
{"id": "1188301", "url": "https://cs.wikipedia.org/wiki?curid=1188301", "title": "Alírezá Hajdárí", "text": "Alírezá Hajdárí\n\nAlírezá Hajdárí (: ) nebo (: ), (* 4. března 1976 v Teheránu, Írán) je bývalý íránský zápasník volnostylař, olympijský medailista z roku 2004.\n\nS volným stylem začínal ve 12 letech v rodném Teheránu. V seniorské reprezentaci se poprvé objevil v roce 1995. Připravoval se v Karadži v klubu Šafaq pod vedením Mohameda Kirmáního. V roce 1998 se před domácím publikem stal mistrem světa ve střední váze. V roce 2000 se kvalifikoval na olympijské hry v Sydney v těžké váze a bez potíží postoupil ze základní skupiny. Ve čtvrtfinále však o bod prohrál s Gruzíncem Eldarem Kurtanydzem a obsadil 6. místo. V roce 2004 startoval na olympijských hrách v Athénách. V základní skupině vrátil Kurtanydzemu těsnou porážku ze Sydney a postoupil do vyřazovacích bojů. V semifinále však překvapivě nestačil na mladého Dagestánce Magomeda Ibragimova reprezentujícího Uzbekistán a nakonec vybojoval bronzovou olympijskou medaili. Sportovní kariéru ukončil po roce 2006. Věnuje se funkcionářské činnosti v íránském zápasnickém sportu.\n\n"}
{"id": "1188302", "url": "https://cs.wikipedia.org/wiki?curid=1188302", "title": "2. hokejová liga SR 1994/1995", "text": "2. hokejová liga SR 1994/1995\n\nSezóna 1994/1995 byl 2. ročníkem 2. slovenské hokejové ligy. Vítězem se stal tým HC Polygón Nitra, který úspěšně postoupil do 1. hokejové ligy. Z 1. ligy sestoupil HK Agro White Lady Levoča.\n\nSoutěž byla rozdělena do tři skupin (západ, střed a východ). Celkem se jich zúčastnilo čtrnáct týmů , ve skupině východ šest týmů, ve skupině střed pět týmů a ve skupině západ tři týmy. Ve skupině západ a východ se hrálo 1x venku a doma, ve skupině střed se odehrálo celkem šest zápasů. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil přímo do 1. ligy. Ze soutěže se nesestupovalo.\n\nMužstvo Ivalak Banská Bystrica byl B týmem ŠK Iskra Banská Bystrica B, tudíž nemohlo postoupit do skupiny o postup protože A-tým hrál v 1. hokejovou ligu\n\n"}
{"id": "1188309", "url": "https://cs.wikipedia.org/wiki?curid=1188309", "title": "Podhradský potok", "text": "Podhradský potok\n\nNázev Podhradský potok má více vodních toků:\n\n"}
{"id": "1188311", "url": "https://cs.wikipedia.org/wiki?curid=1188311", "title": "Diastereomer", "text": "Diastereomer\n\nDiastereomery, též diastereoizomery, jsou stereoizomery, které mají rozdílné konfigurace na jednom nebo více (ale ne na všech) stereocentrech a nejsou si navzájem zrcadlovými obrazy. Pokud se od sebe dva diastereomery liší pouze konfigurací na jednom centru, tak se jedná o epimery.\n\nKaždé stereocentrum poskytuje dvě možné konfigurace, celkový počet možných stereoizomerů je tak 2, kde \"n\" je počet stereocenter.\n\nDiastereomery se liší od dvojic stereoizomerů, u nichž jsou rozdílné konfigurace na všech stereocentrech a jedná se tak o zrcadlové obrazy. Enantiomery sloučeniny s více než jedním stereocentrem jsou rovněž diastereomery těch stereoizomerů této sloučeniny, které nejsou jejich zrcadlovými obrazy.\n\nDiastereomery mají, na rozdíl od enantiomerů, rozdílné fyzikální vlastnosti a různou reaktivitu.\n\nVlastnost některých organických reakcí, při nichž vzniká jeden (nebo více) diastereomer ve větším množství než ostatní, se nazývá diastereoselektivita.\n\nPokud může jednoduchá vazba mezi centry rotovat, pak nelze použít označení cis/trans. K odlišení diastereomerů na sp hybridizovaných vazbách v molekule s otevřeným řetězcem se obvykle používají předpony syn (pokud se skupiny nacházejí na stejné straně vzhledem k vazbě) a anti (pokud se nacházejí na opačných stranách). Tyto předpony popisují pouze relativní (nikoliv absolutní) stereochemii.\n\nStaršími, stále používanými předponami, pro popis diastereomerů jsou threo a erythro. U molekul monosacharidů zobrazených ve Fischerově projekci má erythro izomer dva totožné substituenty na jedné straně, zatímco threo izomer je má na protějších stranách. Tyto předpony by se neměly používat pro jiné látky než monosacharidy, jelikož jejich definice může vést k rozporuplným interpretacím.\n\nMezi threosloučeniny patří také threonin, jedna z proteinogenních aminokyselin. Jeho \"erythro\" diastereomer se nazývá allothreonin.\n"}
{"id": "1188313", "url": "https://cs.wikipedia.org/wiki?curid=1188313", "title": "Ladislav Rieger (filosof)", "text": "Ladislav Rieger (filosof)\n\nLadislav Ratibor Rieger, křtěný Ladislav Bohuslav Ratibor (17. května 1890 Praha – 30. dubna 1958 Praha), byl český filosof.\n\nPocházel z rodiny univerzitního profesora Bohuslava Riegera a jeho manželky Marie, rozené Červinkové (1873–1895). Jeho prarodiči byli František Ladislav Rieger a jeho žena Marie, rozená Palacká (dcera Františka Palackého). Měl dva bratry, matka mu zemřela v roce 1895, krátce po narození nejmladšího.\n\nOd svých studií v Praze a ve Vídni se zaměřoval na filosofii v kombinaci s přírodními vědami, přičemž v roce 1915 obhájil disertaci z chemie (PhDr.). V letech 1915–1919 působil ve Švédsku ve Stockholmu a Malmö. V roce 1931 se s prací \"Problém poznání skutečnosti\" habilitoval na Univerzitě Karlově. \n\nOd 2. světové války začaly jeho práce vycházet z myšlenek marxismu–leninismu. V roce 1945 vstoupil do KSČ a téhož roku se stal profesorem filosofie na Univerzitě Karlově. Po založení ČSAV vedl do roku 1957 \"Kabinet pro filozofii\", poté až do smrti převzal po Arnoštu Kolmanovi vedení \"Filozofického ústavu ČSAV\".\n\nZ prvního manželství s Eliškou Jarešovou měl syna Ladislava Svanteho (1916–1963), matematika, a germanistku Věru Macháčkovou-Riegerovou (1919–2017). Dne 14. října 1937 se podruhé oženil s malířkou Bělou Kašparovou-Riegrovou, se kterou měl dceru Bělu (1942–2008), právničku.\n\n"}
{"id": "1188314", "url": "https://cs.wikipedia.org/wiki?curid=1188314", "title": "2. hokejová liga SR 1995/1996", "text": "2. hokejová liga SR 1995/1996\n\nSezóna 1995/1996 byla 3. ročníkem 2. slovenské hokejové ligy. Vítězem se stal tým HK Spartak BEZ Danubia Invest Bratislava, který úspěšně postoupil do 1. hokejové ligy. Z 1. ligy sestoupil HK PPS Detva.\n\nSoutěž byla rozdělena do tři skupin (západ, střed a východ). Celkem se jich zúčastnilo 21 týmů, ve skupině východ osm týmů, ve skupině střed sedm týmů a ve skupině západ šest týmy. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil přímo do 1. ligy. Ze soutěže se nesestupovalo.\n\nZápas HK Slovan Trstená proti HC Lučenec se neuskutečnil.\n\nZápas HK Chemko Strážske proti HK Slávia 87 Stropkov se neuskutečnil.\n\n"}
{"id": "1188316", "url": "https://cs.wikipedia.org/wiki?curid=1188316", "title": "2. hokejová liga SR 1996/1997", "text": "2. hokejová liga SR 1996/1997\n\nSezóna 1996/1997 byla 4. ročníkem 2. slovenské hokejové ligy. Vítězem se stal tým HK VTJ Wagon Slovakia Trebišov, který úspěšně postoupil do 1. hokejové ligy. Z 1. ligy sestoupil HK VTJ Marat Piešťany.\n\nSoutěž byla rozdělena do tři skupin (západ, střed a východ). Celkem se jich zúčastnilo osmnáct týmů, které byly rozděleny do třech skupin (západ, střed a východ) po šesti týmech. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. První dva týmy z každé skupiny postoupili do finálové části o postup. Zbylé týmy ze skupiny západ a střed hráli o umístění. Nejlepší tým postoupil přímo do 1. ligy. Ze soutěže se nesestupovalo.\n\nVe skupine východ se o umístění nehrálo\n\n"}
{"id": "1188317", "url": "https://cs.wikipedia.org/wiki?curid=1188317", "title": "Rudolf Takáč", "text": "Rudolf Takáč\n\nRudolf Takáč (* 29. ledna 1947) je bývalý slovenský fotbalový obránce.\n\nV československé lize hrál za Inter Bratislava, kde působil v letech 1971–1974. Nastoupil ve 38 prvoligových zápasech.\n\n"}
{"id": "1188318", "url": "https://cs.wikipedia.org/wiki?curid=1188318", "title": "Zoltán Gál", "text": "Zoltán Gál\n\nZoltán Gál (* 1. února 1950) je bývalý slovenský fotbalista, obránce.\n\nV československé lize hrál v letech 1969-1971 za Inter Bratislava. Dále hrál i za Duklu Banská Bystrica a VP Frýdek-Místek.\n\n"}
{"id": "1188319", "url": "https://cs.wikipedia.org/wiki?curid=1188319", "title": "2. hokejová liga SR 1997/1998", "text": "2. hokejová liga SR 1997/1998\n\nSezóna 1997/1998 byla 5. ročníkem 2. slovenské hokejové ligy. Vítězem se stal tým HKm Zvolen B, který úspěšně postoupil do 1. hokejové ligy. Z 1. ligy sestoupil ŠK Matador Púchov.\n\nSoutěž byla rozdělena do tři skupin (západ, střed a východ). Celkem se jich zúčastnilo 22 týmů, do skupin západ a střed po osmi družstev a skupina východ šest týmů. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. První dva týmy z každé skupiny postoupili do finálové části o postup. Zbylé týmy ze skupiny střed hráli o umístění. Nejlepší tým postoupil přímo do 1. ligy. Ze soutěže se nesestupovalo.\n\n\nVe skupině západ se o umístění nehrálo.\n\nHKm Detva a HK Liesek v soutěži nepokračovali.\n\nVe skupině západ se o umístění nehrálo.\n\n"}
{"id": "1188321", "url": "https://cs.wikipedia.org/wiki?curid=1188321", "title": "Lorenz von Stein", "text": "Lorenz von Stein\n\nLorenz von Stein (18. listopad 1815, Eckernförde u Kielu – 23. září 1890, Vídeň) byl německo-rakouský ekonom a sociolog.\n\nVelkou část dětství strávil v sirotčinci. Studoval právní vědy na Univerzitě v Kielu a na Sorbonně, kde se seznámil se socialistickým hnutím. V letech 1846-1851 učil na Univerzitě v Kielu (tehdy na území Dánska), ale protože hájil nezávislost rodného Šlesvicka-Holštýnska během revoluce 1848, byl po připojení k Dánsku propuštěn. Také bavorské úřady (pod tlakem těch pruských) zabránily, aby se stal profesorem na univerzitě ve Würzburgu. Na přímluvu rakouského ministra financí roku 1855 začal učit na Vídeňské univerzitě a činil tak až do odchodu do důchodu v roce 1885. V roce 1868 byl povýšen do šlechtického stavu.\n\nJeho politická a podnikatelská kariéra nebyla úspěšná. Nejvýznamnější je jeho dílo sociologické. V třídílné historii společenského pohybu ve Francii (\"Geschichte der sozialen Bewegung in Frankreich\") z roku 1850 představil silně ekonomickou interpretaci dějin, která pracovala s koncepty proletariátu a třídního boje. Přes podobnost těchto myšlenek s Marxovými, Stein Marxe pravděpodobně přímo neovlivnil.\n\n\n"}
{"id": "1188322", "url": "https://cs.wikipedia.org/wiki?curid=1188322", "title": "2. hokejová liga SR 1998/1999", "text": "2. hokejová liga SR 1998/1999\n\nSezóna 1998/1999 byla 6. ročníkem 2. slovenské hokejové ligy. Vítězem se stal tým HK 95 Považská Bystrica, který úspěšně postoupil do baráže o 1. hokejovou ligu, ve které neuspěli. Z 1. ligy sestoupili HK 31 Setra Kežmarok, HK VTJ Vagónka-AŽD Trebišov, HK VTJ Marat Piešťany a ŠHK Danubia 96 Bratislava.\n\nSoutěž byla změněna oproti rozdělena ze tři skupin do jedné kvůli odhlášení několika mužstev. Celkem se jich zúčastnilo 11 týmů, o polovinu miň než z předešlé sezony. Celkem se odehrálo dvacet zápasů (1x venku a doma). Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. Nejlepší tým ze základní části postoupil do baráže o 1. hokejovou ligu. Ze soutěže se nesestupovalo.\n\n\n"}
{"id": "1188324", "url": "https://cs.wikipedia.org/wiki?curid=1188324", "title": "2. hokejová liga SR 1999/2000", "text": "2. hokejová liga SR 1999/2000\n\nSezóna 1999/2000 byla 7. ročníkem 2. slovenské hokejové ligy. Vítězem se stal tým HK Wagon Slovakia Trebišov, který úspěšně postoupil do 1. hokejové ligy. Z 1. ligy sestoupil HKM Humenné.\n\nSoutěž byla rozdělena do dvou skupin (západ a východ). Celkem se jich zúčastnilo 14 týmů, do skupin západ osm týmů a skupina východ šest týmů. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. První dva týmy z každé skupiny postoupili do finálové části o postup. Nejlepší tým postoupil přímo do 1. ligy. Ze soutěže se nesestupovalo.\n\n"}
{"id": "1188326", "url": "https://cs.wikipedia.org/wiki?curid=1188326", "title": "Libor Honzárek", "text": "Libor Honzárek\n\nLibor Honzárek (* 14. března 1963 Havlíčkův Brod) je český politik a stavební technik, od roku 2002 zastupitel města Havlíčkův Brod (z toho v letech 2006 až 2010 a opět od roku 2014 místostarosta města), člen TOP 09.\n\nVystudoval pozemní stavitelství na Střední průmyslové škole stavební akademika Stanislava Bechyně v Havlíčkově Brodě. Po absolvování dvouleté základní vojenské služby v Olomouci začal v roce 1984 pracovat jako mistr stavební výroby v podniku Zemědělské stavby. Později byl zaměstnaný jako stavební technik v Agropodniku Havlíčkův Brod. V letech 1992 až 1997 působil jako jednatel a společník projekčně-geodetické firmy GEONOVA, od roku 1997 pak podnikal v oblasti projektování staveb. V letech 2001 až 2009 byl členem představenstva akciové společnosti S M P.\n\nV souvislosti se svým politickým angažmá po roce 2002 se stal členem dozorčí rady firmy Městská bytová správa HB (2003 až 2005), členem správní rady obecně prospěšné společnosti Pavučina Vysočiny (2003 až 2006) a členem dozorčí rady Měšťanského pivovaru Havlíčkův Brod (2004 až 2006). V letech 2006 až 2010 figuroval ve statutárních orgánech akciové společnosti HC REBEL a mezi roky 2007 až 2009 byl členem dozorčí rady Havlíčkobrodské nemocnice.\n\nV letech 2007 až 2010 byl společníkem ve firmě h3 architektonický ateliér (jeho majetková účast byla 50 %). Doplnil si také vysokoškolské vzdělání oborem mezinárodní vztahy a evropská studia na Metropolitní univerzitě Praha (získal titul Bc.). Působí ve statutárních orgánech Sdružení historických sídel Čech, Moravy a Slezska. Věnuje se též regionálně průvodcovské činnosti.\n\nJe ženatý a má dvě děti – syna Davida a dceru Anetu.\n\nPoliticky se angažuje od roku 1989, kdy se stal členem místního Občanského fóra. V komunálních volbách v roce 1994 kandidoval jako nestraník za ODA na kandidátce subjektu \"\"Sdružení ODA, SPŽR, NK\"\" do Zastupitelstva města Havlíčkův Brod, ale neuspěl. Nepovedlo se mu to ani jako nezávislému ve volbách v roce 1998. Uspěl až jako nezávislý na kandidátce \"\"SNK - Broďáci\"\" ve volbách v roce 2002. Na konci května 2005 byl zvolen radním města a v květnu 2006 se stal místostarostou. Ve volbách v roce 2006 obhájil mandát zastupitele města, když jako nestraník vedl kandidátku SNK-ED. V listopadu 2006 byl navíc zvolen 1. místostarostou města. Také ve volbách v roce 2010 obhájil mandát zastupitele města, tentokrát vedl jako nestraník kandidátku TOP 09. Ve vedení města zůstal, avšak jako uvolněný radní pro územní plán a rozvoj města.\n\nV roce 2011 vstoupil do TOP 09. Ve straně je předsedou Místní organizace TOP 09 Havlíčkův Brod, členem výboru Regionální organizace TOP 09 Havlíčkobrodsko a členem předsednictva Krajského výboru TOP 09 Vysočina. V komunálních volbách v roce 2014 byl z pozice lídra kandidátky TOP 09 již po čtvrté zvolen zastupitelem města a v listopadu 2014 též místostarostou.\n\nV krajských volbách v roce 2008 kandidoval jako nestraník za SNK-ED do Zastupitelstva Kraje Vysočina, ale neuspěl. Neuspěl ani ve volbách v roce 2012 jako člen TOP 09 na kandidátce \"\"TOP 09 a Starostové pro Vysočinu\"\". V krajských volbách v roce 2016 byl lídrem společné kandidátky TOP 09 a SZ v Kraji Vysočina, ale neuspěl a do zastupitelstva se nedostal.\n\nTřikrát se též pokoušel dostat v Kraji Vysočina do Poslanecké sněmovny PČR – v roce 2006 jako nestraník za SNK-ED, v roce 2010 jako nestraník za TOP 09 a v roce 2013 jako člen TOP 09 – ale ani jednou neuspěl.\n"}
{"id": "1188327", "url": "https://cs.wikipedia.org/wiki?curid=1188327", "title": "Bujanovský tunel", "text": "Bujanovský tunel\n\nBujanovský tunel je železniční tunel mezi Margecany a Malou Lodinou na trati Žilina - Košice.\n\nPři elektrizaci a rozšiřování Košicko-bohumínské železnice na dvoukolejnou \"Trať družby\" byla na začátku 60. let 20. století zahájena výstavba tunelu pod vrchem \"Bujanov\". Vedení důležité tratě 3410,7 metrů dlouhým tunelem mělo výrazně zrychlit dopravu ve složitém úseku, kde se navíc počítalo s výstavbou přehrady Ružín, potřebné pro budované železárny u Košic.\n\nSložité geologické podmínky, náročný terén i podcenění přípravy znamenaly prodloužení výstavby a odklad otevření celé Tratě družby a z nereálného termínu otevření v roce 1952 byl nakonec rok 1955. Tunel byl budován modifikovanou rakouskou tunelovací metodou a belgickou - podchytávací metodou, která výrazně zrychlila zpožděnou výstavbu. Náklady na výstavbu dvoukolejného tunelu nakonec dosáhly 370 milionů korun. Tunel společně s úsekem trati Margecany - Košice byl 5. listopadu 1955 předán do užívání.\n\n\n"}
{"id": "1188328", "url": "https://cs.wikipedia.org/wiki?curid=1188328", "title": "Seznam železničních tunelů na Slovensku", "text": "Seznam železničních tunelů na Slovensku\n\nToto je seznam železničních tunelů na Slovensku.\n\n\n"}
{"id": "1188329", "url": "https://cs.wikipedia.org/wiki?curid=1188329", "title": "NGC 7009", "text": "NGC 7009\n\nNGC 7009 (také známá jako mlhovina Saturn nebo Caldwell 55) je planetární mlhovina v souhvězdí Vodnáře. Objevil ji britský astronom William Herschel 7. září 1782 pomocí dalekohledu, který si sám sestrojil, na zahradě jeho domu v Datchetu v Anglii a byl to jeden z jeho prvních objevů při prohlídce oblohy. Mlhovina má v malém amatérském dalekohledu zelenožlutý odstín. \n\nPůvodcem mlhoviny byla hvězda s nízkou hmotností, která odvrhla svůj vnější obal do okolí a tím vytvořila mlhovinu. Nyní je z hvězdy jasný bílý trpaslík se zdánlivou magnitudou 11,5. Mlhovina získala svůj název díky tvaru, který připomíná planetu Saturn, když jsou její prstence namířené hranou k pozorovateli. Pojmenoval ji tak William Parsons po roce 1840, kdy už byly dalekohledy tak kvalitní, že v nich mohla být rozeznána podobnost této mlhoviny s planetou Saturn. William Henry Smyth ji označil za jednu ze Struveho devítky \"vzácných nebeských objektů\".\n\nMlhovina Saturn je složitá planetární mlhovina a obsahuje mnoho morfologických a kinematických prostorových podsystémů, jako například halo, výtrysky, mnoho obálek, dva výběžky (držadla) a drobná vlákna a uzlíky. Dva výběžky nemíří přímo ze středové hvězdy.\nI když jsou výstupky nejnápadnější právě na této mlhovině, jsou viditelné i na dalších planetárních mlhovinách, včetně NGC 3242, NGC 6543 - Kočičí oko a NGC 2371-2.\n\nVzdálenost mlhoviny není přesně známa. Sabbadin s kolegy odhadl v roce 2004 její vzdálenost na 4 600 světelných let (1,4 kpc) a v roce 1963 ji O'Dell odhadl na 3 900 světelných let (1,2 kpc), což ukazuje na skutečný průměr celého objektu přibližně 0,5 světelného roku.\n\nCentrální hvězdou je velmi horký namodralý bílý trpaslík s teplotou 55 000 K, který má absolutní magnitudu +1,5, to je přibližně 20 slunečních zářivostí. Silné ultrafialové záření centrální hvězdy způsobuje dvojitou ionizaci atomů kyslíku, které následně vydávají zelené světlo, díky kterému má mlhovina typické světélkující zelené zbarvení. Celý objekt má zdánlivou magnitudu 8 a pohybuje se rychlostí 45 km/s směrem k Zemi.\n\nMlhovina se na obloze nachází 1 stupeň západně od hvězdy Ný Aquarii a 2 stupně severovýchodně od hvězdokup Messier 73 a Messier 72. Hlavní část má rozměry 25″ × 17″ a vnější obálka se rozpíná na vzdálenost 41″ × 35″. Objekt je součástí mnoha seznamů nejlepších nebeských objektů k pozorování.\n\n\n"}
{"id": "1188330", "url": "https://cs.wikipedia.org/wiki?curid=1188330", "title": "Seznam silničních tunelů na Slovensku", "text": "Seznam silničních tunelů na Slovensku\n\nToto je seznam stávajících a plánovaných silničních tunelů na Slovensku:\n\n\n"}
{"id": "1188332", "url": "https://cs.wikipedia.org/wiki?curid=1188332", "title": "2. hokejová liga SR 2000/2001", "text": "2. hokejová liga SR 2000/2001\n\nSezóna 2000/2001 byla 8. ročníkem 2. slovenské hokejové ligy. Vítězem se stal tým HK 95 Považská Bystrica, který úspěšně postoupil do 1. hokejové ligy. Z 1. ligy sestoupil HC Harvard Trnava.\n\nSoutěž byla rozdělena do třech skupin (západ, střed a východ). Celkem se jich zúčastnilo 19 týmů, ve skupině západ osm týmů, ve skupině střed šest týmů a skupina východ pět týmů. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. Tři nejlepší družstva ze skupiny západ, dvě nejlepší družstva ze skupiny střed a nejlepší družstvo ze skupiny východ postoupili do finálové části o postup. Tři nejlepší týmy postoupily přímo do 1. ligy. Ze soutěže se nesestupovalo.\n\n\nMužstvo HK Spišská Nová Ves B nemohlo postoupit do skupiny o postup protože A-tým hrál 1. hokejovou ligu.\n\n"}
{"id": "1188334", "url": "https://cs.wikipedia.org/wiki?curid=1188334", "title": "Fosilní záznam", "text": "Fosilní záznam\n\nSlovní spojení fosilní záznam (v angličtině \"fossil record\") označuje souhrn všech informací načerpaných z nalezených fosílií. Nejzřetelnějším specifikem fosilního záznamu jsou náhlé klimatické změny, které se nejenže dobře projeví na sedimentovaných vrstvách, ale navíc i dobře konzervuje organismy na povrchu. Z fosilního záznamu je možné porovnat stáří jednotlivých organismů, určit rychlost vývoje organismů nebo určovat, které lokace dříve organismy obývaly (a tudíž i jak vypadaly).\n\nCílem paleontologie je sledovat vývoj života napříč historií Země. V tomto smyslu je značnou překážkou uchovávání fosílií. Ložiska fosílií typicky postrádají nestabilní prvky, pomocí kterých by bylo možno určit stáří i starších vykopávek pomocí některé z metod relativního datování (z nichž je nejznámější metoda radiouhlíková, která je ovšem pro starší nálezy značně nepřesná). Přesto, dnes používáné techniky dovedou odhadnout stáří fosílie až z 99,5% přesností.\n\nFosilní záznam je často předmětem sporu mezi neodarwinisty a kreacionisty, protože datovací metody patří mezi jedny z nejlepších dokladů stáří dnes známých. Evoluční biolog a kněz Marek Vácha v této souvislosti poukazuje na fakt, že drtivá většina fosílií se rozpadla tak, jako dnes necháváme rozpadnout kosti na kompostu. Aby se fosílie uchovala do dnešních časů, musela být ihned po smrti živočicha přikryta vrstvou popela a zalita magmatem, kompletně zmražena, nebo usazena ve hluboké vápničité propadlině. Jinak totiž byly zkameněliny rozloženy reducenty a vnitřními bakteriemi nebo znehodnoceny fyzikálními a chemickými procesy jako je rozpouštění, rozpad vazeb a mechanické narušování větrem, vlnami nebo ultrafialovým zářením. \n\nStáří fosílie však také může být porovnáno pouze v sopečných oblastech, právě vulkanické vrstvy obsahují radioaktivní prvky potřebné k relativnímu datování. \n\n"}
{"id": "1188335", "url": "https://cs.wikipedia.org/wiki?curid=1188335", "title": "Jaroslav Václav Holeček", "text": "Jaroslav Václav Holeček\n\nProf. Jaroslav Václav Holeček (16. listopadu 1907 v Čisté u Mladé Boleslavi – 31. října 1982 v Brně) byl akademický malíř, sklářský výtvarník, profesor VŠUP. \n\nV roce 1936 byl jmenován vedoucím české pobočky sklářské školy v Novém Boru. Zde během svého působení vytvořil množství uměleckých předmětů ze skla. Nevýznamnějším počinem pak byl návrh a následná realizace vitrážových oken s náměty českých patronů pro Československou smírčí kapli na Olivetské hoře v Jeruzalémě.\n\nPo německé invazi a anexi českého pohraničí odešel do Prahy na UMPRUM.\n\nMezi jeho žáky patří mimo jiné významní sklářští výtvarníci a pedagogové Josef Khýn, Stanislav Libenský a René Roubíček.\n\nNa žádost ministerstva školství také vytvořil oltářní vitráž na motiv blahoslavené Anežky České pro tehdy nově postavený kostel sv. Anežky České v Českých Velenicích, nebo vitrážová okna v cisterciánské síni Starobrněnského kláštera s motivem zakladatelky kláštera, královny Elišky Rejčky.\n"}
{"id": "1188336", "url": "https://cs.wikipedia.org/wiki?curid=1188336", "title": "2. hokejová liga SR 2001/2002", "text": "2. hokejová liga SR 2001/2002\n\nSezóna 2001/2002 byla 9. ročníkem 2. slovenské hokejové ligy. Vítězem se stal tým HK Ružinov 99 Bratislava, který úspěšně postoupil do 1. hokejové ligy. Z 1. ligy sestoupil HKm Detva.\n\nSoutěž byla rozdělena do dvou skupin (západ a východ). Celkem se jich zúčastnilo 15 týmů, ve skupině západ devět týmů a ve skupině východ šest týmů. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. Nejlepší družstvo ze skupiny západ a východ postoupili do finálové části o postup. Vítězný tým postoupil přímo do 1. ligy. Ze soutěže se nesestupovalo.\n\n\n"}
{"id": "1188338", "url": "https://cs.wikipedia.org/wiki?curid=1188338", "title": "Rasúl Chádem", "text": "Rasúl Chádem\n\nRasúl Chádem (Chádim) Azgádí (: ) nebo (: ), (* 18. března 1972 v Mašhadu, Írán) je bývalý íránský zápasník volnostylař, olympijský vítěz z roku 1996.\n\nPochází ze zápasnické rodiny. Jeho otec Mohamed se účastnil olympijských her v Římě v roce 1960 ve volném stylu a jeden ze starších bratrů Amír'rezá patřil k nejlepším volnostylařům své doby. V íránské seniorské reprezentaci se poprvé objevil v roce 1991 a v roce 1992 startoval na olympijských hrách v Barceloně ve střední váze. Byl nalosován do papírově snazší skupiny B, ve které prohrál jediný zápas s americkým mistrem světa Kevinem Jacksonem. Ze skupiny postoupil ze druhého místa do boje o celkové třetí místo, ve kterém porazil Němce Hanse Gstöttnera a získal bronzovou olympijskou medaili. Po olympijských hrách přestoupil do výšší lehké těžké váhy a na olympijské hry v Atlantě v roce 1996 odjížděl jako dvojnásobný mistr světa. V turnaji zvládl jediný krizový moment ve druhém kole s Kazachem Islamem Bajramukovem, ve finále porazil Macharbeka Chadarceva z Ruska a získal zlatou olympijskou medaili. V zapasu to byla zlatá olympijská medaile pro Írán po 28 letech. Od roku 1997 doplatil na snížení počtu váhových kategorií, kdy byla jeho lehká těžká váha zrušena. V těžké váze se neuměl prosadit proti Abbásu Džadídímu a ve střední váze se na scéně objevil mladý talent Alírezá Hajdárí. V roce 1998 startoval na domácím mistrovství světa v supertěžké váze. Skončil na druhém místě, jinak se v této váze výrazně neprosadil. Sportovní karieru ukončil po roce 2002.\n\n"}
{"id": "1188339", "url": "https://cs.wikipedia.org/wiki?curid=1188339", "title": "2. hokejová liga SR 2002/2003", "text": "2. hokejová liga SR 2002/2003\n\nSezóna 2002/2003 byla 10. ročníkem 2. slovenské hokejové ligy. Vítězem se stal tým ŠHK 37 Piešťany, který úspěšně postoupil do 1. hokejové ligy. Z 1. ligy sestoupil HK Ružinov 99 Bratislava.\n\nSoutěž byla rozdělena do dvou skupin (západ a východ). Celkem se jich zúčastnilo 15 týmů, ve skupině západ deset týmů a ve skupině východ pět týmů. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. Nejlepší družstvo ze skupiny západ a východ postoupili do finálové části o postup. Vítězný tým postoupil přímo do 1. ligy. Ze soutěže se nesestupovalo.\n\n\n\n"}
{"id": "1188342", "url": "https://cs.wikipedia.org/wiki?curid=1188342", "title": "Tunel Čebrať", "text": "Tunel Čebrať\n\nTunel Čebrať je slovenský dálniční dvoutrubkový tunel s délkou 3 650 metrů ve výstavbě, který se nachází na dálnici D1 na úseku mezi Hubovou a Ivachnovou. Smlouva na výstavbu byla podepsána 7. listopadu 2013, samotná výstavba se oficiálně začala 11. února 2014. Oficiální začátek ražení tunelu se uskutečnil 19. září 2014 osazením sošky sv. Barbory ​​u východního portálu.\n\nBudování dálničního úseku s tunelem v roce 2015 zkomplikovalo málo únosné podloží tunelu v kombinaci s rizikem sesuvu svahu nad trasou tunelu u západního portálu blízko obce Hrboltová. Ražení tunelu bylo již po přibližně 300 metrech s ohledem na daný problém pozastaveno a později, začátkem roku 2016, byla oficiálně představena nová definitivní varianta vedení trasy jako ekonomicky a technicky nejvýhodnější řešení vzniklé situace. Bylo rozhodnuto o posunu trasy dálnice severně mimo sesuvové území, což má mít za následek zpoždění předání celé stavby do užívání, její předražení, jakož i prodloužení tunelových trub z původních 2 026 metrů až na délku 3 650 metrů. Plánovaný termín otevření je v roce 2017.\n\nPři stavbě více než dvoukilometrového tunelu by se mělo vytěžit téměř 380 tisíc metrů krychlových materiálu. Cestu by měl zkrátit z osmnácti na sedm minut.\n\n"}
{"id": "1188343", "url": "https://cs.wikipedia.org/wiki?curid=1188343", "title": "2. hokejová liga SR 2003/2004", "text": "2. hokejová liga SR 2003/2004\n\nSezóna 2003/2004 byla 11. ročníkem 2. slovenské hokejové ligy. Vítězem se stal tým HK Trnava, který úspěšně postoupil do 1. hokejové ligy. Z 1. ligy sestoupil HK Dukla Michalovce.\n\nSoutěž byla rozdělena do dvou skupin (západ a východ). Celkem se jich zúčastnilo 17 týmů, ve skupině západ deset týmů a ve skupině východ sedm týmů. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. Nejlepší družstvo ze skupiny západ a východ postoupili do finálové části o postup. Vítězný tým postoupil přímo do 1. ligy. Ze soutěže se nesestupovalo.\n\n\n"}
{"id": "1188346", "url": "https://cs.wikipedia.org/wiki?curid=1188346", "title": "HC Rudá hvězda Kunlun", "text": "HC Rudá hvězda Kunlun\n\nHC Rudá hvězda Kunlun (českým přepisem Kchun-lun) je čínský hokejový klub působící v hlavním městě Pekingu. Od sezóny 2016/17 hraje v nadnárodní lize KHL.\n\nV listopadu 2015 zahájil klub jednání s předsedou Kontinentální hokejové ligy Gennadijem Timčenkem o možném vstupu klubu do této soutěže. V březnu 2016 podepsal předseda představenstva Ngok Jen Jü spolu s předsedou Hokejovou federací Ruska Vladislavem Treťjakem a předsedou KHL Timčenkem předběžnou dohodu, ve které byl dohodnut záměr vstupu klubu do KHL v sezóně 2016/17 a tým musel do 30. dubna 2016 předložit finanční záruky.\n\n25. června 2016 Rada ředitelů KHL odsouhlasila vstup klubu do KHL. 24. července 2016 hrál tým svůj první přátelský zápas s Traktor Čeljabinsk. 1. září 2016 tým vyhrál svůj debutový zápas v sezóně KHL proti Amur Chabarovsk 2-1.\n"}
{"id": "1188348", "url": "https://cs.wikipedia.org/wiki?curid=1188348", "title": "Tunel Bôrik", "text": "Tunel Bôrik\n\nTunel Bôrik je 999 m dlouhý dálniční tunel na dálnici D1 mezi obcemi Mengusovce a Jánovce na Slovensku. Byl slavnostně proražen 11. prosince 2007 a oficiálně předán do užívání 5. prosince 2009. Je veden pod vrchem Bôrik (992 m n. m.) v pohoří Kozie chrbty.\n\nTunel byl ražený tzv. Novou rakouskou tunelovací metodou (NRTM). Klesá směrem na východ se sklonem 1 % a vozovka je cementobetonová o šířce 7,5 metru. Po obou stranách vozovky jsou chodníky 1 m široké. Mezi technické vybavení tunelu mimo jiné patří i zařízení zajišťující příjem vysílání Slovenského rozhlasu a příjem signálu mobilních operátorů.\n\nTunel měl být projektován tak, aby \"\"zajišťoval požadavky ochrany krajinného prostředí přírodní rezervace Bôrik v ochranném pásmu chráněné krajinné oblasti TANAP\"\".\n\nV říjnu 2014 se tunel stal prvním slovenským dálničním tunelem, kde je povolena přeprava nebezpečných látek.\n\n"}
{"id": "1188349", "url": "https://cs.wikipedia.org/wiki?curid=1188349", "title": "2. hokejová liga SR 2004/2005", "text": "2. hokejová liga SR 2004/2005\n\nSezóna 2004/2005 byla 12. ročníkem 2. slovenské hokejové ligy. Vítězem se stal tým HKm Humenné, který úspěšně postoupil do baráže o 1. hokejovou ligu, ve které neuspěl. Z 1. ligy tudíž nikdo nesestoupil.\n\nSoutěž byla rozdělena do dvou skupin (západ a východ). Celkem se jich zúčastnilo 16 týmů, ve skupině západ a východ bylo po osmi družstev. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. Nejlepší družstvo ze skupiny západ a východ postoupili do finálové části o postup. Vítězný tým postoupil do baráže o 1. ligu. Ze soutěže se nesestupovalo.\n\n\n"}
{"id": "1188350", "url": "https://cs.wikipedia.org/wiki?curid=1188350", "title": "Hopak", "text": "Hopak\n\nHopak je ukrajinský lidový tanec ve dvoučtvrtečním taktu, který začíná klidným tempem a stupňuje se až do divokého reje. Jako hudební doprovod slouží povětšinou šalmaj, gusle, bubínek s rolničkami a cimbál. Původně šlo o mužský tanec, který vznikl mezi Záporožskými kozáky. Později ho začali tančit i páry, mužští sólisté nebo smíšené skupiny tanečníků. Na západní Ukrajině se tančil v uzavřeném kruhu. Hopak nemá pevnou strukturu kroků, často se při něm improvizuje. Velmi typické jsou pro něj vysoké skoky tanečníků s doširoka roztaženýma nohama. Ženy naopak tančí jednoduché kroky, houpají se, tleskají, nebo vytvářejí kruh pro muže. Hopak ve svých dílech užili Mykola Lysenko, Modest Musorgskij, Nikolaj Rimskij-Korsakov nebo Petr Iljič Čajkovskij.\n"}
{"id": "1188353", "url": "https://cs.wikipedia.org/wiki?curid=1188353", "title": "Podhájsky potok", "text": "Podhájsky potok\n\nNázev Podhájsky potok má více vodních toků:\n\n\n"}
{"id": "1188354", "url": "https://cs.wikipedia.org/wiki?curid=1188354", "title": "2. hokejová liga SR 2005/2006", "text": "2. hokejová liga SR 2005/2006\n\nSezóna 2005/2006 byla 13. ročníkem 2. slovenské hokejové ligy. Vítězem se stal tým HK Ružinov 99 Bratislava, který úspěšně postoupil do baráže o 1. hokejovou ligu, ve které uspěl. Z 1. ligy sestoupil tým HK Levice.\n\nSoutěž byla rozdělena do dvou skupin (západ a východ). Celkem se jich zúčastnilo 16 týmů, ve skupině západ a východ bylo po osmi družstev. Ve všech skupinách se hrálo 1x venku a doma. Bodový systém byl stejný z předešlé sezony, za výhru se získalo dva body, za remízu jeden bod a za prohru nezískal klub žádný bod. Nejlepší družstvo ze skupiny západ a východ postoupili do finálové části o postup. Vítězný tým postoupil do baráže o 1. ligu. Ze soutěže se nesestupovalo.\n\n\n"}
{"id": "1188355", "url": "https://cs.wikipedia.org/wiki?curid=1188355", "title": "Bôrik (přírodní rezervace)", "text": "Bôrik (přírodní rezervace)\n\nBôrik je přírodní rezervace v oblasti TANAP.\n\nNachází se v katastrálním území obcí Lučivná a Mengusovce v okrese Poprad v Prešovském kraji. Území bylo vyhlášeno v roce 1991 na rozloze 20,74 ha. Ochranné pásmo nebylo stanoveno.\n\n\n"}
{"id": "1188359", "url": "https://cs.wikipedia.org/wiki?curid=1188359", "title": "Sandžak Kruševac", "text": "Sandžak Kruševac\n\nSandžak Kruševac nebo Alaca Hisar (srbsky: Крушевачки санџак, turecky: \"Alacahisar Sancağı\") byl jeden ze sandžaků Osmanské říše a jeho administrativním místem byl Alaca Hisar (dnes Kruševac).\n\nDespota Stefan Lazarević, který byl bezdětný, ustanovil svým nástupcem svého synovce Đurađa Brankoviće a snažil se mu zabezpečit vstup do spojenectví s Uherskem, avšak roku 1428 vtrhl na jeho území sultán Murad II. a prohlásil ho za vlastnictví Osmanské říše. Murad zabral město Kruševac a přinutil despotu Brankoviće aby pokračoval ve spojenectví s Osmany. Roku 1451, když se stal sultánem Mehmed II., despota znovu zabral město a jeho okolí. Roku 1459 sultán zrušil Srbský despotát.\n\nV letech 1455 až 1541 patřil sandžak do ejáletu Rumélie. Roku 1541 byl vytvořen ejálet Budín a sandžak byl do něj zabrán spolu s několik dalšími: sandžakem Bělehrad, Požega, Vučitrn, Zvornik atd. Roku 1558 byl sandžak přičleněn do ejáletu Temešvár a v 17. století se opět vrátil do Rumélie.\n\nRoku 1455 měl 170 timarů, z nichž 27 bylo v rukou křesťanů.\n\nRoku 1493 byl bejem Ismail Bej, který se zúčastnil bitvy na Krbavském poli.\n\nV letech 1720 až 1739 byl bejem Deli Hasan-paša Suljobašić, kterému se podařilo sloučit malé čilfiky (územní jednotka) do jednoho velkého území.\n\nRoku 1789 během Rusko-Turecké války (1787–1792) byl jmenovám sandžak-bejem Şehsuvar Abdi Paša.\n"}
{"id": "1188363", "url": "https://cs.wikipedia.org/wiki?curid=1188363", "title": "Mistrovství České republiky v cyklokrosu 2014", "text": "Mistrovství České republiky v cyklokrosu 2014\n\nMistrovství České republiky v cyklokrosu 2014 se konalo v sobotu 11. ledna 2014 v Lošticích.\n\nMistrovství bylo 14. a zároveň posledním závodem sezony 2013/14 českého poháru v cyklokrosu. Závodu se zúčastnili závodníci kategorií elite a do 23 let. Závodní okruh měřil 2 700 m a závodníci ho absolhovali devětkrát. Startovalo 33 závodníků.\n\n"}
{"id": "1188366", "url": "https://cs.wikipedia.org/wiki?curid=1188366", "title": "Nina Dumbadzeová", "text": "Nina Dumbadzeová\n\nNina Jakovlevna Dumbadze (; 23. květen\n1919 – 14. duben 1983) byla sovětská diskařka. V letech 1946 a 1950 se stala mistryní Evropy a v roce 1952 získala bronzovou medaili na olympiádě v Helsinkách.\n\nNarodila se v Oděse gruzínskému otci. Později se přestěhovala do Tbilisi, kde v roce 1937 začala s tréninkem. O dva roky později hodila 49,11 m a překonala světový rekord Gisely Mauermayerové 48,31 m. Rekord nebyl mezinárodní atletickou federací uznán, neboť Sovětský svaz ještě nebyl členem IAAF. Dumbadze překonávala světový rekord i v čase druhé světové války a v roce 1946, týden po evropském šampionátu, hodila v norském Sarpsborgu 50,50 m. Až v srpnu 1948, když v Moskvě hodila 53,25 m, byl rekord uznán IAAF. Světový rekord překonala ještě dvakrát – v květnu 1951 v Gori (53,37 m) a v říjnu 1952 v Tbilisi (57,04 m). Tehdy v sovětském týmu čelila silné konkurenci a na olympijských hrách v roce 1952 obsadila až třetí místo za svými týmovými kolegyněmi Ninou Ponomarjovovou a Jelizavetou Bagrjancevovou. Předtím získala letech 1939, 1943–44 a 1946–50 osm domácích titulů.\n\nPo skončení závodní kariéry pracovala jako trenérka spolu s manželem Borisem Ďjačkovem, který vedl gruzínský atletický tým po téměř padesát let. Jejich syn Jurij Ďjačkov se stal olympionikem v desetiboji.\n\nDumbadze patří ke třem ženám, které jsou zmiňovány jako model \"Matky-vlast\" na Mamajevově mohyle.\n\n"}
{"id": "1188367", "url": "https://cs.wikipedia.org/wiki?curid=1188367", "title": "Mistrovství České republiky v cyklokrosu 2015", "text": "Mistrovství České republiky v cyklokrosu 2015\n\nMistrovství České republiky v cyklokrosu 2015 se konalo v sobotu 10. ledna 2015 v Slaném.\n\nMistrovství bylo 11. a zároveň posledním závodem sezony 2014/15 českého poháru v cyklokrosu. Závodu se zúčastnili závodníci kategorií elite a do 23 let. Závodní okruh měřil 2 500 m a závodníci ho absolhovali osmkrát. Startovalo 36 závodníků.\n\n"}
{"id": "1188368", "url": "https://cs.wikipedia.org/wiki?curid=1188368", "title": "Stevan Mokranjac", "text": "Stevan Mokranjac\n\nStevan Mokranjac, srbsky \"Стеван Мокрањац\", vlastním jménem Stevan Stojanovič, srbsky \"Стеван Стојановић\" (9. leden 1856, Negotin – 28. září 1914, Skopje) byl srbský hudební skladatel, folklorista, houslista, sbormistr a hudební pedagog. Jako skladatel byl představitelem romantismu. V Srbsku je považován za zakladatele srbské vážné hudby. Je vyobrazen na současné srbské 50 dinárové bankovce.\n\nOd roku 1887 až do své smrti vedl Bělehradský sbor. Ten pod jeho vedením zpíval srbské lidové písně i písně, které pro něj napsal Mokranjac. Roku 1899 založil hudební školu, která dnes nese jeho jméno. Založil též první srbské smyčcové kvarteto, v němž hrál na cello. Umělecké jméno přijal podle vesnice Mokranje, odkud pocházeli jeho předkové.\n\nK jeho nejdůležitějším dílům patří sbírka lidových písní \"Rukoveti\". Písně v ní jsou upraveny pro sbor \"a cappella\". Podobně sebral staré duchovní zpěvy, které se dnes v drtivé většině zpívají - a to i v ortodoxních chrámech – právě v jeho úpravě.\n"}
{"id": "1188369", "url": "https://cs.wikipedia.org/wiki?curid=1188369", "title": "Mistrovství světa ve sportovním lezení 1991", "text": "Mistrovství světa ve sportovním lezení 1991\n\nMistrovství světa ve sportovním lezení 1991 (: \"UIAA Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") se uskutečnilo poprvé 2. října ve Frankfurtu pod hlavičkou UIAA, závodilo se pouze v lezení na obtížnost a rychlost..\n\nDo světového rankingu se po závodech ve Frankfurtu započítalo 30 mužů a 33 žen v obtížnosti, 21 mužů a 10 žen bodovaných v lezení na rychlost.\n\n\n"}
{"id": "1188378", "url": "https://cs.wikipedia.org/wiki?curid=1188378", "title": "Brouennes", "text": "Brouennes\n\nBrouennes je francouzská obec v departementu Meuse v regionu Grand Est. V roce 2013 zde žilo 152 obyvatel.\n\nObec leží u hranic departementu Meuse s departementem Ardensko. Sousední obce jsou: Baâlon, Bièvres (Ardensko), Chauvency-le-Château, Chauvency-Saint-Hubert, Lamouilly, Nepvant, Quincy-Landzécourt a Stenay.\n\n\"Počet obyvatel\"\n"}
{"id": "1188379", "url": "https://cs.wikipedia.org/wiki?curid=1188379", "title": "Brygada Lotnictwa Marynarki Wojennej", "text": "Brygada Lotnictwa Marynarki Wojennej\n\nBrygada Lotnictwa Marynarki Wojennej (česky Letecká brigáda válečného námořnictva) je letecká složka Polského námořnictva. Její velitelství sídlí na základně v Gdyni.\n\nTabulka obsahuje přehled letecké techniky Polského námořnictva v roce 2018 podle Flightglobal.com.\n\n"}
{"id": "1188380", "url": "https://cs.wikipedia.org/wiki?curid=1188380", "title": "Kanton Jarny", "text": "Kanton Jarny\n\nKanton Jarny (fr. \"Canton de Jarny\") je francouzský kanton v departementu Meurthe-et-Moselle v regionu Grand Est. Tvoří ho 34 obcí. Zřízen byl v roce 2015.\n\n\n"}
{"id": "1188387", "url": "https://cs.wikipedia.org/wiki?curid=1188387", "title": "Olten", "text": "Olten\n\nOlten je město ve Švýcarsku v kantonu Solothurn, okrese Olten. Žije zde obyvatel. Vlakové nádraží Olten je vzdálené třicet minut cesty od Curychu, Bernu, Basileje i Lucernu, i proto se Oltenu přezdívá železniční uzel Švýcarska.\n\nV blízkosti Oltenu byly nalezeny různé artefakty ze starověku, věk těch nejstarších bývá odhadován na 16 až 14 tisíc let. Většina nálezů pochází z neolitu a mezolitu, avšak nalezené předměty nevykazují nic o osídlení, nebyly nalezeny ani žádné keramické nádoby. I nálezy z doby bronzové a železné jsou pouze skromné a nic o životě zdejších lidí nevypovídají. První stálejší osady zde pravděpodobně začaly vznikat až za éry Římské říše. Jméno osady, která zde v těchto dobách stála, není známé, avšak pravděpodobně mělo něco společného s místním mostem přes řeku Aara. Stále zde i opevnění, které ale bylo, pravděpodobně na konci 3. století, zničeno. Následně bylo postaveno nové větší opevnění, to ale bylo ve 4. století opuštěna. Bylo nahrazeno větším hradem, který měl sloužit k ochraně mostu přes řeku Aare.\n\nV okolí hradu pak vyrostla vesnice, která je poprvé zmiňována roku 1201 pod názvem \"Oltun\". Vesnici ve 13. století vlastnili hrabata z Frohburgu a roku 1377 ji odkoupili Kybururgové a nakonec roku 1384 byla pod nadvládou Habsburků. Od roku 1407 spadala vesnice pod město Basilej, které investovalo do infrastruktury. Velká část obce byla ale v letech 1411 a 1422 zničena při velkých požárech. Po druhém velkém požáru v roce 1422 se Basilej rozhodl Olten již více nepodporovat a nakonec jej roku 1426 prodal městu Solothurn.\n\nObecně byl Olten ve středověku a následně novověku považován za menší vesnici, kde byly dostupné pouze základní služby, například kováři nebo taverna. Roku 1600 se zdejší populace odhadovala na 500 obyvatel. Roku 1653 Olten ztratil práva města jako trest za podporu rebelů při švýcarské rolnické válce. Obyvatelé Oltenu časem získali ke státním orgánům nechuť a francouzskou invazi roku 1798 vítali jako vysvobození.\n\nOlten poprvé dosáhl tisíce obyvatel v pozdějším 18. století. Rychlý růst nastal následně po zavedení železnice v roce 1856 a město se stalo průmyslovým a infrastrukturním centrem. I díky tomu před rokem 1900 mělo město 7 000 obyvatel. Již před rokem 1880 byl Olten druhým největším městem v kantonu. Populace se navíc v průběhu 20. století ztrojnásobila a roku 1970 dosáhla 21 000. Od té doby ale opět poklesla na současných 17 000.\n\nOd roku 2009 má Olten celkovou rozlohu 11,49 km². Z tohoto areálu se 1,46 km², tedy 12,7 %, využívá k zemědělským účelům, zatímco 4,81 km², tedy 41,9 %, je zalesněn. Zbytek země, 4,65 km² (40,5 %), zabírají silnice a budovy. Méně než jedno procento pak zabírají vodní plochy, říčky, Aara, jezera… 0,5 % je nevyužívaná půda. Obecně se Olten dělí na Nové a Staré město, přičemž Staré město se nachází v ohybu řeky Aara a Dünnern. Většina Nového města byla poprvé vybudována v 19. století, kdy se začalo poprvé stavět po obou stranách řeky.\n\nMezi zajímavá místa Oltenu se řadí vlakové nádraží nebo krytý most přes řeku Aaru. Kulturní záležitostí je i zvonice švýcarské reformované církve. Každoročně 1. srpna se zde koná přehlídka ohňostrojů, které bývají pouštěny z lodí plovoucích po řece. Ve městě se nachází i dvě knihovny a Univerzita aplikovaných věd. Hokejový tým EHC Olten hraje 2. švýcarskou národní ligu(NLB) a mají i vlastní stadion s 6270 místy, z toho 980 k sezení.\n\nOlten podepsal smlouvu s těmito městy:\n\n"}
{"id": "1188388", "url": "https://cs.wikipedia.org/wiki?curid=1188388", "title": "Mars (1564)", "text": "Mars (1564)\n\nMars, známá také jako Makalös („jedinečný“; „ohromující“), byla švédská válečná loď postavená v letech 1563-1564. Byla vlajkovou lodí loďstva Erika XIV., a při délce 48 metrů a výzbroji 107 děl jedna z největších lodí své doby, 16. století, ještě větší než jiná švédská loď, Vasa. V průběhu první bitvy u Ölandu roku 1564, během severské sedmileté války v Baltském moři, na ní vypukl požár, a loď explodovala.\n\n19. srpna 2011 bylo oznámeno, že její vrak byl po několika letech pátrání pravděpodobně nalezen skupinou potápěčů, v hloubce 75 metrů asi 18,5 kilometru severně od Ölandu. Ačkoliv ještě nebyla archeologicky prozkoumána, podle prohlášení potápěče Richarda Lundgrena, bylo oznámeno, že „vše nasvědčuje tomu, že jsme našli skutečně Mars.“\n\nDne 1. listopadu 2011 bylo oznámeno, že identifikace vraku jako \"Mars\" byla potvrzena. Podle Richarda Lundgrena, jednoho z potápěčů podílejících se na objevu, byly identifikovány unikátní lodní kanóny, spolu s „jinými nálezy“ které potvrdily její totožnost.\n\n"}
{"id": "1188391", "url": "https://cs.wikipedia.org/wiki?curid=1188391", "title": "Sorrow Throughout the Nine Worlds", "text": "Sorrow Throughout the Nine Worlds\n\nSorrow Throughout the Nine Worlds je EP od švédské death metalové kapely Amon Amarth vydané 5. dubna 1996.\n\n\n\n"}
{"id": "1188393", "url": "https://cs.wikipedia.org/wiki?curid=1188393", "title": "Zdeněk Soušek", "text": "Zdeněk Soušek\n\nThDr. Zdeněk Soušek (23. srpna 1925 Bučovice – 27. prosince 2015 Pelhřimov) byl farář Českobratrské církve evangelické a senior Poděbradského seniorátu, hebraista, autor biblických studií, publicista, editor a překladatel.\n\nJako farář působil v letech 1953–1989 v Libici nad Cidlinou; mimoto byl činný v duchovenské službě ve sborech v Kladně, Rakovníku a ve Strměchách.\n\nPatřil do skupiny, která postupně od roku 1961 připravila Český ekumenický překlad Bible. V době studií evangelické teologie navštěvoval přednášky o egyptských a mezopotamských dějinách a klínopisu, hebrejštině a etiopštině na Filosofické fakultě Univerzity Karlovy. Věnoval se archeologii v Libici nad Cidlinou, kde poblíž jeho bydliště probíhaly po řadu let vykopávky slavníkovského hradiska pod vedením prof. Rudolfa Turka a PhDr. Jarmily Princové-Justové.\n\nVe druhé polovině šedesátých let utajený bytový seminář, který poskytoval tříleté teologické studium pro učitele nedělních škol, pro presbytery (členy staršovstev) a pro\nvedoucí biblických hodin pro mladé.\n\n"}
{"id": "1188394", "url": "https://cs.wikipedia.org/wiki?curid=1188394", "title": "Albert Preziosi", "text": "Albert Preziosi\n\nAlbert Alexandre Preziosi (25. července 1915 Vezzani, Korsika, Francie – 28. července 1943, Orel, Sovětský svaz) byl francouzský vojenský pilot.\n\nJako kapitán Armée de l'air a později Forces aériennes françaises libres se podílel na operacích Groupe de chasse n°1 „Alsace“ ze základen v Egyptě a Libyi. V létě 1942 se stal příslušníkem pluku Normandie-Němen (tehdy označovanému jako \"escadrille „Normandie“\") pod velením Josepha Pouliquena, formujícímu se na libanonské základně Rayack, který je znám svým pozdějším působením na východní frontě druhé světové války.\n\nV roce 1941, během služby v Libyi, byl po sestřelení svého Hawkeru Hurricane zachráněn beduíny. Později vznikla legenda, dle které prožil milostný románek s jednou z žen a mohl se tehdy stát biologickým otcem Muammara Kaddáfího, který se oficiálně narodil 19. června 1942 v Syrtě.\n\nZahynul 28. července 1943 ve vzdušném souboji v prostoru Orla v Rusku. Jeho tělo bylo urychleně a anonymně pohřbeno spolu s těly sovětských vojáků, a partyzánů, kteří zahynuli v téže oblasti bojů, a pravděpodobně spočívá na orelském vojenském hřbitově obětí Velké vlastenecké války, kam byly v letech 1944 až 1947 shromážděny pozůstatky válečných padlých.\n\nPosmrtně byl 24. srpna 1943 Svazem sovětských socialistických republik vyznamenán Řádem vlastenecké války II. stupně.\n\nNa jeho památku je pojmenována Letecká základna č. 126 Francouzského letectva ve Ventiseri v departementu Haute-Corse.\n\n"}
{"id": "1188395", "url": "https://cs.wikipedia.org/wiki?curid=1188395", "title": "Alěs Adamovič", "text": "Alěs Adamovič\n\nAlěs Adamovič (3. září 1927, Koňuchi – 26. leden 1994, Moskva) byl běloruský spisovatel, literární teoretik a scenárista. Svá díla psal bělorusky i rusky.\n\nV letech 1945-1950 vystudoval běloruskou literaturu na filologické fakultě Běloruské státní univerzity a na Lomonosovově univerzitě v Moskvě.\nJeho nejslavnějším dílem je prozaická kniha \"Návrat do Chatyně\" z roku 1972, podle níž režisér Elem Klimov roku 1985 natočil film \"Jdi a dívej se\". Adamovič k němu napsal scénář. K jeho dalším známým knihám patří \"Válka pod střechami\" (1960), \"Synové jdou do boje\" (1963), \"Katani\" (1982), \"Moje ves lehla popelem\" (1975), \"Kniha o blokádě\" (1979) či \"Blokádní deníky\". Velká část z nich má autobiografický charakter (Adamovič se roku 1943, ve svých šestnácti letech, přidal k partyzánům), anebo charakter polodokumentární (například \"Moje ves lehla popelem\" je literárním zpracováním autentických vzpomínek pamětníků na genocidní politiku Němců v Bělorusku za druhé světové války).\n"}
{"id": "1188398", "url": "https://cs.wikipedia.org/wiki?curid=1188398", "title": "Once Sent from the Golden Hall", "text": "Once Sent from the Golden Hall\n\nOnce Sent from the Golden Hall je debutové album švédské death metalové kapely Amon Amarth. Album vyšlo 26. ledna 1998 přes vydavatelství Metal Blade Records. Bubeník Martin Lopez krátce po vydání alba kapelu opustil a připojil se ke kapele Opeth.\n\n\n\n"}
{"id": "1188399", "url": "https://cs.wikipedia.org/wiki?curid=1188399", "title": "Master of the fleet", "text": "Master of the fleet\n\nHodnost Master of the fleet v Royal Navy označovala plavebního mistra () vlajkové lodi floty, nebo služebně staršího plavebního mistra či navigátora loďstva. Příklady jejích držitelů zahrnují Johna Bowena (v době čtvrté bitvy u Ouessantu), Ianna Hogga a Johna H. D. Cunninghama.\n\nK roku 1814 byl s titulem spojen plat navíc a v roce 1832 hodnost a uniforma shodná s komandérem. Od roku 1843 byl do funkce ustanován dekretem () Admirality, nikoliv jmenováním () Radou námořnictva jako dosud. V roce 1864 byl titul změněn na štábního kapitána () a postaven o stupeň pod pravidelnou hodnost kapitána, zatímco ostatní plavební mistři, kteří měli odslouženo alespoň patnáct let, dostali novou hodnost „štábní komandér“ (), stupeň pod komandérem.\nTitul je užíván i mimo \"Royal Navy\", například u \"Ultramarines\" a v jiné science fiction, a pro kapitána lodi \"Belle of Louisville\".\n"}
{"id": "1188401", "url": "https://cs.wikipedia.org/wiki?curid=1188401", "title": "Mistr královské komory", "text": "Mistr královské komory\n\nMistr královské komory ( \"magister camerae regalis\") byl královským úředníkem zastřešujícím správu všech královských finančních příjmů srovnatelný s pozdějším ministrem financí. Neměl však přímý dozor nad jednotlivými hospodářskými odvětvími. Měl také na starosti případné úvěry k zajištění potřebných financí. V Českém království vznikl v polovině 14. století. Protože patřil (podobně jako hofmistr) k nejdůležitějším královským úřadům, panovník ho obsazoval předními šlechtici, ke kterým měl důvěru. V roce 1527 se ústředním finančním úřadem stala česká komora, kterou tvořilo pětičlenné kolegium radů s prezidentem v čele. Evidenci příjmů a vydání (uzávěrky a vyúčtování) prováděl mistr komory, nástupce starých mistrů královské komory, který měl právo účastnit se všech jednání kolegia a prakticky se stal šestým radou české komory. Podle nových instrukcí pro českou komoru z roku 1548 se jmenoval rentmistr.\n\nBlízkým spolupracovníkem mistra královské komory byl písař královské komory.\n\n\n\n"}
{"id": "1188402", "url": "https://cs.wikipedia.org/wiki?curid=1188402", "title": "Richard Pikner", "text": "Richard Pikner\n\nRichard Pikner (* 17. června 1972 Plzeň) je český politik, lékař a vysokoškolský pedagog, v letech 2006 až 2018 zastupitel obce Chválenice na Plzeňsku, od roku 2016 zastupitel Plzeňského kraje, člen TOP 09.\n\nV letech 1986 až 1990 vystudoval Masarykovo gymnázium, Plzeň a následně v letech 1990 až 1996 všeobecné lékařství na Lékařské fakultě Univerzity Karlovy v Plzni (získal titul MUDr.). Na téže fakultě pak v letech 2000 až 2007 absolvoval doktorské studium v oboru vnitřní lékařství (získal titul Ph.D.)\n\nMezi roky 1996 a 2009 pracoval na II. interní klinice Fakultní nemocnice Plzeň, zároveň byl v letech 1999 až 2003 odborným asistentem na Lékařské fakultě Univerzity Karlovy v Plzni. V roce 1999 získal atestaci I. stupně z vnitřního lékařství a v letech 2002 a 2005 atestace z klinické biochemie. Od roku 2005 pracuje v Klatovské nemocnici, v níž spoluzakládal několik oddělení a zároveň byl jejich primářem (od roku 2013 je zástupcem náměstka pro léčebně preventivní péči a primářem Odboru klinických laboratoří a kostního metabolizmu). Od roku 2008 pak dále působí jako odborný asistent na Ústavu klinické biochemie a hematologie LF UK v Plzni a od roku 2015 přednáší na Fakultě zdravotnických studií Západočeské univerzity v Plzni. Ve své lékařské kariéře se specializuje na diagnostiku a léčbu osteoporózy a poruch kostního metabolizmu a laboratorní vyšetření nemocí štítné žlázy a nádorové markery.\n\nOd roku 2000 je jednatelem a společníkem ve firmě CECHTUMA, která organizuje sjezdy, konference a semináře zaměřené na lékařskou problematiku. V letech 2008 až 2012 byl členem Oborové komise Endokrinologie a metabolizmus při Interní grantové agentuře Ministerstva zdravotnictví ČR.\n\nRichard Pikner žije v obci Chválenice na Plzeňsku. Je ženatý, má tři děti.\n\nDo politiky vstoupil, když byl v komunálních volbách v roce 2006 zvolen jako nestraník za SZ zastupitelem obce Chválenice na Plzeňsku. Mandát zastupitele obce obhájil ve volbách v roce 2010 jako nestraník za TOP 09. V březnu 2013 vstoupil do TOP 09 a od dubna téhož roku je předsedou Místní organizace TOP 09 Přeštice. V komunálních volbách v roce 2014 obhájil mandát zastupitele obce, když vedl kandidátku TOP 09. Působil jako předseda Finančního výboru zastupitelstva. V červnu 2015 byl zvolen místopředsedou Krajského výboru TOP 09 Plzeňský kraj. Ve volbách v roce 2018 již nekandidoval.\n\nV krajských volbách v roce 2004 kandidoval jako člen US-DEU do Zastupitelstva Plzeňského kraje, ale neuspěl. Od března 2014 působí jako člen Výboru pro zdravotnictví a sociální věci (nominován byl TOP 09 a STAN). V krajských volbách v roce 2016 byl lídrem kandidátky TOP 09 v Plzeňském kraji a byl zvolen zastupitelem.\n\nVe volbách do Poslanecké sněmovny PČR v roce 2013 kandidoval za TOP 09 v Plzeňském kraji, ale neuspěl.\n"}
{"id": "1188404", "url": "https://cs.wikipedia.org/wiki?curid=1188404", "title": "Nute Gunray", "text": "Nute Gunray\n\nNute Gunray je fiktivní záporná postava ze světa Star Wars. Vyskytuje se ve Střední trilogii, tedy v epizodách I, II a III, kde působí jako vůdce Obchodní federace a separatista. Ztvárnil ho Silas Carson.\nNute Gunray je druhem Neimoidian z planety Neimoidia. Je to chamtivý vůdce Obchodní federace, který stále myslí na obchody a na to, jak by zbohatl.\nMá šedou, svraštělou kůži a oči s červeným bělmem s černými zornicemi, protáhlými přes celé bělmo. Nosí vysoký a členitý klobouk a honosný oblek jako symbol bohatství.\n\nV dějově první epizodě, Skryté hrozbě, Nute Gunray vystupuje jako místokrál (vůdce) Obchodní federace a jako přisluhovač a spojenec Dartha Sidiouse.\nNa začátku první epizody Gunray na Sidiousův popud zahájí blokádu planety Naboo s pomocí své flotily, která se skládá z mnoha bitevních lodí a více než 400 000 bojových droidů. Na Gunrayovu vlajkovou loď jsou nejvyšším republikovým kancléřem vysláni Jediové Qui-Gon Jinn a Obi-Wan Kenobi, kteří mají za úkol ujednat s Obchodní federací zrušení blokády. Gunray dostane od Sidiouse rozkaz zabít Qui-Gona a Obi-Wana, oba se ale zachrání větrací šachtou a dostanou se na povrch Naboo, na kterou mezitím Obchodní federace zaútočila. Gunray poté vysílá své vojáky, aby zajali a přivedli Nabooskou královnu Padmé, kterou chce Gunray přimět k podepsání smlouvy o převzetí moci nad planetou. Padmé s pomocí Qui-Gona a Obi-Wana uniká na planetu Tatooine, kde se setkávají s Anakinem Skywalkerem. Na konci první epizody Gunray vede útok na Naboo, ve kterém se proti němu postaví Gungani. V bitvě je Gunray poražen, poté je zatčen a vyslýchán senátem.\nGunray se setkává s generálem Grievousem a hrabětem Dooku a přidává se k separatistům.\nV dějově druhé epizodě, Útočících klonech, je Gunrayova role malá. Pouze zasedá v radě separatistů během bitvy o Geonosis.\nV dějově třetí epizodě, Pomstě Sithů, je většina separatistů, jako třeba Dooku nebo Grievous, vyvražděna. Poslední přešivší separatisté, mezi nimi i Gunray, se ukryjí na lávové planetě Mustafar. Darth Sidious svede Anakina na Temnou stranu Síly a pošle ho na Mustafar, aby zabil poslední separatisty, se kterými dříve byl sice spojenec, ale teď je již nepotřeboval. Anakin poslechne Sidouse a vydá se na Mustafar, kde pomocí Síly a svého světelneho meče povraždí poslední separatisty. Tak byl Nute Gunray zákeřně zavražděn.\n\n"}
{"id": "1188405", "url": "https://cs.wikipedia.org/wiki?curid=1188405", "title": "Námořnictvo Papežského státu", "text": "Námořnictvo Papežského státu\n\nNámořnictvo Papežského státu (, doslova Papežské či Pontifikální loďstvo) bylo válečné loďstvo Papežského státu. S přestávkami existovalo mezi bitvou u Ostie (849) během pontifikátu Lva IV. až do nástupu Lva XIII. v roce 1878.\n\nPapežský stát byl původně na moři ochraňován námořnictvem Byzantské říše, ale po muslimském nájezdu na Řím v roce 843 a arabském nájezdu v roce 846, který vyplenil baziliky \"extra muros\", mu vyvstala potřeba vlastních námořních sil. V roce 849 svaz pod vedením Caesara, prince neapolského, skládající se z neapolských, amalfských, gaetských a papežských lodí, odrazil piráty v bitvě u Ostie. \n\nPozději Papežský stát financoval různá loďstva v průběhu křížových výprav a vypravil některé vlastní eskadry, které se spolu s Benátkami a dalšími podílely na bojích s Osmanskou říší v době po pádu Konstantinopole. Spolu s najatými a spojeneckými loděmi z Toskánska a Malty se jedna papežská eskadra účastnila bitvy u Lepanta.\n\nV roce 1715 papež Kliment XI. nechal postavit Papežský arzenál nedaleko Porta Portese v přístavu Ripa Grande na Tibeře. \nV roce 1802 Napoleon daroval Piovi VII. a jeho námořnictvu dvě brigy: poněkud starší \"Saint Paul\" a zcela novou \"Saint Pierre\". Pod jmény \"San Paulo\" a \"San Pietro\" pak byly po nějakou dobu umístěny v přístavu Civitavecchia, než byly vyřazeny ze služby. \n\nPapežské lodě byly od roku 1819 chráněny mezinárodní konvencí, ale námořnictvo se jen pomalu vzpamatovávalo ze ztrát plavidel které utrpělo v době napoleonských válek. Jedna loď byla v roce 1826 ukořistěna muslimskými piráty, ale po demonstraci síly dvěma piemontskými fregatami a dělovou šalupou pod velením kapitána Arnouse ji tripolský bej propustil spolu s náhradou ve výši 10 600 franků.\nV roce 1823 se námořnictvo skládalo z dvanáctidělového škuneru \"San Pietro\", kutru, feluky a pinasy. Dalších dvanáct hlídkových člunů vyzbrojených moždíři a organizovaných ve dvou eskadrách (osm v Jaderském a čtyři v Tyrhénském moři) sloužilo jako pobřežní stráž. Podplukovník Alessandro Cialdi vedl expedici do Egypta a pak vedl tři parníky britského původu do Říma pro plavbu na Tibeře. Čtvrtý parník, \"Roma\", se podílel na nepokojích v roce 1848, když čelil rakouskému obléhání Ancony.\n\nV roce 1856 byly správy dosud samostatného Válečného loďstva (\"Marina da Guerra\"), námořnictva finanční stráže (\"Marina di Finanza\") a Tiberského loďstva (\"Marina del Tevere\") sjednoceny do Papežského námořnictva (\"Marina Pontificia\").\n\nLev XIII., v rámci svého odklonu od diplomatické linie Pia IX., prodal poslední loď papežského loďstva, korvetu \"Immacolata Concezione\", již během prvního roku svého pontifikátu. Vzhledem k tomu, že světská moc papežství byla od obsazení Říma Itálií v roce 1870 omezena na Vatikán, bylo plavidlo do té doby zakotveno ve francouzském Toulonu. Její vlajka a zmenšený model se nacházejí ve Vatikánském muzeu v Lateránu.\n\n\n"}
{"id": "1188451", "url": "https://cs.wikipedia.org/wiki?curid=1188451", "title": "Nevšední humoreska", "text": "Nevšední humoreska\n\nNevšední humoreska (ve slovenském originále ) je jediná opera\nslovenského skladatele Oty Ferenczyho. Vznikla v roce 1967 na libreto, které si napsal skladatel sám podle jednoaktové komedie německého dramatika Curta Goetze \"Mrtvá teta\" () z roku 1924. Poprvé byla vysílána bratislavskou redakcí Československého rozhlasu roku 1968, scénickou premiéru měla následně ve Státním divadle Košice. Autor ji označil jako „studie ze všedního života dětí a dospělých“.\n\n\"Nevšední humoreska\" je jedinou operou slovenského skladatele Oty Ferenczyho, působícího v Košicích. Je považována za první slovenskou komickou operu (buffu). Skladatel pro ni využil komickou aktovku z počátku kariéry německého dramatika a populárního divadelního i filmového herce Curta Goetze, jejíž dějiště přenesl z Německa na slovenské meziválečné maloměsto. Kritik a muzikolog Jaroslav Blaho o ní v dobové recenzi napsal: „Goetzovu sarkastickou frašku s neklamnými znaky německého poválečného expresionismu (groteskní prvky), koncipovanou téměř až do syrového výsměchu maloměšťáctví, lokalizoval skladatel do slovenských poměrů. [...] Současně nahradil výrazové prostředky frašky postupy kritickorealistické divadelní poetiky. I tak mu však zbylo dost prostoru, aby na pozadí snah maloměšťácké rodiny o tučné dědictví demaskovala zesměšnil dosud přetrvávající neduhy společenského života – přetvářku, neupřímné puritánství, přehnaně ‚mravnou‘ výchovu v maloměšťáckých rodinách, svatouškovství, rodičovský despotismus, ziskuchtivost a touhu po majetku, která všechny ‚zásady‘ nejednou staví na hlavu.“\n\n\"Nevšední humoreska\" je napsána ve stylu hudebního neoklasicismu; muzikolog Igor Varga zmiňuje inspiraci Igorem Stravinským, Sergejem Prokofjevem, Paulem Hindemithem a Benjaminem Brittenem. Typickým neoklasickým prvkem (jako například v Stravinského \"Životě prostopášníka\") je například závěrečná „děkovačka“, v níž postavy vystupují ze svých rolí a zpívají závěrečné mravní ponaučení na rozmarný fugový motiv a na slova básníka Jána Smreka. Po vzoru klasické italské opery buffy má děj rychlý spád a střídají se v něm komické – až groteskní – a lyrické epizody. Varga vyzdvihuje Ferenczyho „výrazovou eleganci, brilantnost, smysl pro dramatičnost, nesentimentální lyriku a intelektuální humor“, jakož i jeho „bohatou invenčnost a profesionální kompoziční práci“; podobně Ľubomír Chalupka zmiňuje jeho „kultivovaný nadhled, plastičnost výrazových kontrastů a radost z muzicírování“. Deklamace zpívané slovenštiny v \"Nevšední humoresce\" je natolik vzorná, že až podtrhuje pedantičnost maloměšťáckého profesorského prostředí. Jistou slabinou opery je příliš sytá instrumentace, která není dostatečně diferencovaná a navíc v divadelní praxi ztěžuje porozumění zpívanému slovu.\n\nOpera \"Nevšední humoreska\" trvá něco přes hodinu, a proto je v rámci divadelní večera nutné ji kombinovat s jiným dílem. V košickém nastudování byla hrána s Pucciniho operou \"Sestra Angelika\". Oto Ferenczy dlouho uvažoval o další aktovce na Čechovův námět, která by \"Nevšední humoresku\" doplnila na celovečerní program, ale tento plán nakonec neuskutečnil.\n\nRoku 1969/1970 natočil tuto operu jako televizní inscenaci pro Československou televizi Bratislava režisér Miroslav Fischer.\n\nOdehrává se na malém slovenském městě v meziválečném období.\n\nV domě váženého gymnaziálního profesora Floriána Vrabce prostírají jeho žena Marta a dcera Milena k večeři, na niž jsou pozváni také farář Bučko a profesorův švagr, advokát Horniak. Profesor Vrabec je zásadovým vyznavačem přísné kázně a neposkvrněné morálky a oběma hostům při večeři hrdě předvádí poslušnost a způsobnost svých šesti dítek.\n\nPoté, co jsou děti poslány zpět do svých pokojů, zmiňuje farář Bučko zapovězené téma – profesorovu dceru. Ta kdysi jako mladá dívka otěhotněla a způsobila tak hanbu celé počestné rodině Vrabcových. Zejména na naléhání bratra Floriána byla z rodiny vyobcována a odešla do ciziny; od té doby o ní profesorova rodina neslyšela. Svůj tvrdý postoj profesor dosud brání před námitkami svého švagra a jejich hádku musí uklidnit farář Bučko.\n\nTen prozrazuje, že má noviny týkající se Vrabcovy sestry. Její nemanželské dítě zemřelo, ale ona sama v cizině nakonec velmi zbohatla a nyní sama skonala. Farář je vykonavatelem její závěti. V ní odkázala Vrabcova sestra veškerý svůj majetek své nejstarší neteři Mileně, ale pod podmínkou, že se ještě před svou zletilostí, do jednoho roku, stane sama matkou nemanželského dítěte.\n\nManželé Vrabcovi jsou nemravnou podmínkou velmi pohoršeni a rozhořčeni. Když hosty vyprovodí, probírají spolu situaci. Podmínka je sice proti morálním zásadám přísného profesora i jeho upjaté choti, na druhé straně dědictví, které jim kyne, je velkým lákadlem, kterému by bylo možná třeba tyto zásady obětovat.\n\nPřichází Milenin nápadník ing. Dušan Gajdoš. Je to cudný a ostýchavý mladík. Milena ho představuje rodičům. Profesor Vrabec nápadníka zkoumá a snaží se mu vnuknout myšlenku, že by se mohl s Milenou tělesně sblížit, ba i zplodit potomka, ještě před sňatkem. Inženýr Gajdoš však narážky nejprve nechápe a posléze se takovému pomyšlení pohoršeně brání; rovněž pro přísně vychovanou Milenu je to nepředstavitelné.\n\nProfesor Vrabec je v koncích a vidina dědictví se rozplývá. Ale informuje se o nápadníkovi ještě blíže a dozvídá se překvapivé tajemství – Gajdoš je již otcem nemanželského dítěte, jehož matka zemřela. Vrabcovi rozhořčeně vytýkají inženýrovi nemravnost a i Milena plačky vyčítá svému nápadníkovi, co to před ní zatajil. Ale ukáže se, že tento zvrat vyřeší všechny problémy. Milena si může svého inženýra vzít ve vší počestnosti a tím se současně stát – třebaže nevlastní – matkou nemanželského dítěte. Všichni si rozradostněně připíjejí na štěstí nastávajících i na dědictví po tetě.\n\nTří flétny (jedna současně pikola), tři hoboje (jeden současně anglický roh), dva klarinety, dva fagoty; čtyři lesní rohy, dvě trubky, tři pozouny, tuba; tympány, bicí souprava; harfa, celesta; smyčcové nástroje (housle, violy, violoncella, kontrabasy).\n\n"}
{"id": "1188452", "url": "https://cs.wikipedia.org/wiki?curid=1188452", "title": "303 (číslo)", "text": "303 (číslo)\n\nTři sta tři je přirozené číslo, které následuje po čísle tři sta dva a předchází číslu tři sta čtyři. Římskými číslicemi se zapisuje CCCIII.\n\n\nSilnice II/303 je česká silnice II. třídy vedoucí na trase Náchod – Hronov – Police nad Metují – Broumov – Polsko\n\n\n"}
{"id": "1188459", "url": "https://cs.wikipedia.org/wiki?curid=1188459", "title": "Alfred Bester", "text": "Alfred Bester\n\nAlfred Bester (18. prosince 1913, New York – 30. září 1987, Doylestown, Pensylvánie) byl americký spisovatel science fiction, jeden z autorů období tzv. Zlatého věku sci-fi, jehož dílo ve velké míře ovlivnilo dnešní podobu Hard SF..\n\nNarodil se v New Yorku na Manhattanu v židovské rodině. Roku 1935 dokončil studia přírodních a humanitních věd na Pensylvánské univerzitě. Práva na Kolumbijská univerzitě nedokončil. Roku 1936 se oženil s herečkou a reklamní agentkou Rolly Goulko, která byla jeho manželkou až do své smrti roku 1984. V letech 1939-1942 otiskl v pulpovém magazínu \"Thrilling Wonder Stories\" čtrnáct povídek, které na sebe upozornily neotřelými nápady a svěžím stylem.\n\nPo jedenáctileté odmlce, kdy pracoval jako scenárista komiksů (Batman, Superman) a později rozhlasových seriálů, se opět vrátil k sci-fi. Práce na většinou brakové literatuře jej zdokonalila v literárním řemesle natolik, že jeho román \"Demolished Man\" (1952, Zničený muž) publikovaný v \"Galaxy Science Fiction\", obdržel jako vůbec první cenu Hugo.\nVelkého úspěchu a nominaci na cenu Hugo dosáhl také svým románem \"The Stars My Destination\" (1956, Hvězdy, můj osud), rovněž vydaným v \"Galaxy Science Fiction\". Po tomto románu následovala další (téměř dvacetiletá) odmlka, kdy pracoval v redakci časopisu \"Holiday\". Roku 1975 vyšel konečně jeho další román \"The Computer Connection\" (Počítačové spojení). Přestože román nedosahuje úrovně předchozích, byl nominován na cenu Hugo i na cenu Nebula.\n\nMěl být čestným hostem světového sjezdu příznivců žánru v Brightonu roku 1987, ovšem nemohl se zúčastnit, protože si po nešťastném pádu zlomil kyčel. Zemřel v tom samém roce na komplikace spojené s tímto zraněním. Ještě před svou smrtí se dozvěděl, že je laureátem ocenění Damon Knight Memorial Grand Master Award (Velmistr žánru sci-fi).\n\n\n\n"}
{"id": "1188460", "url": "https://cs.wikipedia.org/wiki?curid=1188460", "title": "Nepvant", "text": "Nepvant\n\nNepvant je francouzská obec v departementu Meuse v regionu Grand Est. V roce 2013 zde žilo 80 obyvatel.\n\nSousední obce jsou: Brouennes, Lamouilly, Olizy-sur-Chiers a Stenay.\n\n\"Počet obyvatel\"\n"}
{"id": "1188461", "url": "https://cs.wikipedia.org/wiki?curid=1188461", "title": "Dopady evropské migrační krize ve Slovinsku", "text": "Dopady evropské migrační krize ve Slovinsku\n\nSlovinsko se v rámci takzvané evropské migrační krize od října 2015 nachází na Balkánské migrační trase, kterou do Evropské unie přichází nejvyšší počet migrantů.\n\nSlovinsko stálo až do poloviny října 2015 zcela stranou Balkánské cesty, kterou proudí do Evropy především lidé ze Sýrie, Afghánistánu a dalších zemí. Začátkem září změnila slovinská vláda svůj postoj k uprchlickým kvótám. V prohlášení pro média dne 4. září 2015 ministr zahraničí Karl Erjavec uvedl, že země dokáže přijmout až 2 000 žadatelů o azyl podle kvót a v druhé polovině měsíce hlasovalo Slovinsko pro zavedení systému na přerozdělování migrantů.\n\nDne 17. října došlo k dokončení druhého úseku maďarského pohraničního plotu, a to na maďarsko-chorvatské hranici, čímž došlo k uzavření této hranice a přesměrování Balkánské trasy právě do Slovinska. V reakci na uzavření srbsko-maďarské hranice pro migranty a přesunu hlavní migrační trasy do Chorvatska obnovilo Slovinsko hraniční kontroly na hranici s Chorvatskem, k hranicím vyslalo ve větší míře policii a nasadilo armádu. Zpočátku slovinští představitelé souhlasili se zřízením registračních center na společné hranici s Chorvatskem, odkud by následně imigranti pokračovali do Rakouska a západní Evropy. Po několika dnech ale Slovinsko začalo pociťovat skutečné dopady migrační krize, počty migrantů se zvýšily a Slovinskem jich ve druhé polovině října procházelo přes 8 000 denně; dne 25. října přišlo do Slovinska 15 000 osob, což znamenalo nejvyšší počet nových migrantů během jednoho dne. Z tohoto důvodu přestalo Slovinsko situaci zvládat a o pomoc požádalo Evropskou unii. Slovinský premiér Miro Cerar kritizoval Chorvatsko za to, že v noci přemisťovalo migranty k chorvatsko-slovinské hranici, odkud pokračovali právě do Slovinska. Cerar také oznámil záměr výstavby hraniční bariéry na slovinsko-chorvatské hranici v případě pokračování přílivu migrantů.\n\nVýstavba slovinského pohraničního plotu byla zahájena dne 11. listopadu v blízkosti několika slovinských vesnic (Obsotelje, Veliki Obreč, Zavrč, Brežice) v jihovýchodním Slovinsku, kudy procházelo největší množství migrantů. Rychlost postupu jednotek slovinské armády, které 1,8 metru vysoký plot tvořený žiletkovým drátem budovaly, činila zhruba 150 m za hodinu. Podle chorvatské vlády se část plotu nacházela na chorvatském území, a proto ji příslušníci bezpečnostních složek chorvatské republiky odstranily. Následoval diplomatický střet mezi oběma zeměmi; chorvatské ministerstvo zahraničí i evropských záležitostí ostře protestovalo a zaslalo do Lublaně diplomatickou nótu. Plot měl původně měřit celkem 80 km a tato délka byla dosažena v prosinci 2015. V polovině prosince ale bylo rozhodnuto o jeho prodloužení na celou slovinsko-chorvatskou hranici vč. Istrijského poloostrova a délka plotu v případě úplného dokončení by činila více než 500 km. Do 1. února bylo postaveno více než 155 km plotu a i v následujících měsících roku 2016 pokračovala výstavba na dalších úsecích. Cílem plotu je podle slovinské vlády usměrnění migračního toku k vybraným hraničním přechodům. \n\nV listopadu procházelo Slovinskem kolem 5 000 lidí denně, v prosinci se tato čísla snížila na průměr více než 3 000 migrantů denně. V lednu a únoru 2016 dosahoval migrační proud nižších hodnot, od počátku března se ale opět začal zvyšovat. Od 16. října 2015 do 5. března 2016 vstoupilo do Slovinska nelegálně přes 477 000 migrantů. Počet žádostí o azyl se zde ale zvýšil jen minimálně, jelikož migranti mířili převážně do bohatých západoevropských států a Slovinsko pro ně bylo pouze tranzitní zemí. Od 9. listopadu nepřetržitě slouží ve Slovinsku kontingent českých policistů, který pomáhá s hlídáním vnější schengenské hranice a registracemi migrantů; policisté slouží v zemi po dobu jednoho měsíce a následně je nahradí nová skupina tvořená 20 policisty. Koncem února 2016 Slovinsko spolu s dalšími zeměmi Balkánské trasy oznámilo, že do země bude vpouštěno maximálně 580 migrantů denně. V souvislosti s uzavřením Balkánské migrační trasy v březnu 2016 přichází od té doby do Slovinska maximálně několik stovek migrantů denně.\n\n"}
{"id": "1188465", "url": "https://cs.wikipedia.org/wiki?curid=1188465", "title": "Jan Žižka (odbojář)", "text": "Jan Žižka (odbojář)\n\nJan Žižka (16. května 1907 Chrastiny – 3. března 1943 Pankrácká věznice, Praha) byl český odbojář. V roce 1933 se stal členem Komunistické strany Československa. Pro svou činnnost byl během druhé světové války vězněn a nakonec umučen v Pankrácké věznici.\n\nV letech 1937 až 1938 pracoval v Písku. Za protektorátu se zapojil (jako instruktor II. a III. ilegálního ÚV KSČ) do protinacistického odboje na Písecku. Od roku 1941 se pohyboval v ilegalitě. V době, kdy byl pronásledován gestapem se ukrýval v Litovicích u manželů Bohuslava a Marie Langových a v Jenečku v rodině Karla Bočka staršího. Gestapem byl zatčen v noci z 22. února na 23. února 1943 spolu s celou rodinou Bočkových. Od 23. února 1943 byl brutálně vyslýchán v Petschkově paláci v Praze. Zemřel dne 3. března 1943 v Pankrácké věznici v Praze na následky mučení.\nJana Žižku udal gestapu komunistický funkcionář, velmi snaživý a výkonný tajný spolupracovník - konfident gestapa Jaroslav Fiala, který měl (za dobu svého zrádcovského působení) na svém kontě okolo 1.500 prozrazených lidí.\n\nJeho pamětní deska se nachází na domě \"\"U Koulí\"\", v ulici Fráni Šrámka 131, Vnitřní Město, 39701 v jihočeském Písku, zhruba v místech, kde stávala Putimská brána.(GPS souřadnice: )\nNa pamětní desce je nápis:\n\n"}
{"id": "1188466", "url": "https://cs.wikipedia.org/wiki?curid=1188466", "title": "Werner J. Egli", "text": "Werner J. Egli\n\nWerner J. Egli (* 5. dubna 1943 Lucern, Švýcarsko) je švýcarský spisovatel. Jeho první díla byly úspěšné thrillery a westerny. Dnes jsou jeho knihy pro děti i romány pro dospělé překládány do mnoha jazyků.\n\nZákladní a střední školu absolvoval v rodném Lucernu. Následně se vyučil pozitivním retušérem a několik let pracoval jako grafik a textař ve studiu \"Max Koch\" v Lucernu. Během této doby začal psát. Jeho prvními díly byly úspěšné thrillery a westerny, které psal pod různými pseudonymy.\n\nV letech 1970 až 1973 byl společně se svou tehdejší přítelkyní a polovičním vlkem Dustym v severní Americe \"\"on the road\"\". O této cestě napsal knihu pro mládež \"\"Heul doch den Mond an\"\", která se stala klasikou a roku 2009 se v revizi objevila v literárním nakladatelství Kyrene v Innsbrucku a Vídni. \n\nPo návratu do Evropy napsal svůj první román pro dospělé. \"\"Im Sommer als der Büffel starb\"\" získal v roce 1973 v evropských německy mluvících zemích velkou pozornost a stal se bestsellerem. Následovaly ho další historické romány, které byly publikovány v nakladatelstvích \"Bertelsmann\" a \"Scherz\". \n\nOd roku 2008 publikoval své romány v nakladatelství Kyrene, kde se předčasně objevily knihy \"\"Without A Horse\"\" a \"\"Blues for Lilly\"\". Většina z jeho knih pro děti od dvanácti let byla zveřejněna ve Verlag Carl Ueberreuter. Texty jeho knih jsou ironické, kousavé, většina z nich se zakládá na hlubším významu. \n\nV současnosti žije v Curychu, ve Freudenstadtu a v Tucsonu.\n\n\n\n\n\n\n\n"}
{"id": "1188467", "url": "https://cs.wikipedia.org/wiki?curid=1188467", "title": "Dopady evropské migrační krize v Srbsku", "text": "Dopady evropské migrační krize v Srbsku\n\nSrbsko je již od počátku takzvané evropské migrační krize tranzitní zemí migrantů, jelikož tudy prochází Balkánská migrační trasa.\n\nPřes Srbsko již od začátku krize prochází Balkánská migrační trasa. V prvním měsících roku 2015 procházelo přes tuto zemi jen několik stovek běženců, ve druhém čtvrtletí pak kolem 3 000 migrantů denně. Během léta jejich počet dále rostl a během září a října nelegálně překračovalo hranice v průměru až 8 000 imigrantů za den. Koncem roku 2015 a v prvním čtvrtletí roku 2016 přišel pokles počtu nových migrantů, v té době přicházely zhruba 3 000 lidí denně.\n\nMigranti zemí až do uzavření maďarsko-srbské hranice v polovině září 2015 projížděli přes města Preševo, Niš, Bělehrad a Subotica. Vlivem výstavby maďarského pohraničního plotu se na podzim téhož roku přesunula Balkánská migrační trasa z Maďarska do Chorvatska. V první polovině roku 2016 migranti cestovali zemí po ose měst Preševo – Niš – Bělehrad – Šid.\n\nO půlnoci ze 14. na 15. září 2015 vláda Maďarska na své jižní hranici sousedící právě se Srbskem nasadila armádu a dokončila pohraniční plot v obou fázích tak, aby byl téměř nepřekonatelný. Rovněž v účinnost vstoupily nové zákony, které výrazně zpřísnily tresty za nelegální překračování hranice a pašování. Vlivem toho došlo k přesměrování Balkánské migrační trasy, která namísto do Maďarska vedla do Chorvatska a následně Slovinska. Uprchlíci a ekonomičtí migranti tak od tohoto dne nepokračovali dále do západní Evropy přes Subotici na srbsko-maďarské hranici, ale přes hraniční přechod Šid – Tovarnik do Chorvatska. \n\nDne 15. září 2015 požádal srbský ministr práce a sociálních věcí Aleksandar Vulin maďarskou vládu, aby opětovně otevřela hranici, což se ale stalo až o několik dní později. Srbská vláda o neprodyšném uzavření hranice, včetně hraničního přechodu Horgoš – Röszke nebyla informována přímo, ale pouze z médií. Srbský ministr zahraničí Ivica Dačić téhož uvedl, že Srbsko není sběrným táborem a vyzval EU, aby řešila aktuální krizi. V následujících dnech došlo u pohraničního plotu k dalším střetům s migranty.\n\nV reakci na výstavbu maďarského pohraničního plotu na podzim 2015 se srbská vláda zavázala žádné podobné ploty na hranici s Makedonií nebudovat, a to i přes doporučení vlády v Budapešti. V druhé polovině listopadu 2015 začalo Srbsko společně s Makedonií pouštět na své území pouze ty migranty, které identifikovalo jako Syřany, Iráčany a Afghánce. Ke konci února 2016 začaly srbské bezpečností složky pouštět na území země pouze 580 lidí za den. V souvislosti s opatřením Slovinska, které od 9. března pouští do země jen migranty s platnými schengenskými vízy nebo žadatele o azyl oznámila srbská vláda zavedení přísného systému povolení vstupu do země, který je koordinovaný s orgány Evropské unie.\n\nSrbská politická reprezentace, s výjimkou radikálních stran, zpočátku nevyjadřovala znepokojení nad příchodem imigrantů a jejich průchodem zemí. Premiér Aleksandar Vučić v srpnu 2015 navštívil samovolně vzniklý tábor, který vznikl začátkem roku 2015 v bělehradském parku Bristol a od té doby je nepřetržitě obýván migranty. Pomoc imigrantům a uprchlíkům zajišťovali v parku Bristol i na zbytku území Srbska dobrovolníci z různých neziskových organizací, pracovníci OSN a někteří obyvatelé Srbska. Na jihu Srbska zřídila vláda v létě dočasně uprchlický tábor ve vesnici Miratovac v blízkosti Preševa, kde probíhají registrace migrantů, vstupujících na srbské území. Tamní úřady jim vystavovaly doklady, na základě kterých mohli po dobu 72 hodin cestovat přes srbské území. Srbská vláda dlouhodobě vystupuje v porovnání s vládami ostatních zemí směrem k migrantům poměrně vstřícně. Dlouhodobě odmítá stavět na hranicích zábrany a od počátku roku 2015 až do března 2016 nepovolala na zvládnutí migrační krize armádu.\n\n"}
{"id": "1188475", "url": "https://cs.wikipedia.org/wiki?curid=1188475", "title": "Holetice (vojenský újezd Hradiště)", "text": "Holetice (vojenský újezd Hradiště)\n\nHoletice () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi osm kilometrů severovýchodně od Bochova v nadmořské výšce okolo 690 metrů.\n\nNázev vesnice byl odvozen z osobního jména \"Holota\" nebo \"Holeta.\" V historických pramenech se objevuje ve tvarech: de Holoticz (1390), de Holeticz (1397), in Holecziczich (1484), Holotice (1523), Holoticz (1581), na Holoticzich (1594), na Holeticích (1603), Holeticze (1606, 1654 a 1787), Holetitz (1846) nebo Holetice a Holeditz (1854). Podle místopisného lexikonu z roku 1852 se vesnice nazývala také \"Očedělice\" a pocházel odtud husitský hejtman Ojíř z Očedělic. Antonín Profous však název Očedělice spojil s vesnicemi Horní a Dolní Záhoří.\n\nPrvní písemná zmínka o vesnici je z roku 1390, kdy patřila Václavu Chodovi z Holetic. O sedm let později byl majitelem Lithorius, syn Zvěsty z Holetic, jehož potomkům patřila až do šestnáctého století. Roku 1540 v Holeticích sídlil Jan Zumr z Herstošic a za jeho potomků nejspíš zanikla zdejší tvrz připomínaná poprvé roku 1484, kdy zemřel tehdejší majitel Zvěst z Ejstebna. Zumrové vesnici roku 1606 prodali Adamu Štampachovi ze Štampachu (podle Rudolfa Anděla Asmanovi ze Štampachu). Kryštof Abraham Štampach o Holetice za účast na stavovském povstání přišel, a zkonfiskovaný majetek koupil Heřman z Questenberka, kterému patřil také zámek v Nepomyšli. Tvrz však nejspíše zanikla ještě předtím, protože v konfiskačním protokolu z roku 1622 není uvedena.\n\nVesnice byla vysídlena a zbořena v roce 1953 v důsledku zřízení vojenského újezdu.\n\n"}
{"id": "1188476", "url": "https://cs.wikipedia.org/wiki?curid=1188476", "title": "Hora (vojenský újezd Hradiště)", "text": "Hora (vojenský újezd Hradiště)\n\nHora () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi tři kilometry jihovýchodně od Okounova v nadmořské výšce okolo 680 metrů.\n\nPůvodní název vesnice \"Horná\" je odvozen ze staročeského slova \"horný\" (horský) a postupně se měnil a poněmčoval. V historických pramenech se objevuje ve tvarech: Horne (1540), Horu (1542), Horn (1543 , 1787 a 1846) nebo Hora a Horn (1854).\n\nPrvní písemná zmínka o vesnici je z roku 1540.\n\nPodle urbáře kláštereckého panství z roku 1649 chodili lidé z Hory robotovat na poplužní dvůr v Černýši.\n\nVesnice zanikla vysídlením v roce 1953 v důsledku zřízení vojenského újezdu.\n\nPři sčítání lidu v roce 1921 zde žilo 62 obyvatel (z toho 33 mužů) německé národnosti a římskokatolického vyznání. Podle sčítání lidu z roku 1930 měla vesnice 53 obyvatel se stejnou národnostní a náboženskou strukturou.\n\n\n"}
{"id": "1188477", "url": "https://cs.wikipedia.org/wiki?curid=1188477", "title": "Hradiště (vojenský újezd Hradiště)", "text": "Hradiště (vojenský újezd Hradiště)\n\nHradiště () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi pět kilometrů severovýchodně od Bochova v nadmořské výšce okolo 740 metrů.\n\nNěmecký název vesnice je odvozen z výrazu („ve dvorech“). V historických pramenech se objevuje ve tvarech Hepfen (1536), Hoffn (1567), Hoffen (1570), Heffen (1580) nebo Höffen (1654 a 1785).\n\nPrvní písemná zmínka o vesnici je z roku 1536. Zanikla vysídlením v roce 1953 v důsledku zřízení vojenského újezdu.\n\n"}
{"id": "1188482", "url": "https://cs.wikipedia.org/wiki?curid=1188482", "title": "Eduard Sibirjakov", "text": "Eduard Sibirjakov\n\nEduard Fjodorovič Sibirjakov ( \"Едуард Фёдорович Сибиряков\"; 27. listopadu 1941, Čeljabinsk, Sovětský svaz – 4. ledna 2004) byl sovětský volejbalista. Se sovětskou volejbalovou reprezentací se stal dvojnásobným olympijským vítězem z olympiád 1964 a 1968. V roce 1962 se stal mistrem světa.\n\n"}
{"id": "1188483", "url": "https://cs.wikipedia.org/wiki?curid=1188483", "title": "Michael Babcock", "text": "Michael Babcock\n\nMichael Babcock (* 29. dubna 1963 Manitouwadge, Ontario) je kanadský profesionální trenér ledního hokeje.\n\nOd sezóny 2015/16 trénuje Toronto Maple Leafs v NHL. Mezi léty 2002 až 2004 trénoval v NHL Anaheim Ducks a poté od sezóny 2005/06 až do nástupu k Maple Leafs trénoval Detroit Red Wings, se kterým dokázal pětkrát vyhrát centrální divizi. Dále pak v sezónách 2007/08 a 2008/09 vyhrál západní konferenci, přičemž se mu v sezóně 2007/08 povedlo vyhrát s Detroitem i Stanley Cup. Svou trenérskou kariéru však započal už v roce 1987. Od sezóny 1991/92 do 1992/93 trénoval Moose Jaw Warriors v lize WHL, ve které pak ještě trénoval Spokane Chiefs od sezóny 1993/94 až do 1999/2000. Poté se na dva roky usadil v AHL v týmu Cincinnati Mighty Ducks. Neměl však úspěchy jen v NHL, ale i na mezinárodní scéně. Babcock byl dvakrát jmenován hlavním trenérem Kanady na Olympijských hrách. V roce 2010 a Olympiádě ve Vancouveru i v roce 2014 na Olympiádě v Soči dovedl kanadský tým ke zlaté medaili. Také jako trenér dokázal vyhrát Mistrovství světa v ledním hokeji 2004. Je jediným trenérem v historii, který se dostal do Triple Gold Clubu. Díky všem těmto významným úspěchům je považován za jednoho z nejlepších hokejových trenérů současnosti. Byl také jmenován trenérem na Světový pohár 2016.\n"}
{"id": "1188485", "url": "https://cs.wikipedia.org/wiki?curid=1188485", "title": "Dvorský hofmistr", "text": "Dvorský hofmistr\n\nDvorský hofmistr nebo také nejvyšší hofmistr, královský hofmistr, případně hofmistr královského dvora (německy \"Oberhofmeister\", latinsky \"magister curiae regiae\") byl dvorským, nikoliv zemským úředníkem. Původně byl správcem královského dvora, pečoval o dodržování ceremoniálu při dvorských obřadech a slavnostech, zabýval se jejich organizací. V Českém království byla v roce 1458 (případně už v roce 1453) pozice rozdělena na nejvyššího zemského hofmistra, který se stal po nejvyšším purkrabím druhým nejvyšším zemským úředníkem, a na úřad dvorský, tj. hofmistr královského dvora. Dvorský hofmistr řídil služebnictvo v královských (císařských) rezidencích. V porovnání se zemským úřadem byla tato dvorská pozice kompetenčně bezvýznamná, král ji obsazoval podle své vůle. Mohl tak však vytvářet své politické centrum a pro tyto úředníky mohla být hodnost předstupněm jejich pozdější kariéry v nejvyšších zemských úřadech. Nicméně od roku 1538 byl dvorský hofmistr předsedou tajné rady (\"Geheimer Rat\"), kterou zřídil Ferdinand I. Habsburský k 1. lednu 1527. Tajná rada byla nejdůležitějším poradním kolegiálním orgánem panovníka, řídila zahraniční politiku a ovlivňovala vnitřní. Od 19. dubna 1743 byl úřad dědičný v rodě knížat a hrabat Kinských z Vchynic a Tetova na Chlumci nad Cidlinou.\n\nSprávcem královnina dvoru byl hofmistr králové.\n\n\n\n\nNa dvoře římských císařů (do roku 1806) a rakouských císařů (1804–1918) fungoval nejvyšší hofmistr (\"kaiserlicher Obersthofmeister\") jako přímý správce císařského dvora a domácnosti. Tato funkce u dvora se stala nejprestižnější. Nejvyšší hofmistr zastupoval císaře na jednáních tajné rady jako její předseda. Byli mu podřízeni také ti, kteří vedli chod kuchyně a obsluhu u císařské tabule. Dále byl zodpovědný za císařovu garderobu a jeho tělesné a dušení blaho. Měl také soudní pravomoc, řešil právní spory dvořanů. \n\nCísařský dvůr sídlil od 16. století s malými výjimkami ve Vídni. V letech 1583–1612 sídlil dvůr Rudolfa II. v Praze a v letech 1740–1745 sídlil dvůr Karla VII. v Mnichově.\n\nÚřad nejvyššího hofmistra zastávali:\n\n\n\n\n\n\nNejvyšší dědičný zemský hofmistr v arcivévodství Dolní Rakousy (Obersterblandhofmeister im Erzherzogtum Österreich unter der Enns)\n\nNejvyšší dědičný zemský hofmistr v arcivévodství Horní Rakousy (Obersterblandhofmeister im Erzherzogtum Österreich ob der Enns)\n\n\n"}
{"id": "1188487", "url": "https://cs.wikipedia.org/wiki?curid=1188487", "title": "Aflenz", "text": "Aflenz\n\nAflenz je městys (německy Marktgemeinde), který leží v okrese Bruck-Mürzzuschlag, ve spolkové zemi Štýrsko (německy \"Steiermark)\" v Rakousku. V lednu 2016 tam žilo 2421 obyvatel.\n\nMěstys tvoří celkem šest místních částí, jimiž jsou:\n\nPočet obyvatel je k 1. lednu 2015.\n\nCelková rozloha území městyse je 55,5 km². Uvedené místní části jsou rozloženy v jižní části území, v údolí, v nadmořské výšce zhruba od 700 do 850 m. Nacházejí se podél Zemské silnice B20 (Mariazeller Straße). V jihovýchodní části, při okraji katastru, protéká potok Stübmingbach.\n\nÚzemí městyse na sever a severozápad od údolí je hornaté, s horskými vrcholy, které dosahují nadmořských výšek téměř 2000 m. Některé z nich jsou: Kampl (1990 m n. m.), Grosser Winkelkogel (1957 m n. m.), Feinstrigstein (1836 m n. m.), Windgrube (1809 m n. m.), Ranstein (1555 m n. m.) a některé další. K vrcholku hory Ranstein vede z údolí sedačková lanová dráha v délce zhruba 1700 m.\n\nSousední obce\n\nMěstys Aflenz sousedí jen se dvěma obcemi: Turnau na severu, východě a na jihu a Thörl na jihu a západě. Obě obce spadají do okresu Bruck-Mürzzuschlag.\n\n"}
{"id": "1188490", "url": "https://cs.wikipedia.org/wiki?curid=1188490", "title": "Andrej Kuc", "text": "Andrej Kuc\n\nAndrej Kuc (27. listopadu 1919, Lechnica, ČSR – 18. října 1998, Spišská Nová Ves, Slovensko) byl slovenský akademický malíř a restaurátor.\n\nAndrej Kuc svůj život zasvětil obnově slovenských uměleckých památek. Původní podobu vrátil více než stovce významných děl ve všech koutech země.\n\nByl přímým účastníkem Slovenského národního povstání. Jako velitel partyzánské roty bojoval až do příjezdu Rudé Armády. Za zásluhy v národně osvobozovacím boji proti fašismu mu byl udělen Řád Slovenského národního povstání I. třídy a Československý válečný kříž 1939.\n\nAndrej Kuc se narodil v obci Lechnica, okres Poprad. Matka, Alžběta, rozená Lainsová se starala o domácnost. Otec, Jan Kanty Kuc, byl řezbářem a pozlacovačem. Oženil se po skončení první světové války jako 49letý a později si zřídil truhlářskou živnost, aby za prací už nemusel cestovat. Andrej se v mladém věku u otce naučil pozlačovačství, částečně malířství, truhlářství a poměrně dobře řezbářství. Na toto období vzpomínal jako 74letý:\n\nRodina na Zamaguří ve skromných podmínkách hospodařila na šesti hektarech polí, luk a lesa.\n\nJeště v Lechnici absolvoval osm tříd \"Ľudové školy\". Od dětství se zajímal o malířství, ale kvůli chudobě rodičů si nemohl studia dovolit. Ve věku 16 let se proto odešel vyučit malířskému řemeslu. Jako učeň působil od 14. srpna 1935 do 14. srpna 1938 u malířského mistra Františka Crháka ve Spišské Staré Vsi. Po ukončení výuky začal pracovat jako pomocník pod vedením malířského mistra Ernesta Waltera v Kežmarku, později u malířského mistra Štěpána Palubiaka v Popradu. V té době se také úspěšně podrobil zkouškám ze čtyř tříd měšťanské školy.\n\nVojenskou službu, během níž deset měsíců působil na východní frontě v SSSR, absolvoval v období od 10. ledna 1939 do 30. července 1942. Ženijní kurz absolvoval jako minér a pyrotechnik. Po skončení výcviku se stal členem četnického sboru (\"„Zbor žandárstva“\"). Zkoušku absolvoval v četnické škole v Topoľčiankach a následně sloužil jako podřízený četník na stanici Štiavnické Bane.\n\nČetnický sbor opustil po vypuknutí Slovenského národního povstání. Do bojů se jako polní četník zapojil u Vrútek, Karvinské, Martina a později u Červené Skaly. Po částečném potlačení povstání se připojil k partyzánskému odboji. Jako velitel roty sloužil ve Druhé partyzánské brigádě „Za svobodu Slovanů“. Zde bojoval až do příchodu Rudé armády v únoru 1945.\n\nPo osvobození zjistil, že obyvatelé obce Kjastava pod Sitnem nemohou hospodařit na německými minami kontaminované části katastru. Rozhodl se dobrovolně oblast odminovat. Navzdory mimořádné opatrnosti šlápl dne 4. dubna 1945 na nášlapnou minu a utrpěl devastační poranění obou nohou v oblasti bérce, v důsledku čehož mu byly obě nohy amputovány.\n\nOsud Andreje Kuca připomíná životní příběh Alexeje Petroviče Maresjeva, který se stal námětem mezinárodně známé novely Borise Polevoje \"Příběh opravdového člověka\". Maresjev byl sovětský letec, který se po pádu stroje během Velké vlastenecké války ocitl s rozdrcenými chodidly v nepřátelském týlu. Přesto se mu během osmnácti dní podařilo vrátit na území kontrolované sovětskou armádou. V důsledku zranění mu museli být amputovány obě nohy pod koleny.\n\nV roce 1965 Andrej Kuc svůj úděl popsal slovy:\nAndreji Kucovi bylo uděleno mnoho vyznamenání, za zásluhy a hrdinství při obnovení Československé republiky a osvobození slovenského národa dostal 9. října 1946 Řád Slovenského národního povstání I. třídy. 27. května 1968 mu bylo za prokázání chrabrého činu v nebezpečí života uděleno vyznamenání Československý válečný kříž 1939.\n\nPo vyléčení pracoval od 27. listopadu 1949 jako tajemník OAV-SNF (Okresního akčního výboru Slovenské národního fronty) a jako vedoucí zemědělského skladištního družstva v Spišské Staré Vsi až do 30. listopadu 1950. Později, od 1. února 1951, pracoval nakrátko jako grafik v národním podniku \"Obuva\" v Partizánském.\n\nKe studiu oboru restaurování uměleckých památek na Vysoké škole výtvarných umění v Bratislavě byl přijat ve stejném roce, 1. října 1951. Popsal ho jako těžké:\n\nVŠVU ukončil s vyznamenáním v oboru malířských a konzervačních technik 23. června 1956 u profesora Karla Veselého.\n\nNa rozsáhlejší vlastní malířskou tvorbu Andrej Kuc neměl čas, celý svůj život zasvětil obnově památek. Pracoval doma i v terénu a nejčastěji restauroval nástěnné malby.\nPo ukončení studia pracoval jako svobodný umělec.\n\nV letech 1959 až 1961 nakrátko působil jako vedoucí Galerie v Bojnicích. Od 1. června 1973 pracoval pro Slovenský ústav památkové péče a ochrany přírody (SÚPSOP), předchůdce dnešního Památkového úřadu Slovenské republiky (PÚSR). Počínaje rokem 1976 přestoupil do podniku \"Umelecké remeslá\" (Umělecká řemesla) v Bratislavě, kde byl vedoucím skupiny a ateliéru.\n\nPo zřízení Státních restaurátorských ateliérů (SRA) se stal vedoucím ateliéru a vedl přidělené pracovníky zejména při restaurování přenosných uměleckých děl.\n\nBěhem své činnosti jako restaurátor restauroval a zakonzervoval množství památek různého rázu - gotické i barokní nástěnné a olejové malby, různé plastiky, kamenořezby a sgrafita.\n\nAndrej Kuc se politicky neangažoval. O členství ve KSČ se přestal ucházet v roce 1950.\n\nAndrej Kuc se poprvé oženil v roce 1946. Jeho manželka Emília, roz. Čamajová, pracovala v Banské Štiavnici jako pletařka. Po osmnácti letech bezdětného manželství zemřela v roce 1964 na následky urémie.\n\nPodruhé se oženil 8. srpna 1964 ve Spišské Nové Vsi s Marií, rod. Joppovou. Marie v té době pracovala jako úřednice na ředitelství Železorudných dolů. Spolu mají dvě děti - dceru Gabrielu, vdanou Zahurancovou (* 1965) a syna Ľubomíra (* 1969), který v otcových šlépějích pokračuje v restaurátorské činnosti.\n\n\n\n\n"}
{"id": "1188491", "url": "https://cs.wikipedia.org/wiki?curid=1188491", "title": "Dvorský maršálek", "text": "Dvorský maršálek\n\nDvorský maršálek (německy \"Hofmarschall\"), případně dvorní maršálek nebo také nejvyšší maršálek, královský maršálek, případně maršálek královského dvora byl dvorským, nikoliv zemským úředníkem. Původně byl správcem knížecích (královských) stájí (\"marschalcus\", podkoní – \"agazo\") a velitelem panovníkova ozbrojeného průvodu při jeho cestách. Naproti tomu nejvyšší zemský maršálek, případně nejvyšší maršálek Království českého jmenovaný z panského stavu byl v Čechách třetím nejvyšším zemským úředníkem (po nejvyšším purkrabí a nejvyšším hofmistru), na Moravě dokonce druhým po zemském hejtmanovi. Rozhodoval spory o šlechtickou čest. Původně byl společný pro Čechy i Moravu, po roce 1625 pouze pro Čechy. Dvorský maršálek dohlížel nad životem dvora a jeho stykem navenek. V porovnání se zemským úřadem byla tato dvorská pozice kompetenčně bezvýznamná, král ji obsazoval podle své vůle. Mohl tak však vytvářet své politické centrum a pro tyto úředníky mohla být hodnost předstupněm jejich pozdější kariéry v nejvyšších zemských úřadech. Nicméně v Českém království dvorský maršálek zasedal vedle dvorského kancléře a dvorského hofmistra v tajné radě (\"Geheimer Rat\"), kterou zřídil Ferdinand I. Habsburský k 1. lednu 1527. Tajná rada byla nejdůležitějším poradním kolegiálním orgánem panovníka, řídila zahraniční politiku a ovlivňovala vnitřní.\n\nTaké královnin dvůr měl svého maršálka.\n\nVe Svaté říši římské se stal dvorský maršálek dědičným úřadem (Reichserbmarschall, vicemarescallus), hodnost obsazoval rod hrabat z Pappenheimu. Říšským arcimaršálkem (Reichs-Erzmarschall, archimarescallus) byl saský vévoda, který bdil nad pořádkem při říšských sněmech a při říšských slavnostech. Při slavnostních průvodech nosil před císařem meč, při císařské korunovaci vjížděl do hromady ovsa a trochu ho nabral do stříbrné nádoby jako připomínku prvotních funkcí maršálka.\n\nNejvyšší dvorský maršálek (\"Obersthofmarschall\") císařského dvora patřil mezi čtyři nejvyšší dvorské úřady a příslušel mu soudní senát ve věcech soudnictví členů císařské rodiny.\n\n\n\nÚřad nejvyššího maršálka císařského dvora (\"kaiserlicher Obersthofmarschall\") zastávali:\n\nOd roku 1639 přináležel čestný úřad nejvyššího dědičného zemského maršálka Korutan (Oberst-Erbland-Marschall in Kärnten) rodu Wagenspergů.\n\nV roce 1463 získali dědičně hodnost zemského maršálka (Oberst-Erbland-Marschall in Krain) a zároveň nejvyššího komorníka Kraňska Auerspergové.\n\nOd 7. září 1780 byli dědičnými zemskými maršálky v Tyrolsku (Oberst-Erblandmarschall in Tirol) Auerspergové.\n\n\n"}
{"id": "1188497", "url": "https://cs.wikipedia.org/wiki?curid=1188497", "title": "Whittier", "text": "Whittier\n\nWhittier je město na Aljašce s 217 obyvateli (2014), jehož celá populace je soustředěna do jediné budovy.\n\nV budově bývalých kasáren Americké armády, kde bydlí veškeré obyvatelstvo, se nachází také policejní stanice, škola, nemocnice, kostel, hotel, velká tělocvična a prádelna. Budova má 14 pater a nazývá se Begich Towers, čili \"Begichovy věže\". Postavena byla v roce 1956. Díky vojenskému původu má široké chodby, které obyvatelům slouží jako ulice a především pro zimní období jako místa pro setkávání, kvůli tuhým zimním klimatickým podmínkám ve městě.\n\nV zimě panují ve městě drsné klimatické podmínky. Oblast překryje asi 180 cm vrstva sněhu a ledový vítr vane rychlostí v průměru 90 km/h.\n\n"}
{"id": "1188499", "url": "https://cs.wikipedia.org/wiki?curid=1188499", "title": "Valerian Sokolov", "text": "Valerian Sokolov\n\nValerian Sergejevič Sokolov ( \"Валериан Сергеевич Соколов\"; 30. srpna 1946) je bývalý sovětský boxer. Na Letních olympijských hrách 1968 v Ciudad de México získal zlatou medaili ve váhové kategorii do 54 kg.\n\n"}
{"id": "1188505", "url": "https://cs.wikipedia.org/wiki?curid=1188505", "title": "Sokolov (rozcestník)", "text": "Sokolov (rozcestník)\n\nSokolov může znamenat:\n\n\n\n"}
{"id": "1188506", "url": "https://cs.wikipedia.org/wiki?curid=1188506", "title": "Královský prokurátor", "text": "Královský prokurátor\n\nKrálovský prokurátor (latinsky \"procurator regius\" nebo \"procurator devolutionum regalium\" případně \"procurator regis Bohemiae et fisci regni Bohemiae\") byl vysokým královským úředníkem, jehož úkolem byla reivindikace zcizených královských a církevních statků. Kromě soudního vymáhání později také zastupoval a ochraňoval královské kláštery a židy, po třicetilé válce také dohlížel na královská města a dbal o zájmy katolického náboženství. \n\nÚřad existoval už v starověkém Římě, kde prokurátoři (\"procuratores fisci\") zastupovali finanční zájmy státu a za vlády Hadriána (císařem 117–138) zastupovali císaře v případě, že se neobjevil soukromý žalobce nebo opět vedli žaloby ve fiskálních záležitostech jménem státu (\"procuratores caesaris vel fisci\").\n\nVe sředověku existoval úřad v mnohých evropských zemích (německé země, Itálie, Španělsko, Portugalosko, Francie, Skotsko).\nV Českém království byl královský prokurátor jmenován císařem Zikmundem (českým králem 1419–1437) po husitských válkách v roce 1437. Jeho úkolem bylo sestavit přehled o všech zástavách královských a církevních statků, srovnat je s královskými registry. V případě nesrovnalostí se měl postarat o návrat statku do královského majetku. Revize pozemkové držby proběhla v Čechách za vlády Ladislava Pohrobka (králem 1453–1457) v letech 1453–1454, na Moravě až za Jiřího z Poděbrad (markrabětem 1458–1469) v roce 1459. Výsledkem byl návrat 126 vsí, jednoho městečka a jedné tvrze do královských rukou. I v pozdější době královský prokurátor soudně vymáhal odcizené statky, na soudech hájil zájmy fisku a vykonával tresty a exekuce uložené při procesech. Do roku 1497 sledoval odúmrtě, dokud se tohoto práva Vladislav Jagellonský (králem 1471–1516) nevzdal. Od 16. století zastupoval a ochraňoval královské kláštery, od poloviny 16. století také židy. Od roku 1545 byl přísedícím na českém zemském soudě. Byl jmenován králem a jen jemu byl odpovědný, často byl panovníkovým důvěrníkem.\n\nJeho pravomoc se původně vztahovala na Čechy, do poloviny 16. století také na Lužice, kde vznikl nový úřad komorního prokurátora. V Dolní Lužici byl prokurátor už od roku 1495. Ve Slezsku je královský prokurátor doložen od 30. let 16. století (fiskál, latinsky \"fiscalis regius\"), od roku 1572 vrchní fiskál pro celé Slezsko a fiskálové jednotlivých knížectví. A konečně na Moravě se objevil v letech 1550–1553, do té doby pravomoc prokurátora vykonával královský podkomoří.\n\nObnovené zřízení zemské vydané pro Čechy v roce 1627 a pro Moravu v roce 1628 význam královského prokurátora ještě zvýšilo. I nadále se řadil mezi královské úředníky. Prokurátor měl povinnost stíhat veřejné zločiny (\"delicta publica\"), pokud neexistoval soukromý žalobce. V kriminálních věcech potřeboval svolení české dvorské kanceláře a ve fiskálních věcech české komory. Tyto dvě instituce konaly dohled nad jeho činností, přesto prokurátor přísahal jen panovníkovi. Došlo tak k přerodu z předbělohorského čistě kamerálního (fiskálního) úřadu také na soudní a politický. Spolu s fiskálními adjunkty tvořil kolegium fiskálního úřadu. Prokurátor pocházel z rytířského stavu, zatímoci adjunkti byli většinou měšťané. Od nevolnického povstání v roce 1680 zastupoval také poddané proti vrchnosti. \n\n\n\n\n"}
{"id": "1188507", "url": "https://cs.wikipedia.org/wiki?curid=1188507", "title": "Kanton Lunéville-1", "text": "Kanton Lunéville-1\n\nKanton Lunéville-1 (fr. \"Canton de Lunéville-1\") je francouzský kanton v departementu Meurthe-et-Moselle v regionu Grand Est. Tvoří ho 25 obcí a část města Lunéville. Zřízen byl v roce 2015.\n\n\n"}
{"id": "1188508", "url": "https://cs.wikipedia.org/wiki?curid=1188508", "title": "Dopady evropské migrační krize ve Švédsku", "text": "Dopady evropské migrační krize ve Švédsku\n\nŠvédsko je v průběhu takzvané evropské migrační krize druhou nejčastější cílovou zemí imigrantů v celé Evropské unii. Zdejší migrační politika způsobila v zemi velké problémy, zvýšila se kriminalita a zároveň začaly vznikat tzv. no-go přistěhovalecké čtvrti. Švédská policie začala čtvrti s velkou kriminalitou nazývat \"Utsatt område\".\n\nŠvédsko bylo v roce 2014 imigranty druhou nejvyhledávanější zemí v Evropě hned po Německu. Také v roce 2015 se Švédsko stalo po Německu druhou nejčastější cílovou zemí imigrantů z Blízkého, Středního východu a Afriky. Výrazný nárůst žadatelů o azyl byl patrný zejména ve druhé polovině roku 2015; za celý rok 2015 pak bylo ve Švédsku podáno téměř 160 000 žádostí o azyl. Migranti se do země nejčastěji dostávali ze sousedního Dánska.\n\nZejména v první polovině roku 2015 Švédové migranty otevřeně vítali, ale s rostoucím počtem nových imigrantů přicházejících do země nadšení opadávalo. Nově příchozí žadatelé o azyl ve Švédsku mají na svědomí již několik vražd, zahrnující např. dvojnásobnou vraždu v obchodním domě IKEA v srpnu 2015, umučení homosexuálního Švéda dvojicí muslimských uprchlíků v prosinci 2015 poté, co je ubytoval u sebe doma, nebo vražda sociální pracovnice v azylovém centru mladistvým migrantem v lednu 2016, která vyvolala silné pobouření v médiích i na švédské politické scéně. Obětí byla dvaadvacetiletá Alexandra Mezherová, kterou dne 25. ledna 2016 ubodal zřejmě patnáctiletý imigrant k smrti v centru pro mladistvé žadatele o azyl bez rodičů; centrum se nachází ve městě Molndal poblíž Göteborgu, zavražděná byla jeho zaměstnankyní a o žadatele pečovala. Slečna Mezherová byla libanonská křesťanka, jejíž rodina se do Švédska přestěhovala z Bejrútu v roce 1989.\n\nV polovině listopadu 2015 Švédsko zavedlo hraniční kontroly na dálničním mostě Öresundbron, spojující tuto zemi s Dánskem. Obdobné kontroly byly uplatňovány i v přístavech, kam připlouvají trajekty z Dánska a Německa. Ačkoli měly být zavedeny na dobu jen deseti dnů, byly pak prodlouženy na neurčito. Švédští političtí představitelé koncem roku 2015 také oznámili, že země již nemá dostatek kapacit na velký počet příchozích žadatelů o azyl. V lednu 2016 vznesla švédská policie požadavek na 4 100 nových policistů a civilních zaměstnanců, aby mohla čelit rostoucím požadavkům na bezpečnost v azylových centrech, k zajištění deportací ekonomických migrantů a na ochranu země před terorismem. Kromě vražd se ve Švédsku rozmáhá i další typy násilí ze strany imigrantů, kteří v některých oblastech utvořili organizované gangy, soustředící se na loupeže i znásilňování žen. Množí se také útoky radikálů na mešity a azylová centra po celém Švédsku, např. dne 5. března 2016 napadli maskovaní útočníci azylové centrum ve městě Timraa, kde vytloukli okna budovy za pomocí kamenů. Švédská vláda v říjnu roku 2015 odhadla počet imigrantů nově příchozích v roce 2016 na 170 000 osob.\n\nVysoký počet imigrantů měl za následek růst obliby radikálních a protiimigrantských politických stran. V reakci na tento stav uzavřela vláda v prosinci roku 2014 tzv. opoziční smlouvu, která jí zajistí, že nebudou muset být vypsány předčasné volby kvůli neschválenému státnímu rozpočtu. Platnost smlouvy byla stanovena do roku 2022. Dne 4. listopadu 2015 obvinil švédský premiér Stefan Löfven země východní části EU, které zastávají v migrační krizi rezervovaný postoj z údajné sobeckosti. Po vraždě Alexandry Mezherové mladistvím imigrantem policie varovala před rostoucím množstvím podobných případů a švédský premiér Stefan Löfven mluvil o \"velkých obavách\" mezi lidmi v zemi. Tobias Hellstrom, mluvčí Švédských demokratů řekl: \"Varovali jsme před tím a nyní se to stalo. Nesmíte nechat samotnou dvaadvacetiletou dívku, aby se starala o tyto 'mladé', kteří často vypadají být mnohem starší, než o sobě prohlašují.\"\n\nŠvédská policie začala čtvrti s velkou kriminalitou \"Utsatt område\". Jejich počet byl v roce 2015 celkem 43, v roce 2016 se zvýšil na 61.\n\n"}
{"id": "1188511", "url": "https://cs.wikipedia.org/wiki?curid=1188511", "title": "Alexis Rodríguez", "text": "Alexis Rodríguez\n\nAlexis Rodríguez Valera, (* 7. července 1978) je kubánský zápasník volnostylař, olympijský medailista z roku 2000, který od roku 2010 startuje za Ázerbájdžán.\n\nZápasit začal v 8 letech. Připravoval se v Havaně pod vedením Bárbaro Morgana. V seniorské kubánské reprezentaci se poprvé objevil v roce 1996 a prakticky okamžitě se zařadil mezi světovou špičku. V roce 1998 vybojoval v Teheránu titul mistra světa. \n\nV roce 2000 startoval na olympijských hrách v Sydney. Po postupu ze základní skupiny prohrál v semifinále na lopatky s Arturem Tajmazovem z Uzbekistánu. V boji o třetí místo porazil Íránce Abbáse Džadídího a vybojoval brozovou olympijskou medaili. \n\nV roce 2004 se mu opět podařilo postoupit z náročné základní skupiny na olympijských hrách v Athénách, ale hned ve čtvrtfinále prohrál s Turkem Aydınem Polatçım a skončil na 5. místě. \n\nV roce 2008 před olympijskými hrami v Pekingu pravděpodobně z rodné Kuby emigroval. V Pekingu totiž startoval jeho jmenovec, mezinárodně neznámý zápasník, Disney Rodríguez. V roce 2010 se objevil v Ázerbájdžánu, kde se připravoval a pomáhal s tréninkem reprezentace. V roce 2014 se několikrát představil na mezinárodních turnajích, jinak za Ázerbájdžán na velkém podniku nestartoval.\n\n"}
{"id": "1188514", "url": "https://cs.wikipedia.org/wiki?curid=1188514", "title": "Kanton Lunéville-2", "text": "Kanton Lunéville-2\n\nKanton Lunéville-2 (fr. \"Canton de Lunéville-2\") je francouzský kanton v departementu Meurthe-et-Moselle v regionu Grand Est. Tvoří ho 53 obcí a část města Lunéville. Zřízen byl v roce 2015.\n\n\n\n"}
{"id": "1188525", "url": "https://cs.wikipedia.org/wiki?curid=1188525", "title": "Sigurðardóttir", "text": "Sigurðardóttir\n\nSigurðardóttir je islandské patronymum, znamená \"dceru Sigurðura\". Mezi významné nositelky patří:\n\n\n"}
{"id": "1188528", "url": "https://cs.wikipedia.org/wiki?curid=1188528", "title": "Kanton Meine au Saintois", "text": "Kanton Meine au Saintois\n\nKanton Meine au Saintois (fr. \"Canton de Meine au Saintois\") je francouzský kanton v departementu Meurthe-et-Moselle v regionu Grand Est. Tvoří ho 98 obcí. Zřízen byl v roce 2015.\n\n\n\n"}
{"id": "1188530", "url": "https://cs.wikipedia.org/wiki?curid=1188530", "title": "LGBT práva na Fidži", "text": "LGBT práva na Fidži\n\nV r. 1997 se Fidži stalo druhou zemí na světě, která explicitně zakázala diskriminaci jiných sexuálních orientací. V r. 2009 byla tato ústava zrušená a později v září 2013 nahrazená novou, která zakazuje jak diskriminaci jiných sexuálních orientací, tak i genderových identit.\n\nV r. 2005 byl vyšetřován australský turista Thomas McCosker pro spáchání trestného činu sodomie, když provozoval konsensuální pohlavní styk s jiným mužem Dhirendrou Nadanem. Oba muži byli shledáni vinnými a odsouzeni k trestu odnětí svobody. Rozsudek ten samý rok v srpnu 2005 zrušil soud vyšší instance pro neústavnost.\n\nTu samou dobu hájil tehdejší premiér Laisenia Qarase zákony proti sodomii s odkazem na biblický citát o homosexualitě. Jeho názory nesdílel viceprezident Ratu Joni Madraiwiwi, podle něhož mají homosexuálové právo na ochranu soukromí.\n\nV r. 2006 se fidžijský velvyslanec na Novém Zélandu vyjádřil k aktuální politické situaci po vojenském převratu tak, že nová vláda nemá záměr vést žádnou anti-gay politiku.\n\nOd 1. února 2010 je konsensuální a bezúplatný mužský i ženský homosexuální pohlavní styk vykonaný v soukromí mezi způsobilými osobami legální podle Vyhlášky o trestných činech z r. 2010.\n\nDiskriminace jiných sexuálních orientací v pracovněprávních vztazích je na Fidži ilegální.\n\nOd r. 1997 je ústavou zakázaná diskriminace jiných sexuálních orientací na vládní půdě. Tato ústava byla v r. 2009 zrušená z podnětu prezidenta.\n\nV dubnu 2013 se generální prokurátor Aiyaz Sayed-Khaiyum snažil zahrnout ochranu jiných sexuálních orientací před diskriminací do nové Ústavy Fidžijské republiky, jež měla být ten samý rok spuštěná. Ústava nabyla účinnosti v srpnu 2013 a kromě jiných sexuálních orientací chrání před diskriminací i genderové identity.\n\nFidžijské rodinné právo neuznává stejnopohlavní manželství ani jinou formu soužití párů téhož pohlaví. Od r. 2002 zdejší zákony manželství osob stejného pohlaví přímo zakazují.\n\n26. března 2013 se premiér Frank Bainimarama otevřeně vymezil proti stejnopohlavnímu manželství, když se jej v rozhlase na toto téma zeptal anonymní dotazovatel. Jeho odpověď zněla takto: \"Něco takového nikdy nemůže být povolené, protože to odporuje náboženským hodnotám\". V dubnu 2013 demonstrovala LGBT skupina sdružující studenty pro otevření veřejné debaty na toto téma.\n\nVeřejné projevy lásky jsou všeobecně považovány za společenský prohřešek.\n\nSociální normy mají tendenci být v náhledu na jiné sexuální orientace a genderové identity spíše konzervativní, i přesto však nejsou známy žádné zprávy o tom, že by se v zemi vedla nějaká kampaň proti právům LGBT.\n\n1. července 2001 byli ředitel Červeného kříže John Maurice Scott a jeho partner Gregory Scrivener brutálně zavražděni v hlavním městě Suva. Nelze však objektivně říci, zda se tak stalo z motivu politického, či homofobního. Jejich příběh se posléze stal námětem pro natáčení novozélandského dokumentu \"An Island Calling (2008)\".\n\n17. května 2012 fidžijská policie zrušila konání pochodu za práva LGBT.\n"}
{"id": "1188531", "url": "https://cs.wikipedia.org/wiki?curid=1188531", "title": "Malé předínské muzeum", "text": "Malé předínské muzeum\n\nMalé předínské muzeum je muzeum v Předíně, je umístěno ve víceúčelové budově obecního úřadu v Předíně čp. 243. Založeno bylo 27. září 2009 a je součástí projektu expozic Regionem Renesance.\n\nDůchodci z obce Předín se v roce 1959 usnesli, že by se mělo zřídit obecní muzeum, otevřeno bylo v roce 2009. Historie muzea je úzce spojena s dějinami knoflíkářství v obcí, kdy prvním perleťářem byl od roku 1872 Jan Šilhavý, v roce 1922 bylo založeno \"Dělnické výrobní družstvo perleťářů\". Po druhé světové válce se opět rozjela výroba knoflíků a perletě a po roce 1951 bylo rozhodnuto o vytvoření národního podniku \"Perleťářský průmysl, závodu Předín\" a mezi lety 1956 a 1958 byla vystavena moderní továrna pro 100 zaměstnanců. V roce 1963 byl závod přejmenován na \"Knoflíkářský průmysl Žirovnice\" a v roce 1991 byla ukončena výroba knoflíků.\n\nV muzeu jsou uloženy sbírky z minulosti obce, další součástí sbírky jsou předměty z historie knoflíkářství, lnářství, perleťářství a těžbě zlata. Expozicemi v muzeu jsou: expozice knoflíkářství, expozice jak se žilo – lnářství a expozice zlata. Perleťářství je prezentováno v historické dílně z 19. století. Jsou vystaveny perleťové knoflíky, brože, spony, jehlice, popelníčky a další předměty, pilířem expozice má být dřevěný šlapací soustruh.. V expozici Jak se žilo – Lnářství jsou vystaveny sbírkové předměty pro výrobu plátna, jsou vystaveny domácí stavy. V expozici o těžbě zlata jsou vystaveny předměty ze zaniklých osad, hornictví a zlatinky.\n\nMuzeum umožňuje účastnit se geologických výprav s mineralogem Stanislavem Houzarem, archeology Milanem Vokáčem a Pavel Škrdla. \n\n"}
{"id": "1188534", "url": "https://cs.wikipedia.org/wiki?curid=1188534", "title": "Fernsehturm Uetliberg", "text": "Fernsehturm Uetliberg\n\nFernsehturm Uetliberg (doslova \"Uetliberská televizní věž\") je televizní věž na švýcarském vrchu Uetliberg (862,2 m n. m.) nad městem Curych.\n\nPatří společnosti Swisscom a běžně není přístupná veřejnosti. Věž má neobvykle vysokou anténu v poměru ke spodní části věže - zatímco anténa je vysoká 131,5 metru, spodní část věže dosahuje výšky pouhých 55,2 metru. Slouží také pro sledování předpovědi počasí, podobně jako finská věž Näsinneula.\n\nPrvní věž na vrchu Uetliberg byla postavena v roce 1953. Stavba této věže začala v roce 1987 a byla dokončena o 3 roky později. Základy věže jsou zakotveny v hloubce 11 metrů. Stavba byla po televizní věži Bantinger druhou nejvyšší stavbou ve Švýcarsku, která byla dokončena v 90. letech.\n\nNedaleko se nachází menší vyhlídková věž s výškou 72 m.\n\n"}
{"id": "1188535", "url": "https://cs.wikipedia.org/wiki?curid=1188535", "title": "Čeremchovo", "text": "Čeremchovo\n\nČeremchovo () je město v Irkutské oblasti v Ruské federaci. Při sčítání lidu v roce 2010 mělo přes padesát tisíc obyvatel.\n\nČeremchovo leží v severním předhůří Východního Sajan přibližně patnáct kilometrů západně od západního břehu Angary, kde leží město Svirsk. Od Irkutsku, správního střediska oblasti, je Čeremchovo vzdáleno přibližně 130 kilometrů na severozápad.\n\nČeremchovo bylo založeno v roce 1772 jako poštovní stanice na Sibiřském traktu.\n\nMěstem je Čeremchovo od roku 1917.\n"}
{"id": "1188536", "url": "https://cs.wikipedia.org/wiki?curid=1188536", "title": "Finlandia-talo", "text": "Finlandia-talo\n\nFinlandia-talo (doslova \"Hala Finlandia\") je kongresové a koncertní centrum v Helsinkách, které bylo postaveno podle návrhu finského architekta Alvara Aalta.\n\nPůvodně byla Hala Finlandia navržena jako součást rozsáhlého architektonického a urbanistického komplexu, nového centra Helsinek, který však nebyl nikdy realizován. Projekt počítal se zastavěním velké části zálivu Tool s velkým náměstím. První návrh byl vypracován v roce 1962. V letech 1964–1971 byl dopracován. Sál byl postaven v letech 1967–1971. Projekt na kongresové centrum začal být realizován v roce 1970; proveden byl v letech 1973–1975.\n\nFinlandia-talo je koncipována jako mnohostranná kubická stavba. Výraz je expresivní, monumentální a strohý. Objem stavby tvoří šikmo seříznuté věže, které vyrůstají z mohutné horizontální podnože. Základem mohutně působící stavby je železobetonový skelet. Exteriérový obklad je vytvořen z bílého mramoru.\n\nVnitřní prostory jsou řešeny velkoryse, s velkými rozptylovými plochami. Tvar hlavního sálu vychází z rozvolnění forem a akustických požadavků. V objektu se nevyskytuje téměř žádný pravý úhel. Interiérové obklady jsou většinou stejně vytvořeny z mramoru.\n\nInteriér i exteriér je plný symbolů a typických znaků a motivů Alvara Aalta. Bílý mramor, který Aalto použil, má pro něj souvislost se středomořskou architekturou, kterou se snažil přenést do Finska. Kombinace bílého a černého obkladu v interiéru symbolizuje finskou zimní krajinu. Všechny barvy a materiály navrhl v tlumených přírodních odstínech.\n\n"}
{"id": "1188537", "url": "https://cs.wikipedia.org/wiki?curid=1188537", "title": "Intempo", "text": "Intempo\n\nINTEMPO (celý název \"Edificio INTEMPO Benidorm\") je mrakodrap v španělském městě Benidorm. S výškou 189 m je nejen nejvyšší budovou města, ale i nejvyšší budovou Španělska mimo hlavního města Madridu. Je také i pátou nejvyšší budovou země (po mrakodrapech v CTBA). Budova byla postavena v letech 2007–2014 podle plánů architektonické společnosti Pérez-Guerra Arquitectos & amp; Ingenieros. V mrakodrapu se nachází 47 nadzemních a 3 podzemní patra. Budova není přístupná.\n"}
{"id": "1188538", "url": "https://cs.wikipedia.org/wiki?curid=1188538", "title": "Kew Railway Bridge", "text": "Kew Railway Bridge\n\nKew Railway Bridge je ocelový příhradový most, který překonává Temži mezi londýnskými částmi Richmond a Chiswick. Slouží pro potřeby londýnské příměstské dopravy.\n\nMost je využíván systémem London Overground, v rámci kterého se nachází na lince North London Line mezi stanicemi \"Kew Gardens\" a \"Gunnersbury\" a od 1. ledna 1877 linkou District londýnského metra. Most navrhl architekt W. R. Galbraith. Zbudován byl v letech 1864 až 1869 jako součást rozšíření železniční tratě North and South Western Junction Railway do Richmondu. Celková délka mostu je 175 m a každé z pěti polí je 35 m dlouhé. Výška mostu nad hladinou Temže při nízkém přílivu je 10, 9 m.\n\nV blízkosti mostu se z richmondské strany Temže nachází britský národní archiv The National Archives.\n"}
{"id": "1188539", "url": "https://cs.wikipedia.org/wiki?curid=1188539", "title": "LGBT práva v Západní Austrálii", "text": "LGBT práva v Západní Austrálii\n\nPráva leseb, gayů, bisexuálů a translidí (LGBT) jsou v Západní Austrálii, což je jedna z australských jurisdikcí, v porovnání s většinovou populací omezená. Zdejší institut právního uznání neregistrovaného soužití je považován v porovnání s ostatními státy a teritorii za nevyhovující. Jediný zákon, který v Západní Austrálii přímo diskriminuje homosexuální páry, je \"Zákon o náhradním mateřství (2008)\" odpírající mužským homosexuálním párům přístup k altruistickému surogátnímu mateřství (podobné omezení má také Jižní Austrálie).\n\nV prosinci 1989 zreformoval parlament Západní Austrálie svůj vlastní trestní zákoník a dekriminalizoval konsensuální pohlavní styk mezi způsobilými osobami téhož pohlaví konaný v soukromí. Nový trestní zákoník rušící veškerá ustanovení o sodomii nabyl účinnosti v březnu 1990. Reforma zákona byla však i tak považovaná za jednu z nejpřísnější v Austrálii, neboť stanovila legální věk způsobilosti pro mužský homosexuální styk na 21 let, což je v porovnání s věkem 16 let pro heterosexuální styk značný rozdíl. Kromě tohoto byl přijat jiný zákon porušující práva homosexuálů, který trestal každého, kdo by podporoval či nabádal k homosexuálnímu jednání v rámci školských institucí, nebo vedl veřejnou politiku vyjadřující respekt či souhlas s homosexuálním jednáním.\n\nLGBT minorita dosáhla sjednocení legálního věku způsobilosti v r. 2002 prostřednictvím \"novely zákona (gay a lesbická zákonná reforma)\", která rovněž zrušila zákon proti souhlasu a podpoře homosexuálního jednání ve veřejné politice a ve školských institucích.\n\nZápadní Austrálie je jednou ze dvou australských jurisdikcí (druhou je Severní teritorium), která neumožňuje homosexuálním párům úředně stvrdit své soužití prostřednictvím registrovaného partnerství či civilních svazků. Místo toho jim ale stát umožňuje žít podle federálního zákona o soužití de facto, který je implementován do západoaustralského rodinného práva od r. 2002. Pro aspekty neregistrovaného soužití de facto párů stejného pohlaví, úpravu jejich vztahu a majetkového uspořádání pro případ rozvodů je místně příslušný Rodinný soud Západní Austrálie, který také rozhoduje o jejich právním uznání a rozchodu. Zdejší zákony pohlížejí na partnera stejného pohlaví jako na blízkou osobu, na osobu s nárokem na pozůstalostní důchod a další penzijní benefity pro případ úmrtí jednoho z dvojice. Kromě místních zákonů jsou aspekty stejnopohlavního soužití upravované federálním zákonem, podle něhož by měli být páry stejného pohlaví fakticky společně žijící podrobováni stejnému zacházení jako páry manželské.\n\nFakticky existující soužití lze deklarovat na dvou místech v Západní Austrálii. Jedná se o City of Vincent a město Port Hedland.\n\nStejnopohlavní manželství je v Západní Austrálii, jakož i v celé Austrálii, legální od prosince 2017, a to po přijetí příslušného zákona svazovým parlamentem.\n\nHomosexuální páry si můžou v Západní Austrálii osvojovat děti po přijetí \"novely zákona (gay a lesbická zákonná reforma) z r. 2002\", která znovelizovala \"zákon o osvojení z r. 1994\" a umožnila osvojení párům stejného pohlaví, včetně možnosti adopce dítěte druhého z partnerů. Dalšími státy a teritorii, které umožňují adopci homosexuálním párům, jsou od r. 2015 Tasmánie, Nový Jižní Wales, Západní Austrálie, Victoria a Teritorium hlavního města Austrálie.\n\nNový zákon z r. 2002 znovelizoval mimo jiné také další právní předpisy umožňující homosexuálním párům přístup k asistované reprodukci a jiným technologiím umělého oplodnění (podle částí 4 a 11 Zákona). Dále část 4 a 26 garantuje neregistrované lesbické partnerce těhotné matky automatické právo být zapsaná v rodném listě jako druhý rodič dítěte narozeného z umělého oplodnění. Ženské homosexuální páry, které využijí služeb spermobanky jako pár, mají právo na zápis do rodného listu nově narozeného dítěte pod společným jménem.\n\nS ohledem na etický kodex náhradního mateřství je v Západní Austrálii obdobně jako ve všech australských jurisdikcích komerční surogátní mateřství zakázané. V Západní Austrálii je však stejně jako v Jižní Austrálii zakázané i altruistické surogátní mateřství pro mužské homosexuální páry podle \"Zákona o náhradním mateřství (2008)\", který umožňuje této služby využívat pouze párům složeným z jednoho muže a jedné ženy žijící navzájem v manželském či neregistrovaném svazku de facto.\n\nZápadní Austrálie přijala v r. 1984 vlastní \"zákon o rovných příležitostech\". Tato legislativa zpočátku nezahrnovala sexuální orientaci do seznamu atributů chráněných před diskriminací. Teprve až v r. 2002 v rámci \"novely zákona (gay a lesbická zákonná reforma)\" se do tohoto zákona zahrnula i jiná sexuální orientace, čímž jsou LGB osoby chráněny před diskriminací v zaměstnání, školství, ubytování, přístupu ke zboží, službám, kulturním vymoženostem a jiných součástech veřejného života. Tyto zákony však nezaručují dostatečnou právní ochranu jiným genderovým identitám, která je v zákonu o rovných příležitostech a z hlediska \"Komise pro rovné příležitosti v Západní Austrálii chápána pouze jako 'předešlé pohlaví', což garantuje ochranu pouze těm co prošli úplnou změnou pohlaví podle \"zákona o změně pohlaví z r. 2000\".\n\nLGBT a Intersex komunitu Západní Austrálie dále také chrání federální novela \"Zákona o pohlavní diskriminace (sexuální orientace, genderová identita a status neurčitého pohlaví) z r. 2013\".\n\n"}
{"id": "1188540", "url": "https://cs.wikipedia.org/wiki?curid=1188540", "title": "LGBT práva na Kiribati", "text": "LGBT práva na Kiribati\n\nLesby, gayové, bisexuálové a translidé (LGBT) se na Kiribati můžou setkávat se sociálním nepříjemnostmi. Mužský homosexuální styk je zde ilegální. Ženský sice ne, i přesto zde však lesbické ženy čelí násilí a diskriminaci.\n\nÚstava Republiky Kiribati sama o sobě staví mimo zákon pohlavní styk mezi osobami stejného pohlaví.\n\nV trestněprávní oblasti se análním pohlavním stykem mezi osobami téhož pohlaví zabývají sekce 153, 154 a 155.\n\nSmilstvo proti přírodě\n153. Každý kdo-\n(a) vykoná soulož se zvířetem anebo anální styk s jinou osobou; nebo\n(b) umožní mužské osobě toto spáchat s ním/nebo s ní,\nse tímto dopouští trestného činu, za nějž mu lze uložit trest odnětí svobody v maximální délce trvání 14 let.\n\nPokus o smilstvo proti přírodě a nemravnost\n154. Kdo se pokusí o spáchání výše uvedeného trestného činu, anebo se pokusí přimět jinou mužskou osobu k jeho spáchání, se tímto rovněž dopouští trestného činu, za nějž mu lze uložit trest odnětí svobody v maximální délce trvání 7 let.\n\nSmilstvo mezi muži\n155. Osoba mužského pohlaví, která vykoná, bez ohledu na to zda veřejně či v soukromí, soulož s jinou osobou mužského pohlaví, či se jí k tomu jakkoli pokusí přimět bez ohledu na to, zda veřejně či v soukromí, se tímto dopouští trestného činu, za nějž ji lze uložit trest odnětí svobody v maximální délce trvání 5 let.\n"}
{"id": "1188542", "url": "https://cs.wikipedia.org/wiki?curid=1188542", "title": "LGBT práva na Marshallových ostrovech", "text": "LGBT práva na Marshallových ostrovech\n\nLesby, gayové, bisexuálové a translidé se na Marshallových ostrovech můžou setkávat s právními komplikacemi neznámými pro zbytek populace. Domácnostem tvořeným páry stejného pohlaví se nedostává stejné právní ochrany, jaké se dostává různopohlavním manželským párům.\n\nPohlavní styk mezi osobami téhož pohlaví je legální od r. 2005. Legální věk způsobilosti k pohlavnímu styku je pro obě orientace stanoven stejně.\n\nPrávní řád země nezaručuje osobám jiné sexuální orientace a genderové identity ochranu před diskriminací.\n\n"}
{"id": "1188545", "url": "https://cs.wikipedia.org/wiki?curid=1188545", "title": "Petr Čadek", "text": "Petr Čadek\n\nPetr Čadek (* 29. prosince 1978 Liberec) je český profesionální tanečník.\n\nV Praze provozuje taneční studio. Taneční kariéru rozvinul díky inzerátu, na nějž ho upozornila spolužačka na základní škole. \n\nVe druhé řadě soutěže \"StarDance …když hvězdy tančí\" vytvořil soutěžní pár s herečkou Tatianou Vilhelmovou. Ve finále skončili na druhém místě. V sedmé řadě tančil s lékařkou Kateřinou Cajthamlovou.\n\nJeho mladší sestrou je návrhářka šperků Andrea. Stal se vicemistrem republiky tanečních profesionálů 2006 a mistrem republiky pro rok 2007. V témže roce se probojoval mezi šestnáct nejlepších soutěžících na mistrovství světa profesionálních tanečníků.\n\nDne 24. září 2011 se v Mělníku oženil s herečkou Jitkou Čadek Čvančarovou. V lednu 2012 se manželům narodila dcera Elena Emílie, v červenci 2018 syn Theodor Christian.\n"}
{"id": "1188546", "url": "https://cs.wikipedia.org/wiki?curid=1188546", "title": "Michal Hrdlička", "text": "Michal Hrdlička\n\nMichal Hrdlička (* 9. prosince 1988 Praha) je český sportovní komentátor a moderátor, do léta 2016 uváděl sportovní relaci TV Nova Sportovní noviny.\n\nNarodil se ve sportovní rodině (otec Václav Hrdlička, bratr Tomáš Hrdlička), sportuje už od dětství, hrál fotbal a chtěl být profesionálním fotbalistou. Po zranění kolene se jeho plány změnily, přesto stále hraje fotbal za Všenory. Kromě fotbalu rád běhá a hraje tenis. \n\nV roce 2013 bylo oznámeno, že se stal partnerem kolegyně z televize Nova, moderátorky Lucie Borhyové, a 25. června 2014 se jim narodila dcera Linda. Dne 14. října 2015 však potvrdili rozchod. V létě 2016 oznámil svůj vztah s tenistkou Karolínou Plíškovou. V červenci 2018 se v Monaku konal svatební obřad.\n\nOd roku 2009 pracoval v redakci sportu TV Nova. Byl moderátorem Sportovních novin této televizní stanice a komentátorem sportovních událostí. Velkou sportovní akci moderoval poprvé v roce 2014, kdy ho TV Nova vyslala komentovat zimní olympiádu 2014 v Soči. V červenci 2016 však televize Nova oznámila jeho propuštění. \n\n"}
{"id": "1188547", "url": "https://cs.wikipedia.org/wiki?curid=1188547", "title": "Blaže Koneski", "text": "Blaže Koneski\n\nBlaže Koneski (makedonsky \"Блаже Конески\", 19. prosinec 1921, Nebregovo – 7. prosinec 1993, Skopje) byl severomakedonský spisovatel, jazykovědec a literární historik. Je znám zejména pro svůj přínos ke kodifikaci makedonštiny. Pro tento jeho příspěvek a pro jeho uznávanou literární kariéru mu byl vypraven státní pohřeb.\n\nKoneski psal prózu i poezii. Mezi jeho nejznámější básnické sbírky patří \"Mostot\", \"Pesni\", \"Zemjata i ljubovta\", \"Vezilka\", \"Zapisi\", \"Cesmite\",\" Stari i novi pesni\" a \"Seizmograf\". Známá je též jeho sbírka povídek \"Lozje\" (Vinohrad). Mimo to překládal básně z němčiny, polštiny, ruštiny, slovinštiny a srbštiny: šlo např. o díla od Njegoše, Prešerena, Heineho, Bloka či Nerudy.\n"}
{"id": "1188550", "url": "https://cs.wikipedia.org/wiki?curid=1188550", "title": "Gugney", "text": "Gugney\n\nGugney je francouzská obec v departementu Meurthe-et-Moselle v regionu Grand Est. V roce 2013 zde žilo 74 obyvatel.\n\nSousední obce jsou: Forcelles-sous-Gugney, Fraisnes-en-Saintois, Pulney, Saxon-Sion a They-sous-Vaudemont.\n\n\"Počet obyvatel\"\n"}
{"id": "1188551", "url": "https://cs.wikipedia.org/wiki?curid=1188551", "title": "1250 René-Lévesque", "text": "1250 René-Lévesque\n\n1250 René-Lévesque, známý také jako IBM-Marathon Tower je mrakodrap v kanadském Montréalu. Díky jeho střeše, která se nachází 199 metrů nad úrovní ulice je druhou nejvyšší budovou města. Mrakodrap byl navržen společností Kohn Pedersen Fox pro kanadskou pobočku firmy IBM a dokončen v roce 1992. Předlohou stavby byl frankfurtský mrakodrap Westendstrasse 1, navržený také společností Kohn Pedersen Fox. V budově se nachází 47 pater. Vrchol antény, který se nachází 226,5 m nad úrovní ulice, je nejvyšším pevným bodem města.\n"}
{"id": "1188552", "url": "https://cs.wikipedia.org/wiki?curid=1188552", "title": "Awangarda", "text": "Awangarda\n\nAwangarda (Avantgarda) je umělecká galerie ve městě Vratislav v Polsku.\n\nGalerie byla založena v roce 1962 a tvoří součást seskupení pěti galerií současného umění ve Vratislavi, které jsou činné pod hlavičkou BWA – Biuro Wystawa Artysticznych. Nachází se v centru města na ulici \"Wita Stwosza 32\" a má více než 1000 m² výstavní plochy. Vznikla na místě bývalého paláce Hatzfeld a její novou podobu utvořily plány, zohledňující pozůstalé části zříceniny někdejšího městského paláce. Součástí vstupu do galerie jsou dochované původní sloupy z předchozího Piastovského velitelství, původní jsou i části suterénu s dochovanými historickými klenbami.\n\nGalerie Awangarda se zaměřuje na prezentaci současného polského, ale i světového umění. Od roku 1968 se v prostorách galerie pravidelně organizuje Mezinárodní trienále kresby z iniciativy Andrzeje Willa. Na této akci vystavovalo několik světově uznávaných umělců: Christo, Milan Knížák, Hermann Nitsch, Zbigniew Dłubak.\n\nJako jediná galerie v Polsku vystavuje Awangarda unikátní umělecké sklo a keramiku, jak ze studentské tak profesionální produkce, zejména ve spolupráci s Akademií umění ve Vratislavi. Ve spolupráci s Akademií výtvarných umění ve Vratislavi (ASP) Awangarda pravidelně organizuje i Národní Výstavu Mladých Eugenia Gepperta (\"Krajowa Wystawa Młodych jim. Eugeniusz Gepperta\"), též autorské výstavy a výstavy absolventů a studentů Vratislavská akademie.\n\nV galerii Awangarda se pořádají i výstavy které se věnují konkrétní problematice, například výstava: \"Polská analytická abstrakce\", nebo například \"vratislavský plakát 1968–1993\", \"V kruhu galerie pod Monou Lisou\". Galerie též organizuje cykly přednášek o umění a vizuální kultuře ve Vratislavi a fotografické výstavy (např. \"Fotografowie z Pragi / Pražští fotografové\").\n\nOd roku 1999 při galerii působí otevřené studio Studio BWA. Spolu s dalšími institucemi – Národní muzeum a Nadace WRO pořádá výstavy klasiků uměleckého světa, mezi jinými se zde objevily díla Lucia fontány, Güntera Uecker, Erica Andersena.\n\nGalerie Awangarda se zabývá i publikační činností a vzdělávacími aktivitami.\n"}
{"id": "1188554", "url": "https://cs.wikipedia.org/wiki?curid=1188554", "title": "Kiril Pejčinovič", "text": "Kiril Pejčinovič\n\nKiril Pejčinovič, makedonsky \"Кирил Пејчиновиќ\" (asi 1770, Tearce – 7. březen 1865, Lešok) byl severomakedonský kněz, spisovatel, představitel makedonského národního obrození. Psal především náboženskou literaturu.\n\nNarodil se v obci Tearce asi 50 km severozápadně od Skopje, blízko hranice s Kosovem. Vzdělání získal ve Velkém klášteře na Athosu a pak strávil 18 let v klášteře sv. Dimitrije. Roku 1816 vydal spis \"Ogledalo\" (\"Zrcadlo\"), výklad textů evangelií a Starého zákona. Podstatné bylo, že Pejčinovič (spolu s Joachimem Krcovskim) patřil k prvním, kdo se rozhodli opustit tzv. vysoký sloh (tzn. starořečtinu či staroslověnštinu) a zvolili \"nízký sloh\", tedy nářečí lidí, mezi nimiž se pohybovali. Pejčinovič tak položil základ spisovné makedonštiny (užil tzv. dolnopolocký dialekt, jímž se mluvilo na severozápadě Severní Makedonie, který doplnil řadou prvků řeckých i tureckých, tzv. orientalismů). Jeho zájmy byli ovšem církevní a evangelizační, prozatím nikoli národní. O 24 let později ovšem vydal \"Utešenje grešnim\", text, který měl již výraznější nacionální tón, neboť agitoval za boj proti turecké nadvládě, krom toho, že poskytoval rady, jak vést správný křesťanský život. Jeho třetím spisem bylo \"Žitie Kněza Lazara\", což je hagiografický text. Vrcholným jeho dílem je báseň \"Epitaf\", která se stala prvním projevem makedonsky psané moderní poezie.\n\nBáseň zní takto:\n\nТеарце му негово рождение<br>Пречиста и Хилендар пострижение<br>Лешок му е негоо воспитание<br>Под плочава негоо почивание<br>От негово свое отшествие<br>До Христово второ пришествие<br>Молит вас бракя негои любимия<br>Хотящия прочитати сия<br>Да речете Бог да би го простил<br>Зере у гроб цръвите ги гостил<br>Овде лежи Кирилово тело<br>У манастир и у Лешок село<br>Да Бог за доброе дело.\n\n\"Tearce je jeho rodiště<br>v Prečistě a v Hilandaru se stal knězem<br>v Lešoku dostal vzdělání.<br>Pod tímto kamenem leží<br>od svého odchodu<br>do Kristova druhého příchodu.<br>Poprosil vás, milované bratry,<br>zda byste tohle všechno přečetli<br>a řekli: \"Bůh zachraň jeho duši,<br>když jeho tělo v hrobě už sežrali červi.\"<br>Zde leží Kirilovo tělo<br>v tomto klášteře a obci Lešok,<br>ať Bůh požehná jeho dílo.\"\n\n"}
{"id": "1188555", "url": "https://cs.wikipedia.org/wiki?curid=1188555", "title": "Jelena Volčecká", "text": "Jelena Volčecká\n\nJelena Vladimirovna Volčecká ( \"Елена Владимировна Волчецкая\"; 4. prosince 1944, Grodno, Běloruská sovětská socialistická republika) je bývalá sovětská sportovní gymnastka běloruského původu. Na Letních olympijských hrách 1964 v Tokiu získala zlatou medaili ve víceboji družstev.\n\n"}
{"id": "1188567", "url": "https://cs.wikipedia.org/wiki?curid=1188567", "title": "Kanton Nancy-1", "text": "Kanton Nancy-1\n\nKanton Nancy-1 (fr. \"Canton de Nancy-1\") je francouzský kanton v departementu Meurthe-et-Moselle v regionu Grand Est. Tvoří ho část města Nancy. Zřízen byl v roce 2015.\n\n"}
{"id": "1188570", "url": "https://cs.wikipedia.org/wiki?curid=1188570", "title": "Fernando Picun", "text": "Fernando Picun\n\nFernando Picun (* 14. únor 1972) je bývalý uruguayský fotbalista a reprezentant.\n\nFernando Picun odehrál za uruguayský národní tým v letech 1996–1999 celkem 9 reprezentačních utkání. S uruguayskou reprezentací se zúčastnil turnaje Copa América 1999.\n\n"}
{"id": "1188572", "url": "https://cs.wikipedia.org/wiki?curid=1188572", "title": "The Avenger", "text": "The Avenger\n\nThe Avenger je druhé studiové album švédské death metalové kapely Amon Amarth vydané 1. září 1999. Je to první album kapely, na kterém se podílel kytarista Johan Söderberg a bubeník Fredrik Andersson. V roce 2009 vyšla reedice alba s bonusovým CD se záznamem vystoupení kapely na Bloodshed festivalu.\n\n\nDigipak edice\n\n\n\n"}
{"id": "1188578", "url": "https://cs.wikipedia.org/wiki?curid=1188578", "title": "The Crusher", "text": "The Crusher\n\nThe Crusher je třetí studiové album švédské death metalové kapely Amon Amarth. Album vyšlo 8. května 2001. Reedice alba, vydaná v roce 2009 obsahuje bonusové CD se všemi písničkami z alba v živém provedení zahrané na Bloodshed festivalu 2008.\n\n\n\n\n"}
{"id": "1188582", "url": "https://cs.wikipedia.org/wiki?curid=1188582", "title": "Přijdu hned", "text": "Přijdu hned\n\nPřijdu hned je česká komedie, natočená v roce 1942 v režii Otakara Vávry . \n\n\nV pavlačovém domě na pražské Malé Straně bydlí a má dílnu pan Barvínek, vycpavač zvířat. Když odchází z bytu, pověsí na kliku vždy cedulku „Přijdu hned“. V době, kdy je otevírána závěť jeho strýce, je však pan Barvínek na čtyřiadvacet hodin ve vězení kvůli drobnému sporu se zákazníkem. \n\nV závěti je psáno, že si příbuzní strýce mohou odnést z jeho vily co chtějí. Strýc také ukryl šek na jeden milion korun do nějaké věci. Platnost vyzvednutí částky je však časově omezena. Když se pan Barvínek po propuštění z vězení dostaví do strýcovy vily, zbyl na něj již pouze strýcův pes-bernardýn a malá krabička. Ujme se psa a vezme si i krabičku.\n\nV domě bydlí také slečna Julinka, která se zabývá výrobou umělých květin a také vynálezce ing. Hora, Julinčin nápadník. Pan Barvínek ji pomáhá s prodejem květin a nechá se zapsat jako společník firmy. Přízeň Julinky si vykládá jako projev lásky. Koupí pro ní prstýnek, který by ji rád předal.\n\nKdyž se Barvínek dozví, že ostatní dědici šek nenalezli a platnost šeku již brzy vyprší a šek je ukryt v nějaké věci opatřené strýcovým erbem, rozhodne se krabičku ze strýcova domu zcela rozmontovat. Při práci jej však něco vyruší, krabičku schová pod postel. Když se pak vrátí do bytu, nemůže ji nalézt a rozzlobí se tak, že i psa vyhodí z domu. Nakonec ji nalezne, ale ani po jejím úplném rozmontování nic nenalezne. \n\nMezitím psa chytí tuláci a odvádějí si ho mimo město. Pes však vyklouzne z obojku a vrátí se k panu Barvínkovi. Tulákům se zalíbí alespoň krásný sešívaný kožený obojek. Rozmontují jej, jsou v něm nějaké papíry, ty vyhodí. Kůže je však pěkná. Šek na milion korun tak skončil ve větru u silnice. Protože nebyl včas inkasován, částka připadla na dobročinné účely.\n\nVynálezce ing.Hora podezřívá Julinku z lásky k panu Barvínkovi. Hora se stěhuje z domu a ještě se střetne s Barvínkem. Ten mu vysvětlí, že mu v lásce k Julince nepřekáží. Když Hora odjede, věnuje Barvínek smutné Julince prstýnek s tím, že jí jej posílá ing. Hora.\n\n\n"}
{"id": "1188585", "url": "https://cs.wikipedia.org/wiki?curid=1188585", "title": "Trần Đại Quang", "text": "Trần Đại Quang\n\nTrần Đại Quang (12. října 1956 provincie Ninh Binh – 21. září 2018 Hanoj) byl vietnamský politik, v letech 2016–2018 devátý prezident Vietnamu.\n\nOd roku 2011 pracoval jako ministr veřejné bezpečnosti Vietnamu, předtím byl jeho náměstkem. V lednu 2016 byl na sjezdu Komunistické strany Vietnamu nominován na vietnamského prezidenta, jímž byl pak zvolen 2. dubna na pětileté funkční období. V září 2018 zemřel po nemoci ve vojenské nemocnici v Hanoji.\n"}
{"id": "1188586", "url": "https://cs.wikipedia.org/wiki?curid=1188586", "title": "Kanton Nancy-2", "text": "Kanton Nancy-2\n\nKanton Nancy-2 (fr. \"Canton de Nancy-2\") je francouzský kanton v departementu Meurthe-et-Moselle v regionu Grand Est. Tvoří ho část města Nancy. Zřízen byl v roce 2015.\n\n"}
{"id": "1188588", "url": "https://cs.wikipedia.org/wiki?curid=1188588", "title": "Versus the World", "text": "Versus the World\n\nVersus the World je čtvrté studiové album švédské death metalové kapely Amon Amarth. Album bylo vydané 18. listopadu 2002. V roce 2011 vyšla reedice alba.\n\n\n\n\n"}
{"id": "1188590", "url": "https://cs.wikipedia.org/wiki?curid=1188590", "title": "Fundación Ecuatoriana Equidad", "text": "Fundación Ecuatoriana Equidad\n\nFundación Ecuatoriana Equidad je ekvádorská nezisková organizace podporující práva LGBT\n\nOrganizace shromažďuje místní dobrovolníky pro účely průzkumu iPrEx, který provádí klinické testy a zkoumá efektivnost užívání drog proti infekci HIV.\n\nFundación Ecuatoriana Equidad získává prostředky především od Hivos, což je nizozemská organizace podporující osvětu o HIV/AIDS a LGBT práva.\n"}
{"id": "1188591", "url": "https://cs.wikipedia.org/wiki?curid=1188591", "title": "Mráz M-1 Sokol", "text": "Mráz M-1 Sokol\n\nMráz M-1 Sokol byl československý celodřevěný jednomotorový dvoumístný dolnoplošný sportovní letoun se zatahovacím podvozkem ostruhového typu.\n\nKonstruktérem prvního poválečného československého letounu M-1 Sokol byl spolupracovník Pavla Beneše, ing. Zdeněk Rublič. V Továrně letadel ing. J. Mráz v Chocni, kde se stal hlavním konstruktérem a národním správcem závodu, novým typem navázal na tradici ing. Beneše. Konstrukci M-1 Rublič promýšlel již před koncem války a pojal ji jako technologicky velmi odlehčenou a zjednodušenou pro snadnou sériovou výrobu. Za pohon stroje vybral nový československý invertní [[vzduchové chlazení spalovacích motorů|vzduchem chlazený čtyřválec Walter Minor 4-III o výkonu 77 kW s dvoulistou dřevěnou [[vrtule|vrtulí]]. Podvozek koncipoval jako ručně zatahovací směrem vzad pod okraj [[centroplán]]u. Část kol za letu vyčnívala mimo obrys profilu [[křídlo|křídla]], což byla ochrana letounu v případě nouzového přistání. [[Prototyp]] označený M-1A (OK-ZHA) poprvé vzlétl 9. března 1946.\n\n[[Soubor:MRAZ M.1C Sokol OK-AHN (8191924330).jpg|left|thumb|Mráz M-1C Sokol (OK-AHN), [[Národní technické muzeum v Praze]].]]\nV době prací na M-1A zahajovaly Zlínské letecké závody výrobu čtyřválců Toma 4 s výkonem 77 kW předválečné konstrukce ing. Šmely. Rubličova snaha vedla k využití všech pohonných jednotek této výkonové kategorie a proto zlínský motor instaloval do prototypu M-1B (OK-ZHB). Poprvé byl zalétán 19. května 1947, avšak výkon motoru byl nižší, než udávaly tabulkové hodnoty. Další vývojové záměry na zvýšení počtu sedadel tento motor vyřadily jako nevyhovující.\n\n[[Soubor:Mraz M.1C Sokol OK-BHM (8259129522).jpg|thumb|vlevo|Pohled zespodu na Mráz M.1C Sokol (OK-BHM).]]\nNa zvýšený zájem světového trhu o tří až čtyřmístná turistická letadla zareagoval Z. Rublič verzí M-1C. Rezerva nosnosti a výkon motoru Minor 4-III umožnily nést třetí osobu bez velkých úprav. Za přední dvě sedadla umístěná vedle sebe bylo v ose [[kokpit|kabiny]] instalováno třetí. První exemplář s [[imatrikulace (letectví)|imatrikulací]] OK-BHD byl dokončen 16. února 1948. Během testů se při obsazení třetího sedadla projevila podélná nestabilita, způsobená posunutím těžiště dozadu. Rublič problém vyřešil tak, že vnější části křídla byly pomocí trubkové vložky na hlavním kování nosníku nastaveny do mírného šípu, čímž byla upravena centráž letounu. V této podobě se začal Sokol vyrábět sériově.\n[[Soubor:Orlican Sokol M1D D-EMYH OTT 2013 01.jpg|thumb|M-1D Sokol (D-EMYH)]]\nDne 4. října 1948 byla zalétána nová verze M-1D (OK-CEF) s novým krytem kabiny zlepšujícím výhled [[pilot]]a a cestujících. Kabinový kryt se odklápěl jako celek na levou stranu [[trup letadla|trupu]].\n\nOčekávané objednávky ze zemí s převládajícími vodními plochami vedly k plovákové variantě Sokola M-1E. Nový stroj (OK-DHR) upravený ze sériového M-1C zalétal tovární pilot Alfons Koblížek v září 1949. Vzlétl ze [[Žehuňský rybník|Žehuňského rybníka]] u [[Chlumec nad Cidlinou|Chlumce nad Cidlinou]]. Během pokusných vzletů se laborovalo se správným nastavením plováků zakoupených ve Finsku. Protože [[hydroplán]]u stačila i malá vodní plocha, pokračovaly testy na rybníce Zálší u Chocně. Maximální rychlost se vlivem aerodynamického odporu plováků snížila na 185 km/h, oproti 240 km/h pozemní varianty. M-1E byl později prodán do [[Finsko|Finska]], kde létal s imatrikulací OO-CHC.\n\nNěkolik strojů se dostalo do služby [[Československé letectvo|vojenského letectva]], kde operovaly pod označením K-63 jako spojovací. Další kusy převzala organizace [[Svazarm]]. Část Sokolů prošla během revizí úpravou na výsadkovou verzi, především přestavbou kabiny. Pravá část překrytu se mohla odsunout dozadu a vzniklým otvorem pak [[výsadkář]] vystoupil během letu na plošinu vytvořenou na centroplánu u trupu.\n\n[[Soubor:Mraz M1C Sokol G-AIXN Yeadon 1954.jpg|thumb|Mráz M-1C Sokol (G-AIXN), Yeadon, 1954]]\nV tradici předválečných let se Sokol brzy po dohotovení vydal na propagační lety do zahraničí. Již v květnu a červnu 1946 navštívil s osádkou Koukal-Hlávka [[Francie|Francii]], [[Velká Británie|Velkou Británii]] a [[Belgie|Belgii]]. Poté následovaly lety do západní i severní Evropy.\n\nDne 1. dubna 1947 odletěly z Prahy dva stroje (OK-AHN a OK-AHK) s osádkami Mlejnecký-Sajfrt a Nováček-Kunz na velký propagační let do [[Kapské Město|Kapského Města]]. Do cíle však dolétl 26. dubna pouze Sokol OK-AHN, druhý [[letoun]] havaroval v [[Nairobi]] po nárazu do elektrického vedení. Posádka z těžce poškozeného stroje vyvázla jen s lehkým zraněním. Na zpáteční let OK-AHN odstartoval 1. května a 28. května přistál v Ruzyni.\n\nDalší velký přelet vykonal Sokol prodaný prostřednictvím švýcarského zástupce do [[Austrálie]]. Letoun se švýcarskými poznávacími značkami HB-TAE poháněl kompresorový motor Walter Minor 4-III-S o 120 k, který poháněl dvoulistou stavitelnou vrtuli. Posádka dr. Brunnschweiler a Hegetschweiler odstartoval 2. dubna 1949 z [[letiště]] v [[Curych]]u a po několika zastávkách a předváděních ve větších městech [[Asie]] a Austrálie přistáli 9. července v [[Melbourne]].\n[[Soubor:Orlican M-1D Sokol.jpg|thumb|M-1D Sokol (D-EJZO)]]\nDalším sportovním úspěchem byla účast Sokola na soutěži sportovních letadel Galop d'Essai du Tour de Cadran ve Francii, pořádané v září 1947. Osádka Koblížek-Ticháček obsadila v konkurenci poválečných sportovních letounů Evropy a [[USA]] první místo průměrnou rychlostí 200 km/h na trati dlouhé 1199 km při celkové spotřebě 139 l benzínu (asi 11,6 l/100 km) a dvou litrů oleje.\n\nČeskoslovenský letoun Sokol také získal několik mezinárodních rekordů registrovaných [[Mezinárodní letecká federace|FAI]]. Dne 23. června 1955 utvořil pilot aeroklubu Svazarmu Brno František Novák rekord dálkovým letem na uzavřené trati [[Brno]]-[[Bučovice]]-[[Hustopeče u Brna]]. Trojúhelníkovou trať prolétl během 15 h 36 min celkem jednatřicetkrát při celkové délce 3116 km a průměrné rychlosti 208 km/h. V kategorii letadel o hmotnosti od 500 do 1000 kg překonal rekord Belgičana R. E. A. Goemanse ze srpna 1952 na stroji [[Piper Aircraft|Piper]] PA-20 Pacer.\n[[Soubor:Petőfi Csarnok, Repüléstörténeti kiállítás, Mráz M-1C Sokol.JPG|left|thumb|M-1C Sokol (HA-REA)]]\nVe dnech 4. a 5. srpna 1956 Novák prolétával trojúhleník znovu, tentokrát s přetížením 1006 kg [[maximální vzletová hmotnost|vzletové hmotnosti]], čímž vytvořený rekord spadal do kategorie hmotnosti od 1000 do 1750 kg. Ulétnutá trať měřila celkem 4423,39 km, což byl dvojnásobek dosavadního rekordu sovětského pilota Forostěnka na letounu [[Jak-18]] ze září 1954.\n\nTřetí rekord František Novák utvořil 15. září 1956 na přímé trati 4450 km, prolétnuté z Brna do osady Kulunda v tehdejší [[Kazašská SSR|Kazašské SSR]]. O více než 1500 km tak překonal výkon Američana M. A. Conrada z dubna 1952.\n\nVe dnech 25. a 26. září 1957 překonal pilot Novák svůj vlastní první rekord FAI z června 1955, kdy na trojúhelníkové trati uletěl 4121,328 km průměrnou rychlostí 196,2 km/h během 21 h 55 s. Všechny tyto rekordní lety provedl na sériovém M-1C Sokolu (OK-DHH) z roku 1949 s vestavěnou velkou palivovou nádrží pohonných hmot v kabině, opatřené aerodynamicky výhodnějším čelním štítkem.\n\nChoceňský pilot Luboš Šťastný se specializoval na rychlostní rekordy. S aerodynamicky upraveným Sokolem (OK-DHH) se zabudovanou šestiválcovou pohonnou jednotkou Walter Minor 6-III o výkonu 118 kW ustavil čtyři rekordy FAI a 11 národních rekordů. Ve dnech 8. až 11. října 1956 v podtřídě C-1-b (vzletová hmotnost 500 až 1000 kg) zalétl na Brněnském trojúhelníku dlouhém 500 km rychlost 286,729 km/h, na 1000 km 285,436 km/h a konečně na 2000 km rychlost 279,493 km/h. Čtvrtým mezinárodním rekordem byla rychlost 284,808 km/h s přetíženým Sokolem na okruhu dlouhém 2000 km v hmotnostní podtřídě C-1-c (1000-1750 kg).\n\n[[Soubor:Orlikan Sokol M1C D-EEKW OTT 2013 01.jpg|thumb|M-1D Sokol (výr. č. 211, D-EEKW)]]\nÚdaje platí pro verzi M-1A Sokol\n\n\n[[Kategorie:Československá a česká sportovní letadla]]\n[[Kategorie:Letadla Beneš-Mráz]]"}
{"id": "1188593", "url": "https://cs.wikipedia.org/wiki?curid=1188593", "title": "Zekeriya Güçlü", "text": "Zekeriya Güçlü\n\nZekeriya Güçlü (: ), (* 27. dubna 1972 v Razgradu, Bulharsko – 20. února 2010 v Istanbulu, Turecko) byl bulharský zápasník volnostylař tureckého národnosti, který imigroval do Turecka v roce 1989. Vyrůstal v bulharské Krivici nedaleko Razgradu. S volným stylem se seznámil ve 13 letech. První chvaty ho učil Ali Saliev. V roce 1989 v době uvolnění komunistického režimu imigroval s rodinou do Turecka a přijal turecké občanství. Připravoval se v Istanbulu pod vedením İsmaila Nizamoğlu (Abilova). V turecké seniorské reprezentaci se poprvé objevil v roce 1992 a do roku 1996 byl náhradníkem za Mahmuta Demira. V roce 1997 po odchodu Demira se stal krátce reprezentační jedničkou. V témže roce získal titul mistra světa, od roku 1998 ho však z pozice odsunul mladý Aydın Polatçı. Na olympijských hrách nikdy nestartoval. Sportovní kariéru ukončil v roce 2003. Věnoval se funkcionářské práci a podnikal. Před novým rokem 2010 ho postihl žlučníkový záchvat se silným zánětem, kterému po dvou měsících v nemocnici podlehl.\n\n"}
{"id": "1188594", "url": "https://cs.wikipedia.org/wiki?curid=1188594", "title": "Kanton Nancy-3", "text": "Kanton Nancy-3\n\nKanton Nancy-3 (fr. \"Canton de Nancy-3\") je francouzský kanton v departementu Meurthe-et-Moselle v regionu Grand Est. Tvoří ho část města Nancy. Zřízen byl v roce 2015.\n\n"}
{"id": "1188596", "url": "https://cs.wikipedia.org/wiki?curid=1188596", "title": "Frane Selak", "text": "Frane Selak\n\nFrane Selak (* 1929) je chorvatský hudební učitel, který se vyznamenal především jako člověk, který sedmkrát unikl přímé hrozbě smrti. V roce 2003 byl označen jako „nejšťastnější člověk na Zemi“ a „nejšťastnější smolař“.\n\nPoprvé měl Selak namále v lednu 1962, když jel ve vlaku, který vykolejil a sjel do řeky. Bylo chladné počasí a pršelo, Selak vyvázl pouze se zlomenou rukou a podchlazením, zatímco dalších 17 pasažérů se utopilo.\n\nDalší rok poté, se vydal na svůj první let letadlem. Během letu se letadlu porouchaly dveře kokpitu a několik pasažérů vypadlo z letadla. Selak dopadl na kupku sena. Nehodu nepřežilo 19 lidí.\n\nO tři roky později, v roce 1966 jel autobusem. Autobus se dostal do smyku a sjel z vozovky do řeky. Selak doplaval na břeh a vyvázl jen s modřinami zatímco čtyři lidé zahynuli.\n\nV roce 1968 učil svého nejmladšího syna jak správně držet zbraň a nevšiml si, že je bezpečností pojistka vypnutá. Omylem se mu podařilo se střelit do varlete, které mu bylo později v nemocnici odoperováno.\n\nV roce 1970 jeho auto začalo hořet, jemu se podařilo vyskočit nedlouho před samotným výbuchem.\n\nTři roky poté následovala další dopravní nehoda. U benzinové pumpy vystříklo hořlavé palivo na jeho horký motor. Přišel o všechny vlasy.\n\nV roce 1995 autobus, ve kterém jel, se stal součástí dopravní nehody, on ale utrpěl pouze lehká zranění.\n\nO rok později unikl poslední hrozbě smrti – čelní srážce s kamionem OSN na horské silnici. Jelikož nebyl připásán bezpečnostním pásem, vyletěl z vozidla do koruny nedalekého stromu a jen viděl, jak jeho auto padá do 90 metrové propasti.\n"}
{"id": "1188597", "url": "https://cs.wikipedia.org/wiki?curid=1188597", "title": "Matylda Bonaparte", "text": "Matylda Bonaparte\n\nMatylda Bonaparte (\"Mathilde-Létizia Wilhelmine Bonaparte\", 27. května 1820, Terst – 2. ledna 1904, Paříž) byla princezna francouzská, dcera Jérôma Bonaparta a jeho manželky, vévodkyně Kateřiny Württemberské.\n\nMatylda Leticie Vilemína Bonaparte se narodila v italském Terstu, když byli její rodiče Kateřina a Jérôme v exilu. Vychovávána byla ale střídavě ve Florencii a Římě. Roku 1835 byla zasnoubena se svým bratrancem, budoucím francouzským císařem a později diktátorem Napoleonem III., avšak ten byl na krátkou dobu uvězněn v pevnosti Ham a sňatek se tedy nekonal. Místo toho se provdala za bohatého ruského magnáta Anatola Demidoffa di San Donato. Na žádost Matyldina otce byl Anatol velkovévodou Leopoldem II. krátce před svatbou jmenován princem. Matyldin otec si to přál proto, aby jeho dceři zůstal titul princezna francouzská. Svatba se odehrála 1. listopadu 1840 v Římě. Pár neměl žádné děti.\n\nManželství mezi Matyldou a Anatolem bylo velmi bouřlivé, navíc, oba byli tvrdohlaví a trvali na svých názorech. Například Anatol si přál udržovat poměr s milenkou Valentine de Sainte-Aldegonde, což ale Matylda zásadně neschvalovala. V roce 1846 Matylda i se svým novým milencem Emilien de Nieuwerkerkem uprchla ze společného domu do Paříže a to s Anatolovými šperky.\n\nMatyldiným příbuzným byl i Mikuláš I. Pavlovič, tehdejší vládce Ruska, který podporoval Matyldu v jejích střetech s manželem Anatolem. I proto se Anatol rozhodl prožít většinu života mimo domovinu a bez manželky. Nepřestal ale usilovat o vrácení svého majetku, což vedlo k otevřené válce mezi ním, Matyldou a jejími přáteli, při čemž byla využívána i místní média, aby protivníka ztrapnila. Ani na konci života ale Anatol své šperky nezískal zpět.\n\nMatylda Bonaparte žila po většinu svého života v Paříži a věnovala se umění, především ale literatuře. Byla známá svojí nenávistí k etiketě a často k sobě zvala spisovatele a básníky, například Abela Hermanta.\n\nPři pádu monarchie v roce 1870 žila krátce v Belgii, ale brzy se opět do Paříže vrátila. Po celou dobu svého působení ve Francii ale udržovala styky s císařským dvorem v Petrohradu. V roce 1870 Anatol umírá a tři roky nato si Matylda bere umělce a básníka Claudiuse Marcela Popelina (1825–1892). Jako jediná z rodu Bonapartů neopouštěla Francii i po květnu 1886, kdy nová Francouzská republika vyhostila šlechtice z bývalých panovnických dynastií. V roce 1896 byla Mikulášem II. Alexandrovičem a jeho manželkou pozvána na ceremoniál do Invalidovny\n\nMatylda Leticie Vilemína Bonaparte zemřela bez potomků 2. ledna 1904 v Paříži ve věku 83 let.\n"}
{"id": "1188600", "url": "https://cs.wikipedia.org/wiki?curid=1188600", "title": "Javorový potok", "text": "Javorový potok\n\nNázev Javorový potok má více vodních toků:\n\n"}
{"id": "1188601", "url": "https://cs.wikipedia.org/wiki?curid=1188601", "title": "Babinský potok", "text": "Babinský potok\n\nNázev Babinský potok má více vodních toků:\n\n"}
{"id": "1188603", "url": "https://cs.wikipedia.org/wiki?curid=1188603", "title": "Chobotovský potok", "text": "Chobotovský potok\n\nChobotovský potok je pravostranný přítok řeky Chrudimky v okrese Chrudim v Pardubickém kraji. Délka toku činí 4,8 km. Plocha povodí měří 9,0 km².\n\nPotok pramení zhruba 1,5 km severozápadně od Srní v nadmořské výšce okolo 595 m. Na horním a středním toku směřuje jihozápadním směrem převážně zalesněnou krajinou. Mezi osadami Petrkov 1. díl a Petrkov 3. díl napájí bezejmenný rybník. V lesích zhruba 1 km severovýchodně od Svobodných Hamrů se na potoce mezi druhým a třetím říčním kilometrem nachází další nepojmenovaný rybník. Po několika stech metrech od hráze tohoto rybníka podtéká Chobotovský potok silnici II/343. Jižně od silnice zadržuje jeho vody rybník Velká Kamenice, jehož plocha činí 9,6 ha. Od hráze Velké Kamenice teče potok na západ a po krátkém úseku napájí rybník \"Loch\", který se rozprostírá při jižním okraji Trhové Kamenice. Plocha tohoto rybníka činí 2,7 ha. Oba tyto rybníky, úsek potoka mezi nimi a mokřady mezi Chobotovským potokem a řekou Chrudimkou jsou chráněny. Nacházejí se zde dvě přírodní památky, které se nazývají Zadní rybník a Mlýnský rybník a rybník Rohlík. Do řeky Chrudimky se potok vlévá v Trhové Kamenici na 74,0 říčním kilometru v nadmořské výšce okolo 525 m.\n\nPřevážná část povodí potoka se nachází v Nasavrcké vrchovině, která je okrskem Sečské vrchoviny. Malá část území na jihozápadě povodí a část dolního toku se nalézá v Trhovokamenické vrchovině, která je taktéž okrskem Sečské vrchoviny. Sečská vrchovina je podcelkem Železných hor.\n"}
{"id": "1188604", "url": "https://cs.wikipedia.org/wiki?curid=1188604", "title": "Místokancléř", "text": "Místokancléř\n\nMístokancléř byl vysoký úředník české kanceláře, později české dvorské kanceláře, která byla centrálním výkonným úřadem pro všechny obory veřejné správy kromě financí. Byl zástupcem nejvyššího kancléře, který ho také vybíral. Pocházel především z vrstev vzdělaných představitelů nižší šlechty a erbovních měšťanů. Disponoval značnou možností vlastního úředního a nezřídka i významného politického rozhodování. Na rozdíl od nejvyššího kancléře docházel do úřadu zpravidla denně. Pod ním pracovali sekretář české expedice a sekretář německé expedice. Dalšími zaměstnanci české kanceláře byli taxátoři, registrátoři, expeditoři a koncipisté.\n\nSlužné se u místokancléřů v předbělohorské době bylo relativně vysoké, pohybovalo okolo 200-400 kop grošů ročně, nebylo však vypláceno pravidelně. Zpožděné služné bylo potvrzováno formou státních dluhopisů.\n\n\n\n\n\n"}
{"id": "1188606", "url": "https://cs.wikipedia.org/wiki?curid=1188606", "title": "Měšťanská beseda", "text": "Měšťanská beseda\n\nMěšťanská beseda byl typ českého spolku, vznikající od poloviny 19. století v různých městech českých zemí.\n\nSpolek českého měšťanstva v Praze vznikl v roce 1845 a doplnil již existující síť spolků o ryze českou organizaci, do které se zapojili národně uvědomělí měšťané, podnikatelé, úředníci a intelektuálové. Už rok po svém založení měla přes 500 členů. Až do 70. let si udržovala jistý umírněný postoj k jazykovému národovectví a na její činnosti se podíleli i někteří německy mluvící Pražané. V dobách omezených ústavních svobod (před rokem 1848 a v letech 1849–1861) suplovala i roli politického centra českého života. \n\nPostupně přibývaly Měšťanské besedy v mnoha dalších českých městech: \n\n"}
{"id": "1188609", "url": "https://cs.wikipedia.org/wiki?curid=1188609", "title": "Lidová fronta (Ukrajina)", "text": "Lidová fronta (Ukrajina)\n\nLidová fronta (ukrajinsky: Народний фронт) je ukrajinská politická strana, založená v roce 2014 Arsenijem Jaceňukem a Oleksandrem Turčynovem. Mnoho členů bylo původně ve straně Baťkivščyna, vč. dvou zmiňovaných. Ve volbách do Verchovné rady v roce 2014 získala Lidová fronta 82 křesel.\n\n"}
{"id": "1188610", "url": "https://cs.wikipedia.org/wiki?curid=1188610", "title": "SpaceX CRS-8", "text": "SpaceX CRS-8\n\nSpaceX CRS-8 (alternativně SpX-8, nebo jednoduše CRS-8) byla osmou zásobovací misí kosmické lodi Dragon k Mezinárodní vesmírné stanici (ISS) podstoupenou v rámci kontraktu Commercial Resupply Services uzavřeného s NASA, a celkově jejím jubilejním desátým letem na oběžnou dráhu (pokud počítáme i demo lety C1 a C2+). Jednalo se o první let této kapsle k ISS od fatální anomálie na nosné raketě, která zapříčinila selhání letu CRS-7 v červnu 2015.\n\nBěhem startu mise CRS-8 dne 8. dubna 2016 první stupeň nosné rakety Falcon 9 poprvé úspěšně přistál na autonomní přistávací plošině \"Of Course I Still Love You\" umístěné v Atlantském oceánu. Z důvodu snadnější znovupoužitelnosti Dragonu bylo při této misi poprvé použito vylepšení, které zajišťovalo větší odolnost vůči mořské vodě.\n\nJednalo se o první misi vesmírné nákladní lodi Dragon letící na vylepšené verzi rakety Falcon 9 zvané Falcon 9 FT.\n\nPo oddělení druhého stupně s Dragonem první stupeň této rakety provedl vertikální přistání na autonomní oceánské přistávací plošině \"Of Course I Still Love You\", umístěné asi 300 kilometrů od pobřeží Floridy.\n\nMezitím se Dragon odpojil od druhého stupně téže rakety a započal svou téměř dvoudenní cestu k dohnání ISS. To se mu podařilo 10. dubna, kdy byl po opatrném přiblížení přibližně v 11:23 GMT zachycen robotickým manipulátorem Canadarm2, ovládaným z modulu Cupola britským astronautem Timothym Peakem, členem dlouhodobé Expedice 47.\n\nMise CRS-8 započala 8. dubna 2016, 20:43 GMT v instantním startovacím okně pro raketu Falcon 9. Start proběhl ze společností dlouhodobě pronajaté rampy Space Launch Complex 40 (také SLC-40, nebo CC40) na letecké základně Cape Canaveral Air Force Station.\n\nDragon doručil na ISS téměř 3 200 kilogramů vědeckých přístrojů a zásob pro posádku, které podpořily desítky z celkového počtu dvou set padesáti experimentů plánovaných pro Expedice 47 a 48, včetně experimentálního nafukovacího modulu BEAM, vyneseného v nehermetizovaném nákladním prostoru kapsle. Mezi nejdůležitější vědecké experimenty na palubě lodi se řadily zejména:\nCelkový přehled vzletového nákladu lodě lze nalézt níže.\n11. května 2016 se Dragon odpojil od ISS a ten samý den přistál do oceánu blízko pobřeží u Baja California. Zpátky na Zemi vezl přibližně tunu a půl nákladu, který sestával z výsledků experimentů, zbytečného staničního hardwaru a odpadu.\n"}
{"id": "1188611", "url": "https://cs.wikipedia.org/wiki?curid=1188611", "title": "Výrobek", "text": "Výrobek\n\nVýrobek či produkt je výsledek výrobního procesu. V běžném jazyce se používá slovo výrobek ve smyslu koupitelného produktu, výrazně odlišného od původních surovin.\nZ hlediska českého zákona je výrobek \"\"jakákoliv movitá věc, která byla vyrobena, vytěžena nebo jinak získána bez ohledu na stupeň jejího zpracování a je určena k nabídce spotřebiteli nebo lze rozumně předvídat, že bude užívána spotřebiteli, včetně věci poskytnuté v rámci služby, a to i v případě, že nebyla určena k nabídce spotřebiteli, pokud je tato věc dodávána v rámci podnikatelské činnosti úplatně nebo bezúplatně, a to jako věc nová nebo použitá či upravená\"\". \n\n\"Bezpečný výrobek\"je výrobek, který za běžných nebo rozumně předvídatelných podmínek užití nepředstavuje po dobu stanovenou výrobcem nebo po dobu obvyklé použitelnosti nebezpečí, nebo jehož užití představuje pro spotřebitele vzhledem k bezpečnosti a ochraně zdraví pouze minimální nebezpečí\"\", přičemž se sledují následující kritéria:\n\n"}
{"id": "1188613", "url": "https://cs.wikipedia.org/wiki?curid=1188613", "title": "Opoziční blok", "text": "Opoziční blok\n\nOpoziční blok () je ukrajinská politická strana, založená v roce 2010. Větší popularitu získala v roce 2014, kdy sjednotila politické proudy, které stály v opozici k Euromajdanu. Ve volbách do Verchovné rady 2014 získal Opoziční blok 40 křesel.\n\nStrana se hlásí k sociálnímu liberalismu a ochraně práv ruského jazyka. V mezinárodní politice je pro neutralitu a odmítá členství země v NATO. Je pro mírové řešení konfliktu na Ukrajině a pro vyjednávání s Ruskem. Nesouhlasí ale s anexí Krymu a je pro zachování hranic Ukrajiny z roku 1991.\n\n"}
{"id": "1188615", "url": "https://cs.wikipedia.org/wiki?curid=1188615", "title": "Svépomoc (Ukrajina)", "text": "Svépomoc (Ukrajina)\n\nSvépomoc (ukrajinsky: Об'єднання «Самопоміч») je ukrajinská politická strana, založená v roce 2012. Předsedou je lvovský starosta Andrij Sadovyj. Ve volbách do Verchovné rady (2014) získala 33 křesel.\n\nStrana se hlásí ke křesťansko-demokratickým hodnotám.\n\n"}
{"id": "1188639", "url": "https://cs.wikipedia.org/wiki?curid=1188639", "title": "Kuramagomed Kuramagomedov", "text": "Kuramagomed Kuramagomedov\n\nKuramagomed Šaripovič Kuramagomedov (* 21. března 1976) je bývalý ruský zápasník–volnostylař avarské národnosti.\n\nJe rodákem z dagestánské horské obce Irib v Čarodinském okrese. Zápasení se věnoval od útlého děství po vzoru svého otce a strýců. Od svých 14 let se připravoval v Machačkale na střední sportovní škole pod vedením Musy Omarova. V ruské mužské reprezentaci se pohyboval od roku 1997 ve váze do 97 kg. V roce 2000 prohrál nominaci na olympijské hry v Sydney s Sagidem Murtazalijevem. \n\nOd roku startoval pod vedením nového trenéra Ruslana Abijevem ve vyšší váze do 120 kg, ve které se v roce 2004 prosadil do ruského olympijského týmu na úkor Davida Musulbese. Na olympijské hry v Athénách odjížděl jako favorit na jednu z medailí. Ze tříčlenné základní skupiny postoupil do čtvrtfinále proti reprezentantu Uzbekistánu Arturu Tajmazovovi. V úvodním poločase ho rozhodčí za pasavitu dvakrát poslal do parteru, čehož jeho soupeř využil a dvěma koršuny se dostal do vedení 2:4 na technické body. Ve druhém tříminutovém poločase se hned na úvod nechal porazem vytlačit ze žínenky a bodovou ztrátu 3:7 do konce hrací doby nesmazal. Obsadil konečné 6. místo.\n\nV přípravě na olympijskou sezonu 2008 si vážně poranil loket, který ho vyřadil na 4 roky z vrcholové přípravy. Na žíněnku se vrátil v roce 2012 na ruském mistrovství v Petrohradu, kde skončil na třetím místě a tím zároveň prohrál nominaci na olympijské hry v Londýně s Bilalem Machovem.\n\n"}
{"id": "1188642", "url": "https://cs.wikipedia.org/wiki?curid=1188642", "title": "Monorail v Seattlu", "text": "Monorail v Seattlu\n\nMonorail v Seattlu (anglicky \"Seattle Center Monorail\") je nadzemní jednokolejnicová dráha ve městě Seattle. Do provozu byl uveden 24. března 1962 při příležitosti světové výstavy. Náklady na jeho výstavbu byly přibližně 3,5 milionu dolarů. Monorail spojuje stanici v \"Seattle Center\" se stanicí u \"Westlake Center\". Každá cesta trvá přibližně 2 minuty a ročně převeze více než 2 miliony cestujících. \n\nMonorail byl postaven západoněmeckou společností ALWEG při příležitosti světové výstavy. Do provozu byl uveden 24. března 1962 a jeho cena se pohybovala okolo 3,5 milionu dolarů. Během šesti měsíců trvající výstavy svezl více než 8 milionů cestujících. Po jejím konci byl v roce 1965 prodán městu Seattle za 600 tisíc dolarů.\n25. července 1971 došlo k selhání brzd jednomu z vlaků, což vedlo k havárii na konci dráhy ve stanici Seattle Center. Během nehody bylo zraněno 26 pasažérů.\n\n31. května 2004 vypukl požár v jednom z vlaků, který právě převážel 150 cestujících. 5 z nich utrpělo lehká zranění a museli být převezeni do nemocnice.\n\n26. listopadu 2005 došlo ke střetu a následnému mírnému vykolejení dvou vlaků. Dva lidé museli být s lehkými zraněními převezeni do nemocnice. Nikdo neutrpěl těžká zranění.\n\n"}
{"id": "1188648", "url": "https://cs.wikipedia.org/wiki?curid=1188648", "title": "Seznam českých hráčů v NHL v sezóně 2014/2015", "text": "Seznam českých hráčů v NHL v sezóně 2014/2015\n\nToto je seznam hráčů Česka a jejich statistiky v sezóně 2014/2015 NHL.\n"}
{"id": "1188658", "url": "https://cs.wikipedia.org/wiki?curid=1188658", "title": "Škoda Czech Open 1996", "text": "Škoda Czech Open 1996\n\nŠkoda Czech Open 1996 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Poprvé se konal v mimosrpnovém termínu mezi 29. dubnem až 5. květnem 1996 v české metropoli Praze jako jubilejní desátý ročník turnaje.\n\nTurnaj disponoval rozpočtem 365 000 dolarů a byl součástí kategorie World Series. Nejvýše nasazeným hráčem ve dvouhře se stal sedmý hráč světa Thomas Enqvist ze Švédska.\n\nSinglový titul získal Rus Jevgenij Kafelnikov, který tak vybojoval devátou kariérní trofej ve dvouhře z celkového počtu dvaceti šesti vítězství. Za výhru inkasoval 48 200 dolarů a 185 bodů. Deblovou soutěž vyhrála favorizovaná, nejvýše nasazená, dvojice Jevgenij Kafelnikov a Daniel Vacek. Ruský tenista se po Karlu Nováčkovi stal druhým mužem turnaje, jenž dokázal v jediném ročníku vyhrát obě soutěže.\n\nSpolečnost Škoda Auto ukončila po ročníku 1996 sponzoring mužského turnaje v pozici generálního partnera.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\nNásledující hráči postoupili do hlavní soutěže jako tzv. šťastní poražení:\n\nNásledující páry do hlavní soutěže obdržely divokou kartu:\n\nNásledující pár postoupil do hlavní soutěže z kvalifikace:\n\nNásledující pár postoupil do hlavní soutěže z kvalifikace jako tzv. šťastný poražený:\n\n\n"}
{"id": "1188661", "url": "https://cs.wikipedia.org/wiki?curid=1188661", "title": "Michal Bobek", "text": "Michal Bobek\n\nMichal Bobek (* 1977 Chrudim) je český právník zabývající se evropským právem, srovnávacím právem a právní teorií. V říjnu 2015 se stal prvním generálním advokátem Soudního dvora Evropské unie nominovaným Českou republikou. \n\nV roce 2004 absolvoval studium práv na Právnické fakultě Univerzity Karlovy a mezinárodní vztahy na Fakultě sociálních věd Univerzity Karlovy (v roce 2001 bakalářské studium mezinárodních teritoriálních studíí na stejné fakultě). V letech 1999–2001 navštěvoval rovněž dvouletý kurz Diploma in English and EU Law, organizovaný distančně na University of Cambridge. Dále studoval na Université libre de Bruxelles (2001–2002) a T.C. Beirne School of Law, University of Queensland v Austrálii (2003). V roce 2005 získal titul M.Jur. na Oxfordské univerzitě (St Edmund Hall, Jenkins Memorial Fellow a Visegrad Scholarship; Winter Williams Prize). V roce 2011 obhájil PhD na Evropském univerzitním institutu ve Florencii (Mauro Cappelletti Prize). \n\nV letech 2005–2009 pracoval jako asistent předsedy Nejvyššího správního soudu a poté rovněž coby vedoucí Oddělení dokumentace a analytiky téhož soudu (2008–2009). V letech 2011–2013 vyučoval na Právnické fakultě Oxfordské univerzity; v letech 2013–2016 byl pak vědeckým pracovníkem Institutu evropského a srovnávacího práva na téže univerzitě. V letech 2013–2015 působil jako profesor evropského práva na College of Europe v Bruggách. Mezi lety 2013–2015 byl rovněž členem rozkladové komise České národní banky. Přednášel na řadě univerzit v Evropě i v zámoří. \n\nJe autorem či spoluautorem řady knih a více jak sta článků z oblasti evropského a srovnávacího práva, právní teorie a veřejného práva, publikovaných po celém světě v češtině, angličtině, němčině a francouzštině, dále též v překladech do polštiny, ruštiny, bulharštiny či do rumunštiny. V roce 2006 spolu s Janem Komárkem založil blog Jiné právo, na který do roku 2015 přispíval. Je spoluzakladatelem a do roku 2016 byl předsedou České společnosti pro evropské a srovnávací právo. V červnu 2012 byl zařazen Tomášem Němečkem v Lidových novinách mezi deset intelektuálně nejvlivnějších českých právníků. \n\nV roce 2015 byl jmenován na období od 7. října 2015 do 6. října 2021 generálním advokátem Soudního dvora Evropské unie. Externě přednáší na Právnické fakultě Univerzity Karlovy, na Univerzitě v Lucemburku a v Evropském univerzitním institutu. \n\n\n"}
{"id": "1188663", "url": "https://cs.wikipedia.org/wiki?curid=1188663", "title": "Fate of Norns", "text": "Fate of Norns\n\nFate of Norns je páté studiové album švédské death metalové kapely Amon Amarth vydané 6. září 2004. Limitovaná edice alba obsahuje bonusové DVD se záznamem koncertu v Reykjavíku.\n\n\n\n\n"}
{"id": "1188671", "url": "https://cs.wikipedia.org/wiki?curid=1188671", "title": "Yoel Romero", "text": "Yoel Romero\n\nYoel Romero Palacio, (* 30. dubna 1977 v Pinar del Río, Kuba) je bývalý kubánský zápasník volnostylař, olympijský medailista z roku 2000. V roce 2009 přestoupil k profesionálům potom co v létě 2007 z Kuby emigroval. Věnuje se zápasení v mixed martial arts. Aktuálně bojuje v nejprestižnější MMA organizaci na světě Ultimate Fighting Championship.\n\nVolnému stylu se začal věnovat ve 12 letech. Od svých 17 se připravoval v Havaně pod vedením Filiberta Delgada. Členem kubánské seniorské reprezentace byl od roku 1997. V roce 1999 vybojoval titul mistra světa ve střední váze. V roce 2000 startoval na olympijských hrách v Sydney. Ze základní skupiny postoupil bez ztráty bodu a ve finále se utkal s Dagestáncem Adam Sajtijevem. V zápase však několikrát hrubě chyboval čehož šikovný ruský reprezentant dokázal využít a zvítězit na lopatky. Získal stříbrnou olympijskou medaili. V roce 2004 obhajoval olympijskou medaili na olympijských hrách v Athénách a bez větších problémů postoupil ze základní skupiny. V semifinále však o bod prohrál s Američanem Caelem Sandersonem a nakonec skončil bez medaile. V roce 2007 se po účasti na světovém poháru v Německu, rozhodl na rodnou Kubu nevrátit. Od roku 2010 zápasí v profesionálním ringu.\n\nPo emigraci z Kuby v roce 2007 se usadil v Norimberku v Německu. Od roku 2008 se připravoval ve fightclubu Petera Althofa se zaměřením na mixed martial arts (MMA). Na konci roku 2009 se oficiálně poprvé představil v profesionálním ringu v zápase se Saschou Weinpolterem a zvítězil. \n\nV roce 2011 dostal možnost zápasit v přeprogramu profesionální soutěže MMA Strikeforce v Cincinnati ve Spojených státech amerických. V zápase s Rafaelem Cavalcantem však byl ve druhém kole knockoutován a kvůli zraněné krční pátěři se téměř dva roky v ringu neobjevil. Během této doby se v USA zabydlel a v roce 2013 podepsal smlouvu v profesonální soutěži v MMA Ultimate Fighting Championship.\n\nV dubnu 2013 měl svůj první zápas v UFC a od té doby porazil téměř všechny své soupeře, někteří z nich (např. Lyoto Machida, Chris Weidman) byli v UFC šampiony. Momentálně je v tabulce zápasníku střední váhy na třetím místě. Dvakrát zápasil o titul s Robertem Whittakerem ale ani jednou neuspěl.\n\nŽije a trénuje v Miami.\n\n"}
{"id": "1188707", "url": "https://cs.wikipedia.org/wiki?curid=1188707", "title": "Paegas Czech Open 1997", "text": "Paegas Czech Open 1997\n\nPaegas Czech Open 1997 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 28. dubnem až 4. květnem 1997 v české metropoli Praze jako jedenáctý ročník turnaje.\n\nTurnaj disponoval rozpočtem 365 000 dolarů a byl součástí kategorie World Series. Nejvýše nasazeným hráčem ve dvouhře se stal čtvrtý hráč světa a obhájce Jevgenij Kafelnikov z Ruska. Singlový titul získal Francouz Cédric Pioline, který tak vybojoval druhou kariérní trofej ve dvouhře z celkového počtu pěti vítězství. Deblovou soutěž vyhrála indická dvojice Mahesh Bhupathi a Leander Paes.\n\nGenerálním sponzorem mužského turnaje se pro ročníky 1997 a 1998 stala společnost RadioMobil, od června 1996 provozovatel mobilní sítě Paegas.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\nNásledující páry do hlavní soutěže obdržely divokou kartu:\n\nNásledující pár postoupil do hlavní soutěže z kvalifikace:\n\nNásledující pár postoupil do hlavní soutěže z kvalifikace jako tzv. šťastný poražený:\n\n\n"}
{"id": "1188711", "url": "https://cs.wikipedia.org/wiki?curid=1188711", "title": "Swing Copters", "text": "Swing Copters\n\nSwing Copters je arkáda, která byla vydána 21. srpna 2014 na Google Play a Apple App Store. Hra byla vyvíjena Dong Nguyenem, vietnamským herním vývojářem, který je především znám kvůli hře Flappy Bird. Hráč ovládá postavu, která má na sobě helmu s rotory od helipkotéry. Postava se ovládá pomocí klikání na obrazovku, čímž může postava měnit směry.\n\nHra funguje na jednoduchém principu, kde se hráč snaží klikat na obrazovku, tak aby mohl měnit směry postavy, což se může zprvu jakožto velice triviální úkon, ale ve skutečnosti tomu tak úplně není. Hra je vytvořena na systému co nejvyššího skóre, který je podobný hře Flappy Bird. Pokud náhod hráč přijde do styku s překážkou, hra končí.\n\nZíská-li hráč více než čtyři medaile (bronzovou, stříbrnou, zlatou a platinovou), odemknou se mu nové postavy.\n\n"}
{"id": "1188712", "url": "https://cs.wikipedia.org/wiki?curid=1188712", "title": "Vládní dluh České republiky", "text": "Vládní dluh České republiky\n\nČeská republika měla k 31.12.2015 šestý nejnižší vládní dluh ze všech 28 členských zemí Evropské unie a to ve výši 41,1 % HDP (1836,2 mld. Kč), což je meziročně o 1,6 p. b. méně. Pojem „vládní dluh“ (neboli také „veřejný dluh“) je často mylně zaměňován se státním dluhem. Vládní dluh tvoří právě zmiňovaný státní dluh, nicméně i dluhy obcí, krajů, vládních příspěvkových organizací, státních fondů a zdravotních pojišťoven. Státní dluh tvoří dlouhodobě cca 90 % celkového zadlužení země (vládního dluhu). Mezi odborníky a experty se tak upřednostňuje v ukazatelích dluh vládní, nikoliv státní, který je naopak často zmiňován laickou veřejností.\n\nZadlužení České republiky tedy nedosahuje ani poloviny zadlužení EU, jehož hodnota činí 86 % HDP. Státy eurozóny dluží vůči svým hrubým domácím produktům ještě více a to 92 %. Pro porovnání, nejzadluženější zemí světa je Japonsko, které v roce 2015 dlužilo 229,2 % HDP.S vládním (veřejným) dluhem jsou spojena i tzv. maastrichtská konvergenční kritéria, která stanovují mimo jiné fiskální bariéry. Podle nich by vládní dluh neměl překročit 60 % HDP (ČR měla maximální výši dluhu 45,1 % HDP v roce 2013) a deficit veřejných financí by neměl být vyšší než 3 % HDP. Druhé pravidlo ČR porušila v roce 2005, kdy byl schodek 3,1 % HDP a poté po vypuknutí světové finanční krize, kdy v roce 2009 deficit činil 5,5 % HDP, přičemž k poslednímu překonání 3% hranice došlo v roce 2012. Od roku 2013 tak Česko plní obě fiskální kritéria.\n\nRůst vládního dluhu započal rokem 1996 a zastavil se až v roce 2013, přičemž za toto období se jeho hodnota zvýšila o více než 1,63 bilionu Kč. Tento negativní trend nezastavil ani silný výkon ekonomiky v letech 2004 až 2007, kdy hrubý domácí produkt rostl v průměru o 6 % ročně.\n\nK prudkému zvýšení dluhu došlo po vypuknutí světové finanční krize v roce 2008, kdy došlo k velkému výpadku výběru daní, což zapříčinilo v roce 2009 rekordní deficit veřejných financí ve výši 216,2 mld. Kč (5,5 % HDP). Od tohoto roku dochází ke snižování deficitu, což má za příčinu nižší růst dluhu. Schodek byl mimořádně vysoký pouze v roce 2012 a to kvůli finančnímu vypořádání se s církvemi v rámci tzv. církevních restitucí ve výši 59 miliard korun. Výjimkou trendu je pak ještě rok 2014, kdy došlo k velkému uvolnění investic ze strany vládního sektoru.\n\nHospodaření veřejných financí České republiky skončilo v roce 2015 mimořádně dobře, kdy došlo ke snížení jejich deficitu z 1,9 % HDP na 0,4 % HDP, což umožnilo snížení vládního dluhu ze 42,7 % HDP na 41,1 % HDP. Nominálně pak deficit činil 18,7 mld. Kč (nejmenší od začátku měření srovnatelnou metodikou v roce 1995) a dluh dosáhl výše 1836,2 mld. Kč.\n\nČeská republika má v porovnání s nejvyspělejšími zeměmi světa jeden z nejnižších vládních dluhů. Jeho výše k HDP navíc již druhým rokem klesá a nominálně zůstává stabilní. Tímto trendem se z EU může chlubit už jen dalších 11 zemí. Ministerstvo financí České republiky navíc do budoucna předpokládá další mírný pokles vládního dluhu, v nejhorším pak jeho stagnaci. Velmi příznivé postavení České republiky na poli zadlužení a samotného hospodaření se odráží ve zlepšujícím se hodnocení finanční situace republiky, které získává renomovaných světových ratingových agentur. Naopak mnoha zemím Evropy byl ve spojitosti s neudržitelným zadlužováním rating snížen (Řecko, Itálie, Španělsko, Portugalsko, Francie, Belgie a další).\n"}
{"id": "1188716", "url": "https://cs.wikipedia.org/wiki?curid=1188716", "title": "Wrath of the Norsemen", "text": "Wrath of the Norsemen\n\nWrath of the Norsemen je koncertní DVD švédské death metalové kapely Amon Amarth vydané 29. května 2006. Set obsahuje tři DVD se záznamy koncertů kapely.\n\nKolín nad Rýnem, Německo, 2005\n\nSummer Breeze Open Air 2005, Abtsgmünd\n\nMetal Blade Rrroooaaarrr, Stuttgart, 2005\n\nWacken Open Air 2004\n\n\"Fate Of Norns\" Release Show, Ludwigsburg, Rockfabrik, 2004\n\n\n"}
{"id": "1188719", "url": "https://cs.wikipedia.org/wiki?curid=1188719", "title": "Seznam děkanů právnické fakulty Německé univerzity v Praze", "text": "Seznam děkanů právnické fakulty Německé univerzity v Praze\n\nToto je seznam děkanů právnické fakulty Německé univerzity v Praze:\n\n"}
{"id": "1188721", "url": "https://cs.wikipedia.org/wiki?curid=1188721", "title": "Seznam českých hráčů v NHL v sezóně 2013/2014", "text": "Seznam českých hráčů v NHL v sezóně 2013/2014\n\nToto je seznam hráčů Česka a jejich statistiky v sezóně 2013/2014 NHL.\n"}
{"id": "1188722", "url": "https://cs.wikipedia.org/wiki?curid=1188722", "title": "Channel Zero", "text": "Channel Zero\n\nChannel Zero (v překladu z angličtiny \"kanál nula\") je belgická thrash/groove metalová kapela z Bruselu založená v roce 1990.\n\nStejnojmenné debutní studiové album bylo vydáno v roce 1992.\n\n\n\n\n\n+ několik singlů\n\n\n"}
{"id": "1188731", "url": "https://cs.wikipedia.org/wiki?curid=1188731", "title": "Hrzín (vojenský újezd Hradiště)", "text": "Hrzín (vojenský újezd Hradiště)\n\nHrzín () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi dva kilometry jižně od Kotviny v nadmořské výšce okolo 480 metrů.\n\nNázev vesnice je přivlastňovací příponou odvozen z osobního jména \"Hrza.\" V historických pramenech se objevuje ve tvarech: Grun (1460), Grunie (1488), Gryn (1591), Grynna (1654), Grün (1787, 1846 a 1854) a Grün nebo Hrzín (1923).\n\nPrvní písemná zmínka o vesnici je z roku 1460, ale uvádí se také rok 1357. Zanikla vysídlením v roce 1953 v důsledku zřízení vojenského újezdu.\n\nPři sčítání lidu v roce 1921 zde žilo 75 obyvatel (z toho 39 mužů) německé národnosti, kteří kromě sedmi evangelíků patřili k římskokatolické církvi. Podle sčítání lidu z roku 1930 ve vesnici žilo 73 Němců, kteří byli s výjimkou čtyř evangelíků římskými katolíky.\n\n\n"}
{"id": "1188733", "url": "https://cs.wikipedia.org/wiki?curid=1188733", "title": "Seznam českých hráčů v NHL v sezóně 2012/2013", "text": "Seznam českých hráčů v NHL v sezóně 2012/2013\n\nToto je seznam hráčů Česka a jejich statistiky v sezóně 2012/2013 NHL.\n"}
{"id": "1188739", "url": "https://cs.wikipedia.org/wiki?curid=1188739", "title": "Humnice", "text": "Humnice\n\nHumnice () jsou zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 2,5 kilometru jihovýchodně od Kotviny v nadmořské výšce okolo 640 metrů.\n\nNázev vesnice je odvozen ze slova \"humno\" neboli mlat (tj. místo, kde se mlátilo obilí) nebo stáj. V historických pramenech se objevuje ve tvarech: hunnicz (1460), in humniczych (1488), Humicze (1593), Hummitz (1636), Hymnicze (1654), Humitz (1787 a 1846).\n\nPrvní písemná zmínka o vesnici je z roku 1460, ale uvádí se také rok 1443. Zanikla vysídlením v roce 1953 v důsledku zřízení vojenského újezdu.\n\nPři sčítání lidu v roce 1921 zde žilo 62 obyvatel (z toho třicet mužů) německé národnosti, kteří byli kromě jednoho evangelíka římskými katolíky. Podle sčítání lidu z roku 1930 měla vesnice 53 obyvatel německé národnosti a římskokatolického vyznání.\n\n\n"}
{"id": "1188745", "url": "https://cs.wikipedia.org/wiki?curid=1188745", "title": "Hůrka (vojenský újezd Hradiště)", "text": "Hůrka (vojenský újezd Hradiště)\n\nHůrka () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi tři kilometry jihovýchodně od Kotviny v nadmořské výšce okolo 580 metrů.\n\nNázev vesnice je odvozen ze staročeského slova \"hórka,\" tj. malá hora. V historických pramenech se objevuje ve tvarech: Huorka (1460), in Huorcze (1488), Harka (1631), Horka (1654), Harkau (1655), Harkau, Horkau nebo Hurka (1787) a Hůrka nebo Harkau (1854).\n\nPrvní písemná zmínka o vesnici je z roku 1460. Zanikla vysídlením v roce 1954 v důsledku zřízení vojenského újezdu.\n\nPři sčítání lidu v roce 1921 zde žilo 98 obyvatel (z toho 54 mužů) německé národnosti a římskokatolického vyznání. Podle sčítání lidu z roku 1930 měla vesnice 107 obyvatel, kteří byli kromě jednoho cizince německé národnosti. S výjimkou jednoho evangelíka se hlásili k římskokatolické církvi.\n\n\n"}
{"id": "1188746", "url": "https://cs.wikipedia.org/wiki?curid=1188746", "title": "Brenná (Polsko)", "text": "Brenná (Polsko)\n\nBrenná ( Brenna) je vesnice v jižním Polsku ve Slezském vojvodství v okrese Těšín. Leží na území Těšínského Slezska v údolí Brennice (přítok Visly) a je obklopena vrcholy Slezských Beskyd. Je sídlem gminy Brenná, která zahrnuje také Malé a Velké Hůrky. V květnu 2016 obec čítala 6 134 obyvatel a měla rozlohu 78,3 km².\n\nCentrum obce se rozkládá na středním toku Brennice mezi Malinou (579 m) a pásmem Blatného (917 m). Kromě něj Brennou tvoří osady:\nVětšinu území obce pokrývají horské lesy, vesnice je obklopena horami ze tří stran. K Brenné patří mimo jiné východní svahy Rovnice a okolí Klimczoku. Hranice obce sahají až k Salmopolskému průsmyku. Vesnice tím pádem hraničí přímo s Vislou, Ustroní, Szczyrkem a Bílskem-Bělou, jediná příjezdová silnice však vede přes Velké Hůrky ze Skočova.\n\nPrvní zmínka o obci pochází z roku 1490, kdy zde těšínský kníže Kazimír II. založil skelnou huť. Další vývoj vesnice je spjat s valašskou kolonizací v 16. a 17. století. Až do konce první světové války byla Brenná majetkem Těšínské komory. V roce 1920 byla rozhodnutím Konference velvyslanců připojena k Polsku. Od konce ledna do dubna 1945 probíhaly kolem Brenné dlouhé boje mezi německou a sovětskou armádou.\n\nŽivot a hospodářství soudobé Brenné souvisí především s cestovním ruchem, jedná se o populární východisko do Beskyd a letovisko s 3 000 lůžek v hotelech, penzionech a jiných ubytovacích zařízeních.\n\nZ Brenné pochází Zbigniew Czendlik.\n\n\n"}
{"id": "1188747", "url": "https://cs.wikipedia.org/wiki?curid=1188747", "title": "Symfonický orchestr Frýdek-Místek", "text": "Symfonický orchestr Frýdek-Místek\n\nSymfonický orchestr Frýdek-Místek - \"Symfonino\" je neprofesionální symfonické hudební těleso ve Frýdku-Místku. Uměleckou činnost orchestru zajišťuje Společnost pro symfonickou a komorní hudbu ve Frýdku-Místku. Současným šéfdirigentem je Zdeněk Smolka.\n\nOrchestr vznikl na jaře roku 1962 z iniciativy místního hudebníka Jana Vaška. Původní hudební těleso národního podniku Válcovny plechu Frýdek-Místek tvořilo několik desítek většinou amatérských hudebníků. V průběhu let nastudoval obsáhlý repertoár klasické symfonické literatury. \n\nCharakteristický interpretační rukopis získal pod uměleckým vedením Jaromíra Václavíka a pod taktovkou dirigenta Jaromíra Javůrka. Orchestr uvádí díla českých i zahraničních skladatelů s důrazem na autory spjaté s městem a regionem, ale také na stylovou rozmanitost. \n\nV roce 2015 SOFM zahájil největší benefiční festival Moravskoslezského kraje - \"Sweetsen fest\". Interpretační umění tělesa je zachyceno na řadě nahrávek. \n\n\"Symfonický orchestr Frýdek-Místek\" tvoří jak amatérští hudebníci, tak např. také studenti konzervatoří, učitelé uměleckých škol, důchodci, či bývalí profesionální hudebníci. Těleso spolupracuje s pěveckými sbory, mladými začínajícími umělci i profesionálními hudebníky.\n\n"}
{"id": "1188750", "url": "https://cs.wikipedia.org/wiki?curid=1188750", "title": "Ruská avantgarda", "text": "Ruská avantgarda\n\nJako ruská avantgarda se označuje umělecká epocha v Rusku, která se vyvinula mezi lety 1905-1934. Patří do ní výtvarné umění, literatura, hudba a scénografie, figurální a plakátová tvorba. Podle ruského zdroje avantgarda v Rusku vznikla v roce 1900 a její představitelé tvořili přibližně do roku 1930, vrcholná etapa se datuje do období 1914-1922.\nHlavními směry a vedoucími představiteli ruské avantgardy jsou:\n\nRuská avantgarda byl proces revoluce a obnovy ve všech odvětvích umění v Rusku. Na jedné straně se orientovala na nejnovější francouzské umělecké objevy, se kterými se identifikovala velmi úzce, společně s ruskou výtvarnou tradicí. Všichni umělci této epochy sjednotili své úsilí do syntézy folklórních prvků, moderních směrů a aktuálních tendencí abstrakce a vytvořili jeden směr. S abstraktním uměním zkoušeli provázat technické výdobytky tehdejší doby. Ze západních vlivů a východních tradic tak povstalo suverénní umění. \n\nZ tohoto těžila celá řada uměleckých proudů jako neoprimitivismus, kubofuturismus, rajonismus, konstruktivismus a analytické umění, projekcionismus a kosmismus. Jedním z nejdůležitějších událostí této epochy byla výstava „Karo-Bube“ od prosince 1910 do ledna 1911 instalovaná členy stejnojmenné umělecké skupiny. Výstava vznikla díky umělcům jako Aristarch Lentulov, Michail Larionov, Kazimir Malevič a Natálie Gončarovová.\n\nV roce 1912 následovala výstava avantgardistů „Oslův ocas“.\n\nTento umělecký proud byl zpočátku bolševickou kulturní politikou podporován. Suprematismus, Malevičův objev, se stal krátce po Říjnové revoluci v roce 1917 prostředkem masové agitace. Malevič a El Lisickij byli povoláni na učitelská místa na \"Moskevské vysokou školu uměleckou\". Ruští avantgardisté sestávali z nové komunistické „elity“.\n3. dubna 1921 bylo v Petrohradě otevřeno „\"Muzeum pro uměleckou kulturu\"“, kde bylo publiku představeno 257 prací 69 umělců. Jeho organizační záměr sestával z toho, co nakonec darovali sami umělci muzeu. Podle jejich návrhů měla být utvořena novelizace dějin umění. Všechny vedoucí postavy petrohradské avantgardy se tohoto experimentu účastnily: Vasilij Kandinskij, Vladimir Tatlin, Malevič, Filonov, Matjušin. K nim patří teoretici, kunsthistorici a spisovatelé v čele s Nikolajem Nikolajevičem Puninem. V roce 1924 bylo muzeum po vášnivých roztržkách integrováno do \"Institutu pro uměleckou kulturu\" (InchUK). O rok později získal tento institut status státního institutu (\"GINChUK\"). \n\nVliv ruské avantgardy na mladší vývoj západního umění je dnes považován za nesporný. Bez obrazu \"Černý čtverec na bílém pozadí\" (1915) Kazimira Maleviče, jeho pozdně suprematické kompozice \"Bílá na bílé\" nebo série \"Černý obraz\" (1917/18) od Rodčenka a jeho \"Triptychonu\" se základními barvami (1921) by byl vývoj umění bez protikladů od Yvese Kleina, Barnetta Newmana nebo Ada Reinhardta nemyslitelný. Také práce amerického \"Minimal Artu\" od Donalda Judda a Carla Andreho, které se navrátily k podstatnosti a funkcionalitě dřívějších soch Tatlinových a Rodčenkových.\n\nPo Stalinově nástupu k moci se teoretické kořeny avantgardistů s politickou podporou funkčního umění neslučovaly. Malevič dostal zákaz výstav a publikování. Skladatelé mohli pokračovat jen sbíráním lidové hudby etnik Sovětského svazu. Další umělci odcestovali na Západ. Následovalo centrálně řízené agitační umění, které se označovalo také jako socialistický realismus.\n\nNejznámějšími představiteli jsou Marc Chagall, Kandinskij, Rodčenko, Popova a Kazimir Malevič. Během toho, jak Kandinskij hledal duchovno v abstraktním umění, byl Malevič se svou geometrickou formální řečí obrácen spíše k suprematismu. Oba sjednocovalo úsilí vnést jednotu světa v souznění duše a kosmu do díla. Myšlenky teosofie hlavně od Rudolfa Steinera ovlivnily hlavně snažení Kandinského.\n\nUmění ruské avantgardy bylo v časech stalinismu zavrženo, sami umělci se distancovali od jejich dřívějších děl. George Costakis začal od 1946 cíleně díla této epochy ruského umění sbírat. Mnohá díla tak byla zachráněna, část jeho sbírky se nachází ve státní Treťjakovské galerii. Costakis tak učinil ruskou avantgardu známou i na Západě.\n\n\nK nejdůležitějším literárním autorům patří Andrej Bělyj. Ovlivněn Vladimirem Solovjovem a Nietzchem patří mezi zakladatele symbolismu. \n\nK ruské avantgardě jsou řazeni i filmoví tvůrci jako Dziga Vertov\n\n\n\n"}
{"id": "1188753", "url": "https://cs.wikipedia.org/wiki?curid=1188753", "title": "Obnova (Ukrajina)", "text": "Obnova (Ukrajina)\n\nObnova (ukrajinsky Відродження) je ukrajinská politická strana, založená v roce 2004 Heorhijem Kirpou. Od roku 2015, kdy se spojila s parlamentní frakcí téhož jména, má 22 poslanců ve Verchovné radě.\n\n"}
{"id": "1188754", "url": "https://cs.wikipedia.org/wiki?curid=1188754", "title": "Mataj", "text": "Mataj\n\nMataj je opera o čtyřech dějstvích slovenského skladatele Josefa Rosinského. Libreto napsal Vladimír Hurban Vladimírov podle stejnojmenné gemerské lidové pověsti zaznamenané v \"Prostonárodních slovenských pověstech\" Pavla Dobšinského. Opera byla napsána roku 1931 a 20. května 1933 měla premiéru ve Slovenském národním divadle v Bratislavě.\n\nJozef Rosinský (1897–1973) byl plodný slovenský skladatel, autor četných oper a skladeb církevní hudby, do roku 1928 člen řádu salesiánů, na jehož školách v Itálii studoval hudbu, poté ředitel katedrálního kúru a pedagog na římskokatolických školách v Nitře. Libretista Vladimír Hurban Vladimírov (1884–1950) byl evangelický kněz slovenského původu působící ve Stare Pazove ve Vojvodině a současně spisovatel a dramatik.\n\n\"Mataj\" byla první Rosinského operou, která byla uvedena na profesionálním jevišti (předtím pouze v roce 1928 nastudoval se žáky salesiánského gymnázia v Šaštíně svůj singspiel \"Rumunskí komedianti\"). Předlohou pro ni je lidová pohádka se silně křesťanským námětem o mladém knězi, který cestoval do pekla pro úpis, kterým ho nevědomky peklu zaslíbil jeho otec, a o polepšeném loupežníkovi Matajovi. Skladatelův syn Eduard komentoval námět takto: „lid do pověsti vtesal kus své duše, smysl pro vyšší ideály, důvěru v milosrdenství“.\n\nNestor slovenské hudby Ján Levoslav Bella k této opeře Rosinskému před jejím uvedením napsal: „Prohlédl jsem si operu \"Mataj\" a zjistil jsem, že je to veliké dramatické dílo. Přeji si, aby bylo v čele slovenských oper.“\n\nŠéf opery Slovenského národního divadla ve 30. letech 20. století Karel Nedbal o uvedení Rosinského oper \"Mataj\" a \"Matúš Trenčiansky\" píše: „\"Kapitolou pro sebe byl případ Josefa Rosinského, který jako chráněnec člena zemského výboru a předáka ľudové strany msgra dr. E. Filkorna dlouho studoval na vydatná zemská stipendia v Římě a po návratu se jako ředitel kůru v Nitře vrhl na komponování oper. Tvořil a zadával je Slovenskému národnímu divadlu v takovém tempu, že jsme je sotva stačili přehrávat a odmítat. Věci textově i hudebně vesměs tak slabé, nadto se hemžící zcela bezostyšnými plagiáty z operní literatury všech dob a směrů, že jejich uvedení – uváží-li se čas, strávený jejich studiem, a náklad, vynaložený na jejich výpravu – byly pro divadlo vyloženou sebevraždou. Byly sice odmítány s náležitým věcným odůvodněním, ale všemocnému Filkornovi se přece podařilo prosadit dvě z nich, když se zavázal, že na jejich vypravení vymůže od zemského výboru značně vysoký příspěvek. Obě opery mimo tituly ‚Mataj‘ a ‚Matúš Trenčianský‘ neměly slovenského zhola nic a byly kritikou zcela svorně odmítnuty.\"“\n\nHistorik slovenské opery Igor Vajda považuje libreta Rosinského oper obecně za postrádající vnitřní dramatičnost, dostatečnou literární úroveň i větší originalitu a i konkrétně dramatizaci pohádkového námětu v \"Matajovi\" považuje za nevydařenou. Skladateli Rosinskému přiznává „nespornou profesionální erudovanost“ a jeho operám „množství pozoruhodných úseků […] s primárně lyrickým nebo tanečním rázem“, ale chybělo mu prý dramatické cítění a větší osobitost, jeho hudbu označuje jako „eklektický novoromantický proud“, který využívá prvky novějšího slovenského folklóru. Operní kritik Vladimír Blaho – na rozdíl od Bellova \"Kováře Wielanda\", Figušova \"Detvana\" i pozdějších oper Ladislava Holoubka – je považuje za „díla, která se dají označit z dnešního hlediska spíše jen za pokusy o národní operu“.\n\n"}
{"id": "1188755", "url": "https://cs.wikipedia.org/wiki?curid=1188755", "title": "Vůle lidu", "text": "Vůle lidu\n\nVůle lidu (ukrajinsky Воля народу) je ukrajinská politická strana, založená v roce 2014.\n\nHlavní důraz je kladen na zapojení do evropské integrace a prosazení lustrací, které by měly očistit stát od osob spojených s bývalým komunistickým režimem.\n\n"}
{"id": "1188756", "url": "https://cs.wikipedia.org/wiki?curid=1188756", "title": "Aravat Sabejev", "text": "Aravat Sabejev\n\nAravat Sabejev (Sabety) (: ), (: ) (: ) (* 24. září 1969) je bývalý sovětský a kazažský zápasník volnostylař osetského původu, olympijský medailista z roku 1996, který od roku 1992 reprezentoval Německo.\n\nVyrůstal v Karagandě v dnešním Kazachstánu. Jeho děd Viktor, původem ze Severní Osetie působil od konce padesátých let jako propagátor a trenér volného stylu v této středoasijské zemi. Připravoval se od dětství pod vedením svého otce Sergeje. Matka Olga je ruského původu. V roce 1987 narukoval na vojnu do běloruského Hrodna, odkud se v roce 1988 dostal do sovětské seniorské reprezentace. Jeho dva tituly mistra Evropy z let 1989 a 1990 se tak nepočítají do statistik Kazachstánu, Ruska nýbrž Běloruska. \n\nV roce 1991 přestal existovat Sovětský svaz a uvolnění hranic využil k přesunu do Německa, kde v roce 1992 získal státní občanství. Žil v Schifferstadtu, kde byl členem bundesligového zápasnického týmu. V roce 1996 se kvalifikoval na olympijské hry v Atlantě. Ve druhém kole rozdílem třídy podlehl Sagidu Murtazalijevu z Ukrajiny, ale v opravách chytil druhý dech a získal bronzovou olympijskou medaili. V roce 1997 ukončil své působení v německé reprezentaci. S blížícím olympijským rokem 2000 se však vrátil a kvalifikoval se na olympijské hry v Sydney. V základní skupině prohrál s Gruzíncem Eldarem Kurtanydzem a obsadil 9. místo. Bylo to jeho poslední vystoupení v německé reprezentaci.\n\n \n"}
{"id": "1188757", "url": "https://cs.wikipedia.org/wiki?curid=1188757", "title": "Džund al-Aksá", "text": "Džund al-Aksá\n\nDžund al-Aksá (arabskyː جند الأقصى‎, doslovaː Vojáci mešity al-Aksá) byla syrská islamistická povstalecká skupina, účastnící se tamní občanské války. Skupina dříve též známá pod názvem Sarayat Al-Quds byla založena jako \"podjenotka\" fronty an-Nusrá. Za jejího zakladatele se považuje Abu Abdul 'Aziz al-Qatari. Skupina se později stala nezávislou po tom, co se názorově rozešla s Frontou an-Nusrá. V roce 2014 se skupina údajně skládala hlavně ze zahraničních bojovníků. Do konce tohoto roku se (vinou dezercí z jiných skupin), ale stali majoritou Syřané. Džund al-Aksá je součástí Aliance Muhadžirin wa-Ansar. 23. října 2015 opustila alianci Armáda dobytí. 17. února 400 bojovníků a velitelů dezertovalo na stranu Fronty an-Nusrá. V roce 2016 došlo k bojům mezi Džund al-Aksá a Ahrár aš-Šám, které vyústily porážkou Džund al-Aksá a následným znovu sjednocením s Džabhat fatah al-Šám (dříve Fronta al-nusrá). V únoru 2017 se skupina znovu osamostatnila a napadla Svobodnou Syrskou armádu v severní části guvernorátu Hamá. Na stranu Svobodné syrské armády se přidaly Ahrar aš-Šám a později i Tahrír aš-Šám (koalice, jejíž současí je Džabhat Fatah aš-Šám). Po četných porážkách v intenzivních bojích proti přesile ostatních militantních organizací skupina ukončila samostatnou činnost a vstoupila do řad svého spojence, Islámského státu.\n"}
{"id": "1188758", "url": "https://cs.wikipedia.org/wiki?curid=1188758", "title": "Radikální strana Oleha Ljaška", "text": "Radikální strana Oleha Ljaška\n\nRadikální strana Oleha Ljaška () je ukrajinská politická strana. Ve volbách do Verchovné rady získala 22 křesel.\n\nStrana kombinuje některá levicová témata (např. nízké zdanění práce) s nacionalistickými sentimenty. Podporuje vyšší zdanění oligarchů ke zlepšení rozpočové situace země. Podporuje znovuvyzbrojení Ukrajiny jadernými zbraněmi. Je pro ukončení války na Donbase za pomocí užití síly.\n\n"}
{"id": "1188759", "url": "https://cs.wikipedia.org/wiki?curid=1188759", "title": "Adolf Schwarz", "text": "Adolf Schwarz\n\nAdolf Schwarz (31. října 1836, Sečovce – 25. října 1910, Vídeň) byl uherský šachista židovského původu, povoláním obchodník.\n\nZáliba v šachu se u něj projevila již v mládí. Během studií v rumunském městě Arad se vypracoval na kvalitního hráče, avšak skutečným šachovým géniem se stal až v Budapešti, kam se přestěhoval v roce 1856. Poté, co se v roce 1872 odstěhoval do Vídně se stal členem vídeňské šachové společnosti.\n\nZaznamenal mnoho významných úspěchů v turnajích na místní i národní úrovni. Získal 10. místo na Vídeňském šachovém turnaji roku 1873. V roce 1878 skončil druhý na turnaji ve Frankfurtu nad Mohanem a v roce 1879 třetí v Lipsku.\n\nNa mezinárodním turnaji ve Wiesbadenu (1880) sdílel první místo spolu s anglickým hráčem Josephem Henrym Blackburnem a Rakušanem Bertholdem Englischem (11,0/15). V roce 1882 obsadil třetí místo na vídeňském turnaji. Jeho poslední známé vítězství zaznamenal na turnaji Vídeňského šachového klubu v roce 1909, kdy porazil nejsilnější amatérské šachisty.\n\nNejlepší Elo dosáhl s hodnotou 2657 v květnu 1882.\n\n"}
{"id": "1188763", "url": "https://cs.wikipedia.org/wiki?curid=1188763", "title": "Matúš Trenčiansky (opera)", "text": "Matúš Trenčiansky (opera)\n\nMatúš Trenčiansky je historicko-romantická opera o čtyřech dějstvích slovenského skladatele Josefa Rosinského. Libreto napsal překladatel a básník Jan Milov podle hry \"Trenčiansky Matúš\" Vladimíra Hurbana Vladimírova z let 1918–1920. Opera vznikla roku 1934 a 3. května 1936 měla premiéru ve Slovenském národním divadle v Bratislavě.\n\nJozef Rosinský (1897–1973) byl plodný slovenský skladatel, autor četných oper a skladeb církevní hudby, do roku 1928 člen řádu salesiánů, na jehož školách v Itálii studoval hudbu, poté ředitel katedrálního kúru a pedagog na římskokatolických školách v Nitře. Ján Milov (1913–1978) byl v době, kdy napsal libreto k \"Matúšovi Trenčianskému\", studentem na bohosloveckém semináři v Nitře a začínajícím básníkem ve stylu katolické moderny. Vladimír Hurban Vladimírov (1884–1950) byl evangelický kněz slovenského původu působící ve Stare Pazove ve Vojvodině a současně spisovatel a dramatik.\n\n\"Matúš Trenčiansky\" byl po \"Matajovi\" druhou Rosinského operou, která byla uvedena na jevišti Slovenského národního divadla. Hlavní postavou je slavný slovenský středověký velmož Matúš Čák Trenčanský, ale děj opery je ryze fiktivní.\n\nŠéf opery Slovenského národního divadla ve 30. letech 20. století Karel Nedbal o uvedení Rosinského oper \"Mataj\" a \"Matúš Trenčiansky\" píše: „\"Kapitolou pro sebe byl případ Josefa Rosinského, který jako chráněnec člena zemského výboru a předáka ľudové strany msgra dr. E. Filkorna dlouho studoval na vydatná zemská stipendia v Římě a po návratu se jako ředitel kůru v Nitře vrhl na komponování oper. Tvořil a zadával je Slovenskému národnímu divadlu v takovém tempu, že jsme je sotva stačili přehrávat a odmítat. Věci textově i hudebně vesměs tak slabé, nadto se hemžící zcela bezostyšnými plagiáty z operní literatury všech dob a směrů, že jejich uvedení – uváží-li se čas, strávený jejich studiem, a náklad, vynaložený na jejich výpravu – byly pro divadlo vyloženou sebevraždou. Byly sice odmítány s náležitým věcným odůvodněním, ale všemocnému Filkornovi se přece podařilo prosadit dvě z nich, když se zavázal, že na jejich vypravení vymůže od zemského výboru značně vysoký příspěvek. Obě opery mimo tituly ‚Mataj‘ a ‚Matúš Trenčianský‘ neměly slovenského zhola nic a byly kritikou zcela svorně odmítnuty.\"“\n\nPodle režiséra a hudebního skladatele Róberta Mankoveckého už Hurbanova Vladimírovova historická činohra není podařená, vidí hrdinu příliš anachronicky, idealizovaně a romanticky a nedokázal své historické prameny uživotnit a přetavit do skutečného dramatu, vhodného pro jevištní ztvárnění. Totéž platí i pro adaptaci této hry na libreto. Historik slovenské opery Igor Vajda považuje libreta Rosinského oper obecně za postrádající vnitřní dramatičnost, dostatečnou literární úroveň i větší originalitu. Skladateli Rosinskému přiznává „nespornou profesionální erudovanost“ a jeho operám „množství pozoruhodných úseků […] s primárně lyrickým nebo tanečním rázem“, ale chybělo mu prý dramatické cítění a větší osobitost, jeho hudbu označuje jako „eklektický novoromantický proud“, který využívá prvky novějšího slovenského folklóru. Operní kritik Vladimír Blaho je – na rozdíl od Bellova \"Kováře Wielanda\", Figušova \"Detvana\" i pozdějších opera Ladislava Holoubka – považuje za „díla, která se dají označit z dnešního hlediska spíše jen za pokusy o národní operu“.\n"}
{"id": "1188765", "url": "https://cs.wikipedia.org/wiki?curid=1188765", "title": "Silvia Truu", "text": "Silvia Truu\n\nSilvia Astrid Truu (do roku 1936 Silvia Astrid Koch, v letech 1936-1941 Silvia Astrid Koht; 16. prosince 1922, Paldiski – 5. května 1990, Tallinn) byla estonská spisovatelka, která psala hlavně dětskou literaturu a literaturu pro mládež.\n\nZ Paldiski se Silvia Truu přestěhovala za vzděláním do Nõmme (dnes součást Tallinnu), kde do roku 1941 studovala na dívčím obchodním gymnáziu. V letech 1949-1951 pracovala v novinách \"Rahva Hääl\" (překl.: \"Hlas lidu\"). Pak se stala redaktorkou vysílání pro děti. Později pracovala v novinách \"Noorte Hääl\" (\"Hlas mládeže\") a do roku 1965 byla redaktorkou novin \"Nõukogude Naine\" (\"Sovětská žena\"). Její dcerou je známá estonská architektka Meeli Truu.\n\nJejím prvním literárním počinem byla rozhlasová hra a povídka pro děti, které byly zveřejněny v časopise \"Pioneer\" (\"Pionýr\"). Ze všech jejích děl byla nejoblíbenější trojice knih pro mládež o mladé slečně jménem Silja. O této hrdince autorka napsala tři knihy. První byla kniha \" Kuu aega täiskasvanu\" (\"Měsíc budu dospělá\"), která je určena hlavně dospívajícím dívkám. Kniha vypráví příběh mladé šestnáctileté slečny, která se snaží najít své místo ve společnosti. Její příběh je úzce spojen se sousedem Indrekem a kamarádkou Merle. Kniha vypráví o problémech dospívajících. Hlavní hrdinka Silja se snaží poprat s otázkou své budoucnosti a zároveň jí rodiče umožnili starat se sama o sebe, kdy si mohla vyzkoušet odpovědnost „dospěláckého“ života. Druhou knihou je \"Merle\" nebo \"Tere! Sind ma otsisin!\" (\"Ahoj! Tebe jsem hledala!\"). Je to příběh o Siljině kamarádce Merle, která chtěla studovat a stát se zdravotní sestrou, avšak kvůli rodinnému zázemí se musí vzdát studia a jde pracovat do továrny na sladkosti. Třetí knihou je \"Peidus pool\" (\"Skrytá strana\"), která je z těchto tří knih nejpopulárnější. Dílo vypráví příběh Siljina souseda Indreka, kterému zemře matka, a tak se z něj stává sirotek. Autorka do knih zahrnula i problematiku lásky, která je pro dospívající poměrně důležitá.\n\nDo češtiny byla přeložena kniha \"Kuu aega täiskasvanu\".\n\n\n"}
{"id": "1188773", "url": "https://cs.wikipedia.org/wiki?curid=1188773", "title": "Paegas Czech Open 1998", "text": "Paegas Czech Open 1998\n\nPaegas Czech Open 1998 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 27. dubnem až 3. květnem 1998 v české metropoli Praze jako předposlední dvanáctý ročník turnaje.\n\nTurnaj disponoval rozpočtem 365 000 dolarů a byl součástí kategorie World Series. Nejvýše nasazeným hráčem ve dvouhře se stal druhý hráč světa a úřadující vítěz Australian Open Petr Korda z České republiky. Na dvorcích se představili bývalí sampioni štvanické události: Jevgenij Kafelnikov, Cédric Pioline a Bohdan Ulihrach.\n\nSinglový titul získal Brazilec Fernando Meligeni, který tak vybojoval třetí trofej ve dvouhře, jakožto své závěrečné turnajové vítězství v kariéře. Do finále nastupoval z pozice 75. muže pořadí světové klasifikace. Zdolal v něm 47. hráče žebříčku Ctislava Doseděla ve dvou setech. Zápas pozdržel tříhodinový déšť. Následně si úvodní sadu Brazilec připsal za 30 minut, když prolomil podání soupeře třikrát za sebou. Za výhru inkasoval 48 200 dolarů a 201 bodů. Deblovou soutěž vyhrála australská dvojice Wayne Arthurs a Andrew Kratzmann.\n\nGenerálním sponzorem mužského turnaje se v ročnících 1997 a 1998 stala společnost RadioMobil, od června 1996 provozovatel mobilní sítě Paegas.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\nNásledující hráč startoval pro využití chráněného žebříčku:\n\nNásledující páry do hlavní soutěže obdržely divokou kartu:\n\nNásledující pár postoupil do hlavní soutěže z kvalifikace:\n\n\n"}
{"id": "1188774", "url": "https://cs.wikipedia.org/wiki?curid=1188774", "title": "Terry Butler", "text": "Terry Butler\n\nTerry Butler (* 11. listopadu 1967, Tampa, Florida, USA) je americký metalový muzikant, baskytarista. Mezi jeho oblíbené kapely, které jej ovlivnily, patřily např. Venom, Mercyful Fate, Raven, Hellhammer, Uriah Heep, Nazareth a Thin Lizzy.\n\nPo absolvování střední školy studoval dva roky zemědělskou nástavbu. Na baskytaru začal hrát ve svých 10 letech. Jeho první kapelou byla Massacre, k níž se přidal v roce 1987. S dalšími členy Massacre, Rickem Rozzem a Billem Andrewsem, pak působil jistou dobu v kapele Death, jejímž frontmanem byl Chuck Schuldiner. Butler se přímo podílel na třetím albu Death \"Spiritual Healing\". Poté Terry, Bill a Rick společně znovu obnovili Massacre a natočili debutní desku \"From Beyond\", kterou nazpíval Barney Kamalani Lee (známý jako Kam Lee). Po vydání EP \"Inhuman Condition\" kvůli názorovým rozepřím ohledně budoucí tvorby Massacre opustil.\n\nSvou další kariéru poté spojil s kapelou Six Feet Under, s níž nahrál celou řadu alb.\n\nV roce 2014 se podílel na nahrání desky \"Inked in Blood\" floridské kapely Obituary a objevil se i ve znovu vzkříšené (poněkolikáté) skupině Massacre, když pro Century Media Records s Rickem Rozzem, Mikem Mazzonettem a Edwinem Webbem natočil album \"Back from Beyond\".\n\n"}
{"id": "1188776", "url": "https://cs.wikipedia.org/wiki?curid=1188776", "title": "Tento Czech Open 1999", "text": "Tento Czech Open 1999\n\nTento Czech Open 1999 byl tenisový turnaj pořádaný jako součást mužského okruhu ATP Tour, který se hrál na otevřených antukových dvorcích štvanického areálu. Konal se mezi 26. dubnem až 2. květnem 1999 v české metropoli Praze jako závěrečný třináctý ročník turnaje.\n\nTurnaj disponoval rozpočtem 500 000 dolarů, odměnami hráčům 475 000 dolarů a byl součástí kategorie World Series. Nejvýše nasazeným hráčem ve dvouhře se stal druhý hráč světa Jevgenij Kafelnikov z Ruska.\n\nSinglový titul získal 21letý Slovák Dominik Hrbatý, který tak vybojoval druhou kariérní trofej ve dvouhře z celkového počtu šesti vítězství. Ve finále zdolal 78. hráče žebříčku Ctislava Doseděla ve dvou setech. Čech odešel poražen ze štvanického finále podruhé za sebou. Vítězný Hrbatý v zápase praktikoval agresivní styl hry od základní čáry s tvrdými forhendy do hloubky soupeřovy části. Za výhru inkasoval 66 400 dolarů a 189 bodů. Deblovou soutěž ovládla česká dvojice Martin Damm a Radek Štěpánek.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\nNásledující hráč postoupil do hlavní soutěže jako tzv. šťastný poražený:\n\nNásledující páry do hlavní soutěže obdržely divokou kartu:\n\nNásledující pár postoupil do hlavní soutěže z kvalifikace:\n\n\n"}
{"id": "1188779", "url": "https://cs.wikipedia.org/wiki?curid=1188779", "title": "Sootoro", "text": "Sootoro\n\nSootoro (Arabskyː سوتورو, Suturu) známé taky jako Ochranné jednotky Gozarto (Gozarto – aramejsky znamená oblast guvernorátu Hasaka) nebo pod zkratkou GPF (z anglického Gozarto Protection Force) jsou asyrské křesťanské milice, sestávající se hlavně ze Sýrijců a Arménů v syrském guvernorátu Hasaka, obzvláště v městě Kamišlí. Některé oddíly bojují ale například i ve východní části provincie Homs u města Karajtín. Na rozdíl od Policie Sutoro, napojenou na Asyrskou sjednocenou stranu (SUP), Asyrský vojenský koncil a spolupracující kurdskými jednotkami, bojuje tato milice na straně syrské vlády. Zpočátku docházelo k záměnám těchto skupin. Od roku 2013 mají ale milice Sutoro zcela nové insignie. Od prosince 2013 jednotky Sootoro výslovně popřely, že by byly jakkoliv napojeny na SUP.\n"}
{"id": "1188782", "url": "https://cs.wikipedia.org/wiki?curid=1188782", "title": "Modelové království", "text": "Modelové království\n\nModelové království je muzeum a zapsaný spolek ve Žďáru nad Sázavou, muzeum je umístěno v suterénu žďárského domu kultury na Dolní ulici čp. 30 a založeno bylo v roce 2010. Zřizovatelem muzea je stejně pojmenované občanské sdružení, později zapsaný spolek.\n\nSdružení bylo založeno v roce 2010, kdy město Žďár nad Sázavou uvolnilo prostory v domě kultury pro prostory vybudování modelového kolejiště. Práce na prostorech začaly 5. července 2010, bylo vybouráno zdivo, odstraněny příčky a prostory byly uklizeny, později byla vyvezena suť, opraveny omítky a vyměněno osvětlení. V srpnu téhož roku byly postaveny první rámy pro kolejiště. Modelové království bylo otevřeno 14. května 2011. Za první rok návštěvnosti navštívilo expozici 7000 lidí.\n\nExpozicí je modelové kolejiště umístěné do U v prostorách místnosti, plocha kolejiště je cca 50 metrů čtverečních, město Žďár z toho zabírá 15 metrů čtverečních. Celková délka kolejí je cca 600 metrů. Modelové stanice v expozici jsou pojmenovány a modelovány dle reálných stanic, jsou jimi Žďár nad Sázavou, Nové Město na Moravě a Nedvědice. Další podzemní modelová nádraží jsou pojmenovány po nádražích Maloměřice, Havlíčkův Brod, Tišnov, Rožnov a Brno – dolní. Součástí expozice jsou skutečné stavby z Kraje Vysočina, dominatním prvkem je železniční nádraží Žďár nad Sázavou, dalšími stavbami jsou ŽĎAS či ZZN. Součástí stavby je také viadukt v Dolních Loučkách, sportovní areál s hotelem Ski v Novém Městě na Moravě, součástí Žďáru nad Sázavou je kostel Zelená hora s okolím a u modelového nádraží Nedvědice je postaven hrad Pernštejn. Zobrazena je například i jedna ze soch Michala Olšiaka či požár. Zobrazena je i svítící hvězdná obloha.\n\nSoučástí expozice má v koncovém stavu být více než 80 železničních vozů, uvedeny jsou vozy řad 242, 230, 240 a také vozy řady 362, 363, model vlaku Pendolino a lokomotiva Taurus 1216. Uvedeny jsou i modely automobilů.\n\n"}
{"id": "1188783", "url": "https://cs.wikipedia.org/wiki?curid=1188783", "title": "Buk u Harta", "text": "Buk u Harta\n\nBuk u Harta je památný strom, mohutný buk lesní (\"Fagus sylvatica\") v Karlových Varech v městské čtvrti Drahovice. Roste u místní komunikace ve Hřbitovní ulici, při okraji zahrádkářské osady, přibližně 700 m od hřbitova. Jeho mohutný a hluboce rozbrázděný kmen se spirálovitě stáčí a ve výšce čtyř metrů rozděluje do dvou silných hlavních kosterních větví. Obvod kmene měří 534 cm, hustá a široká koruna stromu lahvovitého tvaru sahá do výšky 16,5 m (měření 2014). V říjnu roku 2019 měl tento strom výšku 18 m a obvod kmene ve 130 cm nad zemí byl 563 cm.\n\nBuk je chráněn od roku 1986 jako esteticky zajímavý strom, významný stářím a vzrůstem.\n\n\n"}
{"id": "1188784", "url": "https://cs.wikipedia.org/wiki?curid=1188784", "title": "Dub Jana Ámose Komenského", "text": "Dub Jana Ámose Komenského\n\nDub Jana Ámose Komenského je památný strom v Karlových Varech v městské čtvrti Drahovice. Roste v těsné blízkosti křižovatky ulic Kollárova a Stará Kysibelská, nedaleko základní školy Jana Ámose Komenského. Solitérní strom je ve velmi dobrém zdravotním stavu, měřený obvod kmene činí 188 cm, výška stromu je 22 m (měření 2014). Za památný byl vyhlášen v roce 2014 jako strom s významným vzrůstem.\n\n"}
{"id": "1188785", "url": "https://cs.wikipedia.org/wiki?curid=1188785", "title": "Dub pod rozvodnou", "text": "Dub pod rozvodnou\n\nDub pod rozvodnou je památný strom v Karlových Varech v městské čtvrti Drahovice. Roste ve svahu pod rozvodnou ČEZ nad Mattoniho nábřežím. Solitérní strom s nízko nasazenou rozložitou korunou je v dobrém zdravotním stavu. Okolí stromu zarůstá náletovými dřevinami. Měřený obvod kmene činí 339 cm, výška stromu je 18 m (měření 2014). Za památný byl vyhlášen v roce 1999 jako esteticky zajímavý strom, významný stářím a vzrůstem.\n\n\n"}
{"id": "1188786", "url": "https://cs.wikipedia.org/wiki?curid=1188786", "title": "Hrušeň v Drahovicích", "text": "Hrušeň v Drahovicích\n\nHrušeň v Drahovicích je památný strom, starobylá hrušeň planá (\"Pyrus pyraster\"). V době vyhlášení za památný strom byla druhým největším stromem toho druhu v České republice. \nRoste ve svažitém terénu pod panelovými domy v Karlových Varech v městské čtvrti Drahovice, vlevo od chodníku pro pěší, na který navazuje místní komunikace, vedoucí podél zahrádkářské kolonie. Obvod rozbrázděného kmene měří 366 cm, koruna stromu, po zdravotním řezu v roce 2009, sahá do výšky 9 m (měření 2014). \n\nKdyž se v roce 1969 odlomila jedna větev, měla být hrušeň rok poté pokácena. Od tohoto záměru se však po protestech místních obyvatel upustilo.\n\nStrom je chráněn od roku 2008 jako dendrologicky cenný taxon a krajinná dominanta s významným vzrůstem.\n\n"}
{"id": "1188788", "url": "https://cs.wikipedia.org/wiki?curid=1188788", "title": "Jelena Látalová", "text": "Jelena Látalová\n\nJelena Látalová, rozená Jelena Fischerová, (23. srpna 1921 Praha – 3. dubna 2003 Černošice) byla česká historička umění, etnografka a fotografka.\n\nNarodila se v rodině dětského lékaře Jana Fischera a ilustrátorky Marie Fischerové-Kvěchové. Měla sestru Marii a bratra Jana. S etnografií se setkala již v mládí, kdy její rodiče cestovali po etnograficky zajímavých lokalitách v Čechách, na Moravě a Slovensku, Podkarpatské Rusi i v zahraničí (Bulharsko). Po maturitě na gymnáziu studovala v letech 1940–1943 fotografii na Grafické škole v Praze. Jejími učiteli byli například Josef Ehm, Jaromír Funke či Rudolf Skopec. Po ukončení školy pracovala ve Státním fotoměřickém ústavu pod vedením Karla Plicky. Po skončení druhé světové války studovala etnografii a dějiny umění na Filozovické fakultě Univerzity Karlovy. Studia zakončila v roce 1950. Poté se podílela na teréních etnografických průzkumech, kde uplatnila své fotografické školení. Dokumentovala lidové slavnosti, masopusty, poutě. Dále se věnovala dokumentaci práce lidových umělců a řemeslníků. Od roku 1957 pracovala v etnografickém oddělení Národního muzea v Praze.\n\nPo roce 1989 připravila v vydání knihy své matky Marie Fischerové-Kvěchové pro děti.\n\n"}
{"id": "1188790", "url": "https://cs.wikipedia.org/wiki?curid=1188790", "title": "Seznam českých hráčů v NHL v sezóně 2011/2012", "text": "Seznam českých hráčů v NHL v sezóně 2011/2012\n\nToto je seznam hráčů Česka a jejich statistiky v sezóně 2011/2012 NHL.\n"}
{"id": "1188792", "url": "https://cs.wikipedia.org/wiki?curid=1188792", "title": "Kole Nedelkovski", "text": "Kole Nedelkovski\n\nKole Nedelkovski, makedonsky \"Коле Неделковски\" (16. prosinec 1912, Vojnica - 2. září 1941, Sofie) byl severomakedonský básník komunistické orientace. Zakladatel novodobé severomakedonské poezie. Vycházel především z lidové slovesnosti. Svá díla psal ve skopje-veležském dialektu, který je blízký soudobé makedonštině.\n\nKvůli chudobě musel přerušit studia a začal si vydělávat na živobytí jako malíř pokojů. Zapojil se také do dělnického hnutí. To vedlo k pronásledování (srbskou) policií, emigroval tedy roku 1933 raději do Bulharska, v naději, že tam bude moci psát bez omezení. V Sofii vstoupil do Makedonské literární společnosti, jejímž členem byl i Kočo Racin či Venko Markovski. I pod jejich vlivem začal intenzivněji psát poezii a vydal své dvě jediné sbírky \"M'skavici\" (\"Blesky\", 1940) a \"Peš po svetot\" (\"Pěšky po světě\", 1941). K nejslavnějším patří báseň \"Glas od Makedonija\" (\"Hlas z Makedonie\"). Vstoupil i do Komunistické strany Bulharska a zapojil se také do boje proti fašismu. Zemřel při útěku před bulharskou policií roku 1941. Podle jedné verze skočil na útěku z okna, podle jiné z něj byl vyhozen.\n"}
{"id": "1188796", "url": "https://cs.wikipedia.org/wiki?curid=1188796", "title": "Venko Markovski", "text": "Venko Markovski\n\nVenko Markovski, bulharsky \"Венко Марковски\" (5. březen 1915, Skopje — 7. leden 1988, Sofie) byl makedonsko-bulharský spisovatel komunistické orientace.\n\nNarodil se na území dnešní Severní Makedonie, která byla tehdy součást Srbska a brzy byla okupována Bulharskem. Markovski odešel studovat slovanské jazyky na univerzitu do Sofie. V Sofii se stal členem Makedonského literárního kruhu (1938–1941). To už byl také komunistou. Protože kominterna ve 30. letech rozhodla, že je třeba podporovat makedonskou národnost, označoval se v té době za Makedonce. Roku 1938 to manifestoval i sbírkou \"Narodni bigor\", což byla první kniha v makedonštině, která nebyla psána v dialektu.\n\nPro svou komunistickou činnost byl roku 1941 zatčen a poslán do koncentračního tábora Enikyoi. Podařilo se mu z něj však uprchnout a zapojil se do hnutí jugoslávských partyzánů v Makedonii. Po válce se stal výraznou politickou postavou socialistické (jugoslávské) Makedonie. Do makedonské literatury a kultury tehdy výrazně zasáhl zejména tím, že byl členem jazykové komise, která v květnu 1945 \"Rezolucí o makedonské azbuce\" schválila podobu makedonské abecedy, jež se užívá dodnes.\n\nPoté se však jugoslávský vůdce Josip Broz Tito dostal do sporu se sovětským diktátorem Stalinem a Markovski se postavil na Stalinovu stranu. Jako mnoho jiných stalinistů byl zatčen a vězněn na ostrově Goli otok.\n\nV 60. letech Jugoslávii opustil, odstěhoval se do Bulharska a začal zde psát protitovské texty (zejm. kniha \"Goli Otok: Ostrov smrti\"). Stal se prominentem bulharské socialistické kultury, psal bulharsky a přijal i bulharskou národní identitu. V oficiálních vystoupeních označoval makedonskou národní identitu za umělý konstrukt, naopak v oficiálních makedonských médiích byl označován za národního zrádce. Od roku 1975 žil pod ochranou policie, neboť bulharské úřady věřily, že jugoslávská tajná služba UDBA se ho chystá zavraždit.\n\nMakedonský dramatik Mladen Srbinovski napsal o Markovského životě a „národní konverzi“ divadelní hru \"Makedonský Faust\".\n"}
{"id": "1188797", "url": "https://cs.wikipedia.org/wiki?curid=1188797", "title": "Seznam českých hráčů v NHL v sezóně 2010/2011", "text": "Seznam českých hráčů v NHL v sezóně 2010/2011\n\nToto je seznam hráčů Česka a jejich statistiky v sezóně 2010/2011 NHL.\n"}
{"id": "1188800", "url": "https://cs.wikipedia.org/wiki?curid=1188800", "title": "Formace", "text": "Formace\n\nFormace nůže být:\n"}
{"id": "1188801", "url": "https://cs.wikipedia.org/wiki?curid=1188801", "title": "Jeseň (vojenský újezd Hradiště)", "text": "Jeseň (vojenský újezd Hradiště)\n\nJeseň () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 5,5 kilometru od Podbořanského Rohozce v nadmořské výšce okolo 720 metrů.\n\nNázev vesnice je odvozen z výrazů jasan nebo jesení (jasanový porost). V historických pramenech se jméno vyskytuje ve tvarech: Geßing (1584), Giesyn (1601), Gesenj (1615), Geßung (1656), Gäßsing (1736), Geßing (1787), Gässing (1846), Jeseň nebo Gessing (1848) a Jeseň nebo Gässing (1854).\n\nPrvní písemná zmínka o vesnici je z roku 1584. Zanikla vysídlením v roce 1953 v důsledku zřízení vojenského újezdu.\n\n"}
{"id": "1188803", "url": "https://cs.wikipedia.org/wiki?curid=1188803", "title": "Donínská pře", "text": "Donínská pře\n\nDonínská pře, německy \"Dohnaische Fehde\", byl konflikt, který naplno propukl roku 1385 v průběhu dvorního bálu, tzv. Adelstanz. Tento bál se odehrál na radnici v saských Drážďanech, které ale tehdy ještě nebyly sídelním městem míšeňských markrabat. Podle dochovaných pramenů došlo k hádce mezi Ješkem z Donína (Donín), synem Otty II., zvaného Heide, purkrabího z Donína (páni z Donína), a rytířem Rudolfem (Rütschel) z Körbitz, která měla nečekané následky a vyvolala boje trvající ještě řadu let.\n\nV průběhu drážďanského dvorního plesu roku 1385 se Ješek z Donína začal nepokrytě dvořit manželce Rudolfa z Körbitz a ten na to reagoval tak, že sokovi nastavil při tanci nohu přes kterou Ješek upadl. Ješek vzápětí Rudolfovi vlepil pohlavek. Vzhledem k tomu, že se jednalo o urážku před zraky celé míšeňské elity, včetně markraběte Viléma I., nenechal Rudolf z Körbitz tuto facku bez odplaty.\n\nJeště v témže roce Rudolf se svými spojenci napadl hrad Donín a tento obsadil. Tato událost se odehrála v době křtu jednoho z vnoučat Otty II. purkrabího z Donína a přítomna tedy byla většina rodinných příslušníků. Do zajetí padl Ješkův bratr i otec Otta II., který ve vězení brzy na to zemřel.\n\nKe konfliktu se postupně připojili spojenci obou stran a boj dvou rodin se tak rozrostl do malé lokální války. Tohoto stavu využil markrabě Vilém I. Míšeňský (1343 –1407) a Doníny označil za škůdce, kteří ohrožují bezpečnost cest vedoucích z Čech do Míšně, a v letech 1401 – 1402 se sám zapojil do probíhajících bojů. Byla to vhodná chvíle vzhledem k oslabení moci českého krále Václava IV.Po téměř ročním obléhání Donína byl tento hrad dobyt a Ješkovi z Donína se podařilo uprchnout na nedaleký hrad Weesenstein. Odtud pak, krátce nato, odjel na hrad Königstein, který byl doposud v českých rukou.\n\nJešek se pak vydal ke králi Zikmundovi Lucemburskému do Pešti (Budapešť), kde hledal ochranu. Z ne zcela jasných důvodů byl ale odsouzen k trestu smrti a sťat.\n\nMarkrabě Vilém I. 17. 08. 1404 převzal do svých rukou město Pirnu a jen o něco později i hrad Königstein, čímž upevnil svou moc v oblasti a definitivně ukončil svrchovanost českých panovníků v této oblasti Saska.\n\nTato legenda se váže k muži jménem Jonas Daniel, který byl věrným služebníkem rodu Donínů a rovněž osvědčeným bojovníkem. Pověst vypráví o tom, jak jeden z Donínů, zřejmě Václav III. purkrabí z Donína, v poslední chvíli před pádem hradu Weesenstein do rukou nepřátel poslal své dětí Markétu a Venče (Wentsch) do bezpečí k příbuzným, rodu von Waldow, do Königsbrücku (Horní Lužice). Vůdcem malého doprovodu a hlavním ochráncem obou dětí měl být právě Jonas Daniel, který se nejlépe vyznal v okolní krajině a znal každou stezku přes zdejší mokřiny.\n\nUprchlíci se šťastně dostali až na cestu vedoucí k Königsbrücku, ale v tom narazili na skupinku jezdců, kteří je hodlali napadnout. Jonas, vědom si svého slibu dostat děti v bezpečí k jejich příbuzným, předal je pod ochranu jiného člena doprovodu s pokynem pokračovat v cestě. Sám se pak s ostatními členy družiny vrhl proti pronásledovatelům. Tím dětem umožnil bezpečný útěk. Sám ale v šarvátce padl.\n\nDruhý den na místo dorazili Baltazar von Waldow a Hans von Polenz se svými jezdci, aby uprchlíky chránili po zbytek cesty. Nalezli zde však už jen tři vážně zraněné členy doprovodu a mrtvého Jonase Daniela. Jelikož se obávali, že v přepadení má prsty markrabě Vilém I., o celé události pomlčeli. Na místě však nechali vztyčit kříž na památku padlého Jonase. Na kříži je nápis: \"Fin milit Jonas Dan\", což lze přeložit jako „[zde] skončil voják Jonas Daniel“.\n\nMarkéta z Donína se později stala manželkou Hanse von Polenz a Venč pánem na Königsbrücku.\n\n\n"}
{"id": "1188804", "url": "https://cs.wikipedia.org/wiki?curid=1188804", "title": "Jindřichov (vojenský újezd Hradiště)", "text": "Jindřichov (vojenský újezd Hradiště)\n\nJindřichov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 7,5 kilometru jihozápadně od Kadaně v nadmořské výšce okolo 580 metrů.\n\nNázev vesnice je odvozen ze středněhornoněmeckého jména \"Heinrich\" (\"Heimrich,\" kde slovo \"heim\" znamená dům). V historických pramenech se objevuje ve tvarech: henezdorf (1460), in henrychsdorffie (1488), Henrychsdorff (1593), Heinersdorf, Hannersdorf nebo Heinrichsdorf (1787), Hainersdorf (1846) a Heinersdorf (1854).\n\nPrvní písemná zmínka o vesnici je z roku 1460. Zanikla vysídlením v roce 1954 v důsledku zřízení vojenského újezdu.\n\nPři sčítání lidu v roce 1921 zde žilo 174 obyvatel (z toho 87 mužů), kteří byli kromě jednoho cizince německé národnosti. Až na šest evangelíků byli členy římskokatolické církve. Podle sčítání lidu z roku 1930 měla vesnice 134 obyvatel německé národnosti, kteří se s výjimkou jednoho evangelíka hlásili k římskokatolické církvi.\n\n\n"}
{"id": "1188805", "url": "https://cs.wikipedia.org/wiki?curid=1188805", "title": "Kindberg", "text": "Kindberg\n\nKindberg je rakouské město, ležící v okrese Bruck-Mürzzuschlag, ve spolkové zemi Štýrsko (německy Steiermark). V lednu 2016 zde žilo 8126 obyvatel.\nMěsto tvoří celkem osm místních částí, jimiž jsou:\nPočet obyvatel je k 1. lednu 2015.\n\nCelková rozloha území města je 90,51 km². Většina místních částí města leží v údolí řeky Mürz v nadmořské výšce zhruba od 575–525 m.\nNa sever i na jih od údolí se území města zvedá do hor, v nichž nadmořská výška dosahuje více jak 1400 m. Na severu jsou to hory Töllmarkogel (1366  m n. m.) a Troiseck (1466  m n. m.), jejichž vrcholky jsou v sousední obci.\nNa jihu je to pak hora Schwarzkogel (1448 m n. m.)\n\nMěsto sousedí s těmito obcemi: Sankt Barbara im Mürztal na severu a na východě, Sankt Marein im Mürztal a Stanz im Mürztal na jihu jihozápadě, Sankt Lorenzen im Mürztal a Turnau na západě.\nVe směru od severovýchodu na jihozápad prochází městem rychlostní silnice S6 (Semmering Schnellstrasse), která umožňuje spojení s okresním městem Bruck an der Mur, které je vzdáleno zhruba 17 km. Nájezd na S6 je možný na třech místech města.\n\nVe stejném směru prochází městem také frekventovaná železniční trať Südbahn. V městské části Kindberg je velká železniční stanice.\n\n\n"}
{"id": "1188806", "url": "https://cs.wikipedia.org/wiki?curid=1188806", "title": "Seznam českých hráčů v NHL v sezóně 2009/2010", "text": "Seznam českých hráčů v NHL v sezóně 2009/2010\n\nToto je seznam hráčů Česka a jejich statistiky v sezóně 2009/2010 NHL.\n"}
{"id": "1188808", "url": "https://cs.wikipedia.org/wiki?curid=1188808", "title": "Jírov", "text": "Jírov\n\nJírov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi deset kilometrů severovýchodně od Bochova v nadmořské výšce okolo 840 metrů.\n\nJe možné, že původní jméno vesnice znělo \"Výrava.\" Potom by bylo pravděpodobně odvozeno ze slovesa \"výrati\" (hledět jako výr, lelkovat, zevlovat). V historických pramenech se objevuje ve tvarech: de Wirow (1288), de Wira (1289), z Wýrowa (1452), Gurrau (1563), Jurau (1576), Jorrau (1588), Jurrau (1589), Gurau (1631), Jurow (1654), Jurau (1785 a 1847), Jurava (1848) a Jírov (1923).\n\nPrvní písemná zmínka o vesnici je z roku 1288, kdy patřila Odolenu z Chyš a Jindřichovi z Výrova. O rok později byla vesnice rozdělena na více částí, jejichž majiteli byli Přibyslav z Očihova, Jindřich a Bohuslav z Výrova a Beneš z Doupova. Od konce patnáctého století Jírov patřil k doupovskému panství.\n\nVesnice zanikla vysídlením v roce 1953 v důsledku zřízení vojenského újezdu.\n\nJižně od vrcholu Pustého zámku stávala nedaleko od vesnice jírovská tvrz doložená ve čtrnáctém století.\n\n"}
{"id": "1188809", "url": "https://cs.wikipedia.org/wiki?curid=1188809", "title": "Nikol Švantnerová", "text": "Nikol Švantnerová\n\nNikol Švantnerová (* 21. října, 1992 Šumperk) je česká modelka, Česká Miss pro rok 2015.\n\nNikol Švantnerová se narodila 21. října 1992 v Šumperku, většinu života však prožila v Českých Budějovicích, kde žije dosud. Její matka je Češka, avšak otec Pavol je původem ze Slovenska. Ten je současným trenérem brankářů SK Dynamo České Budějovice. \n\nNikol začala s modelingem již ve svých třinácti letech. V 16 letech se objevila na módním mole v Hongkongu pro společnosti Dior a Dolce Gabbana. V roce 2015 se jako číslo 5 účastnila soutěže Česká Miss, kterou vyhrála. Krátce po skončení České Miss absolvovala plastickou operaci. \n\nKrátce studovala na Vysoké škole ekonomie a managementu, kterou však opustila. \n\nV roce 2016 se zúčastnila natáčení jednoho dílu českého kriminálního seriálu V.I.P. vraždy.\n"}
{"id": "1188811", "url": "https://cs.wikipedia.org/wiki?curid=1188811", "title": "Karolína Mališová", "text": "Karolína Mališová\n\nBc. Karolína Mališová (* 9. listopadu 1996 Otice u Opavy) je česká modelka a česká Miss Earth pro rok 2015. Na mezinárodní soutěži krásy Miss Earth ve Vídni se dostala mezi nejlepších 16 dívek, soutěž ovšem nevyhrála. Po absolvování Střední hotelové školy v Opavě studuje od roku 2016 obor Lázeňství a turismus na Slezské univerzitě v Opavě. V roce 2019 studium úspěšně ukončila a získala titul Bc. \nOd září 2019, studuje v Praze vysokou školu obchodní. V soutěži Česká Miss 2015 uvedla, že jejím nejoblíbenějším místem je Praděd a mezi její záliby patří atletika, jízda na koni a snowboarding.\n"}
{"id": "1188816", "url": "https://cs.wikipedia.org/wiki?curid=1188816", "title": "Exemplář", "text": "Exemplář\n\nExemplář (z lat. \"exemplar\", vzor, příklad, kopie) znamená jednotlivý, samostatný a někdy i vybraný výskyt z určité třídy či množiny podobných objektů. Často má vedlejší význam typického, charakteristického, vzorového jedince. Odtud exemplární, vzorový (v dobrém i špatném), například „exemplární trest“ znamená odstrašující.\n\n"}
{"id": "1188819", "url": "https://cs.wikipedia.org/wiki?curid=1188819", "title": "Seznam českých hráčů v NHL v sezóně 2008/2009", "text": "Seznam českých hráčů v NHL v sezóně 2008/2009\n\nToto je seznam hráčů Česka a jejich statistiky v sezóně 2008/2009 NHL.\n"}
{"id": "1188823", "url": "https://cs.wikipedia.org/wiki?curid=1188823", "title": "Hatice Halime Hatun", "text": "Hatice Halime Hatun\n\nHatice Halime Hatun (kolem roku 1415 - po roce 1500) byla jednou z žen sultána Murada II.\n\nHatice Halime Hatun byla jandarská princezna a dcera Taceddina Ibrahima II. Beye, osmého vůdce provincie Isfendiyaris. Byla vnučkou předchozího vládce této oblasti, jménem Izzedin Isfendiyar Bey a neteří Hümy Hatun (matka sultána Mehmeda II.). Byla sestrou Kemaleddina Ismaila Beye a Kizila Ahmeda Beye, což byl devátý a desátý vůdce jejich dynastie.\n\nSultán Murad II. se oženil s Hatice Halime kolem roku 1425 v Edirne. Při této události provdal i dvě své sestry - Selçuk Hatun poslal k otci Hatice a Sultan Hatun poslal k jejímu bratru Kivameddinovi. Během oslav tohoto sňatku zasnoubil svých dalších pět sester - Hatice, Fatmu, Hafsu, İIaldı a Şehzade. \n\nV roce 1425 se Hatici narodil první syn, princ Alaeddin Ali. Když dosáhl dostatečného věku, stal se guvernérem provincie Manisa. Po smrti jeho staršího bratra Ahmeda se stal guvernérem Amasye. V roce 1435 se oženil s Marou Branković. Ze začátku byla Mara vřele vítána a Hatice, která hrdě nesla titul oblíbenkyně, tomuto páru požehnala a poslala je do Bursy. Od podzimu 1435 do jara 1436 šlo vše hladce. Poté však Mara ztratila post oblíbenkyně a když se Hatice Halime vrátila k moci, byla Mara poslána do exilu. \n\nV roce 1439, byl Kara Hizir Pasha poslán do Amasye. Vkradl se v noci do paláce a uškrtil prince Alaeddina přímo v jeho posteli. Poté zabil i princovy dva syny - jednomu bylo pouhých 6 měsíců a druhému 18 měsíců. Společně pak byli pohřbeni v hrobce Turumatay v Amasyi, později byly ostatky přeneseny do Bursy. \n\nPo smrti sultána Murada II. v roce 1451 nastoupil na trůn Mehmed II. a Hatice Halime byla provdána za Ishaka Pashu. \n\nIshak Pasha zemřel v roce 1497 a Halime ovdověla. Hatice Halime Hatun je poslední zaznamená žena pocházející z dynastie Iznik. Pohřbena je v Mauzoleu Hatice Sultan, dcery sultána Bayezida II.\n"}
{"id": "1188829", "url": "https://cs.wikipedia.org/wiki?curid=1188829", "title": "Emil Forsberg", "text": "Emil Forsberg\n\nEmil Peter Forsberg (* 23. října 1991, Sundsvall, Švédsko) je švédský fotbalový záložník a reprezentant, od roku 2015 hráč německého klubu RB Leipzig. Hraje v křídelním prostoru.\nJeho otcem je bývalý fotbalista Leif Forsberg, dlouholetý hráč klubu GIF Sundsvall.\n\n\nForsberg nastupoval za švédskou mládežnickou reprezentaci U19. V roce 2010 si připsal dva starty proti Rakousku za švédskou jedenadvacítku.\n\nV A-mužstvu Švédska debutoval 17. ledna 2014 v přátelském utkání v Abú Dhabí proti reprezentaci Moldavska (výhra 2:1).\n\n"}
{"id": "1188831", "url": "https://cs.wikipedia.org/wiki?curid=1188831", "title": "Brestový potok", "text": "Brestový potok\n\nNázev Brestový potok má více vodních toků:\n\n"}
{"id": "1188832", "url": "https://cs.wikipedia.org/wiki?curid=1188832", "title": "Jasenovský potok", "text": "Jasenovský potok\n\nNázev Jasenovský potok má více vodních toků:\n\n"}
{"id": "1188833", "url": "https://cs.wikipedia.org/wiki?curid=1188833", "title": "Jastrabský potok", "text": "Jastrabský potok\n\nNázev Jastrabský potok má více vodních toků:\n\n"}
{"id": "1188836", "url": "https://cs.wikipedia.org/wiki?curid=1188836", "title": "José Figueres Ferrer", "text": "José Figueres Ferrer\n\nJosé María Hipólito Figueres Ferrer (25. září 1906 San Ramón — 8. června 1990 San José) byl kostarický politik, hlava státu v letech 1948 až 1949, 1953 až 1958 a 1970 až 1974 a zakladatel strany Partido Liberación Nacional. Mezi Kostaričany je známý jako Don Pepe.\n\nJeho rodiče pocházeli z Katalánska, otec byl lékař a matka učitelka. Studoval v USA, po návratu do Kostariky se stal pěstitelem kávovníku, jeho farma La Lucha sin Fin (Nekonečný boj) proslula péčí o bydlení a zdraví zaměstnanců. Angažoval se v politice, podporoval španělské republikány, v roce 1942 byl za svoji kritiku autoritářského prezidenta Rafaela Ángela Calderóna Guardii vypovězen do Mexika, vrátil se v roce 1944, kdy se stal novým prezidentem Teodoro Picado Michalski.\n\nV únoru 1948 proběhly prezidentské volby, které vyhrál Otilio Ulate Blanco, kandidát opoziční Partido Unión Nacional. Poražený Calderón označil výsledky za zfalšované a přiměl parlament, v němž měla jeho strana většinu, aby prohlásil volby za neplatné. Následovala občanská válka, v níž stáli na jedné straně bývalí prezidenti Calderón a Picado spolu s vůdcem kostarických komunistů Manuelem Morou a proti nim Ulate a Figueres, které podporovali zahraniční dobrovolníci z Karibské legie. Válka, která trvala šest týdnů a vyžádala si okolo dvou tisíc lidských životů, skončila kapitulací vládních jednotek poté, co vláda USA, obávající se Calderónova spojenectví s komunisty, pohrozila vojenskou intervencí. Figueres se stal prozatímní hlavou státu jako předseda vládnoucí junty, která schválila novou ústavu. Figueres ponechal v platnosti Calderónovy sociální reformy jako zavedení minimální mzdy a zdravotního pojištění, odmítl však jeho nedemokratický styl vlády. Aby zbavil své protivníky opory, kterou měli v generálech, rozhodl o zrušení ozbrojených sil, Kostarika je dosud nejlidnatějším státem bez armády. Dalšími Figueresovými reformami bylo znárodnění bankovního sektoru, zavedení volebního práva žen a udělení občanství černošským přistěhovalcům. V listopadu 1949 předal moc zvolenému prezidentovi Ulatemu a založil tak tradici, podle níž se v Kostarice na rozdíl od sousedních zemí předává moc demokratickou cestou.\n\nV roce 1951 založil sociálnědemokratickou stranu Partido Liberación Nacional, jednu z nejsilnějších v zemi, a roku 1953 byl za ni zvolen prezidentem. Profiloval se jako zastánce středních vrstev usilující o sociální a politickou stabilitu, v zahraniční politice se orientoval na USA, které se marně snažil přimět k energičtějšímu boji proti latinskoamerickým diktaturám. Jeho angažmá ve snahách o svržení nikaragujského vládce Anastasia Somozy Garcíi vyústilo v lednu 1955 v nikaragujskou invazi do Kostariky, kterou ukončila intervence Organizace amerických států.\n\nPo odchodu z funkce působil jako politický a hospodářský analytik, napsal sedm odborných knih, byl hostujícím profesorem na Harvardově univerzitě. V roce 1970 byl znovu zvolen prezidentem, zasloužil se mj. o založení Universidad Nacional de Costa Rica a navázání hospodářských vztahů se státy sovětského bloku, funkční období však nedokončil: byl donucen odstoupit kvůli skandálu s udělením azylu americkému defraudantovi Robertu Vescovi.\n\nMěl šest dětí, syn José María Figueres byl kostarickým prezidentem od roku 1994 do roku 1998.\n\n"}
{"id": "1188841", "url": "https://cs.wikipedia.org/wiki?curid=1188841", "title": "Mahmut Demir", "text": "Mahmut Demir\n\nMahmut Demir, (21. ledna 1970 v Suluově, Turecko) je bývalý turecký zápasník – volnostylař, olympijský vítěz z roku 1996.\n\nZačínal s tradičním tureckým olejovým zápasem (Yağlı güreş). Ve 14 letech se seznámil s pravidly volného stylu a od 16 let byl členem juniorské turecké reprezentace. Připravoval se v Ankaře pod vedením Alaattina Yıldırıma a Nabi Bayrama. V seniorské reprezentaci se poprvé objevil v roce 1989. V roce 1992 startoval na olympijských hrách v Barceloně. V papírově slabší skupině A skončil na druhém místě potom co nezvládl zápas pátého kola proti Kanaďanu Jeffu Thuemu. Z druhého místa postoupil do boje o celkové třetí místo proti Gruzínci Davitu Gobedžišvilimu a po porážce obsadil 4. místo. V roce 1996 startoval na olympijských hrách v Atlantě. Hned v prvním kole z remizoval zápas s Osetem Merabem Valijevem a do druhého kola postoupil až po verdiktu sudích. V dalších kolech však potvrdil kvalitní přípravu, postoupil do finále, ve kterém porazil Alexeje Medveděva a získal zlatou olympijskou medaili. Byla to pro Turecko zlatá olympijské medaile z volného stylu po 28 letech. Po olympijských hrách ukončil působení v turecké reprezentaci. Věnuje se politické a funkcionářské činnosti.\n\n"}
{"id": "1188844", "url": "https://cs.wikipedia.org/wiki?curid=1188844", "title": "Římskokatolická farnost Omlenice", "text": "Římskokatolická farnost Omlenice\n\nŘímskokatolická farnost Omlenice je územním společenstvím římských katolíků v rámci českokrumlovského vikariátu českobudějovické diecéze.\n\nOd roku 1722 existovala v Omleničce lokální duchovní správa a v témže roce byl vystavěn kostel, zasvěcený Panně Marii Bolestné a svatému Janu Nepomuckému. Duchovní správa byla v roce 1739 povýšena na samostatnou farnost. Od roku 1770 patřila farnost pod duchovní správu vyšebrodských cisterciáků. Ves byla později sloučena s vedlejší Omlenicí. Farnost se tedy jmenuje Omlenice, ač farní kostel je v Omleničce.\n\nFarnost je administrována ex currendo z Kaplice.\n\n"}
{"id": "1188845", "url": "https://cs.wikipedia.org/wiki?curid=1188845", "title": "Dopravní kužel", "text": "Dopravní kužel\n\nDopravní kužel patří mezi dopravní zařízení. Označuje místo, kde řidič nesmí se svým vozidlem vjet a ani poškodit nebo vyvrátit kužel. Dopravní kužely se umisťují v řadě za sebou a mají tedy stejný význam jako podélná souvislá čára. Dopravní kužely mají ve své výbavě hasičské technické automobily, policejní vozidla a vozidla údržby silnic.\n\nDopravní kužely se používají zejména k dočasné reorganizaci dopravního zařízení, např. při opravě silnice, dopravní nehodě apod. Pro lepší viditelnost mohou být doplněny o reflexní pruh. \n\nDopravní kužely vynalezl Američan Charles D. Scanlon, který si jej v roce 1943 nechal patentovat.\n"}
{"id": "1188846", "url": "https://cs.wikipedia.org/wiki?curid=1188846", "title": "Abigor", "text": "Abigor\n\nAbigor je rakouská black metalová kapela z města Vídeň, která vznikla v roce 1993 (některé zdroje uvádí rok založení 1992). Mezi zakladatele patřili členové s pseudonymy P.K. (Peter Kubik) a T.T. (Thomas Tannenberger).\n\nPrvní demo \"Ash Nazg...\" vyšlo v roce 1993, debutní studiové album s názvem \"Verwüstung / Invoke the Dark Age\" vyšlo v roce 1994.\n\n\n\n\n\n"}
{"id": "1188853", "url": "https://cs.wikipedia.org/wiki?curid=1188853", "title": "Georgina Haig", "text": "Georgina Haig\n\nGeorgina Haig (* 3. srpna 1985, Melbourne, Victoria) je australská filmová a televizní herečka, v Česku známá především jako princezna Elsa v seriálu \"Bylo, nebylo\" .\n\nGeorgina Haig se narodila 3. srpna 1985 v Melbourne, ale vyrůstala především na Mornington Peninsula, taktéž v Austrálii. Její otec Russell Hagg je australský scenárista a filmař. Georgina má také mladšího sourozence; sestru Julian Haig. V dětství se věnovala především baletu a dostala se až do Královské taneční akademie (\"Royal Academy of Dance\"). Byla přijata jako studentka umění na Melbournskou univerzitu, ale školu odložila o rok, aby mohla učit angličtinu ve Vietnamu, konkrétně na Hanojské univerzitě. V Hanoji strávila rok a následně se vrátila do rodného Melbourne, ale místo studia umění se vrhla na studium herectví na Západoaustralské akademii múzických umění (\"Western Australian Academy of Performing Arts\"). Úspěšně absolvovala jako třiadvacetiletá roku 2008.\n\nJiž v posledním ročníku na Západoaustralské akademii múzických umění se Georgina Haig objevila ve dvou australských celovečerních filmech; v hororu \"Road Train\" a v thrilleru \"Mládí bez naděje\" (\"Wasted on the Young\"). Od roku 2009 do roku 2010 také hrála v dětském televizním seriálu \"The Elephant Princess\". Již roku 2010 získala festivalové ocenění pro nejlepší herečku za její výkon v thrilleru \"Crawl\". Zvažovala roli Andromedy ve filmu \"Hněv Titánů\" (\"Wrath of the Titans\"), avšak tu nakonec dostala Rosamund Pike. V roce 2012 také byla kandidátkou na roli Gwen Stacy ve filmu \"Amazing Spider-Man\", tuto roli ale nakonec získala Emma Stone.\n\nRoku 2012 se objevila v australském filmu \"The Sapphires\" a několikrát ji bylo možné zahlédnout jako Ettu i v oblíbeném americkém seriálu \"Hranice nemožného\".\n\nV roce 2014 pracovala s australským komikem Lawrencem Leungem a svým manželem Joshem Maplestonem na kung-fu komedii \"Maximum Choppage\", která si ale nezískala příliš kladný ohlas, naopak, většina kritiků ji označila za frašku. Později toho roku získala roli princezny Elsy ve 4. sérii seriálu \"Bylo, nebylo\" (\"Once Upon a Time\"), který se vysílal i v Česku.\n\nV červenci 2015 měla být obsazena i ve futuristickém seriálu \"Incorporated\", ale její roli nakonec získala Allison Miller. V listopadu 2015 bylo oznámeno, že Haig získala vedlejší roli v americkém seriálu \"Bezohlední\". V březnu 2016 byla obsazena jako hlavní ženská postava v dosud nenazvaném projektu od The CW. V roce 2018 začala hrát jednu z hlavních rolí v seriálu stanice ABC \"The Crossing\".\n\n"}
{"id": "1188857", "url": "https://cs.wikipedia.org/wiki?curid=1188857", "title": "With Oden on Our Side", "text": "With Oden on Our Side\n\nWith Oden on Our Side je šesté studiové album švédské death metalové kapely Amon Amarth vydané 22. září 2006. Digipak edice alba obsahuje bonusové CD s do té doby nevydanými demoverzemi písniček a dvě písničky z vystoupení na Wacken Open Air 2004.\n\n\n\n\n"}
{"id": "1188858", "url": "https://cs.wikipedia.org/wiki?curid=1188858", "title": "Jie Ťien-ming", "text": "Jie Ťien-ming\n\nJie Ťien-ming (; * 5. června 1977) je čínský podnikatel a ředitel skupiny CEFC, která od roku 2015 investuje v České republice. Od roku 2015 je speciálním poradcem českého prezidenta Miloše Zemana „pro Čínskou lidovou republiku, pro ekonomické otázky a otázky ekonomického rozvoje“.<ref name=\"iRozhlas 20/3\"></ref>\n\nV únoru 2018 byl zatčen; předtím byl vyšetřován pro podezření z hospodářské kriminality.\n\nSvoji první firmu Jie Ťien-ming založil v roce 1999, firmu CEFC pak v roce 2002. \n\nV letech 2003 až 2005 pracoval jako zástupce generálního tajemníka Čínské asociace pro mezinárodní přátelské styky (CAIFC). Je podřízena Ústřední vojenské komisi Komunistické strany Číny. Oficiálně má propagovat čínské úspěchy v rozvoji socialismu, jde však o zpravodajskou službu vojenské komise. Jaroslav Tvrdík, který byl do května 2018 místopředsedou představenstva CEFC pro Evropu, jeho působení v CAIFC popíral.\n\nV roce 2016 americký časopis Fortune zařadil Jie Ťien-minga na 2. místo svého seznamu „40 pod 40“, v němž je seřazeno 40 nejvlivnějších lidí světa do 40 let. V minulosti čínské zdroje uvedly, že je vnukem generála Jie Ťien-jinga, který po smrti Mao Ce-tunga významně přispěl k pádu mocenské skupiny Gang čtyř. \n\nVnukem generála však není; z čínských dokumentů vyplývá, že pochází z prostředí dřevařských dělníků z provincie Fu-ťien. Podle ruských zdrojů je synem převozníka. \n\nPočátkem roku 2018 začal být Jie Ťien-ming podle čínských médií vyšetřován kvůli podezření z hospodářské kriminality. V únoru 2018 byl zatčen; deník South China Morning Post s odvoláním na čtyři dobře informované zdroje uvedl, že se tak stalo na přímý pokyn generálního tajemníka a prezidenta Si Ťin-pchinga. \n\nPoradcem prezidenta Zemana Jie Ťien-ming zatím zůstává. Prezident v březnu 2018 uvedl, že ho odvolá, pokud bude odsouzen. \n"}
{"id": "1188859", "url": "https://cs.wikipedia.org/wiki?curid=1188859", "title": "Twilight of the Thunder God", "text": "Twilight of the Thunder God\n\nTwilight of the Thunder God je sedmé studiové album švédské death metalové kapely Amon Amarth, které bylo vydáno 29. září 2008. Album je založeno na souboji boha Thóra s mořským hadem Jörmungandrem.\n\n\n\n"}
{"id": "1188860", "url": "https://cs.wikipedia.org/wiki?curid=1188860", "title": "Blatina", "text": "Blatina\n\nNázev Blatina má více významů:\n\n\n"}
{"id": "1188862", "url": "https://cs.wikipedia.org/wiki?curid=1188862", "title": "Římskokatolická farnost Budislavice", "text": "Římskokatolická farnost Budislavice\n\nŘímskokatolická farnost Budislavice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie je v Budislavicích připomínána v roce 1370. Původně gotický farní kostel byl později barokizován a dále zásadně opraven v letech 1913–1914. Dne 21. května 1921 byl pak znovu vysvěcen.\n\nFarnost je administrována ex currendo z Nepomuku.\n\n"}
{"id": "1188867", "url": "https://cs.wikipedia.org/wiki?curid=1188867", "title": "Hymns to the Rising Sun", "text": "Hymns to the Rising Sun\n\nHymns to the Rising Sun je kompilační album švédské death metalové kapely Amon Amarth. Album, které vyšlo 8. září 2010, obsahuje výběr nejlepších písniček z alb Once Sent from the Golden Hall \"(1998)\" a Versus the World \"(2002)\" až Twilight of the Thunder God \"(2008)\".\n\n\n\n"}
{"id": "1188868", "url": "https://cs.wikipedia.org/wiki?curid=1188868", "title": "Seznam českých hráčů v NHL v sezóně 2007/2008", "text": "Seznam českých hráčů v NHL v sezóně 2007/2008\n\nToto je seznam hráčů Česka a jejich statistiky v sezóně 2007/2008 NHL.\n"}
{"id": "1188870", "url": "https://cs.wikipedia.org/wiki?curid=1188870", "title": "Sydney (rozcestník)", "text": "Sydney (rozcestník)\n\nNázev Sydney má více významů:\n\n\nSydney nebo Sidney je anglické příjmení, od 19. století také rodné jméno\n\n\n"}
{"id": "1188872", "url": "https://cs.wikipedia.org/wiki?curid=1188872", "title": "Římskokatolická farnost Kotouň", "text": "Římskokatolická farnost Kotouň\n\nŘímskokatolická farnost Kotouň je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie je připomínána v roce 1375.\n\nFarnost je spravována ex currendo z Nepomuku.\n\n"}
{"id": "1188873", "url": "https://cs.wikipedia.org/wiki?curid=1188873", "title": "Adolfo López Mateos", "text": "Adolfo López Mateos\n\nAdolfo López Mateos (26. května 1909, Atizapán de Zaragoza, Mexiko – 22. září 1969, Ciudad de México, Mexiko) byl v období 1. prosinec 1958 až 30. listopad 1964 prezidentem Mexika. Jeho funkční období se vyznačovalo rychlým ekonomickým rozvojem země a pokračováním pozemkové reformy.\n\nAdolfo López Mateos, původním povoláním knihovník a učitel španělsko-americké literatury, začal politickou kariéru zastupováním Mexika při OSN. V letech 1946–1952 byl senátorem. Později se stal generálním tajemníkem Institucionální revoluční strany (PRI). V období let 1952–1957, kdy byl ministrem práce a sociálních věcí Mexika, byla podrobně vypracována metodika řešení kolektivních pracovních sporů, a díky jeho účasti se podařilo dosáhnout uzavření dohody se Spojenými státy v otázkách regulování zahraniční pracovní síly a imigrace.\n\nPo zvolení v prosinci roku 1958 do listopadu roku 1964 byl Adolfo López Mateos 48. prezidentem Mexika. Za jeho vlády se PRI na krátkou dobu přesunula opět na levou stranu politického spektra. Nová vláda pod jeho vedením rozdala občanům 12 milionů hektarů půdy, byl vyplacen podíl zahraničních firem v průmyslu (ve stejné době ekonomická situace přitahovala zahraniční investory), rozšířila systém sociálního a zdravotního zabezpečení a zahájila kampaň proti negramotnosti. V roce 1962 navštívil jako první státní návštěva z Mexika Filipíny, kde obdržel řád za diplomacii The Order of Sikatuna). V červnu téhož roku přijal v Ciudad de México prezidenta Spojených států amerických J. F. Kennedyho s manželkou Jacquelinou.\n\nJeho sestra Esperanza López Mateosová byla od roku 1940 až do své smrti v roce 1951 sekretářkou a zplnomocněnkyní spisovatele B. Travena.\n\n\n\n"}
{"id": "1188874", "url": "https://cs.wikipedia.org/wiki?curid=1188874", "title": "Gane Todorovski", "text": "Gane Todorovski\n\nGane Todorovski (11. květen 1929, Skopje - 22. květen 2010, Skopje) byl severomakedonský básník, literární historik a překladatel.\n\nRoku 1951 vystudoval jugoslávské literatury na Filozofické fakultě Univerzity ve Skopje. Zde také posléze po většinu života učil (1954-1992). Byl po dvě volební období prezidentem Svazu spisovatelů Makedonie. Též byl členem makedonského PEN klubu. V letech 1990-1991 vedl politickou stranu Hnutí za všemakedonskou akci. V letech 1994-1998 byl velvyslancem nově samostatné Makedonie v Rusku.\n\nJeho verše byly zpočátku věnovány hlavně oslavě jugoslávských partyzánů, později psal intimní lyriku (\"Spokoen čekor\" - \"Klidný krok\", \"Božilak\" – \"Duha\"). V závěru života velmi hořce reflektoval rozpad Jugoslávie a balkánské války. \"\"Náš život se změnil v nechutnost,\"\" napsal například v jedné z pozdních básní.\n\nPřekládal z mnoha jazyků, mj. i z češtiny, například Nezvala.\n"}
{"id": "1188877", "url": "https://cs.wikipedia.org/wiki?curid=1188877", "title": "Vodní stav", "text": "Vodní stav\n\nVodní stav u vodních toků se obvykle udává jako výška hladiny vody nad nulou vodočtu, zpravidla v centimetrech, jedná se tedy v zásadě o smluvní hodnotu.\nProtože však nula vodočtu musí mít vždy známou nadmořskou výšku, lze vodní stav přepočítat na nadmořskou výšku hladiny.\n\nVodní stav se měří buď přímým odečtem z vodočtu, nebo (v současné době téměř výhradně) je zaznamenáván limnigrafem (nejrůznější konstrukce), případně telemetricky přenášen z limnigrafické stanice do dispečinku. Z vodního stavu se s pomocí konsumční křivky odvozuje průtok vodního toku.\n\nNa splavných tocích je při dosažení určité hodnoty vodního stavu zaručena plnosplavnost, při nižších hodnotách vodního stavu existují omezení maximálního ponoru plavidla. Podobně na vodácky využívaných tocích bývají udány nejnižší vodní stavy, při nichž lze daný tok (případně daný úsek toku) bez obtíží splouvat.\n\nAktuální vodní stavy a průtoky na českých tocích\n"}
{"id": "1188879", "url": "https://cs.wikipedia.org/wiki?curid=1188879", "title": "Olga Alexandrovna Ruská", "text": "Olga Alexandrovna Ruská\n\nVelkokněžna Olga Alexandrovna Ruská (13. června 1882, Petrohrad – 24. listopadu 1960, Toronto) byla nejmladším dítětem cara Alexandra III. Alexandroviče.\n\nNarodila se jako nejmladší dítě ruského cara Alexandra III. Alexandroviče a jeho manželky Marie Fjodorovny. Vyrůstala v paláci v Gatčine. Vztahy s matkou byly od dětství napjaté, vřelé vztahy naopak udržovala s otcem. Ten zemřel v jejích dvanácti letech a na trůn nastoupil bratr Mikuláš.\n\nV roce 1901 se provdala za knížete Petra Alexandroviče Oldenburského, kterého rodina i přátelé považovali za homosexuála. Manželství zůstalo nekonzumováno, manželé žili odděleně, Petr Alexandrovič odmítl první návrh k rozvodu, nakonec bylo manželství carem anulováno v říjnu 1916. Příští měsíc si Olga vzala dragounského důstojníka Nikolaje Alexandroviče Kulikovského do kterého se o několik let dříve zamilovala. Během první světové války sloužila na frontě jako zdravotní sestra a byla vyznamenána medailí za statečnost. Po únorové revoluci a svržení Romanovců uprchla spolu s manželem a dětmi na Krym, kde žili ve stálých obavách, neboť její bratr a rodina byli zavražděni bolševiky.\n\nSe druhým manželem a dvěma syny uprchla Olga v únoru 1920 z Ruska. Připojila se k matce žijící v Dánsku, kterou doprovázela jako společnice a sekretářka. Často ji vyhledávali podvodníci, kteří se vydávali za její mrtvé příbuzné, s patrně nejznámější podvodnicí Annou Andersonovou se setkala v roce 1925 v Berlíně. Po smrti carevny vdovy v roce 1928 zakoupili manželé mléčnou farmu v Ballerupu nedaleko Kodaně. Tady vedla jednoduchý život, pracovala na farmě, starala se o oba syny a malovala. Za svůj život vytvořila více než dva tisíce děl, což přinášelo mimořádné příjmy její rodině a umožňovalo věnovat se charitě. \n\nKdyž se v roce 1948 cítila ohrožena stalinským režimem, přesídlila celá rodina na farmu v Ontariu v Kanadě. S pokročilým věkem se usídlila v bungalovu v Cooksville v Ontariu, plukovník Kulikovskij zde zemřel v roce 1958. Když se o dva roky později zhoršilo její zdraví, přestěhovala se s oddanými přáteli do malého bytu na východě Toronta. Tady, sedm měsíců po smrti starší sestry Xenie, zemřela ve věku 78 let. Již na konci života byla označována za poslední ruskou velkokněžnu.\n\nOlga byla nejmladší dcerou Alexandra III. a jeho manželky Marie Fjodorovny. Narodila se v purpuru, t.j. za otcova panování 13. června 1882 v Peterhofu, západně od Sankt Petersburgu. Narození bylo podle tradice oznámeno salvou sto jednoho děla z rampy Petropavlovské pevnosti a obdobnými salvami po celé Rusi. Na doporučení sestry Alexandry Dánské svěřila matka Olgu do péče anglické vychovatelky Elizabeth Franklinové.\n\nCarská rodina byla častým terčem atentátníků, kvůli osobní bezpečnosti byla vychovávána ve venkovském paláci v Gatčině, přibližně 80 km západně od centra Petrohradu. Olga a její sourozenci však neměli přivyknout bohatosti dřívějšího životního stylu. Podmínky v dětském pokoji byly skromné, téměř spartánské. Spali na tvrdých táborových lůžkách, vstávali za úsvitu, umývali se ve studené vodě a k snídani mívali ovesnou kaši.\n\nGatčinu poprvé opustila v časném podzimu roku 1888, kdy carská rodina navštívila Kavkaz. Zpáteční vlak 29. října, když se blížil k městečku Borki, v rychlosti vykolejil. Olga s rodiči a čtyřmi sourozenci právě obědvali v jídelním voze, když se vlak zakymácel a pak vyjel mimo trať.\n"}
{"id": "1188881", "url": "https://cs.wikipedia.org/wiki?curid=1188881", "title": "Surtur Rising", "text": "Surtur Rising\n\nSurtur Rising je osmé studiové album švédské death metalové kapely Amon Amarth vydané 28. března 2011. Digipak edice alba obsahuje bonusové 3 hodinové DVD se záznamy čtyř koncertů, během kterých kapela odehrála svá první čtyři studiová alba.\n\n\niTunes bonus\n\nJaponská edice – bonus\n\nDeluxe edice – bonus\n\nSeznam alb\n\n\n\n"}
{"id": "1188883", "url": "https://cs.wikipedia.org/wiki?curid=1188883", "title": "Seznam českých hráčů v NHL v sezóně 2006/2007", "text": "Seznam českých hráčů v NHL v sezóně 2006/2007\n\nToto je seznam hráčů Česka a jejich statistiky v sezóně 2006/2007 NHL.\n"}
{"id": "1188889", "url": "https://cs.wikipedia.org/wiki?curid=1188889", "title": "Deceiver of the Gods", "text": "Deceiver of the Gods\n\nDeceiver of the Gods je deváté studiové album švédské death metalové kapely Amon Amarth. Album bylo vydáno 24. června 2013. Digipak edice alba obsahuje bonusové CD s jinak nevydaným EP nazvaným Under the Influence.\n\n\n\n"}
{"id": "1188890", "url": "https://cs.wikipedia.org/wiki?curid=1188890", "title": "Derek Stepan", "text": "Derek Stepan\n\nDerek Stepan (* 18. června 1990 Hastings, Minnesota) je americký hokejový útočník hrající v severoamerické National Hockey League (NHL) za tým Arizona Coyotes. Předtím působil v týmu New York Rangers, který ho v roce 2008 draftoval z 51. pozice.\n\nDne 1. července 2010 podepsal svou první profesionální smlouvu s Rangers, čímž se vzdal závislosti na Wisconsinské Univerzitě. Na podzim téhož roku se poté zúčastnil předsezónního kempu. První hattrick zaznamenal hned v první sezóně, když 9. října 2010 třikrát překonal Ryana Millera z Buffala Sabres a stal vůbec prvním nováčkem v historii Rangers, kterému se něco takového povedlo (Rangers zvítězili 6:3).\n\n\n"}
{"id": "1188894", "url": "https://cs.wikipedia.org/wiki?curid=1188894", "title": "Klaus Conrad (podnikatel)", "text": "Klaus Conrad (podnikatel)\n\nKlaus Conrad (27. února 1936, Berlín) je německý podnikatel, CEO společnosti Conrad Electronic.\n\nNarodil se 27. února 1936 v Berlíně. Po vystudování bankovní školy nastoupil v roce 1954 do společnosti svého otce Wernera Conrada, firmy Conrad Electronic, krátce nato z ní však odešel. Začal sám podnikat a založil síť 17 obchodů s technikou, tzv. „TEKAs“.\n\nV roce 1973 se vrátil do společnosti svého otce a stal se jeho partnerem. Ve firmě budoval zásilkový prodej a v jižním Německu založil několik nových obchodů s technikou. Po otcově smrti v roce 1976 převzal vedení společnosti a změnil její obchodní strategii. Investoval 200 tisíc německých marek do nového logistického systému, což podmínilo další rychlý rozvoj zásilkového obchodu s elektronikou.\n\nV roku 1992 zrekonstruoval zříceninu hradu Burg Werhnberg v Horním Falcu, z které se stala luxusní restaurace a později obdržela dvě michelinské hvězdy. V roce 1997 předal společnost svému synu Wernerovi a rovněž obdržel řád za zásluhy z rukou tehdejšího premiéra Edmunda Stoibera.\n\nV roce 2000 založil společně s manželkou Gertrudou vlastní Nadaci Klause a Gertrudy Conradových, prostřednictvím které v následujících letech investoval do různých projektů v Německu i v zahraničí šest milionů eur. Nadace podpořila například organizaci Lékaři bez hranic.\n\nZa své charitativní aktivity obdržel několik vyznamenání, například Spolkový kříž za zásluhy, Státní medaili za vynikající služby pro bavorskou ekonomiku, Bavorský řád za zásluhy nebo Medaili za ochranu památek.\n\n"}
{"id": "1188895", "url": "https://cs.wikipedia.org/wiki?curid=1188895", "title": "Jomsviking", "text": "Jomsviking\n\nJomsviking je desáté studiové album švédské death metalové kapely Amon Amarth vydané 25. března 2016. Jedná se zároveň o první konceptuální album kapely.\n\nAlbum vypraví příběh mladého muže zamilovaného do dívky, kterou ale rodiče provdají za někoho jiného. Poté, co zabije muže a musí uprchnout, se přidá ke skupině žoldáků, kteří si říkají právě Jomsviking (Jómští vikingové). Ale přesto nedokáže nechat minulost být a odpřisáhne, že se pomstí a dívku získá zpět.\n\n\n\n"}
{"id": "1188899", "url": "https://cs.wikipedia.org/wiki?curid=1188899", "title": "Ryan McDonagh", "text": "Ryan McDonagh\n\nRyan McDonagh (* 13. června 1989 Saint Paul, Minnesota) je americký hokejový obránce hrající v severoamerické National Hockey League (NHL) za tým Tampa Bay Lightning.\n\nDne 6. července 2010 podepsal nováčkovskou smlouvu s New York Rangers, čímž se vzdal závislosti na Wisconsinské Univerzitě, podobně jako jeho kamarád z dětství Derek Stepan, který podobnou smlouvu podepsal jen o pár dní dříve. Prvního utkání v dresu Rangers se dočkal 7. ledna 2011 proti Dallasu Stars, když hrál na začátku sezóny v AHL. 20. ledna pak získal svůj první bod v NHL, když přihrával na branku Brandona Prusta proti Carolině Hurricanes. Dne 9. dubna 2011 zaznamenal vítězný gól, vůbec první v jeho kariéře, proti New Jersey Devils, který zajistil mužstvu osmé a poslední postupové místo do play-off.\n\n\n"}
{"id": "1188903", "url": "https://cs.wikipedia.org/wiki?curid=1188903", "title": "Hlinský potok", "text": "Hlinský potok\n\nNázev Hlinský potok má více vodních toků:\n\n"}
{"id": "1188907", "url": "https://cs.wikipedia.org/wiki?curid=1188907", "title": "Studio DVA", "text": "Studio DVA\n\nStudio DVA je činoherní a hudební divadlo v Praze, v Paláci Fénix na Václavském náměstí. Vzniklo po rekonstrukci v roce 2013 a sál má přes 600 míst. \nRepertoár divadla Studio DVA tvoří kromě autorských her Patrika Hartla, také představení vytvořená ve spolupráci s jinými českými režiséry. Partnery divadla, kteří zde mají svou stálou pražskou scénu, jsou brněnské Divadlo Bolka Polívky a bratislavské Štúdio L+S.\n\nV divadle se konají nejen činoherní představení, ale také jsou zde ke zhlédnutí různé hudební projekty a pořádají se zde koncerty sólistů a kapel (Szidi Tobias, Dan Bárta a Robert Balzar Trio, Aneta Langerová, Radka Fišarová, Monika Absolonová atd.). Od roku 2004 je organizátorem populární divadelní přehlídky \"Metropolitního léta hereckých osobností\", která se koná na \"Letní scéně Vyšehrad\" a na nádvoří středověké \"Tvrze Divice\" na Lounsku. Studio DVA spolupracuje také s Karlem Rodenem na jeho akci Jazz u Rodena, které jsou pravidelně pořádány na hercově zámku Skrýšov.\n\nV říjnu 2018 otevřelo v Praze \"Malou scénu\" divadla Studio DVA v ulici Na Perštýně 6 v domě U Modrého kola. Sál má kapacitu 200 míst. \n\nVe spolupráci se Štúdiem L+S a divadlem GUnaGu uvádí v rámci cyklu \"Slovenské hvězdy\" to nejlepší od našich východních sousedů. Mezi slovenské osobnosti, které hrají na jevišti divadla Studio DVA a jeho Malé scény, patří mimo jiné Milan Lasica, Emília Vášáryová, Zuzana Kronerová a Milan Kňažko. \n\nStudio DVA divadlo\n\n\nMalá scéna\n\n\nDivadlo Bolka Polívky\n\n\nŠtúdio L+S\n\n\ndivadlo GUnaGU\n\n\n"}
{"id": "1188909", "url": "https://cs.wikipedia.org/wiki?curid=1188909", "title": "Leon Draisaitl", "text": "Leon Draisaitl\n\nLeon Draisaitl (* 27. října 1995 Kolín nad Rýnem) je německý hokejový útočník hrající v severoamerické National Hockey League (NHL) za tým Edmonton Oilers, který ho v roce 2014 draftoval ze 3. pozice.\n\nDraisaitl je synem bývalého německého hokejisty a nyní kouče Petera Draisaitla, který za německou hokejovou reprezentaci startoval na sedmi mistrovstvích světa, na světové poháru a na třech olympijských hrách a odehrál za ní dohromady 146 utkání.\n\nDraisaitl byl draftován v roce 2014 jako třetí celkově týmem Edmonton Oilers, čímž se stal nejvyšší umístěným německým hráčem, který byl draftován do NHL (Dany Heatley, který byl vybrán v roce 2000 jako celkově druhý, se sice narodil v Německu, ale vyrůstal v Kanadě).\n\nDne 12. srpna 2014 podepsal s Oilers tříletou nováčkovskou smlouvu. Poté co s Edmontonem absolvoval předsezónní tréninkový kemp, debutoval v NHL 9. října 2014 proti Calgary Flames. Svou první branku v této soutěži vstřelil 24. října 2014 Antonu Chudobinovi proti Carolině Hurricanes. Draisaitl odehrál v sezóně 2014/15 37 zápasů, ve kterých zaznamenal dva góly a čtyři asistence, předtím, než byl poslán zpět do juniorského týmu Prince Albert Raiders. Přesun do týmu byl proveden částečně proto, aby se zabránilo zkrácení Draisaitlovy smlouvy o jeden rok (byl by se počítal, kdyby za tým v nováčkovské sezóně odehrál 40 her).\n\n\n"}
{"id": "1188939", "url": "https://cs.wikipedia.org/wiki?curid=1188939", "title": "Kiss Forever Band", "text": "Kiss Forever Band\n\nSkupina Kiss Forever Band je věrná kopie známé americké skupiny Kiss. Jedná se o madarsko-českou skupinu která objíždí evropu a baví fanoušky. Kapela byla založena roku 1995 v Budapešti. Členové – Zoltán Váry jako Starchild (Paul Stanley), Zoltán Fuzfa jako démon (Gene Simmons), Zoltán Márothy jako spaceman (Ace Frehley) a Tobola Csaba jako catman (Peter Criss). Zpočátku se kluci z kapely malovali jen na půl obličeje později se však přeměnily do svých idolů úplně. Skupina hrála takto tři roky až došla k závěru že musí show být dopodrobna identická jako ta od KISS. Roku 2005 odchází z kapely Tobola Csaba a nahrazuje ho ústecký rodák Radek Šikl v roli Catmana, jeho první akce s kapelou byla na turné v Anglii. Koncem roku 2018 odchází Zoltán Márothy a nahrazuje jej Paul Sturmann.\n\n\n2018 - Koncert na letňáku v Bílině \n"}
{"id": "1188980", "url": "https://cs.wikipedia.org/wiki?curid=1188980", "title": "304 (číslo)", "text": "304 (číslo)\n\nTři sta čtyři je přirozené číslo, které následuje po čísle tři sta tři a předchází číslu tři sta pět. Římskými číslicemi se zapisuje CCCIV.\n\n\n\nSilnice II/304 je česká silnice II. třídy vedoucí na trase Úpice – Hořičky – Česká Skalice – Městec – Bohuslavice – Opočno – Týniště nad Orlicí\n\n\n"}
{"id": "1188985", "url": "https://cs.wikipedia.org/wiki?curid=1188985", "title": "Antoni Aleksander Iliński", "text": "Antoni Aleksander Iliński\n\nAntoni Aleksander Iliński také znám jako Iskender Paša (turecky: \"Mehmet İskender Paşa\"; 1814, Žilina – 1861, Konstantinopol) byl polsko-osmanský voják a generál.\n\nNarodil se roku 1814 v Žilině v Uhersku (dnes Slovensko). Roku 1830 se jako mladý voják Litevské legie zúčastnil Listopadového povstání. Byl aktivním členem polských vyhnanců vedených knížetem Adamem Jerzym Czartoryskim.\n\nRoku 1844 byl na příkaz Ruska zatčen v Konstantinopoli pro údajné uspořádání Ukrajinských kozáckých legií pod vedením Michała Czajkowského.\nOsmanské úřady byly lhostejné, ale pod tlakem Ruska měl být předveden před soud. Aby se tomuto vyhnul souhlasil nabídkou konverze k Islámu a přijal osmanské občanství s novým jménem Mehmed Iskender. Okamžitě byl přijat jako podplukovník Osmanské armády jako \"Iskender Beg\".\n\nPůsobil v Rumelské armádě pod Omarem Pašou. Byl prominentní osobou ve vojenské kampani, která roku 1851 sesadila a následně popravila hercegovinského vezíra Ali-pašu Rizvanbegoviće.\n\nKdyž roku 1853 vypukla Krymská válka byl obviněn z organizování výcviku vlastních vojáků podél Dunaje, později byl zproštěn a následující rok byl povýšen do hodnosti plukovníka. Roku 1855 byl vyslán do Jevpatorije na Krym aby poroučel 400 silným kavalériím. Pod jeho velením potlačily Ruské obléhání. Toto vítězství mu další rok přineslo povýšení na generála (pašu).\n\nDále zúčastnil v několika bojích pod vedením Omara Paši. Zemřel roku 1861 po nemoci. Pohřben je na hřbitově Edirnekapı v Konstantinopoli.\n"}
{"id": "1188987", "url": "https://cs.wikipedia.org/wiki?curid=1188987", "title": "Olli Määttä", "text": "Olli Määttä\n\nOlli Määttä (* 22. srpna 1994 Jyväskylä) je finský hokejový obránce hrající v severoamerické National Hockey League (NHL) za tým Chicago Blackhawks. Byl draftován v roce 2012 ze 22. pozice týmem Pittsburgh Penguins.\n\nMäättä byl draftován v roce 2012 jako dvaadvacátý celkově týmem Pittsburgh Penguins. Solidní výkon během předsezónního tréninkového kempu před sezónu 2013/14 a zranění obránce Krise Letanga mu zajistilo místo v týmu. Své první body v NHL zaznamenal 8. října 2013 v zápase proti Carolině Hurricanes, když asistoval u dvou branek krajana Jussiho Jokinena. Dne 19. října 2013 vstřelil první branku v této soutěži, když v zápase proti Vancouveru Canucks překonal Roberta Luongo.\n\n\n"}
{"id": "1188993", "url": "https://cs.wikipedia.org/wiki?curid=1188993", "title": "Joyride (album, Roxette)", "text": "Joyride (album, Roxette)\n\nJoyride je třetí studiové album švédské skupiny Roxette, které vyšlo 28. března 1991 pod EMI. Po velkém úspěchu singlu \"It Must Have Been Love\" a enormně vysokém prodeji jejich předchozího alba \"Look Sharp!\" se stalo album úspěšným, přičemž z něj byl vydán velmi úspěšný singl \"Joyride\".\n\nZ alba byly jako singly vydané skladby \"Joyride\", \"Fading Like a Flower\", \"The Big L.\", \"Spending My Time\" a \"Church of Your Heart\". Původní nahrávka \"Soul Deep\" (více syntezátorového a méně kytarového zvuku) pochází z debutového alba \"Pearls of Passion\". Singl \"Joyride\" je čtvrtým a zároveň posledním singlem, který se v americkém žebříčku umístil na 1. místě.\n\nVe Velké Británii byl v srpnu 1992 2x platinově certifikovaný přes BPI za více než 600 000 prodaných kopií, přičemž se v britském žebříčku udržel téměř rok. V USA album dosáhlo 12. místa v žebříčku Billboard 200 a v červenci 1991 bylo platinově certifikováno prostřednictvím RIAA. V USA se album v žebříčku udrželo více než rok, přičemž se prodalo 1,3 milionu kopií. V Argentině se stalo album nejprodávanějším anglickým albem (té doby) a prodalo se ho více než 400 000 kopií. Dodnes se alba celosvětově prodalo více než 11 milionů kopií.\n\nVšechny skladby napsal a složil Per Gessle, není-li uvedeno jinak.\n\n\nVšechny skladby publikované přes Jimmy Fun Music, kromě \"Hotblooded\" a \"Watercolours in the Rain\" (Jimmy Fun Music / Shock the Music) a \"Soul Deep\" (Happy Accident Music).\n\n"}
{"id": "1188995", "url": "https://cs.wikipedia.org/wiki?curid=1188995", "title": "Seznam českých hráčů v NHL v sezóně 2005/2006", "text": "Seznam českých hráčů v NHL v sezóně 2005/2006\n\nToto je seznam hráčů Česka a jejich statistiky v sezóně 2005/2006 NHL.\n"}
{"id": "1188996", "url": "https://cs.wikipedia.org/wiki?curid=1188996", "title": "Diamond Head", "text": "Diamond Head\n\nDiamond Head (\"Diamantová hlava\") je vyhaslá sopka na ostrově Oahu. Tento tufový prstenec tvoří charakteristickou dominantu havajského hlavního města Honolulu. Nejvyšší vrcholek dosahuje 232 metrů nad mořem, průměr kráteru je 1,2 km.\n\nJe součástí řetězu sopek, zvaného \"Honolulu Volcanic Series\", jehož mateřským vulkánem byl Koʻolau. Období aktivity Diamond Head bylo krátké: sopka vznikla před 200 000 lety a vyhasla před 150 000 lety.\n\nPůvodní havajský název kužele zní \"Lēʻahi\", což znamená „hřbet tuňáka“, podle jeho tvaru z bočního pohledu. Jméno Diamantová hlava pochází od anglických námořníků v 19. století, kteří nalezli na jejích svazích třpytivé kalcity a považovali je za diamanty.\n\nDíky blízkosti turisty vyhledávané městské části Waikiki a vyhlídce na velkou část ostrova je Diamantová hlava častým cílem výletů. Do kráteru se dá projet silničním tunelem, na vrchol sopky vede betonové schodiště, jehož účelem je chránit tufové stěny před poškozením. Nachází se zde maják, v minulosti sopku využívala armáda jako pevnost Fort Ruger. Kráter byl roku 1968 vyhlášen chráněným územím, zdejší vegetaci tvoří převážně naditec.\n\n"}
{"id": "1188999", "url": "https://cs.wikipedia.org/wiki?curid=1188999", "title": "Misandrie", "text": "Misandrie\n\nMisandrie je opovržení, či spíše nenávist k jedincům mužského pohlaví.\nMisandrie se projevuje v mnoha směrech, zejména jako sexuální diskriminace, pomluva mužského pohlaví, násilí vůči mužům a také sexuální objektifikace.\n\nMisandrie je opakem 'misogynie', přičemž slovo samotné vzniklo z řeckého \"misos\"(μῖσος, \"nenávist\") a \"anēr, andros\" (ἀνήρ, gen. ἀνδρός; \"muž\"). První použití slova misandrie se dá dohledat již v 19. století. Snad vůbec poprvé se tento výraz objevil roku 1871 v britském týdeníku \"The Spectator\".\n"}
{"id": "1189004", "url": "https://cs.wikipedia.org/wiki?curid=1189004", "title": "Kopáčov", "text": "Kopáčov\n\nKopáčov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 4,5 kilometru severozápadně od Valče v nadmořské výšce okolo 700 metrů.\n\nNázev vesnice je odvozen z příjmení \"Kopáč\" ve významu Kopáčův dvůr. V historických pramenech se objevuje ve tvarech: Kopaczow (1419), Capeczaw (1437), s kopacžowem (1623), Kopacožow (1654), Kopitschau (1847) a Skopačov nebo Kopitschau (1854–1923).\n\nPrvní písemná zmínka o vesnici je z roku 1419. Zanikla vysídlením v roce 1953 v důsledku zřízení vojenského újezdu.\n\n"}
{"id": "1189005", "url": "https://cs.wikipedia.org/wiki?curid=1189005", "title": "Turnau (Štýrsko)", "text": "Turnau (Štýrsko)\n\nTurnau je městys, který leží v okrese Bruck-Mürzzuschlag, ve spolkové zemi Štýrsko v Rakousku. V lednu 2016 tam žilo 1524 obyvatel.\n\nMěstys tvoří celkem šest místních částí, jimiž jsou:\nPočet obyvatel je k 1. lednu 2015. Nadmořské výšky jsou přibližné.\n\nCelková rozloha území městyse je 134,27 km². Téměř všechny místní části jsou rozloženy v údolí potoka Stübmingbach v nadmořské výšce zhruba od 750 do 900 m. Nacházejí se nejvíce podél Zemské silnice L102 (Veitscherstraße).\n\nMístní částí Au bei Turnau, která leží při západním okraji území, prochází severním směrem Zemská silnice B20 (Mariazeller Straße). Ta na trase dlouhé zhruba 10 km vystoupá z 800 m n. m. až do výše 1350 m n. m. do místní části Seewiese. V její blízkosti se nachází horské sedlo zvané Seebergpass.\n\nÚzemí městyse je velmi hornaté. V severozápadní části jsou horské vrcholy s nadmořskou výškou až přes 2000 m. Např. Ringkamp (2153 m n. m.), Severinkogel (2038 m n. m.) a jiné. V jižní části městyse dosahuje nadmořská výška téměř 1500 m.\n\nVšechny sousední obce jsou ve stejném okrese jako Turnau. Jsou to: Mariazell na severu, Sankt Barbara im Mürztal na východě, Kindberg na jihovýchodě, Sankt Lorenzen im Mürztal a Kapfenberg na jihu, Thörl a Aflenz na západě.\n\n\n"}
{"id": "1189008", "url": "https://cs.wikipedia.org/wiki?curid=1189008", "title": "Emil Loteanu", "text": "Emil Loteanu\n\nEmil Loteanu (6. listopad 1936, Clocusna - 18. duben 2003, Moskva) byl moldavský filmový režisér a básník, režisér slavného filmu \"Cikáni jdou do nebe\" z roku 1975.\n\nV letech 1953-1955 studoval herectví a jako herec i působil, v období 1952 až 1954 hrál v Puškinově divadle. Nakonec dal ale přednost filmové režii, kterou vystudoval na Gerasimovově univerzitě filmového umění v Moskvě. Absolvoval roku 1962.\n\nDo roku 1973 pak pracoval v Moldova-filmu. Zde natočil například snímky \"Rudé stráně\" (\"Krasnyje poljany\", 1966) a \"Šumaři\" (\"Lăutarii\", 1971). Šumaři získali cenu na festivalu v San Sebastinu.\n\nNejvětšího úspěchu však dosáhl, když přešel do Mosfilmu. Jeho prvním a nejslavnějším dílem, které zde vytvořil, byl muzikál \"Cikáni jdou do nebe\" (\"Tabor uchodit v něbo\", 1975). Film, který se inspiroval povídkou Maxima Gorkého \"Makar Čudra\", získal i mezinárodní ohlas, mj. díky Loteanově práci s barvami a samozřejmě se slavnou hudbou Jevgenie Dogy, který napsal hudbu již k \"Šumařům\". Tématem filmu byl romský folklór a jemu se věnoval i v dalším filmu \"Drama na lovu\" (\"Moj laskovyj i něžnyj zvěr\", 1978), když i tentokrát vsadil na klasickou předlohu, na prózu Antona Pavloviče Čechova. Posledním známým snímkem, natočeným v Mosfilmu, byl životopis baletky Anny Pavlovové z roku 1983.\n\nPoté se vrátil do Moldova-filmu a také točil pro moldavskou televizi.\n"}
{"id": "1189009", "url": "https://cs.wikipedia.org/wiki?curid=1189009", "title": "Kozlov (vojenský újezd Hradiště)", "text": "Kozlov (vojenský újezd Hradiště)\n\nKozlov () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 13,5 kilometru jihozápadně od Kadaně v nadmořské výšce okolo 550 metrů.\n\nNázev vesnice je odvozen z příjmení \"Kozel\" ve významu Kozlův dvůr. V historických pramenech se objevuje ve tvarech: Kozlow (1402), w Kozlowie (1544), Kaslau (1563), Gußlau nebo kozlov (1642), Goßslau (1736), Koßlau (1785) nebo Koslau a Koslow (1847).\n\nPrvní písemná zmínka o vesnici je z roku 1402, ale uvádí se také rok 1398. Zanikla vysídlením v roce 1953 v důsledku zřízení vojenského újezdu.\n\n"}
{"id": "1189014", "url": "https://cs.wikipedia.org/wiki?curid=1189014", "title": "Ecliptica", "text": "Ecliptica\n\nEcliptica je debutové studiové album finské powermetalové hudební skupiny Sonata Arctica. Vydáno bylo 4. září 1999 vydavatelstvím Spinefarm Records. Zpěvák a skladatel Tony Kakko se při psaní písní nechal ovlivnit především další finskou powermetalovou kapelou Stratovarius, vliv na něj podle jeho slov měla také skupina Queen.\n\nV roce 2014 vyšla v rámci patnáctého výročí vydání desky reedice alba obsahující jako bonus coververzi písně „I Can't Dance“ od skupiny Genesis.\n\n\n\n\n"}
{"id": "1189020", "url": "https://cs.wikipedia.org/wiki?curid=1189020", "title": "Divna Ljubojević", "text": "Divna Ljubojević\n\nDivna Ljubojević ( \"Дивна Љубојевић\"; 7. dubna 1970 v Bělehradě) je srbská interpretka pravoslavné duchovní hudby Srbska, Byzance, Bulharska a Ruska. zakladatelka, regenschori, sólistka a umělecká vedoucí sboru \"Melodi\".\n\nDivna Ljubojević se narodila v Bělehradě 7. dubna 1970, na svátek zvěstování Panny Marie a vyrůstala v pravoslavné rodině. Od 10 let Divna se učila umění chrámového zpěvu v bělehradském monastýru „Ваведење Пресвете Богородице“ (Uvedení přesvaté Bohorodice do chrámu). Poté vystudovala hudební školu „Мокраньяц“ (\"Mokranjac\"), v Bělehradě a Hudební akademii ve městě Novi Sad.\n\n\n"}
{"id": "1189021", "url": "https://cs.wikipedia.org/wiki?curid=1189021", "title": "Obilní trh", "text": "Obilní trh\n\nObilní trh (německy \"Getreidemarkt\") je náměstí s parkem v Brně, ve čtvrti Veveří, mezi ulicemi Údolní a Gorkého.\n\nV místě dnešního náměstí bylo v minulosti cvičiště koní, posléze cihelná jáma, která byla v první polovině 19. století zasypána a roku 1834 vydlážděna. Na místě vznikl trh s masem a ke konci 19. století se zde prodávaly zemědělské produkty, což dalo místu název.\n\nPo zboření hradeb zde vznikaly na začátku 70. let 19. století první ulice, vybudována byla i silnice (dnes Joštova) spojující kostel sv. Tomáše a Švábku a na jejím konci vznikl trh s masem. S náměstím se na tomto místě původně nepočítalo, avšak podle regulačního plánu městského stavebního úřadu z roku 1877 byly okolní parcely a náměstí vymezeno. Zástavba kolem náměstí byla realizována v následujícím desetiletí kdy vznikly nájemné domy na východní straně náměstí (např. domy Egidia Philippa či tři domy Huberta Olbertha podle návrhu Wilhelma Dwořaka) a Zemská porodnice ze strany východní. Na jižní straně náměstí stál dnes již neexistující ústav milosrdných sester sv. Karla Boromejského, ze severní strany pak městský sirotčinec založený v letech 1871–1872. Prostor náměstí byl postupně osazován stromy a kruhovými záhony, čímž došlo k zútulnění tohoto prostoru mezi budovami sociálních zařízení.\n\nRoku 1901 byla přes Obilní trh postavena tramvajová trať vedoucí ulicemi Tivoli (dnes Jiráskova) a Údolní. Na konci roku 1902 byl úsek po ulici Tivoli zrušen a za několik týdnů byla trať z Obilního trhu prodloužena do Úřednické čtvrti (dnes zastávka Všetičkova). V letech 1906–1907 byl prostor náměstí parkově upraven.\n\nNázev náměstí byl od svého počátku několikrát změněn, přičemž k úplné změně názvu došlo třikrát. Mezi lety 1915 a 1918 bylo přejmenováno na Bismarckplatz (Bismarckovo náměstí), mezi lety 1946 a 1963 bylo jako Stalingradské náměstí a mezi lety 1963 a 1990 jako náměstí Sovětských hrdinů. Na začátku 30. let byl park nazván Sadem profesora Slováka.\n\nPlocha parku o ploše asi 11 000 m je členěna pravoúhlou sítí chodníků, dvěma podélnými a třemi příčnými. Kolem parku jsou keře a stromořadí, vprostřed parku dominuje mohutný strom lísky turecké. Ve středovém segmentu parku, poblíž ulice Údolní, stojí mrazuvzdorná mísovitá fontána od architekta Mojmíra Kyselky, umístěná během úprav mezi lety 1947 a 1958. V dalším segmentu stojí socha dívky se džbány jejíž původ není znám. Socha byla označována za starší než park a atribuována Emilu Hlavicovi, avšak má jít o dílo Vincence Makovského, který sochu navrhl v letech 1935–1938 pro kašnu v Mělníku, do parku v polovině 20. století pak byla umístěna její cementová kopie. V posledním segmentu poblíž ulice Gorkého je umístěn dětský park. V parku se nachází několik laviček a poblíž Pivnice u Čápa také zahrádka této restaurace. V parku je také umístěn betonový stolek s šachovými poli díky projektu Šachy na ulici.\n\nZápadní stranu náměstí ohraničuje budova porodnice, dnes součást Fakultní nemocnice, postavená v roce 1888.\n\nU parku stojí drobná funkcionalistická stavba zastávky z roku 1928, kterou navrhl Oskar Poříska.\n\n"}
{"id": "1189023", "url": "https://cs.wikipedia.org/wiki?curid=1189023", "title": "Schizo", "text": "Schizo\n\nSchizo je italská thrash/death metalová kapela, která byla založena roku 1984 v sicilském městě Catania. Mezi inspirace skupiny patřily kapely Venom, Discharge, Sodom a Hellhammer.\n\nPrvní studiové album s názvem \"Main Frame Collapse\" vyšlo v roce 1989. V letech 1999–2005 byla neaktivní.\n\nV sicilském městě Catania se v roce 1984 dala dohromady dvojice muzikantů Alberto a S.B. V roce 1985 nahráli kultovní demonahrávku \"Thrash the Unthrashable - Thrash to Kill!!!\" a v roce 1986 druhou s názvem \"Total Schizophrenia\" (již s bubeníkem Carlem). Ze třetí nahrávky \"Main Frame Collapse\" (1987) se udělala promokazeta pro hudební vydavatelství. V roce 1988 se ke kapele jako výpomoc připojil vokalista Ingo ze spřízněné smečky Necrodeath a kvarteto v květnu 1988 natáčí debut \"Main Frame Collapse\", vychází oficiálně v únoru 1989.\n\n\n\n\n\n"}
{"id": "1189027", "url": "https://cs.wikipedia.org/wiki?curid=1189027", "title": "Reslava", "text": "Reslava\n\nReslava ( ) je řeka v Německu v severovýchodní části Bavorska a v České republice v okrese Cheb v Karlovarském kraji. Jedná se o pravostranný přítok řeky Ohře. Délka toku činí 46,4 km, z toho zhruba 5 km na území ČR. Plocha povodí měří 316,2 km².\n\nReslava pramení na východním svahu hory Schneeberg (1051 m n. m.), která je nejvyšším vrcholem pohoří Smrčiny, v nadmořské výšce okolo 920 m, západně od obce Vordorfermühle. Od pramene teče převážně východním až jihovýchodním směrem, na dolním toku směřuje na severovýchod. Tento směr si udržuje až k Přírodnímu parku Smrčiny, kde se prudce stáčí k severozápadu a tvoří zde asi 5 km dlouhou státní hranici mezi Německem a Českou republikou. Tady vytváří četné meandry a posléze ústí do Ohře v místě, kde tato řeka opouští státní hranici a vtéká na české území. Kolem soutoku se nachází přírodní rezervace Rathsam.\n\nNázev Reslava vychází z německého názvu řeky, Röslau. Jméno se poprvé objevuje až v roce 1403 jako \"Rösslin\". Je též známo pojmenování \"Riasla\", v mapách je to výhradně \"Röslau\". Jméno znamená něco jako \"průtok, pád, pohyb, vzrušení\".\n\nPrůměrný průtok Reslavy v Arzbergu činí 3,42 m³/s.\n\n"}
{"id": "1189029", "url": "https://cs.wikipedia.org/wiki?curid=1189029", "title": "Baphomet", "text": "Baphomet\n\nBaphomet může znamenat:\n\n"}
{"id": "1189030", "url": "https://cs.wikipedia.org/wiki?curid=1189030", "title": "Ohnivec černý", "text": "Ohnivec černý\n\nOhnivec černý (\"Plectania melastoma\" ) je vzácná vřeckovýtrusá jarní houba, která roste na opadaných větvích a lesní hrabance.\n\n\nOdborné názvosloví shrnul Korf (Two bulgarioid genera: Galiella and Plectania. – Mycologia, New York, 49, 1957: 107–111 a Nomenclatural notes. 7. Family and tribe names in the Sarcoscyphineae (Discomycetes) and a new taxonomic disposition of the genera. – Taxon 19, 1970: 782–786), kde druhy s červenými apothecii řadí do rodu \"Sarcoscypha\" (Fr.) Boud. s typem \"Sarcoscypha coccinea\" a druhy s černými apothecii v souladu s pojetím Saccarda do rodu \"Plectania\" s typem \"Plectania melastoma\" (Sow. ex S. F. Gray) Fuck.\n\nPlodnice jsou 5–25 milimetrů široké, zprvu kulovité, na vrcholu otevřené drobným ústím, později nabývají pohárovitého tvaru s dovnitř zahrnutým okrajem, nakonec káčovité (opačně kuželovité). Někdy se směrem dolů zužují ve stopku, která může být až 10 milimetrů dlouhá. Se substrátem jsou spojené černavým pavučinovitým až filcovitým subikulem. Thecium má černou barvu a matný hladký povrch. Povrch plodnice je černý až hnědočerný, často rezavě zrnitý, zvlášť v oblasti ústí (inkrustované přehrádkovité chlupy). Dužnina má pružně gumovitou konzistenci.\n\nVýtrusy dosahují 21–28 × 10–12 μm, mají vřetenovitě eliptický tvar a hladký až jemně bradavčitý povrch.\n\nOhnivec černý je saprotrof rostoucí ve skupinách z odumřelých větviček a kůry různých listnáčů a jehličnanů ukrytých v opadu. Objevuje se na dřevu a opadu smrků, borovic, jilmů, jalovce, růže, prýtů ostružiníku, vřesu, tlejících stoncích bylin, spáleništích, zřídka na šiškách a rašelině. Vyskytuje se v lesích a na lesních okrajích. Fruktifikuje v zimě a na jaře s vrcholem fruktifikace od března do června. Podle některých autorů se může objevovat až do srpna.\n\nNa území současné České republiky roste vzácně s výjimkou okolí Prahy, kde je rozšířenější. Údaje o výskytu v Čechách v roce 1914 uváděl již Velenovský, z Moravy Šmarda v roce 1942. V rámci území České republiky byly publikovány mimo jiné nálezy spadající do následujících chráněných území:\n\n\nOhnivec černý je vedený v Červeném seznamu hub (makromycetů) České republiky (2006) jako ohrožený druh (EN). O nálezech je vhodné informovat nejbližší mykologické pracoviště.\n\n"}
{"id": "1189032", "url": "https://cs.wikipedia.org/wiki?curid=1189032", "title": "Rebel Yell (píseň)", "text": "Rebel Yell (píseň)\n\n\"Rebel Yell\" je skladba anglického punkrockového hudebníka Billy Idola z jeho stejnojmenného alba. Když byla poprvé vydána v roce 1983, nedostala se do první čtyřicítky žebříčku UK Singles Chart. Po opětovném vydání dosáhla v americkém žebříčku Billboard Hot 100 6. místa a ve Spojeném království 46. místa. Byla zařazena na 79. místo v seznamu \"Nejlepších Punkrockových skladeb všech dob\" stanicí VH1.\n\n\n♱Recorded live at Hollywood Palladium Los Angeles, Kalifornie, Březen 1984.\n♱Recorded live at Hollywood Palladium Los Angeles, Kalifornie, Březen 1984.\n\nPoznámky:\n\nV roce 1996 nahrála německá elektronická skupina Scooter coververzi skladby. Vydána byla v květnu 1996 z jejich druhého studiového alba \"Our Happy Hardcore\"\n\n\n\n\n\n"}
{"id": "1189033", "url": "https://cs.wikipedia.org/wiki?curid=1189033", "title": "Baphomet (německá hudební skupina)", "text": "Baphomet (německá hudební skupina)\n\nBaphomet (česky \"bafomet\") byla německá thrash/death metalová kapela. Byla založena roku 1986 v Bietigheimu (spolková země Bádensko-Württembersko).\n\nDebutní studiové album vyšlo v roce 1991 (sestava: zpěvák Thomas Hertler, kytarista Gernot Kerrer, baskytarista Hansi Bieber a bubeník Manuel Reichert) pod názvem \"No Answers\". Thomas Hertler, mj. zakladatel hudebního vydavatelství Massacre Records, se v roce 1994 od kapely odpojil a v roce 1995 kapela zanikla.\n\n\n\n"}
{"id": "1189038", "url": "https://cs.wikipedia.org/wiki?curid=1189038", "title": "Ansi Agolli", "text": "Ansi Agolli\n\nAnsi Agolli (* 11. října 1982, Tirana) je albánský fotbalový obránce a reprezentant, který v současné době působí v ázerbájdžánském klubu Qarabağ FK.\n\n\nV A-mužstvu Albánie debutoval 3. 9. 2005 v kvalifikačním utkání v Tiraně proti týmu Kazachstánu (výhra 2:1).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n\n"}
{"id": "1189039", "url": "https://cs.wikipedia.org/wiki?curid=1189039", "title": "Berat Djimsiti", "text": "Berat Djimsiti\n\nBerat Djimsiti (albánsky Berat Ridvan Gjimshiti; * 19. února 1993, Zürich, Švýcarsko) je švýcarsko-albánský fotbalový obránce, od roku 2016 hráč klubu Atalanta Bergamasca Calcio.\nV mládežnických kategoriích reprezentoval Švýcarsko, na seniorské úrovni reprezentuje Albánii.\n\n\nDjimsiti nastupoval za švýcarské mládežnické reprezentace včetně U21.\n\nV A-mužstvu Albánie debutoval 4. 9. 2015 v kvalifikačním utkání v Kodani proti týmu Dánska (remíza 0:0).\n\n"}
{"id": "1189041", "url": "https://cs.wikipedia.org/wiki?curid=1189041", "title": "Malé muzeum Bible", "text": "Malé muzeum Bible\n\nMalé muzeum Bible je muzeum v Pelhřimově, založeno bylo 1. února 2016 a sídlí v budově čp. 45 ve Starém Pelhřimově. Muzeum je zřizováno spolkem Biblický teologický seminář, sběratelem biblí a správcem muzea je teolog Vladislav Donát.\n\nExpozice v muzeu představují historii Bible na českém území a v sbírkách je k 1. únoru 2016 celkem 352 různých výtisků Bible.\n\nV muzeu jsou uvedeny staré tisky, tj. výtisky Bible z 16. až 18. století, důležitými vydáními Bible jsou části Bible kralické, Melantrichova Bible, Lutherova Bible a další, Posléze jsou ve sbírkách uvedeny novodobé knižní výtisky Bible, celkem je v mnoha jazycích vystaveno cca 60 různých výtisků. V části výstavy, která je věnována kuriozitám jsou vystaveny například Lego Bible či Minecraft Bible, vystavena je také Bible v Braillově písmu a další zajímavosti. V expozici je možnost tisknout stránku Bible na replice knihtiskového stroje a další části z tzv. zážitkové expozice.\n\n"}
{"id": "1189045", "url": "https://cs.wikipedia.org/wiki?curid=1189045", "title": "Reason to Live", "text": "Reason to Live\n\n„Reason to Live“ je píseň americké rockové skupiny Kiss vydaná na albu \"Crazy Nights\". Píseň napsali Paul Stanley a Desmond Child. Jde o baladu s výrazným zvukem kláves. Píseň se umístila na 34. místě v Billboard a na 64. místě v \"Billboard\" Hot 100\n\n"}
{"id": "1189056", "url": "https://cs.wikipedia.org/wiki?curid=1189056", "title": "Hide Your Heart (píseň)", "text": "Hide Your Heart (píseň)\n\n„Hide your Heart“ je píseň americké rockové skupiny Kiss vydaná na albu \"Hot in the Shade\". Píseň napsali Paul Stanley, Desmond Child a Holly Knight. Píseň je třetí ze čtyř verzí vydaných v roce 1989. První verze byla od americké skupiny Molly Hatchet, která skladbu vydala 6. září na albu Lightning Strikes Twice. Druhou vydal Ace Frehley na svém sólovém albu Trouble Walkin', které vyšlo jen tři dny před albem Kiss. Poslední verze je od zpěvačky Robin Beckové, která píseň vydala na svém albu Trouble Or Nothin, které vyšlo 9. listopadu.\n"}
{"id": "1189059", "url": "https://cs.wikipedia.org/wiki?curid=1189059", "title": "Kaple Navštívení Panny Marie (Lipí)", "text": "Kaple Navštívení Panny Marie (Lipí)\n\nKaple Navštívení Panny Marie je římskokatolická kaple na Lipí, místní části Náchoda.\n\nNávrh na postavení kaple dal v roce 1902 na honební schůzi tehdejší starosta Josef Škoda. Řízení stavby podle projektu stavitele Josefa Svobody se ujal místní zedník Karel Vítek, který na stavbě pracoval zdarma. Kaple byla dostavěna v roce 1903. Zvonek byl koupen v roce 1787 z rušené kapličky v Plhově a byl na Lipím dříve umístěn ve zvoničce a později v malé kapli, které byly na místě současné kaple.\n\nBohoslužby se konají v pondělí od 19.00.\n\n"}
{"id": "1189060", "url": "https://cs.wikipedia.org/wiki?curid=1189060", "title": "Forever", "text": "Forever\n\n„Forever“ je píseň americké rockové skupiny Kiss vydaná na albu \"Hot in the Shade\". Píseň napsali Paul Stanley a zpěvák a skladatel Michael Bolton. Jedná se o romantickou baladu, která se stala hitem. Na hudební stanici MTV se videoklip stal nejžádanější písní číslo 1. Také se vyšplhal na 8. příčku v \"Billboard\" Hot 100. Díky této písni se začali velice dobře prodávat lístky na připravené Hot in the Shade Tour. Původně totiž chtěla skupina vyrazit na turné už po vydání singlu Hide Your Heart, ale promotérům se to příliš nezdálo a rozhodlo se, že se s turné počká. Organizovalo se, až když se singl Forever stal hitem.\n„Forever“ se objevila na následujících albech Kiss:\n\n"}
{"id": "1189061", "url": "https://cs.wikipedia.org/wiki?curid=1189061", "title": "Južno-Suchokumsk", "text": "Južno-Suchokumsk\n\nJužno-Suchokumsk () je město v Dagestánu v Ruské federaci. Při sčítání lidu v roce 2010 měl přes deset tisíc obyvatel.\n\nJužno-Suchokumsk leží zhruba 300 kilometrů na severozápad od Machačkaly, hlavního města republiky.\n\nJužno-Suchokumsk vznikl v roce 1963 jako sídlo městského typu pro pracovníky ropného a plynárenského průmyslu.\n\nOd roku 1988 je Južno-Suchokumsk městem.\n"}
{"id": "1189063", "url": "https://cs.wikipedia.org/wiki?curid=1189063", "title": "Mamadyš", "text": "Mamadyš\n\nMamadyš (, ) je město v Tatarstánu v Ruské federaci. Při sčítání lidu v roce 2010 měl přes čtrnáct tisíc obyvatel.\n\nMamadyš leží na pravém, západním břehu Vjatky přibližně patnáct kilometrů severozápadně od jejího ústí do Kamy. Od Kazaně, hlavního města Tatarstánu, je vzdálen přibližně 170 kilometrů na východ.\n"}
{"id": "1189065", "url": "https://cs.wikipedia.org/wiki?curid=1189065", "title": "Kazimierz Fajans", "text": "Kazimierz Fajans\n\nKazimierz Fajans, v anglicizované podobě Kasimir Fajans (27. květen 1887, Varšava — 18. květen 1975, Ann Arbor) byl polsko-americký fyzikální chemik židovského původu.\n\nChemii vystudoval na univerzitách v Lipsku, Heidelbergu, Curychu a Manchesteru. V letech 1911-1935 byl ředitelem Mnichovského ústavu fyzikální chemie. Roku 1936 emigroval do USA, kde se stal profesorem na univerzitě v Michiganu. Roku 1942 se stal občanem Spojených států amerických.\n\nSouběžně s Frederickem Soddym objevil zákon radioaktivního pusuvu izotopů. Posuvová pravidla se dnes nazývají Soddy-Fajansova pravidla. S pomocí těchto pravidel Fajans vysvětlil rozpad uranu-238, kdy vysláním nedříve alfa částice a pak dvou beta částic vznikne nový uranový izotop, o čtyři jednotky hmotnosti lehčí, tedy uran-234. Užil též radioaktivitu v praxi, když s její pomocí posuzoval stáří nerostů.\n\nV roce 1913, ve spolupráci s Otto Gohringem, objevil tzv. uran X2, který je dnes nazýván protactinium-234.\n\nKrom výzkumu radioaktivity též významně zasáhl do anorganické chemie. Fajans se zde zabýval stabilitou iontů, tedy jejich schopností zachovat si svou elektronovou konfiguraci a nepodlehnout další oxidačně-redukční změně. Fajansova pravidla této stability říkají, že ion je tím stabilnější, a) čím menší má náboj, b) čím větší je atomové číslo atomu, z něhož vzniká kation, c) čím menší je atomové číslo atomu, z něhož vzniká anion.\n"}
{"id": "1189075", "url": "https://cs.wikipedia.org/wiki?curid=1189075", "title": "Seznam českých hráčů v NHL v sezóně 2003/2004", "text": "Seznam českých hráčů v NHL v sezóně 2003/2004\n\nToto je seznam hráčů Česka a jejich statistiky v sezóně 2003/2004 NHL.\n"}
{"id": "1189076", "url": "https://cs.wikipedia.org/wiki?curid=1189076", "title": "God Gave Rock 'N' Roll to You II", "text": "God Gave Rock 'N' Roll to You II\n\n„God Gave Rock 'N' Roll to You II“ je píseň americké rockové skupiny Kiss vydaná na albu \"Revenge\". Píseň napsali Paul Stanley , Gene Simmons , Russ Ballard a Bob Ezrin. Jedná se o píseň skupiny Argent která ji vydala v roce 1973 na albu In Deep. Kiss přepsali text a za názvem označili píseň římskou II. Pro bubeníka Erica Carra je tato píseň poslední kterou stihl před svou smrtí natočit. Zemřel 24.11.1991 na rakovinu. Píseň se stala v mnoha zemích hitem a skupina ji dodnes hraje na koncertech.\n"}
{"id": "1189079", "url": "https://cs.wikipedia.org/wiki?curid=1189079", "title": "Kazimierz Twardowski", "text": "Kazimierz Twardowski\n\nKazimierz Twardowski, plným jménem Kazimierz Jerzy Skrzypna-Twardowski, Ritter von Ogończyk (20. říjen 1866, Vídeň – 11. únor 1938, Lvov) byl polský filozof, psycholog a pedagog narozený v Rakousku. Byl představitelem logického pozitivismu (novopozitivismu) a nadšeným učitelem. Organizoval a reformoval výuku filosofie v Polsku a sám měl mnoho žáků, kteří vytvořili tzv. lvovskou a později lvovsko-varšavskou školu. Analyzoval psychologické, logické a etické pojmy, zkoumal z hlediska psychologie a sémantiky též proces poznání.\n\nNarodil se polským rodičům ve Vídni. Navštěvoval Tereziánskou akademii (\"Theresianum\"), střední školu pro vídeňskou měšťanskou elitu. V roce 1885 se Twardowski zapsal na univerzitě ve Vídni a stal se studentem Franze Brentana. Kromě filozofie Twardowski také studoval historii, matematiku, fyziku a fyziologii. Roku 1892 obhájil doktorskou dizertační práci o Descartovi, to již pod vedením Roberta Zimmermanna. V letech 1891-1892 byl Twardowski na studijním pobytu v Lipsku, kde navštěvoval přednášky Wilhelma Wundta a Oswalda Külpeho, a v Mnichově, kde zase učil Carl Stumpf. V letech 1892-1895 pracoval v pojišťovací společnosti a přiživoval se též jako novinář, publikoval články o filozofii, literatuře a hudbě, v němčině i polštině. Roku 1894 habilitoval a působil poté jako docent na Vídeňské univerzitě, kde vedl kurzy logiky. O rok později byl jmenován mimořádným profesorem na univerzitě ve Lvově, kde se nakonec stal rektorem. Pro práci na zdejší univerzitě se nadchl. Šlo v té době o jednu ze dvou polsky mluvících univerzit. Viděl jako svou povinnost přivést Brentanův styl filozofování do polského prostředí. Pořádal ve Lvově též přednášky pro veřejnost, které pro svou masovost musely být nakonec přeneseny do Velké koncertní síně Lvovské hudební společnosti. Soustředil se na základní kurzy jednotlivých oborů a upozadil příliš specializované předměty. Na tehdejší dobu bylo mezi jeho studenty mnoho dívek (mimo jiné Izydora Dąmbska, Maria Lutman-Kokoszyńska a Seweryna Łuszczewska-Romahnowa). Roku 1907 na univerzitě zřídil laboratoř psychologie. Roku 1911 založil časopis \"Ruch Filozoficzny\". Twardowského studenti po první světové válce obsadili pozice na všech filozofických fakultách v Polsku (s výjimkou Lublinu).\n"}
{"id": "1189082", "url": "https://cs.wikipedia.org/wiki?curid=1189082", "title": "Unholy", "text": "Unholy\n\n„Unholy“ je píseň americké rockové skupiny Kiss vydaná na albu \"Revenge\". Píseň napsali Gene Simmons a Vinnie Vincent. Na albu se Vincent podílel celkem na třech písních ačkoli byl v roce 1984 ze skupiny vyhozen. Jedná se o tvrdou, ale melodickou píseň ve stylu I Love It Loud z roku 1982.\n\n„Unholy“ se objevila na následujících albech Kiss:\n\n"}
{"id": "1189084", "url": "https://cs.wikipedia.org/wiki?curid=1189084", "title": "Seznam českých hráčů v NHL v sezóně 2002/2003", "text": "Seznam českých hráčů v NHL v sezóně 2002/2003\n\nToto je seznam hráčů Česka a jejich statistiky v sezóně 2002/2003 NHL.\n"}
{"id": "1189087", "url": "https://cs.wikipedia.org/wiki?curid=1189087", "title": "Poslední dny dinosaurů", "text": "Poslední dny dinosaurů\n\nPoslední dny dinosaurů aneb Výprava za pravěkou apokalypsou je dobrodružný knižní příběh s prvky sci-fi, ale i věrným popisem pravěkého ekosystému končící křídové periody. Jde o příběh čtveřice odvážných, kteří podstoupí cestu časem a ocitnou se v době katastroficky končícího světa dinosaurů, se všemi jeho nástrahami a tajemstvími. Autorem knihy je popularizátor a publicista Vladimír Socha, ilustrace jsou dílem Vladimíra Rimbaly. Kniha byla poprvé vydána vydavatelstvím Českého rozhlasu Radioservis v květnu 2016. V listopadu a prosinci 2018 byla vysílána zdramatizovaná rozhlasová verze této knihy na Českém rozhlasu.\n\nNapínavý sci-fi thriller, zasazený do jednoho z nejzajímavějších období pravěku se znaky světa moderního i prastarého. Poutavý příběh zoufalého boje o přežití v dávnověku za použití znalostí a prostředků moderní civilizace. Čtveřice lidí, sestávající z bývalého vojáka a experta na přežití, astronoma, geologa a paleontoložky, využijí omezené možnosti dočasně funkčního stroje času (vzniklého jako vedlejší efekt experimentů s obřím urychlovačem částic) a rozevřenou branou do minulosti projdou do světa končící doby dinosaurů. Ocitnou se však takřka bezbranní v době drsné a surové druhohorní éry, kdy je gigantický asteroid, který má tuto éru ukončit, již takřka na dohled od Země. Čtveřice trosečníků v čase tak musí napnout všechny síly a využít své schopnosti i znalosti na záchranu před nejstrašnějším kataklyzmatem, jaké dosud rozvinutý život poznal - velkým vymíráním na rozhraní křídy a paleocénu. Avšak ani blížící se desetikilometrový posel smrti z vesmíru není nakonec tím nejvíce fascinujícím a znepokojivým objevem, který lidé před 66 miliony lety učiní...\n\nNapůl šílený profesor Pierre de Bras vytvoří náhodným nezvládnutím manipulace s obřím urychlovačem částic časoprostorovou trhlinu, jakousi nestabilní díru v prostoročase. Zamkne se pomocí elektromagnetických zámků ve své laboratoři a usilovně pracuje na tom, aby získal stabilní přístup ke škvíře, a tím i do dávné geologické minulosti. Brána se otevře v době před 66 miliony let, na konci druhohorní éry, v době posledních dinosaurů. Vlivný muž jménem Peter Archibald chce později využít možnosti cestovat časem pro své obchodní a částečně i vědecké zájmy. Potřebuje ale \"škvíru\" vyzkoušet, a tak shromáždí skupinku dobrovolníků, kteří se mají vydat do prostředí dávnověku a zkoumat svět, který známe pouze v podobě sedimentů a zkamenělin souvrství Hell Creek. Lidé se mají ocitnout v pravěké Montaně, tehdejším subkontinentu Laramidie. Kromě placeného experta na přežití a bývalého elitního vojáka Radžeše Singha (zodpovědného za bezpečnost výpravy) přijme tuto výzvu mladá paleontoložka Mary Torrensová (odbornice na ekosystémy v souvrství Hell Creek), zkušený, ale nervově labilní geolog Mark Robben (mj. odborník na hromadná vymírání) a podezřívavý, ale také praktický astronom Paul Kowalski (specialista na planetky a komety). Archibald této čtveřici namluví, že budou moci pozorovat a na vlastní kůži zažít svět krátce po katastrofě K-Pg a budou tak relativně v bezpečí - velcí dinosauři již budou vymírat a odezní i nejhorší účinky katastrofy. I přes počáteční strach a nedůvěru nakonec všichni souhlasí a jsou za velmi dramatických efektů vysláni do minulosti.\n\nPo přesunu časem se skupinka musí znovu sejít, protože přesun je \"rozhodí\" o několik desítek až stovek metrů daleko a geolog se málem utopí v jezeře. Po prvotním okouzlení pravěkou přírodou a seznámením s fyzikálními podmínkami atmosféry a klimatem ale nastává šok - lidé zjišťují, že nemají účinné palné zbraně (které kdosi z neznámého důvodu Singhovi vyndal z jeho zavazadla těsně před přesunem). Dále se dozvídají, že nejsou v pravěku sami - ve skutečnosti totiž mají za úkol najít profesora de Brase, který tam dobrovolně \"odcestoval\" před nimi. A co je nejhorší, astronom jako první zjistí, že i když přežijí nástrahy křídového světa, nemají ještě zdaleka vyhráno. Časová škvíra je dopraví zpět - coby jediná možnost záchrany - právě za 48 hodin po příletu (kdy se s dalším pulzem znovu nakrátko rozevře). Musí se tedy stihnout vrátit na stejné místo a během pouhých několika sekund, po které bude rozevřena, do škvíry skočit. Jenže oni možná ani těchto 48 hodin mít nebudou. Desetikilometrová planetka Chicxulub už je totiž doslova na dohled, pouhé miliony kilometrů od Země. Rychlostí desítek tisíc kilometrů v hodině se k naší planetě blíží a zasáhne ji 3300 kilometrů od jejich současné pozice...už za pouhé dva dny. Ničivá katastrofa, která má vyhladit dinosaury, je totiž teprve před nimi...a oni ji zažijí na vlastní kůži.\n\nAni to ale není tím největším a nejděsivějším tajemstvím, které v dávné minulosti na čtveřici odvážných čeká. Ať už u \"Jezera klidu\", v džunglích a močálech záplavové nížiny, na náhorní Laramijské planině nebo u záhadného jezera ve vnitrozemí, lidé budou všude bojovat o holé životy a dozvídat se nové překvapivé skutečnosti. A ačkoliv si navzájem nedůvěřují a někteří z nich se dokonce zpočátku nenávidí, budou nakonec stejně muset spojit své síly a využít všech svých odborných i praktických zkušeností, aby přežili...a zkusili se v poslední možnou chvíli ještě vrátit domů, do nesmírně vzdálené budoucnosti...\n\nPorost kapradin, ve kterém byli oba lidé schovaní, se mírně chvěl. Bylo to způsobeno třesoucím se geologem, nebo dupáním dinosaurů? Torrensové by to v jiné situaci připadlo zábavné, teď ale Robbenův nekontrolovaný třas ohrožoval jejich životy. Nemohou tu dlouho zůstat, to bylo jasné. Je jen otázkou času, kdy je tyranosauři najdou. Ale přeběhnout palouk k protějšímu lesu nestihnou. Náhle velká samice sklonila hlavu a vydala chrčivý zvuk. Potom nasála hlasitým tahem vzduch do nozder a s hrozivou jistotou začala směrem k nim pomalu otáčet půltunovou hlavu s čelistmi schopnými rozdrtit cokoliv, co se v tomto světě mohlo před nimi objevit.\n\nPaleontoložka jednala instinktivně. Popadla skořápku vajíčka za sebou a vší silou jí mrštila nalevo od jejich úkrytu. Skořápka opsala ladný oblouk a přistála kousek před velkým dinosaurem. Tyranosauřice podrážděně zavrčela. Menší tyranosauři zalarmovaní neznámým zvukem se podobně jako aportující psi vrhli směrem k rozbitému vejci. \"Rychle!\" pobídla Robbena Torrensová a vymrštila se na pěšinu. Nikdy v životě ještě tak rychle neběžela. Trvalo jí jen několik sekund, než se zanořila do temnoty lesa na druhé straně. Za chvíli se setkala s Kowalským a Singhem, kteří vyčkávali schovaní v bezpečné vzdálenosti od dotěrných mláďat. Zřetelně pak slyšeli, jak velký tyranosaurus zuří a vlastní vahou přeráží stromy, zatímco mláďata se nejspíš prodírají řidší okrajovou částí lesa. Usilovně po vetřelcích pátrali. Jejich jednání bylo přímočaré a strašlivě prosté – chtěli je všechny zabít a sežrat. A Robben tam navíc někde zůstal.\n\nGeolog se vyhrabal na pěšinu právě ve chvíli, kdy se jedno z mláďat otáčelo za Torrensovou, mizející v podrostu pralesa na druhé straně úzké pěšiny. \"Proboha, to ne!\" zaječel a dal se na bezhlavý útěk tím nejhorším možným směrem – dolů po zvířaty vyšlapané pěšině, kde mohli mladí dinosauři naplno uplatnit svůj běžecký talent. Robben byl příležitostný sportovec, chodil si často zahrát fotbal a uměl i dobře běhat. Jednou mu na betonu ručně změřili stometrový sprint lehce pod jedenáct sekund. To už ale bylo dávno, ještě v dobách jeho středoškolských studií.\n\nTeď se vyčerpaný vědec s těžkými botami na nohách hnal po stezce, kde každý krok byl nejistý a mohl znamenat vymknutý kotník nebo zakopnutí. Stačilo málo, a mohl upadnout, což by nejspíš znamenalo jistou smrt. S podivným uspokojením si ale uvědomil, že se mu i při velké pohybové námaze dobře dýchá a není při běhu zdaleka tolik unavený, jako by byl v daleké budoucnosti. Vyšší obsah kyslíku v atmosféře nakonec nemusel být jenom na obtíž.\n\nNa chvíli měl dojem, že je možná zachráněn, že za ním už žádný dinosaurus není. Neslyšel hluk dopadajících tříprstých nohou ani funění a vrčení mladého tyranosaura za zády. \"Třeba se na mě přece jenom vykašlali,\" pomyslel si s úlevou. Zmírnil tempo a spíš jen pro jistotu otočil hlavu. V tu chvíli téměř vykřikl zděšením. Mladý tyranosaurus byl totiž jen pár metrů za ním a klidným, pomalým klusem mu byl stále v patách. Asi si s ním jen hrál a chtěl dát tomu směšnému vzpřímenému tvorečkovi malý náskok. Jakmile ale Robben opět zrychlil, tyranosaurus zavrčel a šel do honičky naplno. Stačily mu pak jen tři delší kroky a hned byl čenichem na dosah vědcových zad. Otevíral už tlamu, protože chtěl sevřít geologovu hlavu do svých čelistí, potom si ale tento smrtící úkon na poslední chvíli ještě rozmyslel. Bavilo ho hrát si s tím podivným dvounohým zvířetem bez ocasu, které bylo velmi hlučné, a přitom zcela bezbranné.\n\nRobben šílel strachy, začal přicházet o rozum. Nechápal, proč ještě žije. Podvědomě si dokonce přál, aby už ho mladý tyranosaurus konečně zabil a ušetřil ho dalšího utrpení. Připadal si jako nebohá myš, kterou před usmrcením stejným způsobem týrá kočka.\n\nA pak, když už v běhu vrávoral a hrozilo, že vyčerpáním upadne na zem, zpozoroval možnou záchranu. Ze stěny pralesa přímo před ním se vynořil velký obrněný ankylosaurus. Mohl to být i jiný druh dinosaura s tělním pancířem, snad příbuzný \"Denversaurus\", ale to bylo v tu chvíli úplně jedno. Podobný živému tanku si razil cestu podrostem a lámal tlusté větve jako párátka. Několikatunový obr okamžitě zaznamenal blížící se dvojici a varovně rozkýval svůj ocas ozbrojený kostěnou palicí. Přerazil s ním mimoděk několik mladých stromků a varovně zamručel. Robben byl ale ochoten riskovat vše. Z posledních sil doběhl až na dva metry před horu kostí a svalů a pak efektním skluzem v blátě podjel pod jeho širokým břichem na druhou stranu.\n\nMladý tyranosaurus se zastavil v uctivé vzdálenosti od kráčející pevnosti a vztekle zavrčel. Pochopil, že tady už lov skončil. Robben se zadýchaně postavil na nohy a chtěl se kulhavou chůzí schovat do pralesa. Netušil, kde jsou ostatní, a věděl, že nemá moc času na to, aby je znovu našel. A teprve potom si s úžasem povšiml, že na hřbetě obrněného dinosaura, který ho zachránil a právě teď mizel zpátky v temnotě pralesa, něco nebo snad někdo \"sedí\". Nebo se mu to zase jenom zdálo? Skutečně už se dočista pomátl? A potom ucítil paži na svém pravém rameni. Ihned se mu ulevilo, někdo z ostatních členů výpravy ho tedy našel. Trvalo mu ještě několik krátkých okamžiků, než pochopil neuvěřitelnou skutečnost. Ta ruka na jeho rameni nebyla lidská. Ten, kdo stál za ním, nebyl nikdo z jejich skupiny. Nebyl to vůbec člověk. A pak konečně nalezl odvahu se velmi pomalu otočit. ...\n\nKniha oficiálně vyšla 6. května roku 2016 v pražském nakladatelství \"Radioservis\". Formát knihy je obdélníkový, rozměry činí 21 x 14 cm. Kniha je vázaná a má celkem 320 stran.\n\nKniha představuje mj. i komplexní a vědecky přesný popis podoby druhohorního ekosystému (souvrství Hell Creek); autor čerpá z vlastních zkušeností při vykopávkách na svrchnokřídových nalezištích v americké Montaně. V příběhu je také pojednán podrobný popis účinků dopadu asteroidu Chicxulub s údaji založenými na aktuálních vědeckých studiích. Doplněna je také podrobná časová osa, popis účinků dopadu asteroidu Chicxulub, galerie dinosaurů a slovníček. V ději knihy se objevují i skutečné instituce a místa, jako je Billings, Bozeman a Jordan v Montaně, \"Museum of the Rockies\" nebo urychlovače částic LHC a Tevatron.\n\nV knize je podrobně popsáno také ekologické prostředí a fyzikální podmínky světa v době před 66 miliony let. Autor popisuje, jak se čtveřice hlavních hrdinů musí vyrovnávat s odlišnými organismy (od parazitů přes dinosaury až po záhadné inteligentní bytosti), odlišnou délkou dne (vlivem rychlejší zemské rotace byl zhruba o 20 minut kratší, trval tedy asi 23 hodin a 36 minut), jiným obsahem kyslíku (až kolem 28 %) a oxidu uhličitého v atmosféře, jinou vlhkostí vzduchu apod. Velmi podrobně jsou dramatickou formou popsány fyzikální účinky dopadu asteroidu Chicxulub ve vzdálenosti asi 3300 kilometrů od epicentra dopadu (kde se hlavní postavy příběhu v dané době nacházejí). Popsána je silná zemětřesná vlna, vražedná tlaková a žárová vlna, postupný růst teploty apod. (včetně doby, za kterou dané efekty k lidem dorazí). Autor se také pokouší uhodnout, jak mohla vypadat obloha a souhvězdí v době končících druhohor. Součástí textu jsou i četné teorie o životě a paleoekologii dinosaurů, například jejich teplokrevnosti, tělesném opeření, stádním nebo smečkovém chování apod.\n\n\nZmíněny jsou také mnohé skutečné osobnosti, jako je fyzik Stephen Hawking, astronom Carl Sagan, geolog Walter Alvarez nebo paleontologové Mary Higby Schweitzerová, Barnum Brown, Charles W. Gilmore, Dale Russell, Robert T. Bakker, Jack Horner a mnozí další.\n\n\n\nV textu jsou dále zmíněni také nespecifikovaní zástupci bezobratlých (ektoparazité typu klíšťat a blech, žížaly, štíři, kobylky, vážky ad.), ptakoještěři, zubatí praptáci (například hesperornitidi), ještěři a krokodýli, mosasauři (velcí mořští plazi příbuzní varanům), teropodi alvarezsauři a rody \"Champsosaurus\", \"Protungulatum\", \"Gigantoraptor\", \"Nanotyrannus\" (ve skutečnosti nedospělý exemplář tyranosaura) nebo \"Velociraptor\". Zmíněn je také dinosauroid a slavné dinosauří \"mumie\" Dakota a Leonardo nebo exemplář tyranosaura zvaný Sue. Z pozdně křídové flóry nechybí zástupci jinanů, cykasů, blahočetů, metasekvojí a krytosemenných rostlin). Zmíněny jsou dokonce i vzdálené příbuzné současného chmele a máku polního (\"Humulus\" sp. a \"Palaeoaster inquirenda\"). Přímo zmíněné jsou druhy: jinan \"Ginkgo adiantoides\", \"Marmarthia pearsonii\", \"Platanites marginata\", liliovník \"Liriodendron laramiense\", ořešák \"Juglans leconteana\", šácholan \"Magnolia pulchra\", \"Dryophyllum subfalcatum\", \"Spinifructus antiquus\" nebo palma rodu \"Sabalites\".\n\n"}
{"id": "1189088", "url": "https://cs.wikipedia.org/wiki?curid=1189088", "title": "František Smolík (fotbalista)", "text": "František Smolík (fotbalista)\n\nFrantišek Smolík (* 11. září 1946) je bývalý český fotbalista, útočník.\n\nV československé lize hrál za Duklu Praha, SONP Kladno, Slavii Praha a Bohemians Praha. Nastoupil ve 37 ligových utkáních a dal 11 ligových gólů. V říjnu 1973 přestoupil do Příbrami.\n\n"}
{"id": "1189089", "url": "https://cs.wikipedia.org/wiki?curid=1189089", "title": "Pavel Sykyta", "text": "Pavel Sykyta\n\nPavel Sykyta (21. září 1943 – ?) je bývalý český fotbalista.\n\nV československé lize hrál za Spartu Praha a TŽ Třinec. Nastoupil v 55 ligových utkáních a dal 1 ligový gól.\n\n"}
{"id": "1189090", "url": "https://cs.wikipedia.org/wiki?curid=1189090", "title": "Frédéric Veseli", "text": "Frédéric Veseli\n\nFrédéric „Freddie“ Veseli (* 20. listopadu 1992, Renens, Švýcarsko) je švýcarsko-albánský fotbalový obránce, od roku 2015 hráč klubu FC Lugano.\nV mládežnických kategoriích reprezentoval Švýcarsko, na seniorské úrovni reprezentuje Albánii.\n\n\nFrédéric Veseli nastupoval za švýcarské mládežnické reprezentace včetně U21.\n\nV A-mužstvu Albánie debutoval 13. 11. 2015 v přátelském utkání v Prištině proti reprezentaci Kosova (remíza 2:2).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1189092", "url": "https://cs.wikipedia.org/wiki?curid=1189092", "title": "Amir Abrashi", "text": "Amir Abrashi\n\nAmir Abrashi [amir abraši] (* 27. března 1990, Bischofszell, Švýcarsko) je švýcarsko-albánský fotbalový záložník, od roku 2015 hráč klubu SC Freiburg.\nV mládežnických kategoriích reprezentoval Švýcarsko, na seniorské úrovni reprezentuje Albánii.\n\n\nAmir Abrashi nastupoval za švýcarské mládežnické reprezentace včetně týmu U21.\n\nV A-mužstvu Albánie debutoval 14. 8. 2013 v přátelském utkání v Tiraně proti reprezentaci Arménie (výhra 2:0).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1189094", "url": "https://cs.wikipedia.org/wiki?curid=1189094", "title": "Last Day of the Dinosaurs", "text": "Last Day of the Dinosaurs\n\nLast Day of the Dinosaurs (česky \"Poslední dny dinosaurů\") je televizní dokument Discovery Channel z roku 2010 v délce 50 minut. Pojednává o vyhynutí neptačích dinosaurů na konci křídové periody před 66 miliony let. Přiklání se k interpretaci vyhynutí zaviněné dopadem desetikilometrové planetky Chicxulub do oblasti současného Mexického zálivu. Dokument zobrazuje všechny průvodní jevy dramatického dopadu vesmírného tělesa, včetně vln megatsunami, žárové a tlakové vlny, zvýšení teploty apod. Odehrává se na několika místech naší planety, zejména v oblasti budoucího Texasu, Montany a mongolské pouště Gobi. Dokument těží z efektivních počítačem vytvořených modelů dinosaurů i fyzikálních efektů dopadu.\n\n"}
{"id": "1189097", "url": "https://cs.wikipedia.org/wiki?curid=1189097", "title": "Seznam českých hráčů v NHL v sezóně 2001/2002", "text": "Seznam českých hráčů v NHL v sezóně 2001/2002\n\nToto je seznam hráčů Česka a jejich statistiky v sezóně 2001/2002 NHL.\n"}
{"id": "1189098", "url": "https://cs.wikipedia.org/wiki?curid=1189098", "title": "Migjen Basha", "text": "Migjen Basha\n\nMigjen Xhevat Basha [miděn dževat baša] (* 5. ledna 1987, Lausanne, Švýcarsko) je švýcarsko-albánský fotbalový záložník, hráč klubu FC Luzern od ledna 2016 na hostování v klubu Como Calcio.\nV mládežnických kategoriích reprezentoval Švýcarsko, na seniorské úrovni reprezentuje Albánii.\n\n\nMigjen Basha nastupoval za švýcarské mládežnické reprezentace včetně týmu U21.\n\nV A-mužstvu Albánie debutoval 22. 3. 2013 v kvalifikačním utkání v Oslu proti reprezentaci Norska (výhra 1:0).\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1189100", "url": "https://cs.wikipedia.org/wiki?curid=1189100", "title": "Zdeno Kúdelka", "text": "Zdeno Kúdelka\n\nZdeno Kúdelka (18. února 1949 – 9. července 2016) byl slovenský fotbalista, útočník a záložník.\n\nV československé lize hrál za ZVL Žilina. Nastoupil ve 35 ligových utkáních a dal 2 ligové góly.\n\n"}
{"id": "1189108", "url": "https://cs.wikipedia.org/wiki?curid=1189108", "title": "Lukman Džabrajilov", "text": "Lukman Džabrajilov\n\nLukman (Luqman) Džabrajilov (: ) nebo (: ), (: ), (27. dubna 1962 v Chasavjurtu, Dagestán, Sovětský svaz) je bývalý sovětský a ruský zápasník – volnostylař dagestáské (čečenské) národnosti, který v letech 1994 až 1996 reprezentoval Moldavsko. Volnému stylu se věnoval od 14 let společně se svými bratry Ruslanem a Elmahdim. Připravoval se v policejním sportovním klubu Dinamo v Machačkele a poprvé na sebe výrazně upozornil v roce 1983 na sovětském mistrovství. V roce 1984 sovětské mistrovství vyhrál a dostal příležitost startu na mistrovství Evropy v Jönköpingu. Svým výkonem za třetí místo však reprezentační trenéry nezaujal a pozici tehdejší sovětské jedničky ve střední váze Vladimera Modosijaniho neohrozil. V roce 1989 se na scéně objevil jeho mladší bratr Elmahdi, kterému pomáhal v budovaní pozic v sovětské reprezentaci. V roce 1991 Sovětský svaz přestal existovat a v roce 1993 využil nabídky startu za Moldavsko. V roce 1994 byl v 32 letech v životní formě a nečekaně získal titul mistra světa. V roce 1996 se s bratrem, který reprezentoval Kazachstán připravoval na olympijské hry v Atlantě. Ve druhém kole olympijského turnaje se s ním střetnul a po divokém výsledku prohrál. V opravách nakonec vybojoval 9. místo. Následně ukončil sportovní kariéru.\n\n"}
{"id": "1189109", "url": "https://cs.wikipedia.org/wiki?curid=1189109", "title": "Brezovský potok", "text": "Brezovský potok\n\nNázev Brezovský potok má více vodních toků:\n\n"}
{"id": "1189110", "url": "https://cs.wikipedia.org/wiki?curid=1189110", "title": "Kiril Lazarov", "text": "Kiril Lazarov\n\nKiril Lazarov (cyrilicí \"Кирил Лазаров\",* 10. května 1980 Sveti Nikole) je severomakedonský házenkář, působící od roku 2013 ve španělském klubu FC Barcelona.\n\nHrál za kluby RK Pelister (mistr Makedonie 1998 a 2000), RK Záhřeb (mistr Chorvatska 2000—2002 a 2007—2010), MVM Veszprém (mistr Maďarska 2002—2006), Al Sadd SC (finalista IHF Super Globe 2010), BM Ciudad Real (finalista Ligy mistrů EHF 2011), BM Atlético Madrid (vítěz IHF Super Globe 2012) a FC Barcelona (mistr Španělska 2014, vítěz Ligy mistrů 2015). V sezónách 2005/06 a 2007/08 byl králem střelců Ligy mistrů. Stal se prvním hráčem v historii Ligy mistrů EHF, který překonal hranici tisíce vstřelených branek.\n\nV makedonské reprezentaci debutoval roku 1998 a odehrál za ni 160 zápasů, v nichž zaznamenal 1203 branek. Zúčastnil se Mistrovství světa v házené mužů 2009, kde skončili Makedonci na 11. místě, Mistrovství světa v házené mužů 2013 (14. místo), Mistrovství světa v házené mužů 2015 (9. místo) a Mistrovství světa v házené mužů 2017 (15. místo). Také hrál na Mistrovství Evropy v házené mužů 2012 (5. místo), Mistrovství Evropy v házené mužů 2014 (10. místo), Mistrovství Evropy v házené mužů 2016 (11. místo) a Mistrovství Evropy v házené mužů 2018 (11. místo). Na turnajích v letech 2009, 2012 a 2017 byl králem střelců, na ME 2012 dal 61 gólů v sedmi zápasech, což je rekord šampionátu.\n\nJeho mladší bratr Filip Lazarov je také hráčem severomakedonské házenkářské reprezentace.\n\n"}
{"id": "1189112", "url": "https://cs.wikipedia.org/wiki?curid=1189112", "title": "Brezový potok", "text": "Brezový potok\n\nNázev Brezový potok má více vodních toků:\n\n\n"}
{"id": "1189113", "url": "https://cs.wikipedia.org/wiki?curid=1189113", "title": "Zářijový manifest", "text": "Zářijový manifest\n\nZářijový manifest (německy \"September-Manifest\", oficiálně \"Kaiserliches Mainfest vom 20. September 1865\") bylo prohlášení císaře Rakouského císařství Františka Josefa I. z roku 1865, kterým byla do vyřešení státoprávních sporů (zejména okolo postavení Uherska) pozastavena platnost únorové ústavy a rozpuštěna Říšská rada.\n\nRoku 1860 se Rakouské císařství vydalo směrem obnovy ústavního systému vlády. Říjnový diplom z roku 1860 předpokládal konstituční zřízení. Roku 1861 pak vydal císař tzv. únorovou ústavu. Ta zřídila dvoukomorovou Říšskou radu a zemské sněmy. V té době se ještě počítalo s možností, že by tyto ústavní parametry platily pro celé území monarchie, tedy včetně Uherska a také Království lombardsko-benátského. Jenže tato, tzv. širší Říšská rada se nikdy nesešla, protože Uherský sněm odmítl do celostátního parlamentu delegovat své zástupce. Ostatně otázka státoprávního postavení Uherska zůstávala hlavním tématem, které dělilo společnost. Vůči ústavnímu systému vzniklému roku 1861 ovšem výrazně kriticky vystupovali i čeští politici.\n\nKlíčovou osobností rakouské politiky v letech 1861–1865 byl Anton von Schmerling, Státní ministr Rakouského císařství. Historik Otto Urban považuje Schmerlinga za jednoho z posledních představitelů poražené koncepce centralizovaného \"Velkorakouska\", tedy státního útvaru zahrnujícího celou monarchii včetně Uherska. Zároveň jeho směr popisuje jako \"revidovaný absolutismus\". Proti této koncepci se ale postavili nejen uherští politici vedení Ferencem Deákem ale i čeští předáci (František Palacký a František Ladislav Rieger) ale nakonec i vlivná skupina německorakouských liberálů (tzv. Ústavní strana). To byl konec Schmerlingovy politické epochy. V červenci 1865 byl na post státního ministra jmenován konzervativně orientovaný Richard Belcredi.\n\n20. září 1865 vydal František Josef I. císařský manifest, kterým pozastavil (sistoval) platnost únorové ústavy a rozpustil Říšskou radu. Oznámil, že vešel \"ve srozumění se zákonnými zastupiteli mých národů ve východních částech říše\". Panovník únorovou ústavu i říjnový diplom hodlal předložit k posouzení Uherskému sněmu a Chorvatskému sněmu.\n\nPo následující rok a půl tak Rakouské císařství nemělo celostátní zákonodárný sbor a nacházelo se v ústavním provizoriu. Ovšem zemské sněmy sistovány nebyly a například Český zemský sněm tak i v letech 1865–1866 pokračoval v činnosti. Pro české a jiné federalisty otevíral zářijový manifest naději na revizi únorové ústavy, posílení práv zemských sněmů a možné uznání českého státního práva. Fakticky ovšem znamenal jen vítězství uherského postoje a předznamenal Rakousko-uherské vyrovnání.\n\nKdyž se po porážce Rakouského císařství Pruskem v bitvě u Hradce Králové začaly obrysy rakousko-uherského vyrovnání konkretizovat, očekávali čeští a jiní federalističtí politici, že tato ústavní dohoda bude předložena ke schválení zemským sněmům, což se nakonec nestalo. Český zemský sněm i Moravský zemský sněm získaly ve volbách v lednu 1867 federalistickou většinu. Většina na Českém zemském sněmu přijala prohlášení, ve kterém se odmítla podílet na \"nezákonném shromáždění nějaké západní polovice říše\". Vláda na to reagovala brzkým rozpuštěním sněmů a vypsáním nových zemských voleb v březnu 1867. V nich díky nátlaku na zejména šlechtické představitele nabyly oba sněmy centralistickou většinu, která už neodmítala obeslání užší Říšské rady a souhlasila s projektem rakousko-uherského vyrovnání. V květnu 1867 byla opět svolána Říšská rada (nyní již jen jako užší Říšská rada, tedy bez Uherska), která vyrovnání schválila. Koncem roku 1867 pak Říšská rada odsouhlasila komplex ústavních zákonů (tzv. prosincová ústava), které definovaly Předlitavsko jako více centralizovaný, liberální stát.\n\n\n"}
{"id": "1189114", "url": "https://cs.wikipedia.org/wiki?curid=1189114", "title": "Armend Dallku", "text": "Armend Dallku\n\nArmend Sabik Dallku (* 16. června 1983, Vučitrn, SFR Jugoslávie) je albánský fotbalový obránce a bývalý reprezentant, který od roku 2005 působí v ukrajinském klubu FK Vorskla Poltava.\n\n\nV A-mužstvu Albánie debutoval 9. 2. 2005 v kvalifikačním utkání v Tiraně proti týmu Ukrajiny (prohra 0:2). Celkem odehrál v letech 2005–2013 za albánský národní tým 64 zápasů a vstřelil jednu branku.\n\n\n"}
{"id": "1189123", "url": "https://cs.wikipedia.org/wiki?curid=1189123", "title": "Genius loci v Kostelní Myslové", "text": "Genius loci v Kostelní Myslové\n\nGenius loci v Kostelní Myslové je expozice v Kostelní Myslové, je umístěna v budově fary v čp. 36. Založena byla v roce 2012 v rámci projektu Regionem Renesance. Dům, ve kterém se expozice nachází je nejstarším domem v obci, měl být postaven v roce 1785, dům je postaven v barokním stylu a je chráněn jako kulturní památka. Fara byla rekonstruována od roku 2003 primárně pod vedením faráře Karla Satoria, kdy ten dům nechal rekonstruovat a posléze z něj vytvořil dům s chráněným bydlením pro osoby, tj. azyl pro lidi, kteří se ocitli na složité životní křižovatce.\n\nExpozice byla založena v roce 2012, od roku 2005 však v obcí působí sdružení \"ISSIMA\", to působí jako společnost pro materiální obnovu svého okolí. Expozice je zaměřena na obnovu duše a meditativní zastavení, nicméně v expozici jsou představeny i exponáty z historie obce. Expozice ukazuje genia loci místa.\n\n"}
{"id": "1189138", "url": "https://cs.wikipedia.org/wiki?curid=1189138", "title": "Volební reforma 1882", "text": "Volební reforma 1882\n\nVolební reforma z roku 1882, někdy též Taaffeho reforma volebního řádu, byla změna volebního systému v předlitavské části Rakouska-Uherska, kterou roku 1882 prosadila vláda Eduarda Taaffeho a která snižovala volební cenzus ve volbách do Říšské rady a tím podstatným způsobem rozšiřovala počet oprávněných voličů. Poprvé byla uplatněna ve volbách roku 1885.\n\nPo volbách do Říšské rady roku 1879 se moci v Předlitavsku ujala vláda Eduarda Taaffeho, která byla tvořena konzervativními a federalistickými silami. Jejími hlavními oporami byla Strana práva, Český klub a Polský klub. Vláda od počátku 80. let prosadila některé ústupky českým národním aspiracím (např. Stremayrova jazyková nařízení). Jejím hlavním soupeřem byla německorakouská liberální a centralistická Ústavní strana. Ta měla silnou oporu zejména ve vrstvách vyšší a střední buržoazie. Vláda Eduarda Taaffeho proto volební reformou sledovala i oslabení pozic německých liberálů tím, že volební právo rozšíří i na vrstvy maloburžoazní, živnostenské. Další motivací reformy bylo částečné otupení rodícího se dělnického a sociálně demokratického hnutí tím, že do volebního procesu budou vtaženy částečně střední a nižší střední vrstvy s umírněně sociálně reformní agendou.\n\nVolba do Říšské rady fungovala od roku 1873 podle tzv. dubnové ústavy, která zvýšila počet poslanců z 203 na 353 a která zároveň přidala k dosavadním třem kuriím (městské, venkovských obcí a velkostatkářské) i čtvrtou kurii obchodních a živnostenských komor. \n\nReforma přijatá roku 1882 ponechávala počet poslanců i rozdělení mandátů pro jednotlivé kurie beze změn, ale v kurii městské a venkovských obcí snižovala volební cenzus (tedy minimální daňový odvod poskytující volební právo) na pět rakousko-uherských zlatých. Tito noví, tzv. \"pětizlatkoví voliči\", čítali několik set tisíc osob. Podle o něco pozdějších údajů z počátku 90. let 19. století (při nezměněném volebním systému) disponovalo volebním právem v Předlitavsku 15 % mužského obyvatelstva). Noví voliči reprezentovali zejména maloburžoazní vrstvy, které byly protiliberálně naladěny. Tato kalkulace se potvrdila, protože v prvních volbách konaných podle nové úpravy (volby do Říšské rady roku 1885) posílily klerikální a konzervativní proudy a hlavní komponenty vlády Eduarda Taaffeho, čímž vláda mohla pokračovat po celé další volební období. \n\nPočátkem 90. let sílilo hnutí za další a daleko radikálnější reformu volebního systému. Prosazovali ji zejména sociální demokraté ale také mladočeši. Vláda Eduarda Taaffeho, jež byla tehdy ještě stále u moci (byť v pozměněné podobě), předložila v říjnu 1893 návrh, který zvyšoval počet oprávněných voličů z 15 na 34 % mužské populace a v kuriích městské a venkovských obcí zaváděl téměř všeobecné hlasovací právo. Tento návrh ovšem v Říšské radě neprošel, porážka pak vedla ke konci Taaffeho vlády. Reformu potom, v ještě rozšířenějším pojetí, prosadila až vláda Kazimíra Badeniho roku 1896 (tzv. Badeniho volební reforma).\n\n"}
{"id": "1189140", "url": "https://cs.wikipedia.org/wiki?curid=1189140", "title": "Debatik Curri", "text": "Debatik Curri\n\nDebatik Curri (* 28. prosince 1983, Priština, SFR Jugoslávie) je kosovsko-albánský fotbalový obránce, hráč klubu KS Flamurtari Vlora. Na seniorské úrovni reprezentuje Albánii, nastoupil i za Kosovo.\n\n\nV A-mužstvu Albánie debutoval 22. 3. 2006 v přátelském utkání v Tiraně proti týmu Gruzie (remíza 0:0).\n\n21. 5. 2014 odehrál za A-mužstvo Kosova přátelský zápas proti Turecku (porážka 1:6).\n\n\n"}
{"id": "1189147", "url": "https://cs.wikipedia.org/wiki?curid=1189147", "title": "Seznam českých hráčů v NHL v sezóně 2000/2001", "text": "Seznam českých hráčů v NHL v sezóně 2000/2001\n\nToto je seznam hráčů Česka a jejich statistiky v sezóně 2000/2001 NHL.\n"}
{"id": "1189148", "url": "https://cs.wikipedia.org/wiki?curid=1189148", "title": "Badeniho volební reforma", "text": "Badeniho volební reforma\n\nBadeniho volební reforma byla změna volebního systému v předlitavské části Rakouska-Uherska, kterou roku 1896 prosadila vláda Kazimíra Badeniho a která zřizovala pátou kurii s všeobecným volebním právem ve volbách do Říšské rady, čímž radikálním způsobem rozšiřovala počet oprávněných voličů. Poprvé byla uplatněna ve volbách roku 1897.\n\nPřímé volby do Říšské rady zavedla roku 1873 tzv. dubnová ústava. Podle ní měla Říšská rada 353 poslanců volených ve čtyřech kuriích (městské, venkovských obcí, velkostatkářské a obchodních a živnostenských komor). Volební právo omezoval volební cenzus, tedy minimální daňový odvod, poskytující volební právo. Volební reforma z roku 1882, kterou prosadila vláda Eduarda Taaffeho snižovala cenzus v kuriích městské a venkovských obcí a zvýšila počet oprávněných voličů o stovky tisíc osob. Reforma přijatá roku 1882 ovšem ponechávala počet poslanců i rozdělení mandátů pro jednotlivé kurie beze změn. Podle údajů z počátku 90. let 19. století disponovalo volebním právem v Předlitavsku 15 % mužského obyvatelstva. \n\nNa počátku 90. let zesílilo hnutí za další a daleko radikálnější reformu volebního systému. Prosazovali ji zejména sociální demokraté ale také například mladočeši, kteří 17. března 1893 podali jménem Jana Slavíka návrh na dalekosáhlou změnu volebního práva, kterým by bylo zavedeno všeobecné, rovné a přímé volební právo. Slavíkův návrh počítal s úplným zrušením kurií. Poslanecká sněmovna Říšské rady měla mít 400 poslanců. Volební právo měl obdržet každý muž od věku 24 let. Právo být volen pak každý muž nad 30 let. Návrh ovšem nebyl Říšskou radou přijat. Téma všeobecného hlasovacího práva ale nemizelo. Na jaře roku 1893 po dělnických manifestacích zavedla všeobecné (nikoliv zatím rovné) právo Belgie, která působila jako inspirace i v dalších evropských zemích. Na jaře a v létě roku 1893 se velké dělnické demonstrace odehrávaly v Předlitavsku. Rakouská sociální demokracie přijala usnesení, že pokud se otázka volební reformy nedostane na pořad podzimního zasedání parlamentu ve Vídni, bude navrhována generální stávka.\n\nV Předlitavsku tehdy již více než deset let byla u moci Vláda Eduarda Taaffeho, která nečekaně ústy ministerského předsedy v říjnu 1893 při zahájení schůze Říšské rady skutečně navrhla významnou reformu volebního řádu. Reforma zvyšovala počet oprávněných voličů z 15 na 34 % mužské populace a v kuriích městské a venkovských obcí zaváděl téměř všeobecné hlasovací právo. 247 z celkových 353 poslanců mělo být voleno tímto novým systémem. Ačkoliv Taaffeho projekt nešel tak daleko jako sociálně demokratické nebo mladočeské požadavky, vyvolal ve sněmovně překvapení a rozruch, protože Taaffeho kabinet se dlouhodobě definoval spíše jako aliance konzervativních a federalistických sil, nikoliv jako pokrokářská vláda. Návrh se nesetkal se souhlasem ani v koalici. Ještě téhož dne se v kuloárech parlamentu sešli předák provládní konzervativní Strany práva Karl Sigmund von Hohenwart a vůdce německorakouských staroliberálů Ernst von Plener. Proti se vyslovil i koaliční Polský klub. Navrhované oslabení středních vrstev a udělení volebního práva nižším vrstvám a dělnictvu se setkalo s odporem. Výsledkem této kontroverze byl následný pád Taaffeho vlády. Volební reforma byla o několik let odsunuta.\n\nRoku 1895 se moci v Předlitavsku ujala vláda Kazimíra Badeniho. Zamýšlela se stát dlouhodobějším vládním uspořádáním. Postupně na svou stranu získávala i dosud opoziční mladočechy. 15. února 1896 Kazimír Felix Badeni v Poslanecké sněmovně Říšské rady předložil návrh volební reformy. Na rozdíl od Taaffeho návrhu z roku 1893 se nijak neměnil volební cenzus v stávajících kuriích, ale ke čtyřem dosavadním kuriím přibyla pátá, nazvaná všeobecná s 72 mandáty, ve které se volilo na základně všeobecného a rovného volebního práva pro muže. Počet poslanců se tím měl zvýšit na 425. Návrh zpočátku vyvolal pnutí v mladočeské straně, která zpočátku trvala na Slavíkově radikálnějším návrhu z roku 1893, ale pragmatické křídlo strany (například Karel Kramář, Josef Kaizl nebo Gustav Eim) postupně převážilo. Reforma byla v Poslanecké sněmovně projednávána v dubnu a květnu 1896. 7. května 1896 proběhlo závěrečné hlasování a reforma prošla poměrem 234 : 19 hlasů, přičemž 21 mladočechů ji podpořilo, 15 bylo proti. Ještě během května vyslovila souhlas i horní komora (Panská sněmovna) a 14. června 1896 ji potvrdil císař František Josef I. \n\nVolební právo ve všeobecné kurii získali díky Badeniho reformě muži nad 24 let věku. Počet oprávněných voličů v Předlitavsku se díky reformě zvýšil z 1 732 257 osob na 5 333 431 osob. Zvláštní zákon z 5. prosince 1896 pak ještě provedl změnu v stávajících kuriích městské a venkovských obcí, kde byl volební cenzus snížen z 5 zlatých na 4 zlaté (tedy 8 rakousko-uherských korun).\n\nV prvních volbách konaných podle nové úpravy (volby do Říšské rady roku 1897) se díky volební reformě do parlamentu poprvé dostali zástupci sociálních demokratů a celkově se rozšířilo (až roztříštilo) stranické spektrum. Nový volební systém s pěti kuriemi trval až do roku 1907, kdy došlo k prosazení všeobecného a rovného volebního práva v Předlitavsku.\n\n"}
{"id": "1189154", "url": "https://cs.wikipedia.org/wiki?curid=1189154", "title": "Sabien Lilaj", "text": "Sabien Lilaj\n\nSabien Lilaj (* 10. února 1989, Maliq, Albánie) je albánský fotbalový záložník a reprezentant, hráč klubu KF Skënderbeu Korçë od července do srpna 2016 na hostování v FK Kukësi.\nMimo Albánii působil na klubové úrovni v Chorvatsku.\n\n\nV A-mužstvu Albánie debutoval 7. 10. 2011 v kvalifikačním utkání v Saint-Denis proti týmu Francie (prohra 0:3).\n\n\n"}
{"id": "1189156", "url": "https://cs.wikipedia.org/wiki?curid=1189156", "title": "Rey Manaj", "text": "Rey Manaj\n\nRey Manaj (* 24. února 1997, Lushnjë) je albánský fotbalový útočník a reprezentant, který v současné době působí ve španělském klubu FC Barcelona.\n\n\nV A-mužstvu Albánie debutoval 13. 11. 2015 v přátelském utkání v Prištině proti týmu Kosova (remíza 2:2).\n\n\n"}
{"id": "1189164", "url": "https://cs.wikipedia.org/wiki?curid=1189164", "title": "Seznam českých hráčů v NHL v sezóně 1999/2000", "text": "Seznam českých hráčů v NHL v sezóně 1999/2000\n\nToto je seznam hráčů Česka a jejich statistiky v sezóně 1999/2000 NHL.\n"}
{"id": "1189167", "url": "https://cs.wikipedia.org/wiki?curid=1189167", "title": "Jódlování", "text": "Jódlování\n\nJódlování je zvláštní druh zpěvu, tradičně rozšířený především v oblasti Tyrolských Alp. Hlas zpívajícího při něm přeskakuje z hrudního rejstříku do falzetu, a to ve velkých intervalových skocích. Jódlování v Alpách původně sloužilo ke komunikaci horalů a pastevců. Podobný typ zpěvu se vyskytuje také u jiných národů, zaznamenán byl u afrických Pygmejů, u Melanésanů aj. Příbuzným fenoménem v českém folklóru je tzv. jukání, které je rozšířeno zejména na Šumavě. Jódlování sehrálo roli i v americké country.\n"}
{"id": "1189170", "url": "https://cs.wikipedia.org/wiki?curid=1189170", "title": "Sebahattin Öztürk", "text": "Sebahattin Öztürk\n\nSebahattin (Sabahattin) Öztürk, (* 6. ledna 1969 v Sivasu, Turecko) je bývalý turecký zápasník – volnostylař. Začínal s tradičním tureckým olejovým zápase. V 15 letech se orientoval na olympijský volný styl. Připravoval se v Ankaře pod vedením Yakupa Topaze. V turecké seniorské reprezentaci se pohyboval od roku 1989. V roce 1992 startoval na olympijských hrách v Barceloně. Hned v prvním kole skupiny B prohrál s americkým mistrem světa Kevinem Jacksonon a ve skupině skončil na třetím místě. V zápase o celkové páté místo se utkal s Čechoslovákem Jozefem Lohyňou a po porážce obsadil 6. místo. V roce 1996 se účasnil olympijských her v Atlantě a opět nezvládl vstup do turnaje. Po porážce s Ruslanem Chinčagovem spadl do oprav, ve kterých však chytil druhý dech a postoupil až do boje o třetí místo. Vyrovnaný zápas proti Íránci Amír'rezá Chádemovi museli rozhodnout sudí a ti se přiklonili na stranu soupeře. Obsadil 4. místo. Sportovní kariéru ukončil koncem roku 1997. Věnuje se trenérské práci a podniká. V roce 2011 byl odsouzen za podvody na 4 měsíce do vězení.\n\n"}
{"id": "1189171", "url": "https://cs.wikipedia.org/wiki?curid=1189171", "title": "Jan Špelina", "text": "Jan Špelina\n\nJan Špelina (* 1953) je bývalý český fotbalista, útočník.\n\nV československé lize hrál za Škodu Plzeň. Gól v lize nedal.\n\n"}
{"id": "1189173", "url": "https://cs.wikipedia.org/wiki?curid=1189173", "title": "Třída Grayback", "text": "Třída Grayback\n\nTřída Grayback byla třída raketonosných ponorek námořnictva Spojených států amerických z doby studené války. Jednalo se o konvenční stíhací ponorky třídy \"Darter\" upravené během stavby na nosiče střel s plochou dráhou letu vybavených jadernou hlavicí. Obě ponorky byly v této roli provozovány pouze v letech 1958-1964 a poté je z výzbroje vytlačily mnohem praktičtější nosiče balistických raket. Zatímco USS \"Grayback\" sloužila v letech 1968-1984 ke zvláštním úkolům, USS \"Growler\" se do služby již nevrátila a od roku 1988 je vystavena jako muzejní loď v Intrepid Sea, Air & Space Museum v New Yorku.\n\nPokusy s nesením a vypouštěním střel s plochou dráhou letu americké námořnictvo provádělo od roku 1947 na upravených druhoválečných ponorkách třídy \"Balao\" USS \"Barbero\" (SS-317), USS \"Carbonero\" (SS-337) a USS \"Cusk\" (SS-348). Schopnost zasazování jaderných úderů měla dát námořnictvu nově vyvinutá střela s plochou dráhou letu Regulus. Pro její nesení bylo rozhodnuto upravit rozestavěné konvenční útočné ponorky USS \"Grayback\" a USS \"Growler\" třídy \"Darter\". První ponorku postavila v letech 1954-1959 loděnice Mare Island Naval Shipyard ve Vallejo ve státě Kalifornie. Druhou postavila v letech 1955-1958 loděnice Portsmouth Naval Shipyard v Kittery ve státě Maine.\n\nJednotky třídy \"Grayback\":\nKonstrukce, rozměry a výtlak obou ponorek se mírně lišily. Ponorky byly vyzbrojeny 533mm torpédomety, kterých první nesla osm (šest příďových a dva záďové) a druhá šest (čtyři příďové a dva záďové). Údernou výzbroj tvořily čtyři střely Regulus s jadernou hlavicí, uložené v rozměrném hangáru na přídi a vypouštěné z jednoho odpalovacího zařízení. Později je mohly nahradit dvě rozměrnější nadzvukové střely Regulus II. Pohonný systém tvořily tři diesely Fairbanks-Morse a dva elektromotory, pohánějící dva lodní šrouby. Diesely měly na šroubu výkon 4600 hp a elektromotory 5600 hp. Nejvyšší rychlost dosahovala 15 uzlů na hladině a 12 uzlů pod hladinou.\n\nBěhem přestavby \"Grayback\" na mateřskou loď speciálních jednotek SEAL byl trup ponorky prodloužen o 3,5 metru vložením sekce se dvěma pomocnými palivovými nádržemi. Hangár pro řízené střely byl přestavěn na dok (\"Dry Dock Shelter\") pro 67 mariňáků a dva ponorné prostředky SEAL Delivery Vehicle (SDV), které mohly být vypouštěny i během plavby pod vodou. Hangár byl dále vybaven dekompresní komorou. Úpravy snížily rychlost ponorky o dva uzly.\n\nObě ponorky byly jako nosiče střel s plochou dráhou letu provozovány pouze v letech 1958-1964. Velmi rychle zastaraly a z výzbroje je vytlačily mnohem praktičtější nosiče balistických raket Polaris (ty byly mimo jiné mnohem méně zranitelné, neboť se nemusely vynořovat kvůli vypuštění raket a jejich navedení na cíl). Další osudy obou ponorek jsou velmi odlišné. Vyřazení \"Growleru\" zůstalo definitivní a ponorka je od roku 1988 vystavena jako muzejní loď v newyorském Intrepid Sea, Air & Space Museum.\n\nNaopak \"Grayback\" byla přestavěna na obojživelnou transportní ponorku s trupovým číslem (LPSS-574 – Landing Personnel) a v letech 1968-1984 používána zejména ke zvláštním úkolům, z nichž většina zůstala dodnes utajena. V noci na 3. června 1972 se \"Grayback\" podílela na operaci Thunderhead – posledním pokusu o osvobození amerických vojáků zajatých ve vietnamské válce. Neúspěšná mise do ústí Rudé řeky musela být zrušena přičemž došlo k úmrtí příslušníka Navy SEALs Melvina Drye.\n\nPonorka \"Grayback\" operovala v Asii do svého vyřazení roku 1984. Pozitivní zkušenosti z jejího provozu vedly k vývoji nových zařízení Dry Deck Shelter, která mohla být od roku 1987 instalována na palubu jaderných útočných ponorek třídy \"Los Angeles\".\n"}
{"id": "1189175", "url": "https://cs.wikipedia.org/wiki?curid=1189175", "title": "NGC 246", "text": "NGC 246\n\nNGC 246 (také známá jako Caldwell 56) je planetární mlhovina v souhvězdí Velryby. Objevil ji britský astronom William Herschel v roce 1785. Centrální hvězdou je bílý trpaslík se zdánlivou magnitudou 12 a katalogovým označením HIP 3678. Vizuální zdánlivá magnituda této mlhoviny je 10,9, ale v modrém fotografickém spektru je mnohem jasnější s magnitudou 8,0. Proto se mlhovina zdá být na fotografiích jasnější vzhledem k okolním hvězdám, ale při vizuálním pohledu do dalekohledu je mlhovina mnohem slabší. Mlhovina má také nízkou plošnou jasnost, proto se k jejímu pozorování doporučuje tmavá obloha bez světelného znečištění a alespoň středně velký amatérský dalekohled. \n\nMlhovina se na obloze nachází 1,5 stupně jižně od hvězd 5. magnitudy φ¹ Cet a φ² Cet, se kterými tvoří rovnostranný trojúhelník. Mezi NGC 246 a hvězdou φ² Cet se nachází slabá galaxie NGC 255. \n\nNa infračerveném snímku v nepravých barvách ze Spitzerova dalekohledu můžeme vidět centrální hvězdu obklopenou oblakem plynu a prachu. Ve vzdálenosti 3,8 obloukových sekund od centrální hvězdy vidíme jejího slabšího průvodce s magnitudou 14, u kterého není jisté, zda se jedná o náhodné seřazení dvou hvězd v různé vzdálenosti (optická dvojhvězda), nebo spolu tvoří fyzickou dvojhvězdu. Na snímku také můžeme vidět červeně zbarvený kruh, jehož střed je proti středu mlhoviny mírně posunutý.\nVyvržené plyny mají zelenou barvu a kruh z materiálu vyhnaného ze zestárlé hvězdy má červenou barvu. Předpokládá se, že je kruh složen zejména z molekul vodíku, který byl z hvězdy vyhnán ve formě atomů, které se po ochlazení sloučily v molekuly.\n\n\n"}
{"id": "1189177", "url": "https://cs.wikipedia.org/wiki?curid=1189177", "title": "Všepravoslavný koncil", "text": "Všepravoslavný koncil\n\nVšepravoslavný koncil (řec. \"Πανορθόδοξη Σύνοδος\", angl. \"Pan-Orthodox Council\"), oficiálně Svatý a velký koncil pravoslavné církve, je synod pravoslavných hodnostářů, který se uskutečnil na Krétě ve dnech 20. – 26. června 2016. Pozvány byly všechny autokefální pravoslavné církve, ze 14 se jich však účastnilo jen 10, nejdůležitější z nepřítomných byla ruská pravoslavná církev.\n\nJedná se o první celosvětový koncil pravoslavné církve od doby Velkého schizmatu (1054). Připravován byl od roku 1961; původně se měl konat v Istanbulu, ale nakonec byl z politických důvodů přeložen na Krétu. Oficiálně byl svolán encyklikou patriarchy Bartoloměje I. ze dne 18. března 2016.\n\nDelegaci Pravoslavné církve v českých zemích a na Slovensku na koncilu tvořili metropolita českých zemí a Slovenska arcibiskup Rastislav (Gont), arcibiskup pražský a českých zemí Michal (Dandár), biskup šumperský Izaiáš (Slaninka), archimandrita Serafim (Šemjatovský) a diákoni Maxim (Durila) a Kyrill (Sarkissian).\n\nKoncil přijal následující dokumenty:\nS ohledem na nepřítomnost některých pravoslavných církví na koncilu je všeobecná závaznost těchto dokumentů sporná.\n\n"}
{"id": "1189179", "url": "https://cs.wikipedia.org/wiki?curid=1189179", "title": "Štěpán Vilém Kinský", "text": "Štěpán Vilém Kinský\n\nŠtěpán Vilém kníže Kinský (\"Štěpán Vilém říšský kníže Kinský z Vchynic a Tetova\", německy \"Stephan Wilhelm Reichsfürst Kinsky\" \"von Wchinitz und Tettau\") (26. prosince 1679 – 12. března 1749) byl český šlechtic a politik, rakouský diplomat a důstojník z významného rodu Kinských. Zastával vlivné posty v diplomacii a ve správě Českého království, mimo jiné byl rytířem Řádu Zlatého rouna a pro svůj rod získal titul říšských knížat.\n\nPocházel z početné rodiny hraběte Václava Norberta Kinského (1642–1719) a jeho první manželky Anny Marie z Martinic. Měl čtrnáct vlastních a nevlastních sourozenců, jeho starší bratr František Ferdinand (1678–1741) byl nejvyšším kancléřem Českého království, sestry svými sňatky do rodin Batthyány, Chotků nebo Colloredů podpořily vzestup Kinských na přelomu 17. a 18. století.\n\nŠtěpánův otec Václav Norbert četnými nákupy zajistil početné potomstvo a Štěpán Vilém tak v roce 1719 zdědil rozsáhlé majetky ve východních Čechách (Choceň, Rychmburk, Rosice). Zámek v Chocni prošel přestavbou ještě za Václava Norberta, Štěpán Vilém v roce 1728 podnikl barokní přestavbu zámku v Rosicích. Největším pozemkovým celkem bylo panství s hradem Rychmburk zahrnující přes sedmdesát vesnic, na rychmburském hradě se ale Kinští v této době zdržovali jen výjimečně.\n\nŠtěpán Vilém Kinský původně sloužil v armádě a zúčastnil se války o španělské dědictví, později dosáhl hodnosti plukovníka (1719). Po sňatku s hraběnkou Marií Josefou z Dietrichsteinu (1694–1758) byl v roce 1714 jmenován členem sboru místodržících Českého království. Poté zastával vlivné posty v diplomacii, byl vyslancem u carského dvora v Petrohradě (1721–1722). V roce 1723 v Praze při korunovaci Karla VI. českým králem zastupoval svého nepřítomného švagra Hieronyma Colloreda, nejvyššího dědičného stolníka. Později byl císařským vyslancem ve Francii (1729–1732).\n\nPo návratu z Francie se trvale usadil v Čechách a dlouhodobě zastával důležité úřady v zemské správě, byl nejvyšším maršálkem (1733–1740) a nejvyšším hofmistrem (1740–1746). Vlivné posty ve správě Českého království měly částečně kompenzovat finanční ztráty spojené s náročnou reprezentací v předchozí diplomatické službě. Mimoto získal čestné hodnosti c. k. tajného rady a komořího, byl také nositelem Řádu Zlatého rouna.\n\nV pobělohorském období zastávala řada členů rodu Kinských významné funkce a jejich ambice v první polovině 18. století směřovaly ke získání knížecího titulu. Na počátku vlády Marie Terezie měli Kinští velmi dobrou pozici u císařského dvora a z této doby pochází zajímavá rodinná dohoda z roku 1745 mezi Štěpánem Vilémem a jeho mladším bratrem Filipem Josefem, který byl tehdy českým nejvyšším kancléřem. Filip Josef se v této smlouvě ve prospěch Štěpánova potomstva vzdával případného knížecího titulu. Štěpán Vilém byl 22. prosince 1746 povýšen do stavu knížat Českého království a 1. ledna 1747 získal také titul říšského knížete, ačkoli ve vlastní říši neměl žádný majetek. Zároveň byl pro něho zřízen majorátní fideikomis z panství Choceň-Rosice.\n\nZ manželství Štěpána Viléma Kinského a Marie Josefy Dietrichsteinové se narodilo pět dětí, žádné z nich se ale nedožilo více než třiceti let. Syn Evžen František (1719–1726) zemřel v dětství, v mládí a bez mužského potomstva zemřel i dědic knížecího titulu František Josef Kinský (1726–1752). Ze tří dcer se dospělosti dožila Marie Terezie (1721–1751), provdaná za výrazně staršího generála hraběte Jiřího Oliviera Wallise (1686–1744). Po smrti Evžena Františka (1752) přešel knížecí titul na potomstvo Štěpánova bratra Filipa Josefa.\n\nŠtěpán Vilém Kinský je spolu s dalšími členy rodu pohřben v kostele Nejsvětějšího Salvátora v areálu pražského Klementina.\n\n"}
{"id": "1189181", "url": "https://cs.wikipedia.org/wiki?curid=1189181", "title": "Turan Ceylan", "text": "Turan Ceylan\n\nTuran Ceylan (: ), (* 12. června 1968 v Tokatu, Turecko) je bývalý turecký zápasník – volnostylař. S volným stylem začínal v 10 letech. Připravoval se v Ankaře pod vedením Yakupa Topaze. V turecké seniorské reprezentaci se pohyboval od konce osmdesátých let, ale na pozici reprezentační jedničky se prosadil až od roku 1993. V roce 1994 získal před domácím publikem titul mistra světa. V roce 1996 se však na olympijských hrách v Atlantě s formou nepotkal. Prohrál oba své zápasy a skončil v poli poražených. Sportovní kariéru ukončil v roce 1997. Věnuje se trenérské práci, jeho nejznámějším svěřencem je Aydın Polatçı.\n\n"}
{"id": "1189182", "url": "https://cs.wikipedia.org/wiki?curid=1189182", "title": "Seznam českých hráčů v NHL v sezóně 1998/1999", "text": "Seznam českých hráčů v NHL v sezóně 1998/1999\n\nToto je seznam hráčů Česka a jejich statistiky v sezóně 1998/1999 NHL.\n"}
{"id": "1189183", "url": "https://cs.wikipedia.org/wiki?curid=1189183", "title": "Filip Arnošt Kinský", "text": "Filip Arnošt Kinský\n\nFilip Arnošt Kinský (\"Filip Arnošt hrabě Kinský z Vchynic a Tetova / Philipp Ernst Graf Kinsky von Wchinitz und Tettau\") (31. května 1861 Sloup v Čechách – 8. dubna 1939 Morkovice) byl český šlechtic a moravský politik z významného rodu Kinských. Pocházel z vedlejší linie chlumecké větve Kinských, jeho otcem byl hrabě August Leopold Kinský (1817–1891), matka Friderika (1829–1895) patřila k hraběcí rodině Dubských z Třebomyslic.\n\nNarodil se na zámku Sloup u České Lípy, byl čtvrtým a nejmladším potomkem svých rodičů, měl dvě starší sestry a bratra Augusta (1849–1941), majitele Sloupu. Z otcova dědictví převzal Filip v roce 1891 do své správy velkostatek Lešná u Valašského Meziříčí a na zdejším zámku trvale pobýval. Zámecký park v Lešné přeměnil na vysoce ceněné arboretum, dobré hospodaření mu v roce 1911 umožnilo přikoupit ještě velkostatek Morkovice u Kroměříže. V roce 1885 se oženil se svou sestřenicí, hraběnkou Marií Dubskou z Třebomyslic (1864–1926), s níž měl syna Bedřicha (1885–1956) a dceru Terezii (1888–1955), provdanou za hraběte Karla Spiegelfelda.\n\nPůvodně sloužil v armádě, kterou opustil v hodnosti rytmistra, v roce 1886 získal čestnou hodnost c. k. komořího, později obdržel záslužný Řád Františka Josefa. V letech 1894–1918 byl poslancem Moravského zemského sněmu za velkostatkářskou kurii. Z jednacích protokolů vyplývá, že za dobu bezmála čtvrt století měl minimální absenci, jako politik a řečník ale vystupoval jen zřídka. Jako zpravodaj a člen několika výborů Moravského zemského sněmu se dlouhodobě věnoval problematice obecních poplatků, od roku 1913 byl prvním místopředsedou velkostatkářské kurie.\n\nAktivně se věnoval charitě v Lešné, kde byl několik let starostou, získal zde i čestné občanství, stejně jako v několika okolních obcích. Po roce 1918 se z Lešné odstěhoval a dobu první republiky strávil v soukromí na zámku v Morkovicích, kde také zemřel. Pohřben je na rodovém pohřebišti Kinských v Lešné u kostela sv. Michaela Archanděla.\n\n"}
{"id": "1189211", "url": "https://cs.wikipedia.org/wiki?curid=1189211", "title": "Polibek (Klimt)", "text": "Polibek (Klimt)\n\nPolibek (německy \"Der Kuss\") je patrně nejznámější obraz Gustava Klimta, vrcholné dílo jeho tzv. zlatého období. Obraz o rozměrech 180 cm × 180 cm dnes visí v galerii Belvedere ve Vídni (\"Österreichische Galerie Belvedere\"). Klimt jej namaloval mezi lety 1907 a 1908. Krátce před tím namaloval tři stropní malby na vídeňské univerzitě, které kvůli erotickému námětu vyvolaly skandál, zato \"Polibek\" přijala veřejnost i kritika s nadšením.\n\nJako většina Klimtových děl i \"Polibek\" stojí na rozhraní symbolismu a secese. \nZlatou barvu Klimt objevil při návštěvě italské Ravenny, kde ho fascinovaly byzantské mozaiky v bazilice San Vitale a v dalších kostelech ze 6.–7. století. Také ho mohly inspirovat středověké deskové obrazy a knižní iluminace se zlatým pozadím. Spirálovité vzory na šatech ženy na obraze mají snad evokovat pravěké umění.\n\n"}
{"id": "1189229", "url": "https://cs.wikipedia.org/wiki?curid=1189229", "title": "Barbara Pierreová", "text": "Barbara Pierreová\n\nBarbara Pierreová (* 28. dubna 1987 Port-au-Prince, Haiti) je americká atletka, sprinterka, halová mistryně světa v běhu na 60 metrů z roku 2016.\n\nPůvodně reprezentovala Haiti, na olympiádě v Pekingu v roce 2008 postoupila do čtvrtfinále běhu na 100 metrů. V březnu 2016 se stala halovou mistryní světa v běhu na 60 metrů.\n\nHala\nDráha\n\n"}
{"id": "1189243", "url": "https://cs.wikipedia.org/wiki?curid=1189243", "title": "Judith Schalansky", "text": "Judith Schalansky\n\nJudith Schalansky (* 20. září 1980, Greifswald) je německá spisovatelka a designérka. \n\nVystudovala dějiny umění v Berlíně a komunikační design v Postupimi. Posléze vyučovala na svojí 'alma mater' v Postupimi základy typografie. \n\nV roce 2014 došlo ke slovní rozepři mezi ní a německou spisovatelkou Sibyllou Lewitscharoff, která se velice nevhodně vyjádřila o těhotenství této lesbicky orientované autorky. \n\n\n\n"}
