{"id": "1387273", "url": "https://cs.wikipedia.org/wiki?curid=1387273", "title": "Anežka od Ježíše", "text": "Anežka od Ježíše\n\nAnežka od Ježíše O.P. také Anežka z Langeacu, svým jménem Agnès Galand (17. listopadu 1602 Le Puy-en-Velay – 19. října 1634 Langeac) byla francouzská řeholnice řádu dominikánů a abatyše. Dnes je uctívána jako blahoslavená.\n\nNarodila se 17. listopadu 1602 v Le Puy-en-Velay jako třetí ze sedmi dětí nožíře Pierra Galanda a Guillemette Massiote. V pěti letech byla svěřena ke vzdělání do řeholního institutu. I přes svůj mladý věk ukázala svou silnou víru. V sedmi letech sama zasvětila svůj život Panně Marii. Roku 1623 vstoupila do dominikánského kláštera svaté Kateřiny ze Sieny v Langeacu. Po převzetí hábitu získala jméno \"Aněžka od Ježíše\". Po věčných slibech se stala mistryní novicek. Roku 1627 byla zvolena představenou kláštera.\n\nZemřela 19. října 1634 ve svém klášteře.\n\nByla známa pro své mystické vize kdy jí například Panna Maria svěřila do modliteb kněze Jeana-Jacquesa Oliera či měla vize s anděly a Satanem.\n\nDne 19. dubna 1713 byl započat její proces svatořečení. Dne 19. března 1808 jí papež Pius VII. prohlásil za Ctihodnou. Blahořečena byla 20. listopadu 1994 papežem Janem Pavlem II. Ve stejný den byl s ní blahořečen dominikán Hyacinthe-Marie Cormier, který Anežčin život citoval jako příklad vstupu do řádu.\n\n"}
{"id": "1387274", "url": "https://cs.wikipedia.org/wiki?curid=1387274", "title": "New York Golden Blades", "text": "New York Golden Blades\n\nNew York Golden Blades byl profesionální americký klub ledního hokeje, který sídlil v New Yorku. V letech 1972–1974 působil v profesionální soutěži World Hockey Association. Golden Blades ve své poslední sezóně v WHA skončily v základní části. Své domácí zápasy odehrával v hale Madison Square Garden s kapacitou 18 006 diváků. Klubové barvy byly oranžová a modrá.\n\nZanikl v roce 1974 po přestěhování frančízy z New Yorku do San Diega.\n\nZdroj: \n\n\n\nZdroj: \n\n\n\nZdroj: \n\n"}
{"id": "1387275", "url": "https://cs.wikipedia.org/wiki?curid=1387275", "title": "Ottawa Civics", "text": "Ottawa Civics\n\nOttawa Civics byl profesionální kanadský klub ledního hokeje, který sídlil v Ottawě v provincii Ontario. V roce 1976 působil v profesionální soutěži World Hockey Association. Civics ve své poslední sezóně v WHA skončily v základní části. Své domácí zápasy odehrával v hale Ottawa Civic Centre s kapacitou 9 500 diváků.\n\nZaložen byl v roce 1976 po přestěhování frančízy z Denveru do Ottawy.\n\n\nZdroj: \n\n\n\nZdroj: \n\n"}
{"id": "1387276", "url": "https://cs.wikipedia.org/wiki?curid=1387276", "title": "Ottawa Nationals", "text": "Ottawa Nationals\n\nOttawa Nationals byl profesionální kanadský klub ledního hokeje, který sídlil v Ottawě v provincii Ontario. V letech 1972–1973 působil v profesionální soutěži World Hockey Association. Nationals ve své poslední sezóně v WHA skončily ve čtvrtfinále play-off. Své domácí zápasy odehrával v hale Ottawa Civic Centre s kapacitou 9 500 diváků. Klubové barvy byly červená a modrá.\n\nZanikl v roce 1973 po přestěhování frančízy z Ottawy do Toronta.\n\n\nZdroj: \n\n\n\nZdroj: \n\n"}
{"id": "1387277", "url": "https://cs.wikipedia.org/wiki?curid=1387277", "title": "Stribog (kryptografie)", "text": "Stribog (kryptografie)\n\nStribog (, podle standardizačního dokumentu také – GOST R 34.11-202, v anglické transkripce ) je kryptografická hašovací funkce schválená v roce 2012 jako součást ruských standardů GOST. V rámci standardizace Internetu ji specifikuje RFC 6986. Velikost otisku má 256 nebo 512 bitů (tj. 32 nebo 64 bajtů). Jméno \"Stribog\" je odvozeno od slovanského božstva Striboga.\n\nV rámci informační bezpečnosti dle standardů GOST je Stribog náhradou starší kryptografické hašovací funkce definovanou standardem GOST R 34.11-94. Z celosvětového hlediska je konkurentem kryptografické hašovací funkci SHA-3, kterou vyhlásil za standard v roce 2015 americký Národní institut standardů a technologie na základě veřejné soutěže probíhající už od roku 2006.\n\nV roce 2015 dokázali Alex Birjukov, Léo Perrin a Alexej Udovenko, jakým způsobem byly zřejmě zkonstruovány S-boxy, které Stribog sdílí s blokovou šifrou Kuzněčik (rovněž standardizovanou v rámci GOSTu), což by mělo umožnit rychlejší hardwarovou implementaci, na druhou stranu vzbuzovalo nezodpovězenou otázku, čím byl motivován zrovna takový výběr S-boxů (tedy zda v pozadí není kleptografická motivace).\n\nK roku 2017 nebyl znám žádný úspěšný útok na plnou variantu funkce – byla ovšem řada úspěšných teoretických útoků na funkce odvozené snížením počtu rund.\n\nFunkci používá například software VeraCrypt šifrující pevné disky.\n"}
{"id": "1387278", "url": "https://cs.wikipedia.org/wiki?curid=1387278", "title": "Falešný raketový poplach 1983", "text": "Falešný raketový poplach 1983\n\nK falešnému raketovému poplachu došlo dne 26. září 1983, kdy jaderný systém včasného varování Sovětského svazu detekoval odpálení několika mezikontinentálních balistických raket Minuteman ze základen ve Spojených státech amerických. Tato varování o jaderném útoku byla správně identifikována jako falešný poplach Stanislavem Petrovem, důstojníkem sovětské protivzdušné obrany. Toto rozhodnutí zabránilo odvetnému jadernému útoku na Spojené státy americké a jejich spojence v NATO, což by pravděpodobně mělo za následek okamžitou eskalaci studené války k totální jaderné válce. Vyšetřování satelitního varovného systému později potvrdilo, že systém opravdu selhal.\n\nK incidentu došlo v době značně napjatých vztahů mezi Spojenými státy americkými a Sovětským svazem. Například poté, co Sovětský svaz v roce 1976 rozmístil čtrnáct jaderných střel středního doletu SS-20/RSD-10, schválil v prosinci roku 1979 vrchní velitel NATO \"dvoukolejné rozhodnutí\" o rozmístění 108 jaderných střel Pershing II v západní Evropě se schopností zasáhnout cíle na východní Ukrajině, v Bělorusku nebo v Litvě během 10 minut a také pomalejších střel s plochou dráhou letu BGM-109G Gryphon s delším doletem, na zasažení cílů situovaných dále na východ. V polovině února 1981 byly Spojenými státy americkými započaty také tzv. \"psychologické operace\", ty pokračovaly až do roku 1983. Byly navrženy tak, aby testovaly slabá místa sovětských radarů a demonstrovaly jadernou sílu Spojených států amerických. Jejich součástí byly tajné námořní operace v Barentsově, Norském, Černém a Baltském moři, stejně jako přelety amerických bombardérů. Ty se konaly až několikrát týdně, a spočívaly v tom, že letouny nalétávaly až těsně k sovětskému vzdušnému prostoru a otáčely se až na poslední chvíli.„Opravdu je to dostalo,“ řekl Dr. William Schneider, bývalý náměstek ministra zahraničí pro vojenskou asistenci a technologie, který viděl tajná hlášení o akci (\"After Action Reports\"), které zaznamenávala americké letové aktivity. „Rusové nevěděli, co to všechno znamená. Letka nalétávala přímo na sovětský vzdušný prostor, ale nikdy jej nenarušila, neboť se těsně před tím otočila. Avšak vždy doletěla dostatečně blízko, aby ji zachytily sovětské radary a aby způsobila pohotovost v sovětských základnách.“ Podle záznamů CIA a podle vysokých důstojníků KGB, byl v květnu 1981 Sovětský svaz posedlý historickou paralelou s rokem 1941 a Reaganovou rétorikou. Bez možnosti obrany proti raketám Pershing II věřili sovětští představitelé, že se Spojené státy americké připravují na tajný jaderný útok na Sovětský svaz, a tak tedy zahájili operaci RJAN (\"raketno-jaděrnoje napadenie\"). Pod touto operací sledovali agenti v zahraničí technické pracovníky, kteří budou připravovat jaderný útok tak, aby byl Sovětský svaz schopen jim buď předejít a nebo se alespoň vzájemně zaručeně zničit. Údajně sledovali věci od zvýšené produkce železa, omezování dovolených až po dovoz pizzy do Pentagonu. \n\nDne 1. září 1983 sovětská armáda sestřelila jihokorejské civilní dopravní letadlo, let Korean Air Lines Flight 007, který zabloudil do sovětského vzdušného prostoru. Všech 269 lidí na palubě letadla zahynulo, včetně amerického kongresmana Larryho McDonalda. První rakety Pershing II byly v Evropě rozmístěny údajně koncem listopadu 1983.\n\nBruce Blair, odborník na jaderné strategie studené války a bývalý prezident World Security Institute ve Washingtonu prohlásil: Americko–sovětské vztahy se v té době se zhoršily do bodu, kdy nejen Kreml, nejen Jurij Andropov a KGB, ale celý Sovětský svaz jako systém byl zaměřen na očekávaný útok a na velmi rychlou odvetu. Sovětský svaz se měl velmi na pozoru. Byl velmi nervózní a náchylný k chybám a nehodám. Falešný poplach, který se stal pod Petrovovým dohledem nemohl přijít v nebezpečnější a intenzivnější fázi americko–sovětských vztahů. Ve Spojených státech amerických v televizním rozhovoru Bruce Blair řekl, „Rusové viděli americkou vládu připravující se na první útok, v čele s prezidentem Ronaldem Reaganem, jako schopnou nařídit první úder.“ O incidentu s Petrovem řekl, „\"myslím, že tohle je nejblíž co naše země omylem přišla do jaderné války.\"“\n\nDne 26. září 1983 byl Stanislav Petrov, důstojník sovětské protivzdušné obrany ve službě v bunkru Serpuchov-15 poblíž Moskvy, ve kterém bylo se nacházelo řídicí středisko sovětského systému družic včasného varování s kódovým označením Oko. Petrov byl mimo jiné zodpovědný za sledování sítě družic včasného varování a hlášení svým nadřízeným o případném nastalém jaderném raketovém útoku. V případě detekce odpálených raket systémem včasného varování měl Sovětský svaz okamžitě zahájit odvetný jaderný útok proti Spojeným státům americkým, v souladu s doktrínou zaručeného vzájemného zničení.\n\nKrátce po půlnoci počítače sovětského systému včasného varování ohlásily mezikontinentální balistickou raketu směřující ze Spojených států amerických směrem na Sovětský svaz. Petrov považoval hlášení za chybu počítače, protože prvotní jaderný útok Spojených států amerických by pravděpodobně zahrnoval stovky současně odpálených raket s cílem zničit všechna sovětská zařízení schopná protiútoku. Kromě toho byla spolehlivost sovětského satelitního systému zpochybněna již v minulosti. Petrov označil varování jako falešný poplach (ačkoliv svědectví se rozcházejí v tom, zda svým nadřízeným podal hlášení o detekci, či nikoliv). Petrovovo podezření, že systém byl nefunkční, bylo potvrzeno, když žádná raketa ve skutečnosti nepřiletěla. Později počítače identifikovaly další čtyři rakety ve vzduchu, všechny směrované k Sovětskému svazu. Petrov měl opět podezření, že počítačový systém je nefunkční, i když neměl žádné přímé prostředky toto potvrdit. Sovětský pozemní radar nebyl schopen detekovat rakety za horizontem.\n\nNásledně bylo zjištěno, že falešné poplachy jsou způsobeny vzácnou vzájemnou polohou mraků, satelitů Molnija na oběžné dráze a slunečního záření, chyba byla později opravena pomocí křížové kontroly s geostacionární družicí.\n\nPři vysvětlování proč i tento poplach označil za falešný argumentoval Petrov svým výcvikem a přesvědčením, že první raketový útok Spojených států by byl masivní a pouze 5 raket vypadalo velmi nelogicky. Kromě toho byl tento sovětský systém nový a neověřený a navíc pozemní radar nezachytil rakety ani několik minut po příchodu onoho varování počítačového systému.\n\nPetrov následně podstoupil intenzivní výslechy ohledně svých akcí. Původně byl za své rozhodnutí pochválen. Generál Jurij Votincev, pozdější velitel protiraketových jednotek sovětské protivzdušné obrany, který jako první vyslechl Petrovovo hlášení o tomto incidentu (a byl prvním kdo tento incident v roce 1998 oznámil veřejnosti) se nechal slyšet, že Petrovovo „správné rozhodnutí“ bylo „řádně zaznamenáno“. Petrov sám říkal, že byl původně Votincevem pochválen a byla mu slíbena odměna, ale zároveň zmínil, že byl pokárán nadřízenými za nepatřičný písemný záznam ohledně incidentu ve vojenském deníku.\n\nPetrov žádnou odměnu nedostal. Podle něj to bylo způsobeno tím, že za celý varovný systém byli odpovědní jeho nadřízení a vlivní vědci, kteří by kvůli tomuto incidentu a spoustě dalších chyb v systému museli být potrestáni. Následně byl převelen na méně zodpovědnou pozici, odešel předčasně do výslužby (vždy však zdůrazňoval že jeho odchod z armády nebyl nucený, jak někdy uvádějí západní zdroje) a prodělal nervové zhroucení.\n\nOleg Kalugin, bývalý vysoce postavený důstojník KGB z oddělení zahraniční kontrarozvědky, který dobře znal sovětského generálního tajemníka Jurije Andropova prohlásil, že Andropov choval k americkým vůdcům hlubokou nedůvěru. Není vyloučeno že pokud by Petrov pokládal varování systému za správná, pak by mohlo takovéto chybné vyhodnocení vyprovokovat sovětské vedení k protiútoku. Kalugina prohlásil... „\"Nebezpečné bylo hlavně smýšlení sovětského vedení, 'Američané možná útočí, tak raději zaútočíme první'\".“\n\nTento incident se stal veřejně známým v 90. letech po publikování Votincevových pamětí. Masová media potom rozšířila povědomí o Petrovových akcích.\n\n\n"}
{"id": "1387279", "url": "https://cs.wikipedia.org/wiki?curid=1387279", "title": "Theodóros z Kyrény", "text": "Theodóros z Kyrény\n\nTheodóros z Kyrény, zvaný též Atheos (řec. Θεόδωρος ὁ Κυρηναῖος, Θεόδωρος ὁ ἄθεος; asi 340 př. n. l. Kyréna – 270 př. n. l. Kyréna), byl starořecký filozof, stoupenec kyrénské školy, zakladatel směru tzv. theodorovců. Přízvisko \"Atheos\" (bezbožný, neznaboh) mu bylo dáváno pro jeho kritiku tradiční náboženské víry.\nTheodóros pocházel z Kyrény, řecké osady v nynější Libyi, kde se narodil kolem roku 340 př. n. l. Jeho učiteli byli kyrénaikové Annikeris a Aristippos Mladší (vnuk Aristippa, zakladatele kyrénské školy). Poslouchal i přednášky jiných myslitelů, např. Dionýsia z Chalkedónu, filozofa megarské školy. \n\nZ Kyrény byl patrně vyhnán a nějakou dobu pobýval v Athénách, kde byl v roce 317 př. n. l. dosazen makedonským králem za vládce Démétrios z Faléru. Pro bezbožné popichování velekněze Eurykleida měl být postaven před athénský soud (areopág), ale Demétrios ho ochránil. Nakonec byl z Athén vypovězen, a to možná až po pádu Demétriovy vlády v roce 307 př. n. l.\n\nPobýval pak u egyptského krále Ptolemaia I., jenž ho poslal jako svého vyslance k Lýsimachovi, vládci Thrákie. Toho však rozhněval tím, že před ním příliš svobodně mluvil. Seneca líčí, že Lýsimachos vyhrožoval Theodórovi smrtí, navíc i zákazem pohřbu, ale on mu odpověděl: „Takové potěšení si můžeš dovolit, o tom žejdlíku krve můžeš klidně rozhodovat; pokud však jde o můj pohřeb, jsi hlupák, domníváš-li se, že mi záleží na tom, zda zpráchnivím nad zemí, nebo pod zemí.\" \n\nPo návratu od Lýsimacha žil asi převážně v Kyréně, která byla v roce 322 př. n. l. připojena k Egyptu a vládl v ní egyptský místodržitel Magás, s nímž Theodóros udržoval přátelské styky. Spolu se svými četnými žáky navštívil Korint. Existují také zprávy o jeho rozmluvách s filozofy Stilpónem a Hipparchií. Poslední léta života strávil, jsa vysoce vážen, v rodném městě, kde kolem roku 270 př. n. l. zemřel. \nTheodóros vycházel z hedonistické filozofie kyrénské školy, ale samostatně ji rozvíjel. Zakladatel školy Aristippos považoval za cíl života rozkoš, slast. Podle Theodóra však blaženost nespočívá v krátkodobých smyslových požitcích, chvilkových rozkoších. Cílem lidského snažení má být nepomíjející veselá, radostná nálada (řec. χαρά, chará), trvalá duševní pohoda, neustálá radost ze života. Za nejvyšší dobro pokládal radost, za zlo pokládal žal. Radost je závislá na rozumnosti, žal pramení z nerozumnosti. Dlouhodobé duševní spokojenosti člověk dosahuje moudrým jednáním.\n\nTheodórova etika směřovala ke krajnímu individualismu. Odmítal přátelství, neboť omezuje samostatnost a soběstačnost. Zemřít za vlast považoval za pošetilost, neboť filozof nemá obětovat svou rozumnou osobu za nerozumné. Vlastí je ostatně moudrému člověku celý svět. Jako důsledný utilitarista hlásal mravní relativismus. Mravnost záleží na situaci, neboť mravní normy jsou často jen opatřeními společnosti k ovládání širokých lidových vrstev. Moudrý člověk může příležitostně i krást, cizoložit a dopouštět se svatokrádeže, neboť jde o činy zavrženíhodné jen podle konvence, nikoli podle přírody; mudrc musí umět zbavit tyto činy předsudků, které jsou udržovány „pro zastrašení hlupáků\".\n\nZ Theodórova díla zmiňuje Diogenés Laertios spis \"O filosofických školách\", v němž mimo jiné polemizoval i s Aristippem. Ve spise \"O bozích\" (řec. Περὶ Θεῶν, Peri theón), ze kterého se zachoval jen název, patrně odmítal lidové představy o bozích. Z této knihy prý později převzal velkou část svých výkladů Epikúros. Někteří starověcí autoři tvrdili, že „Theodóros zcela zavrhoval jakékoli domněnky o bozích\", nebo že dokonce popíral i jejich existenci. Proto byl nazýván Atheos (řec. ἄθεος), tedy „bezbožný, „neznaboh\". Proti nařčení z bezbožnosti se zřejmě musel často bránit a činil tak s vtipem. Když mu pokladník vládce Lýsimacha řekl: „Zdá se, že neuznáváš nejen bohy, ale ani krále\", odpověděl: „Jak bych neuznával bohy, když tebe pokládám za protivného i bohům.\"\n\nTheodóros měl řadu stoupenců a vytvořil v rámci kyrénské školy směr tzv. theodorovců. Mezi jeho žáky patřil i kynický filozof Bión z Borysthenu.\n\n\n"}
{"id": "1387280", "url": "https://cs.wikipedia.org/wiki?curid=1387280", "title": "Philadelphia Blazers", "text": "Philadelphia Blazers\n\nPhiladelphia Blazers byl profesionální americký klub ledního hokeje, který sídlil v pensylvánském městě Philadelphia. V letech 1972–1973 působil v profesionální soutěži World Hockey Association. Blazers ve své poslední sezóně v WHA skončily ve čtvrtfinále play-off. Své domácí zápasy odehrával v hale Philadelphia Civic Center s kapacitou 15 000 diváků. Klubové barvy byly žlutá a oranžová.\n\nZaložen byl v roce 1972 po přestěhování frančízy z Miami do Filadelfie, zanikl v roce 1973 po přestěhování do Vancouveru.\n\n\nZdroj: \n\n\n\nZdroj: \n\n"}
{"id": "1387282", "url": "https://cs.wikipedia.org/wiki?curid=1387282", "title": "Dolmeny v Kočchangu, Haosunu a Kanghwa", "text": "Dolmeny v Kočchangu, Haosunu a Kanghwa\n\nDolmeny v Kočchangu, Haosunu a Kanghwa je souhrnný název pro řadu dolmenů v Jižní Koreji, která je od roku 2000 zapsána na seznamu světového kulturního dědictví UNESCO. Jsou rozesety po území provincii Jižní Čolla a na ostrově Kanghwado. V Koreji se lokalizováno přibližně 40% všech dolmenů na celém světě, přičemž většina korejských dolmenů se nachází právě v těchto 3 lokalitách. Vznikly v průběhu prvního tisíciletí před naším letopočtem (neolit a doba bronzová), kdy na Korejském poloostrově panovala megalitická kultura. \n\nArcheologické vykopávky (zahájené v roce 1965) nalezly v blízkosti dolmenů keramiku, šperky, bronzové předměty a další pohřební artefakty. \n\n"}
{"id": "1387283", "url": "https://cs.wikipedia.org/wiki?curid=1387283", "title": "Phoenix Roadrunners (WHA)", "text": "Phoenix Roadrunners (WHA)\n\nPhoenix Roadrunners byl profesionální americký klub ledního hokeje, který sídlil v Phoenixu ve státě Arizona. V letech 1974–1977 působil v profesionální soutěži World Hockey Association. Roadrunners ve své poslední sezóně v WHA skončily v základní části. Své domácí zápasy odehrával v hale Arizona Veterans Memorial Coliseum s kapacitou 13 730 diváků. Klubové barvy byly modrá a žlutá.\n\n\nZdroj: \n\n\n\nZdroj: \n\n"}
{"id": "1387286", "url": "https://cs.wikipedia.org/wiki?curid=1387286", "title": "Hermagor-Pressegger See", "text": "Hermagor-Pressegger See\n\nHermagor-Pressegger See (česky a slovinsky Šmohor) je město v Rakousku, ve spolkové zemi Korutany. Je centrem po něm pojmenovaném okresu. Název odkazuje na prvního Aquileiského biskupa svatého Hermagorase. Žije zde obyvatel.\n\nHermagor se nachází v dolním údolí řeky Gail na severním úpatí Karnských Alp, v blízkosti hranic s Itálií. Na jihu navazuje průsmyk Naßfeld s italskou obcí Pontebba. Na severu vede cesta přes městečko Gitschtal do Gailtalských Alp, napříč sedlem Kreuzberg k ledovcovému jezeru Weissensee a dále do obce Greifenburgu v údolí Drávy. Stanice Hermagor je zastávka na železniční trati Gailtal z Arnoldsteinu do Kötschach-Mauthen.\n\nKatastrální území obce zahrnuje mělké Pressegger See, jedno z nejteplejších jezer v Rakousku s rozsáhlými rašelinnými břehy.\nKromě rozdělení do množství menších vesnic je město Hermagor-Pressegger See je rozděleno do následujících katastrálních území:\nArcheologické nálezy ukázaly, že historická těžba železné rudy zde probíhala již kolem roku 1800-1200 př. n.l. Toto osídlení bylo později součástí keltského království Noricum, které bylo začleněno do Římské říše v roce 15 př.nl. Farnost svatého Hermagorasu v Korutanském vévodství byla poprvé zmíněna v dokumentu z roku 1169, pravděpodobně založena patriarchy z Aquileia. Díky své strategické poloze obec rychle rostla. Právo trhové získala v roce 1288 a stala se hlavním sídlem údolí Gail. V 15. století Turci napadli a zničili vesnice po celém údolí. V roce 1779 objevil botanik Franz Xaver von Wulfen endemickou bylinu Wulfenia carinthiaca na svazích vrcholu Gartnerkofel. Samotné město mělo v roce 1880 709 čistě německy mluvících obyvatel a bylo severozápadně o jazykové hranice. Dnešní vesnice spadající pod Hermagor Potschach a Fritzendorf byly naopak slovinsky mluvící. Tyto vesnice byly výhradně katolické, kdežto v Hermagoru, podobně jako v jiných německých sídlech, byla i protestantská menšina. Hermagor se stal okresním velitelstvím a tedy i hlavním městem okresu v roce 1868 a byl domovem posádky Císařsko-královské zeměbrany. Železniční linka Gailtal byla postavena roku 1894, prodloužena v roce 1915 pro vojenské účely italské fronty v první světové válce. Hermagor získal městská privilegia 10. října 1930 u příležitosti desátého výročí korunovačního plebiscitu. Současná obec Hermagor-Pressegger See vznikla sloučením několika bývalých nezávislých obcí v průběhu správní reformy z roku 1973.\n\nV době sčítání lidu z roku 2001 mělo město Hermagor-Pressegger See 7 232 obyvatel (1991: 7403), většina mluvila německy, dále pak slovinsky. Z nich bylo 94,7% Rakušanů, 1,6% Němců, 1,1% Bosňáků a 1,0% Chorvatů.\n\n68,8% obyvatel se uvádí jako římští katolíci, 25,6% jsou příslušníci protestantské církve, 1,5% zastává islámskou víru a 2,4% jsou bez náboženské příslušnosti.\n\nEkonomika Hermagoru dnes do značné míry závisí na cestovním ruchu, zejména lyžování kolem průsmyku Naßfeld, největšího lyžařského areálu v Korutanech. Jezero Pressegger See a okolní hory jsou také tradiční letní útočiště a oblíbená destinace pro turisty. Z 3 228 zaměstnanců v roce 2001 bylo 600 zaměstnanci hotelů a restaurací, následovalo 471 zaměstnaných osob v oblasti obchodu, opravy motorových vozidel a zboží pro domácnost a 441 zaměstnanců ve zpracovatelském průmyslu.\n\nV roce 2009 zde bylo 789 hektarů označených jako orná půda, avšak více než polovina jsou dočasné travní porosty. Na dalších 134 hektarech se pěstuje čistý jarní ječmen, oves a kukuřici. Pro 599 stávajících zařízení v roce 2009 bylo lesnictví 320 (53,4% zemědělských podniků) hlavní činností, pro dalších 177 to byl chov skotu a pro 47 ovcí. Hospodářství se za posledních 50 let snížilo o polovinu. Zásadní význam mají alpské pastviny. Skot a koně zde tráví léto. Mléko se následně zpracovává na místní speciality. Společně s pohostinstvím je to dalším lákadlem turistů.\n\nLes a dřevo hrají důležitou roli v prvovýrobě jako důležitý ekonomický pilíř. Nicméně s několika výjimkami nebylo možné provádět průmyslové zpracování dřeva přímo na místě obce. Dřevo také získává větší význam v kontextu ochrany životního prostředí. Tedy mimo jiné, město Hermagor, a zároveň turistické středisko Tröpolach jsou napájeny pomocí dálkového vytápění biomasou.\n\nAčkoli je nejmenším rakouským okresním městem, Hermagor stále tvoří ekonomické centrum okolí. Zde, na křižovatce dvou údolí, se řemeslo a obchod usadil brzy. Z bývalé agrární ekonomiky se Hermagor v posledních desetiletích transformoval do silného turistického centra. Mnoho pracovních míst bylo vytvořeno cestovním ruchem a s tím souvisejícím rozvojem obchodu. Odvětví služeb ve všech jeho aspektech se značně zvýšilo. Řemeslo stále má svůj význam.\n\n\n\n"}
{"id": "1387287", "url": "https://cs.wikipedia.org/wiki?curid=1387287", "title": "San Diego Mariners", "text": "San Diego Mariners\n\nSan Diego Mariners byl profesionální americký klub ledního hokeje, který sídlil v kalifornském městě San Diego. V letech 1974–1977 působil v profesionální soutěži World Hockey Association. Mariners ve své poslední sezóně v WHA skončily ve čtvrtfinále play-off. Své domácí zápasy odehrával v hale San Diego Sports Arena s kapacitou 12 920 diváků. Klubové barvy byly modrá a oranžová.\n\nZaložen byl v roce 1974 po přestěhování frančízy z New Yorku do San Diega.\n\n\nZdroj: \n\n\n\nZdroj: \n\n"}
{"id": "1387288", "url": "https://cs.wikipedia.org/wiki?curid=1387288", "title": "Barbara Włodarczyk", "text": "Barbara Włodarczyk\n\nBarbara Włodarczyk (* 14. května 1960) je polská televizní novinářka a dokumentaristka zaměřená především na témata související se zeměmi bývalého Sovětského svazu.\n\nVystudovala Varšavskou univerzitu, od roku 1985 pracovala jako novinářka v redakci mezinárodní publicistiky Polské televize (TVP). V letech 2004 až 2009 byla korespondentkou TVP v Moskvě. V letech 2000 až 2004 a poté 2010 až 2014 byla autorkou oceňovaného cyklu reportáží ze zemí bývalého SSSR \"Szerokie tory\".\nV roce 2013 vydala knihu reportáží \"Nie ma jednej Rosji\".\n"}
{"id": "1387292", "url": "https://cs.wikipedia.org/wiki?curid=1387292", "title": "Toronto Toros", "text": "Toronto Toros\n\nToronto Toros byl profesionální kanadský klub ledního hokeje, který sídlil v Torontu v provincii Ontario. V letech 1973–1976 působil v profesionální soutěži World Hockey Association. Toros ve své poslední sezóně v WHA skončily v základní části. Své domácí zápasy odehrával v hale Maple Leaf Gardens s kapacitou 16 316 diváků. Klubové barvy byly červená, modrá a bílá. Za klub hrál po své emigraci Václav Nedomanský.\n\nZaložen byl v roce 1973 po přestěhování frančízy z Ottawy do Toronta, zanikl v roce 1976 po přestěhování do Birminghamu.\n\n\nZdroj: \n\n\n\nZdroj: \n\n"}
{"id": "1387293", "url": "https://cs.wikipedia.org/wiki?curid=1387293", "title": "Vancouver Blazers", "text": "Vancouver Blazers\n\nVancouver Blazers byl profesionální kanadský klub ledního hokeje, který sídlil ve Vancouveru v provincii Britská Kolumbie. V letech 1973–1975 působil v profesionální soutěži World Hockey Association. Blazers ve své poslední sezóně v WHA skončily v základní části. Své domácí zápasy odehrával v hale Pacific Coliseum s kapacitou 16 281 diváků. Klubové barvy byly žlutá a oranžová.\n\nZaložen byl v roce 1973 po přestěhování frančízy z Filadelfie do Vancouveru, zanikl v roce 1975 po přestěhování do Calgary.\n\n\nZdroj: \n\n\n\nZdroj: \n\n"}
{"id": "1387294", "url": "https://cs.wikipedia.org/wiki?curid=1387294", "title": "Vysokorychlostní trať Bombaj – Ahmadábád", "text": "Vysokorychlostní trať Bombaj – Ahmadábád\n\nVysokorychlostní trať Bombaj – Ahmadábád je plánovaná vysokorychlostní trať v Indii, která by měla být vystavěna v letech 2018–2022 a měla by propojit Bombaj ležící na pobřeží Arabského moře v Maháráštře s Ahmadábádem v Gudžarátu. Její délka by měla být 508 kilometrů, měla by mít normální rozchod 1435 mm a železniční napájecí soustavu 25kV/50Hz. Mělo by na ní být 11 zastávek – Bombaj, Tháné, Virár, Bóísar, Vápí, Bílímórá. Surat, Bharuč, Vadodará, Ánand a Ahmadábád. Na trati by měly být provozovány soupravy z rodiny Šinkansen, přesněji Šinkansen série E5, s maximální rychlostí 350 km/h. Expresní vlaky zastavující po cestě jen v Suratu a Vadodará by měly celou cestu urazit z 2 hodiny a 7 minut, u vlaků zastavujících ve všech stanicích se očekává celková doba jízdy kolem tří hodin. Součástí trasy je sedmikilometrový podmořský tunel na úseku mezi Tháné a Virárem.\n"}
{"id": "1387298", "url": "https://cs.wikipedia.org/wiki?curid=1387298", "title": "Meret Oppenheim", "text": "Meret Oppenheim\n\nMeret Elisabeth Oppenheim, též Méret (6. října 1913, Charlottenburg (Berlín) – 15. listopadu 1985, Basilej) byla švýcarsko-německá surrealistická výtvarnice, básnířka, modelka a fotografka. Stala se hlavní ženskou osobností surrealistického hnutí a patří k ženám, které zásadně ovlivnily vývoj moderního umění.\nMeret Oppenheim pocházela z rodiny německo-židovského lékaře Ericha Alfonse Oppenheima a jeho švýcarské manželky Evy Wenger. Jméno Meret dostala podle Meretlein, divokého děvčete žijícího v lesích, postavy z novely Gottfried Kellera \"Der grüne Heinrich\". Její babička Lisa Wenger vystudovala malířství na düsseldorfské Akademii a vedla školu malby na porcelánu v Basileji, matčina sestra Ruth Wenger, provdaná krátce za Hermanna Hesse, byla malířka a koncertní pěvkyně. Meret měla sestru Kristin (* 1915, etnoložka) a bratra Burkharda (* 1919).\n\nRoku 1914, když byl otec povolán do armády, se matka s Meret přestěhovala ke svým rodičům do Delémontu ve Švýcarsku. Zde od mládí přicházela do kontaktu se současnými umělci i všemi druhy umění, včetně divadla. Po absolvování základní školy pokračovala na reálce v Schopfheimu, soukromé škole v Zell, škole Rudolfa Steinera v Basileji, dívčí škole s internátem v Königsfeldu (Schwarzwald) a vysoké škole v Lörrachu. Od roku 1918 do roku 1932 rodina žila poblíž Basileje v jihoněmeckém městě Steinen, kde si otec otevřel lékařskou praxi. Jako patnáctiletou ji otec seznámil s dílem svého přítele Carla Gustava Junga a od té doby si začala zapisovat své sny, které se pak staly inspirací pro většinu jejího díla. Ovlivnila ji také retrospektivní výstava Paula Klee v Kunshalle Basel roku 1929. \n\nV 18 letech (1932) odešla s o čtyři roky starší malířkou Irène Zurkinden do Paříže. Zapsala se ke studiu na \"Académie de la Grande Chaumière\", ale většinou tvořila ve svém pokoji v hotelu Odessa na Montparnassu. Roku 1933 se přestěhovala do ateliéru na Avenue de Châtillon 44, kde ji navštívili Hans Arp a Alberto Giacometti. Ti ji pozvali k účasti na výstavě surrealismu na \"Salon des Surindépendants\". Později se seznámila s André Bretonem a začala docházet na schůzky surrealistického kroužku v Café de la Place Blanche, jehož členy byli i Marcel Duchamp, Max Ernst a Man Ray. Po celý život ráda pózovala fotografům a díky sérii fotografií Man Raye (\"Erotique voilée\") z roku 1933 byla považována za \"Múzu surrealistů\". Prodělala neopětovanou lásku k Giacomettimu a prožila milostný vztah s Ernstem a Man Rayem. Až do roku 1960 se zúčastňovala skupinových výstav surrealistického umění.\n\nRoku 1936 se zúčastnila výstav surrealismu v Paříži a New Yorku a měla svou první autorskou výstavu v Galerii Schulthess v Basileji. Otec musel z rasových důvodů ukončit svou praxi v Německu a celá rodina se přestěhovala do Švýcarska. Tam nesměl jako Němec pracovat a Meret přišla o finanční zázemí. Roku 1938 podnikla cestu do Itálie se surrealistickou malířkou Lorou Fini a francouzským spisovatelem André Pieyre de Mandiargues. V Basileji po dva roky navštěvovala kursy kreslení a restaurování na tamní Vysoké škole umění a řemesel. Získala potřebné technické vzdělání a našla si možnost skromného výdělku jako restaurátorka. Roku 1939 se stala členkou protifašistické skupiny Group 33. Po poslední předválečné výstavě v Galerii René Drouin v Paříži roku 1939 začala její umělecká krize, během které řadu děl nedokončila nebo zničila a až do roku 1954 nevystavovala. II. světovou válku strávila ve Švýcarsku.\n\nV roce 1949 se provdala za obchodníka Wolfganga La Roche (1909–1967), se kterým žila v Bernu až do jeho smrti v roce 1967. V roce 1967 měla retrospektivu v Moderna Museet ve Stockholmu a v letech 1974 a 1975 výstavy ve Stockholmu, Winterthuru a Duisburgu. V 60. letech se její domovské město Bern stalo významným uměleckým centrem. Meret Oppenheim kromě domova v Bernu měla od roku 1968 rekreační dům v Caroně (Švýcarsko) a od roku 1972 ateliér v Paříži. \n\nV roce 1974 získala uměleckou cenu města Basilej a ve svém slavnostním projevu se věnovala \"androgynní\" podstatě kreativity a potřebě ženy obhájit osobní svobodu. V roce 1982 byla Meret Oppenheim oceněna Grand Prix města Berlín (\"Berliner Kunstpreis\") a zúčastnila se výstavy Dokumenta 7 v Kasselu. Krátce před smrtí se stala členkou Akademie umění v Berlíně. Zemřela na srdeční selhání 15. listopadu 1985, v den vydání její knihy \"Caroline\". Největší sbírku jejího díla vlastní Kunstmuseum Bern.\n\nMeret Oppenheim upoutala svými díly Arpa a Giacomettiho a poprvé vystavovala již jako devatenáctiletá studentka na Salon des Surindépendants roku 1933. Ke svému nejznámějšímu dílu se inspirovala když seděla v pařížské kavárně s Dorou Maar a Pablem Picassem. Picasso si všiml jejího kovového náramku s kožešinou a žertoval o tom, že cokoli ozdobené kožešinou je přitažlivější. Krátce po tom Meret Oppenheim koupila šálek, talířek a lžičku a pokryla ho kožešinou z čínské gazely. Vystavila ho jako \"Objekt\" (1936) nejprve v Paříži a poté na výstavě \"Fantastic Art, Dada and Surrealism\" v Museum of Modern Art v New Yorku. Její dílo, považované od té doby za ikonický surrealistický objekt, ji okamžitě proslavilo a jako první žena byla přijata do Klubu surrealistů. \n\nRoku 1946 \"Objekt\" do svých sbírek zakoupilo Museum of Modern Art v New Yorku. André Breton \"Objekt\" nazval \"Le Déjeuner en fourrure\" (Snídaně v kožešině), jako parafrázi Manetovy \"Snídaně v trávě\" (\"Le Déjeuner sur l’herbe\") a s odkazem na erotický román Leopolda von Sacher-Masocha \"Venus en fourrures\" (1870, něm. \"Venus im Pelz\"). \n\nSérie \"Surrealistických rukavic\", kterou navrhovala od roku 1934 pro prestižní módní dům Elsy Schiaparelli byla převratná a později často imitovaná. Rukavice z kozinky ozdobila zlatými drápy, barevnými nehty, kostrou ruky nebo kresbou cév.\n\nJiným slavným objektem Méret Oppenheim je dvojice hnědých dámských bot spojených ve špičce (\"Das Paar\", 1956) nebo dámské lodičky s kožešinou na nártu, které navrhla pro Elsu Schiparelli. Kromě objektů tvořila i sochy, kreslila a malovala a navrhovala šperky a kostýmy. Roku 1956 navrhla kostýmy a masky pro provedení Picassovy hry \"Le Désir attrapé par la queue\" v Bernu, v režii Daniela Spoerriho. Během jarního banketu pro tři dvojice svých přátel (\"Frühlingsfest\", 1959) nechala účastníky konzumovat opulentní hostinu z těla nahé ženy se zlatou tváří. Na přání Bretona byla akce zopakována o několik měsíců později jako \"Kannibalenfestmal\" na Exposition inteRnatiOnale du Surréalisme (EROS) v Galerii Cordier v Paříži. Uměleckými kritiky je řazena i k dadaistům, protože některá její díla mají povahu \"ready-mades.\" \n\nV 70. letech byla důležitou postavou v debatách o feminismu, ačkoli sama se za feministku nepovažovala. Mezi surrealisty byla uznávána jako autorita v oboru psychoanalýzy a podařilo se jí prolomit bariéru mezi uměním a módou návrhy pro Elsu Schiaparelli.\n\nČlánek byl přeložen z několika jazykových verzí Wikipedie a dalších zdrojů uvedených v odkazech.\n"}
{"id": "1387300", "url": "https://cs.wikipedia.org/wiki?curid=1387300", "title": "Purí", "text": "Purí\n\nPurí () je město v indickém svazovém státě Urísa. Má přibližně dvě stě tisíc obyvatel a je správním střediskem svého okresu.\n\nPurí leží v deltě Mahánadí přímo na pobřeží Bengálského zálivu přibližně šedesát kilometrů jižně od Bhuvanéšvaru, hlavního města Urísy. Z hlavního města přímo do Purí vede silnice NH316, která se v Purí větví na dvě větve vedoucí pár desítek kilometrů na na východ a na západ podél pobřeží.\n\nMezinárodně významné je Purí zejména jako poutní místo Kršnova kultu – k poctě Kršny se zde každoročně konají oslavy Ratha játrá, na které dorazí milióny lidí. Kromě toho je zde v průběhu roku další zhruba desítka větších a dvacítka menších poutí. Náboženství a náboženská turistika tak představují zhruba 80 % zdejšího hospodářství.\n\nZ hlediska turistiky je navíc Purí nejbližším městem k Slunečnímu chrámu v Konáraku, který leží přibližně pětatřicet kilometrů východně podél pobřeží.\n"}
{"id": "1387320", "url": "https://cs.wikipedia.org/wiki?curid=1387320", "title": "RTL II", "text": "RTL II\n\nRTL Zwei je německá soukromá televizní stanice skupiny RTL Group. Je zaměřená za zahraniční seriály a filmy, pořady pro děti a pořady z vlastní produkce. \n\nTelevizní vysílání bylo zahájeno 6. března 1993. \n\n\n\n"}
{"id": "1387325", "url": "https://cs.wikipedia.org/wiki?curid=1387325", "title": "Hypnoporod", "text": "Hypnoporod\n\nHypnoporod nebo také „Metoda Marie Monganové“ je metoda porodu, kterou „znovuobjevila“ americká hypnoterapeutka Marie Monganová. Má připravit těhotnou ženu na klidný a přirozený porod bez potřeby lékařské intervence. Soustředí se na edukaci žen o fungování jejich těla během porodu a učí techniky, které mají ženám umožnit mít během porodu kompletní kontrolu. Metodu využily známé osobnosti jako Jessica Alba, Catherine, vévodkyně z Cambridge, aj. Neexistuje ovšem dostatek důkazů pro tvrzení, že hypnoporod skutečně snižuje míru bolesti při porodu, ani že by snižoval míru postnatální deprese.\n\nPoužití hypnózy při porodu není novinkou. Možnosti hypnotechniky se začaly vědecky ověřovat již ve 30. letech 20. století a v 60. letech se v Československu za pomoci hypnotechnik uskutečnily první porody. Prováděl je gynekolog Antonín Doležal v porodnici „U Apolináře“, pro nízkou analgetickou účinnost ale od metody postupně upustil. Michelle Leclaire O’Neillová roku 1987 ve své knize poprvé použila výraz „hypnoporod“. Většina dnešních učebnic českého porodnictví se o uvedení do hypnobilního stavu zmiňuje.\n\nMetoda má připravit těhotnou ženu správně dýchat a naučit autosugesci při prožívání porodních bolestí. Cílem je hluboká relaxace v průběhu porodu a odstranění strachu. Podmínkou úspěchu je sugestibilita ženy - jen každá čtvrtá (25%) je ale schopna dosáhnout stavu, kdy autosugescí potlačí silné porodní bolesti.\n\nRoku 2016 vyšla v Cochranově přehledu vědecká práce o hypnotechnikách užitých při porodu. Sledované ženy byly během porodu uvedeny do hypnotického stavu hypnotizérem, vyškolily se v předporodních kurzech k autohypnóze, nebo byl hypnotizér zastoupen audionahrávkami. Práce shrnuje výsledky devíti studií, ve kterých bylo sledováno 2954 žen při hypnoporodu. V osmi studiích se ženy během těhotenství učily autohypnózu a v jedné studii byla přítomna u porodu hypnotizérka. K tomu byly sledovány kontrolní skupiny žen, které rodily bez použití hypnotických metod. Mezi ženami ve skupinách s hypnoporodem a ženami v kontrolních skupinách nebyly v počtu fyziologicky zakončených porodů shledány žádné zřetelné rozdíly. Rozdíl nebyl popsán ani ve spokojenosti žen s ohledem za zážitek z porodu. Ve skupině žen s hypnózou méně žen používalo analgetika pro úlevu od bolesti u porodu, použití epidurální analgezie se mezi oběma skupinami ale nelišilo.\n\nAntonín Pařízek z Perinatologického centra porodnice U Apolináře k hypnoporodu uvedl: „To, o čem se píše, lze považovat za zcela standardní nefarmakologické metody, jimiž lze ženám ulehčit od porodních bolestí a stresu. Používají se vcelku běžně a na celém světě“.\n\nMezi výhody hypnoporodu patří:\n\n\n\n"}
{"id": "1387326", "url": "https://cs.wikipedia.org/wiki?curid=1387326", "title": "Porcelánka Thun", "text": "Porcelánka Thun\n\nPorcelánka Thun (oficiální název Thun 1794 a.s.) je v současné době nejstarší český výrobce porcelánu. Funguje ve třech provozovnách - Nová Role, Klášterec nad Ohří, Concordia-Lesov.\n\nZávod byl založen v roce 1921. Po druhé světové válce se stal součástí společnosti Karlovarský porcelán. V roce 2009 závod zakoupila společnost Thun 1794 a Nová Role se stala jejím sídlem.\n\n"}
{"id": "1387329", "url": "https://cs.wikipedia.org/wiki?curid=1387329", "title": "Cardoso", "text": "Cardoso\n\nCardoso může být:\n\n"}
{"id": "1387330", "url": "https://cs.wikipedia.org/wiki?curid=1387330", "title": "Pedro Barreto", "text": "Pedro Barreto\n\nPedro Ricardo Barreto Jimeno S.J. (* 12. února 1944, Lima, Peru) je peruánský římskokatolický kněz, od roku 2004 arcibiskup v Huancayo.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n\n\n"}
{"id": "1387335", "url": "https://cs.wikipedia.org/wiki?curid=1387335", "title": "Sergio Obeso Rivera", "text": "Sergio Obeso Rivera\n\nSergio Obeso Rivera (31. října 1931 Xalapa, Mexiko – 11. srpna 2019, tamtéž) byl mexický římskokatolický kněz, který byl v letech 1979 - 2007 arcibiskupem xalapským.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem. V důsledku svého věku nebyl od okamžiku své kreace počítán mezi kardinály-volitele.\n\n"}
{"id": "1387337", "url": "https://cs.wikipedia.org/wiki?curid=1387337", "title": "Projekt 30", "text": "Projekt 30\n\nProjekt 30 (jinak též třída Ogněvoj) byla třída torpédoborců sovětského námořnictva z doby studené války. Celkem bylo postaveno 11 jednotek této třídy. Všechny torpédoborce této třídy byly vyřazeny. Jediným zahraničním uživatelem třídy bylo Bulharsko.\n\nVývoj torpédoborců projektu 30 byl odsouhlasen roku 1937. Návrh byl dokončen roku 1939. Do zahájení německého útoku na SSSR byla zahájena stavba 28 torpédoborců této třídy. Do konce války se podařilo dokončit pouze prototypovou jednotku \"Ogněvoj\". V letech 1947–1950 bylo dokončeno ještě 10 plavidel, jejichž konstrukce byla vylepšena na standard Projekt 30K.\n\nZákladní výzbroj tvořily čtyři jednoúčelové 130mm kanóny ve dvou dvoudělových věžích, které doplňovaly dva 76mm kanóny, šest protiletadlových 37mm kanónů v jednohlavňové lafetaci a čtyři 12,7mm kulomety. K napadání hladinových lodí sloužily dva pětihlavňové 533mm torpédomety. K ničení ponorek sloužily dva vrhače a dvě skluzavky hlubinných pum. Pohonný systém tvořily dvě parní turbíny a čtyři kotle KV-30. Celkový výkon byl 54 000 hp. Nejvyšší rychlost dosahovala 37 uzlů. Dosah byl 3060 námořních mil při rychlosti 18 uzlů.\n\n\n"}
{"id": "1387338", "url": "https://cs.wikipedia.org/wiki?curid=1387338", "title": "Vuelta a España 2009", "text": "Vuelta a España 2009\n\nVuelta a España 2009 byl 64. ročník závodu, jenž probíhal v Nizomesku, Belgii a Španělsku od 29. srpna do 20. září. V závodě zvítězil Alejandro Valverde, druhý skončil Samuel Sánchez a třetí Cadel Evans. \n"}
{"id": "1387339", "url": "https://cs.wikipedia.org/wiki?curid=1387339", "title": "Thornton", "text": "Thornton\n\nThornton může být:\n\n\n\n"}
{"id": "1387340", "url": "https://cs.wikipedia.org/wiki?curid=1387340", "title": "Seznam ruských kosmických startů 2016", "text": "Seznam ruských kosmických startů 2016\n\nToto je seznam provedených ruských kosmických startů roku 2016.\nV seznamu jsou uvedeny starty všech ruských nosných raket.\nHlavním provozovatelem startů je Roskosmos, který zajišťuje dopravu kosmických lodí k Mezinárodní vesmírné stanici.\nVypouštění vojenských satelitů zajišťuji Strategické raketové síly Ruské federace.\nMezi komerční poskytovatele kosmických letů patří Eurockot, který využívá nosiče Rokot pro vynášení satelitů na nízkou oběžnou dráhu Země, dále americko-ruský podnik ILS nabizející komerční lety s raketami Proton.\nFrancouzská společnost Arianespace používá rakety Sojuz 2 k vynášení komerčních nákladů z kosmodromu v Kourou ve Francouzské Guyaně.\n"}
{"id": "1387341", "url": "https://cs.wikipedia.org/wiki?curid=1387341", "title": "Tour de France 2004", "text": "Tour de France 2004\n\n91. ročník cyklistického etapového závodu Tour de France odstartoval 3. července a skončil tradičně pod pařížským vítězným obloukem 24. července 2004. Závod vyhrál Lance Armstrong, po dopingové aféře mu však bylo vítězství odebráno. Druhý skončil Andreas Klöden.\n"}
{"id": "1387344", "url": "https://cs.wikipedia.org/wiki?curid=1387344", "title": "Giro d'Italia 2008", "text": "Giro d'Italia 2008\n\n91. ročník Giro d'Italia probíhal od 10. května do 1. června 2009. Odstartován byl týmovou časovkou v Palermu a zakončen časovkou jednotlivců v Miláně. Celková délka byla 3407 km rozdělených do 21. etap. Vítězem se stal španělský cyklista Alberto Contador ze stáje Astana.\n"}
{"id": "1387348", "url": "https://cs.wikipedia.org/wiki?curid=1387348", "title": "Namhansanseong", "text": "Namhansanseong\n\nNamhansanseong je název rozsáhlého opevněného komplexu staveb nacházejícího se přibližně 25 km jihovýchodně od centra Soulu. Tato pevnost je umístěna v zalesněném horském terénu, což v minulosti zvyšovalo její obrannou schopnost. Sloužila jako krizové útočiště a záložní hlavní město během vlády dynastie Čoson (1392–1910). Ubytovací kapacita byla až 4000 osob a poskytovala zázemí pro všechny důležité administrativní a vojenské funkce. Pevnost nese řadu architektonických prvků charakteristických pro pevnosti ve východní Asii, spojují se zde vlivy Čosonské Koreje, Japonska za období Azuči-Momojama a čínských říší a Ming a Čching. Nejstarší část pochází ze 7. století (obrana království Silla před čínskou říší Tchang), ale komplex byl několikrát významně rozšiřován a přestavován. Nachází se zde množství historických vojenských, náboženských i světských staveb. Namhansanseong je považován za jeden z korejských národních symbolů.\n\n"}
{"id": "1387349", "url": "https://cs.wikipedia.org/wiki?curid=1387349", "title": "Albert R. Broccoli", "text": "Albert R. Broccoli\n\nAlbert Romolo Broccoli (5. dubna 1909 – 27. června, 1996), přezdívaný Cubby, byl americký filmový producent, který produkoval více než čtyřicet hraných filmů. Většinu natočil ve Spojeném království, často ve studiích v Pinewoodu. Spoluzaložil firmy Danjaq, LLC a Eon Productions, avšak proslulým se stal produkcí série bondovek. Společně s Harrym Saltzmanem pokročili od nízkorozpočtových začátků k výstřednostem s velkým rozpočtem a značným ziskem. V produkci bondovek pokračují Broccoliho dědicové.\n\nNarodil se v Queensu jako mladší ze dvou dětí kalábrijských přistěhovalců Giovanni Broccoliho a Kristiny Vence. přezdívku dostal podle bratrance, gangstera Pata DiCicco, který mu začal říkat \"Kabibble\", pak to zkrátil na \"Kubbie\", Broccoli si přizpůsobil na \"Cubby\" a přezdívku přijal za svou. Rodina později zakoupila farmu ve Smithtownu na Long Islandu, v sousedství blízkých příbuzných DiCiccových.\n\nPočátkem padesátých let se Broccoli přestěhoval ještě jednou, tentokrát do Londýna, kde britská vláda začala subvencovat filmy natočené ve Spojeném království, s domácím filmovým štábem a obsazené britskými herci. Spolu s Irvingem Allenem vytvořili Warwick Films, kde produkovali spoustu úspěšných filmových sérií pro Columbia Pictures. \n\nKdyž se začal zabývat myšlenkou přivést Flemingova Jamese Bonda na filmové plátno, zjistil, že filmová práva již vlastní kanadský producent Harry Saltzman, který se již dlouho snaží prorazit ve filmové branži a má sice za sebou několik divadelních produkcí i filmů, ale nijak oslňující výsledky. Když je společný přítel, scenárista Wolf Mankowitz seznámil, Saltzman odmítl práva prodat, ale souhlasil s partnerstvím a koprodukcí, což přivedlo k založení produkční společnosti EON Productions a holdingové společnosti Danjaq, LLC; tu pojmenovali podle křestních jmen manželek – Dany a Jacqueline. \n\nPrvní bondovku \"Dr. No\" vyprodukovali v roce 1962. Druhá, \"Srdečné pozdravy z Ruska\", znamenala průlomový úspěch, po něm se rozpočet zvýšil, filmy se staly ambicioznějšími. Stále početnější obsazení, obtížnější kaskadérské scény a filmové triky a výběr exotických lokací udělaly z bondovek zaměstnání na plný úvazek. Broccoli se v roce 1968 pokusil o jeden nebondovský film adaptací Flemingova románu pro děti \"Chitty Chitty Bang Bang\" a kvůli soudním sporům o práva k jednotlivým prvkům příběhu přenechal produkci filmu \"Thunderball\" Kevinovi McClorymu. Ale od poloviny šedesátých let napřel skoro všechnu energii do série bondovek. Saltzman neměl tak vyhraněný zájem, produkoval volnou trilogii špionážních filmů založených na Leightonově Harrym Palmerovi, hrdinovi, který pracuje v podobném světě jako Bond, ale bez půvabných žen a bez technických udělátek. Saltzman a Broccoli se míjeli v náhledu na Saltzmanovy vedlejší zájmy, ale nakonec to byl Saltzman sám, kdo kvůli sérii finančních neúspěchů opustil Danjaq a EON. Zatímco Saltzmanův odchod franšízu přiblížil o krok ke korporátnímu řízení, Broccoli ztratil jen málo ze své nezávislosti a obchodní prestiže. Od té doby až do Broccoliho skonu je každý bondovský film z produkce EON uvozen svérázným „Albert R. Broccoli Presents“.\n\nAlbert Broccoli byl v roce 1966 spolu s dalšími produkčními v Japonsku, aby vybrali natáčecí místa pro další film s Jamesem Bondem \"Žiješ jenom dvakrát\". Měl rezervovánu letenku na let BOAC 911 a v den odletu rezervaci zrušil. Let skončil havárií, kterou nikdo nepřežil.\n\nBroccoli byl třikrát ženatý. V jednatřiceti letech v roce 1940 si vzal herečku Glorii Blondel, mladší sestru Joan Blondellové. V roce 1945 se poklidně rozvedli, děti spolu neměli. V roce 1951 si vzal Nedru Clarkovou, vdovu po zpěvákovi Buddym Clarkovi. Dozvěděli se, že mají potíže s plodností a nikdy nebudou mít děti. Když adoptovali syna Tony Broccoliho, Nedra otěhotněla. Zemřela v roce 1958, brzo poté, co se jim narodila dcera Tina. V roce 1959 se Broccoli oženil potřetí, vzal si herečku a spisovatelku Danu Wilsonovou (rozená Dana Natol; 3. leden 1922 – 29. únor 2004). Spolu měli dceru Barbaru.\nBroccoli se stal mentorem jejího náctiletého Michaela. Děti vyrůstaly v bondovském prostředí a vliv manželky Dany na různá producentská rozhodnutí zmiňuje množství zasvěcených zdrojů.\n\nMichael Wilson šel vlastní cestou v produkční společnosti jako spoluautor a koproducent. Naproti tomu Barbara pracovala od osmdesátých let na různých pozicích pod dohledem otce. Po Broccoliho smrti produkovali další filmy společně.\n\n\nBroccoli zemřel ve svém domě v Beverly Hills v roce 1996 sedmaosmdesáti letech na srdeční selhání. O pár měsíců dříve mu byl voperován trojitý bypass. Po zádušní mši v kostele Krista Dobrého pastýře v Beverly Hills byl uložen do okázalého sarkofágu na hřbitově Forest Lawn – Hollywood Hills v Los Angeles.\n\n\n\n\n\n\n\n\n"}
{"id": "1387352", "url": "https://cs.wikipedia.org/wiki?curid=1387352", "title": "Tisovec (evropsky významná lokalita)", "text": "Tisovec (evropsky významná lokalita)\n\nTisovec je evropsky významná lokalita vyhlášená v roce 2009 a od roku 2018 chráněná jako přírodní památka. Lokalita je zahrnuta do soustavy Natura 2000. Chráněné území leží v západním Krušnohoří u Kraslic v okrese Sokolov v Karlovarském kraji. Území je rovněž geologickou lokalitou Geoparku Egeria, části Česko-bavorského geoparku.\n\nV květnu 2014 navrhl Městský úřad v Kraslicích vyhlášení lokality Přírodní památkou.\nS účinností od 3. února 2018 vyhlásila Rada Karlovarského kraje lokalitu přírodní památkou.\n\nPředmětem ochrany je vegetace druhotných vřesovišť a stanovišť s výskytem terestrických (rostoucích na půdě) a saxikolních (rostoucích na kamenech) druhů lišejníků.\n\nLokalita se nachází v západní části geomorfologického celku Krušné hory, podcelku Klínovecká hornatina, okrsku Jindřichovická vrchovina. Leží na západním a jihozápadním svahu vrchu Tisovec (807 m), nad levým břehem Bublavského potoka, přibližně 2,5 km severně od Kraslic v katastrálních území Tisová u Kraslic a Bublava.\n\nHorninový podklad širšího okolí tvoří fylity, v chráněném území převažuje kvarcitický fylit a kvarcit, často s výchozy deskovitě odlučného kvarcitu. Při hercynském vrásnění a pronikání žulového magmatu bylo ložisko vícekrát metamorfováno. V minulosti zde probíhala těžba rudních těles s převládající rudou mědi chalkopyritem.\n\nRudní revír v okolí osady Tisová pod svahy vrchu Tisovec patřil k významným historickým ložiskům těžby mědi v českých zemích. Stalo se ekonomickou základnou královského horního města Kraslice, jemuž v roce 1370 poskytl privilegia císař Karel IV. Nebohatší rudní polohy obsahovaly 1,0 až 1,8 % mědi. Hlavní rudou mědi byl chalkopyrit doprovázený rudou zinku sfaleritem a rudou olova galenitem. Chalkopyrit měl příměsi stříbra a zlata, vyrobený rudní koncentrát obsahoval až 200 ppm stříbra, které bylo získáváno v hutích jako vedlejší produkt. Okolo bývalých hutí v údolí Bublavského potoka se nacházejí haldy strusek po tavení rud. Dolování zažilo rozkvět v 15.–17. století, v období kdy Kraslice náležely Šlikům a Šumburkům. Od poloviny 17. století začalo dolování rud upadat. Nové bilanční zásoby rud byly objeveny geologickým průzkumem v roce 1950. V období 1960–1973 bylo vytěženo 561 tisíc tun rudy s průměrným obsahem 0,94 % mědi. Roku 1994 byla těžba ukončena. Od vrcholových partií vrchu Tisovec se až do údolí Bublavského potoka rozkládají četné haldy. Historické dobývání připomínají ústí starých štol, většinou propadlých a zavalených.\n\nÚzemí je částečně zalesněno a částečně zarostlé náletovými dřevinami. Převládají bříza bělokorá (\"Betula pendula\"), borovice lesní (\"Pinus sylvestris\"), jeřáb ptačí (\"Sorbus aucuparia\"), javor klen (\"Acer pseudoplatanus\") a smrk ztepilý (\"Picea abies\"). Bylinné patro je tvořeno především keříčky vřesu obecného (\"Calluna vulgaris\"), brusnice borůvky (\"Vaccinium myrtillus\") a brusnice brusinky (\"Vaccinium vitis-idaea\"). Na území roste řadu řada rostlin, včetně druhů tolerantních k vysokému obsahu kovů v substrátu. Zvýšené množství kovů má za následek pomalejší růst vřesoviště, čehož využívá množství konkurenčně slabých druhů lišejníků. Typickým druhem na vřesovištích je pukléřka islandská (\"Cetraria islandica\").\n\nZ fauny je na opuštěných rudních haldách hojný výskyt ještěrky živorodé (\"Zootoca vivipara\") a v návaznosti na existenci zimovišť ve starých důlních dílech je zde potvrzován výskyt netopýra vodního (\"Myotis daubentonii\").\n\n"}
{"id": "1387355", "url": "https://cs.wikipedia.org/wiki?curid=1387355", "title": "Zemědělská věda", "text": "Zemědělská věda\n\nZemědělská věda je široká multidisciplinární oblast biologie, která zahrnuje části přírodních, ekonomických a společenských věd, které se používají v praxi a chápání zemědělství.\n\n\nZemědělské vědy zahrnují výzkum a vývoj následujících témat:\n\n\n"}
{"id": "1387361", "url": "https://cs.wikipedia.org/wiki?curid=1387361", "title": "Giro d'Italia 2017", "text": "Giro d'Italia 2017\n\nJubilejní 100. ročník Giro d'Italia probíhal od 5. do 28. května 2017. Odstartován byl v Algheru na Sardínii a zakončen časovkou jednotlivců v Miláně. Celková délka byla 3609 km rozdělených do 21. etap. Vítězem se stal nizozemský cyklista Tom Dumoulin, druhý skončil Kolumbijec Nairo Quintana a třetí Ital Vincenzo Nibali.\n"}
{"id": "1387362", "url": "https://cs.wikipedia.org/wiki?curid=1387362", "title": "Iryna Kindzerská", "text": "Iryna Kindzerská\n\nIryna Kindzerská (* 13. června 1991 Kamenec Podolský) je ukrajinská zápasnice – judistka, která od roku 2017 reprezentuje Ázerbájdžán.\n\nS judem/sambem začínala v 11 letech pod vedením Konstantina Mudryka. Připravuje se v Kyjevě pod vedením Viktora Koščavceva. V ukrajinské ženské reprezentaci se pohybovala od roku 2009 v těžké váze nad 78 kg. V roce 2012 se kvalifikovala na olympijské hry v Londýně. Ve čtvrtfinále nestačila na hlavní favoritku Číňanku Tchung Wen, ale přes opravy se probojovala do boje o třetí místo proti domácí Britce Karině Bryantové. Hned v první minutě se ujala vedení na wazari po technice harai-makikomi, ale další minuty zápasu takticky nezvládla. Nechala se strhnout publikem v aktivnímu boji na co Britka čekala a v polovině zápasu jí nechala po kotrachvatu uči-mata-gaeši srovnat. Vzápětí se však opět ujala vedení po jednostranném o-soto-gari na yuko, ale následně přecenila své síly a po dalším nástupu do o-soto-gari se nechala podruhé kontrovat na wazari-ippon. Obsadila 5. místo.\n\nV roce 2013 utrpěla v květnu na turnaji mistrů zranění levého kolene a na vrcholové tatami se vrátila až po roce. Její místo reprezentační jedničky mezitím zaujala Svitlana Jaromková, se kterou prohrála v roce 2016 olympijskou nominaci na olympijské hry v Riu. V roce 2017 se z důvodu nebývale vysoké konkurence v ukrajinské těžké váze rozhodla neriskovat další prohru v olympijské nominaci a přijala nabídku reprezentovat Ázerbájdžán.\n\n\n\n"}
{"id": "1387363", "url": "https://cs.wikipedia.org/wiki?curid=1387363", "title": "Jacinda Ardernová", "text": "Jacinda Ardernová\n\nJacinda Ardernová, nepřechýleně Ardern, (* 26. července 1980, Hamilton, Nový Zéland) je od října 2017 premiérkou Nového Zélandu. Funkce se ujala ve 37 letech, a stala se tak nejmladší ženou na světě v takto vysoké funkci. Je předsedkyní Novozélandské strany práce, která se po období v opozici stala opět vládní stranou na podzim 2017. \n\nJacinda Ardernová pracovala jako politická poradkyně britského labouristického premiéra Tonyho Blaira. V roce 2008 se stala poslankyní novozélandského parlamentu za Novozélandskou stranu práce. Dne 1. srpna 2017 se stala předsedkyní strany. Ve volbách v září 2017 skončila strana práce na druhém místě. Zformovala menšinovou vládní koalici s vítěznou stranou New Zealand First, která díky podpoře Zelených získala důvěru parlamentu.\n\nArdernová je zastánkyní omezení imigrace a zvýšení sociálních výdajů. Podporuje také sňatky párů stejného pohlaví a liberalizaci zákona o interrupcích.\n\nV lednu 2018 oznámila, že je těhotná. Dne 21. června 2018 se jí narodila dcera. \n\nNaposled porodila ve funkci v roce 1990 pákistánská premiérka Bénazír Bhuttová.<ref name=\"aktualne 19/1\"></ref>\n"}
{"id": "1387364", "url": "https://cs.wikipedia.org/wiki?curid=1387364", "title": "Drsnokřídlec lipový", "text": "Drsnokřídlec lipový\n\nDrsnokřídlec lipový (\"Biston strataria\") je velký a poměrně hojný noční motýl z čeledi píďalkovitých, který se vyskytuje i v České republice.\n\nVyskytuje se spíše v teplejších oblastech Evropy. Jeho stanovištěm jsou nížinné, řídké lesy s převahou dubu, objevuje se u vodních toků, ale také v zahradách a parcích, kde rostou živné rostliny housenek.\n\nMotýli se vyskytují brzy na jaře a ve vhodném biotopu mohou být i poměrně hojní.\n\nRozpětí křídel drsnokřídlece lipového dosahuje 40–50 mm. Zbarvení motýlů je variabilní co do odstínu, přední křídlo je však vždy rozděleno na 5 pásů, ve kterých se střídá barva základní (bílá až smetanová) s barvou doplňující (šedohnědá až světle okrová), přičemž pásy jsou odděleny tenkou černou klikatou linkou. Krom toho je celá plocha předních křídel jemně černě skvrnitá. Zadní křídla jsou hnědě poprášená, se zřetelnou příčkou.\nHruď motýla je hustě chlupatá a barvou odpovídá předním křídlům, zadeček je hnědý až okrový. Tykadla jsou spolehlivým určovacím znakem pohlaví dospělců – samci (viz obrázek) mají tykadla nápadně hřebenitá, samičky nikoli.\n\nHousenkou drsnokřídlece lipového je robustní šedohnědá píďalka s hnědými klínovitými skvrnami na hřbetě. Na 1., 7. a 8. článku jsou hřbetní hrbolky, 11. článek je zduřený.\n\nKukla je červenohnědá.\n\nDospělci se vyskytují brzy na jaře (březen–duben). Přes den odpočívají na kmenech stromů (čerstvě vylíhnutí motýli sedají při patě kmene, starší vyletují výše do koruny).\n\nHousenky se vyvíjejí od května do července a jsou polyfágní – hlavními živnými rostlinami jsou duby, lípy, břízy a jilmy, ale lze je nalézt i na jiných stromech, včetně ovocných. Kuklí se v zemi.\n\n"}
{"id": "1387365", "url": "https://cs.wikipedia.org/wiki?curid=1387365", "title": "Asia Argento", "text": "Asia Argento\n\nAsia Argento (* 20. září 1975 Řím) je italská herečka, režisérka a scenáristka. Jejím otcem je režisér Dario Argento a matkou herečka Daria Nicolodi. Svou hereckou kariéru zahájila již v dětství, v polovině osmdesátých let. Později hrála například ve filmech \"Královna Margot\" (1994), \"B. Monkey\" (1998) a \"Vstupní brána\" (2007). V roce 2000 debutovala jako režisérka celovečerního filmu \"Osamělá kočka\", v němž rovněž ztvárnila roli a je spoluautorkou autobiografického scénáře. Později natočila filmy \"Srdce je zrádná děvka\" (2004) a \"Nepochopená\" (2014). Rovněž hrála ve videoklipu k písni „This Picture“ skupiny Placebo. Roku 2013 vydala hudební album \"Total Entropy\". V roce 2015 režírovala klip k písni „Mad Truth“ kapely The Pop Group. V letech 2008 až 2013 byl jejím manželem režisér Michele Civetta.\n\n"}
{"id": "1387372", "url": "https://cs.wikipedia.org/wiki?curid=1387372", "title": "Skin Deep", "text": "Skin Deep\n\nSkin Deep je čtrnácté studiové album amerického bluesového zpěváka a kytaristy Buddyho Guye. Vydáno bylo 22. července 2008 společnostmi Silvertone Records a Jive Records a jeho producentem byl Tom Hambridge, který s Guyem spolupracoval i v pozdějších letech. Na albu se podílelo několik hostů, včetně Erica Claptona, Dereka Truckse a Susan Tedeschi. V hitparádě Billboard 200 se album umístilo na 68. příčce.\n\n\n"}
{"id": "1387377", "url": "https://cs.wikipedia.org/wiki?curid=1387377", "title": "Tom Hambridge", "text": "Tom Hambridge\n\nTom Hambridge (* 20. prosince 1960 Buffalo) je americký bubeník a hudební producent. Na bicí začal hrát ve svých pěti letech. V osmdesátých letech doprovázel po dobu tří let hudebníka Roye Buchanana. V roce 1995 vydal vlastní album nazvané \"Still Running\". Je dlouholetým spolupracovníkem kytaristy Buddyho Guye (produkoval a hrál na několika jeho albech). Dále produkoval například nahrávky George Thorogooda, Quinna Sullivana či skupiny Foghat.\n\n"}
{"id": "1387378", "url": "https://cs.wikipedia.org/wiki?curid=1387378", "title": "Quinn Sullivan", "text": "Quinn Sullivan\n\nQuinn Sullivan (* 26. března 1999) je americký bluesový kytarista. Lekce hry na kytaru začal dostávat ve věku tří let. Již ve svých šesti letech vystupoval v pořadu \"The Ellen DeGeneres Show\". Roku 2007 si zahrál při koncertu s kytaristou Buddym Guyem. Rovněž hrál na jeho albu \"Skin Deep\" (2008). V roce 2011 vystoupil v pořadu \"Jimmy Kimmel Live!\" a téhož roku vydal své první album \"Cyclone\". Jeho další album \"Getting There\" (2013) produkoval Guyův dvorní producent Tom Hambridge, který se podílel i na jeho dalším albu \" Midnight Highway\" (2017).\n"}
{"id": "1387407", "url": "https://cs.wikipedia.org/wiki?curid=1387407", "title": "Icons of the New Days", "text": "Icons of the New Days\n\nJde o poslední album skupiny nahrané s původním zpěvákem Ronniem Romerem, jenž kapelu opustil na začátku roku 2019.\n\n\n\n"}
{"id": "1387411", "url": "https://cs.wikipedia.org/wiki?curid=1387411", "title": "Toribio Ticona Porco", "text": "Toribio Ticona Porco\n\nToribio Ticona Porco (* 25. dubna 1931 Atocha, Bolívie) je bolivijský římskokatolický kněz, který byl v letech 1992 - 2012 prelátem Územní prelatury Corocoro.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem. V důsledku svého věku není od okamžiku své kreace počítán mezi kardinály-volitele.\n\n\n"}
{"id": "1387414", "url": "https://cs.wikipedia.org/wiki?curid=1387414", "title": "Provozní režim blokových šifer", "text": "Provozní režim blokových šifer\n\nProvozní režim nebo operační mód blokové šifry v kryptologii znamená způsob, kterým je bloková šifra používána především pro umožnění bezpečného šifrování otevřených textů delších, než je její blok, a v kombinaci s vhodnou výplní i pro délky, které nejsou násobkem délky bloku.\n\nDále slouží také k tomu, aby bylo možné bezpečné opakované užití stejného šifrovacího klíče. Většina režimů využívá kromě klíče takzvaný inicializační vektor, jedinečný (často dokonce povinně náhodný, respektive zaručeně nepředvídatelný) soubor bajtů (obvykle o délce bloku blokové šifry), jehož použitím se předejde tomu, aby opakované zašifrování stejného otevřeného textu stejným klíčem vedlo ke stejnému šifrovému textu.\n\nRežim „kódové knihy“ (; z toho zkratka \"ECB\") je režimem nejjednodušším a základním. Bloková šifra se při něm přímo aplikuje nezávisle na jednotlivé bloky, tedy při daném klíči odpovídá stejnému bloku otevřeného textu stejný blok šifrového textu. Odtud pochází název režimu: Konkrétní blok je v tomto režimu „překládán“ na jiný blok podobně, jako se v různých historických substitučních šifrách překládaly jednotlivé znaky nebo slova na jiné pomocí tabulky obsažené v kódových knihách.\n\nTo má nežádoucí důsledky z hlediska bezpečnosti: Pokud se například tento režim použije pro šifrování nějakého protokolu s pevně danou strukturou, může útočník po zachycení určitého počtu zpráv začít rozlišovat jejich obsah, když rozpozná opakování nějakého klíčového bloku obsaženého v některých dřívějších zprávách. Aktivní útočník může i sám sestavovat podvržené zprávy jako nové kombinace zachycených bloků, což může usnadňovat útoky přehráním zprávy.\n\nZ hlediska chybovosti je výhodou, že přenesení bloku chybně nemá vliv na dešifrovatelnost jiných bloků, a obecnou výhodou je jednoduchost tohoto režimu. Pro zabezpečení ale může být použit pouze tehdy, je-li zaručena dlouhodobá jedinečnost bloků šifrovaných stejným klíčem – tedy v rámci moderní kryptografie není používán prakticky nikdy.\n\nV režimu „řetězení šifrových bloků“ () je každý blok před šifrováním xorován zašifrovaným předchozím blokem a první blok je xorován inicializačním vektorem.\n\nMatematicky lze šifrování tedy zapsat\n\na dešifrování zapsat\n\nTento režim je široce používán. Dvě nevýhody plynou ze zřetězené závislosti, kdy šifrový blok závisí na všech předcházejících: Šifrování nelze paralelizovat a při poškození šifrového bloku nelze dešifrovat ani blok přímo následující. Dešifrování paralelizovat lze.\n\nZ tohoto režimu je odvozena technika konstrukce autentizačního kódu zprávy zvaná CBC-MAC.\n\nRežim „šifrové zpětné vazby“ () je velmi podobný řetězení šifrových bloků (CBC) popsanému výše, jen prohazuje pořadí operací, tedy místo aby nejprve xoroval otevřený blok s předcházejícím šifrovým a pak výsledek šifroval blokovou šifrou, nejprve zašifruje předchozí šifrový blok a výsledkem xoruje otevřený blok. Toto prohození má významné implementační dopady: dešifrovací funkce vypadá obdobně jako šifrovací, tedy z blokové šifry se používá pouze šifrování, zatímco dešifrování není potřeba, tedy také není potřeba jeho hardwarová podpora. Symbolicky zapsány vypadají operace takto:\n\nOpět platí, že šifrování paralelizovat nelze, zatímco dešifrování ano, a že poškození šifrového bloku znemožní dešifrování jeho samého a bloku následujícího, dalších pak už ne.\n"}
{"id": "1387417", "url": "https://cs.wikipedia.org/wiki?curid=1387417", "title": "Aquilino Bocos Merino", "text": "Aquilino Bocos Merino\n\nAquilino Bocos Merino (* 17. května 1938 Canillas de Esgueva, Španělsko) je španělský římskokatolický kněz, který byl v letech 1991 - 2003 generálním představeným kongregace Klaretiánů.\n\nDo kongregace vstoupil v mládí, kněžské svěcení přijal v roce 1963.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem. V důsledku svého věku není od okamžiku své kreace počítán mezi kardinály-volitele.\nVzhledem ke kardinálské nominaci přijal biskupské svěcení 16. června 2018 z rukou kardinála Fernando Sebastiána Aguilara.\n"}
{"id": "1387420", "url": "https://cs.wikipedia.org/wiki?curid=1387420", "title": "Vápí", "text": "Vápí\n\nVápí (, ) je město v indickém svazovém státě Gudžarátu. Má přibližně 160 tisíc obyvatel. Město je významným střediskem chemického a papírenského průmyslu, které ve městě způsobují značné znečištění. Americký Blacksmith Institute zařadil v roce 2007 Vápí mezi deset nejznečištěnějších měst na světě.\n\nVápí leží na jihovýchodě Gudžarátu na pravém, severním břehu Damangangy několik kilometrů jihovýchodně od jejího ústí do Arabského moře v Damánu. Na západě sousedí se svazovým teritoriem Damán a Díjú a na jihovýchodě s teritoriem Dádra a Nágar Havélí. Od Bombaje, hlavního města Maháráštry, je vzdáleno přibližně 176 kilometrů severně, a od Suratu, většího města v Gudžarátu, přibližně sto kilometrů jižně.\n\nVe Vápí by měla být stanice na plánované vysokorychlostní trati Bombaj – Ahmadábád.\n\nPřibližně tři čtvrtiny obyvatelstva vyznávají hinduismus, necelá pětina islám, a přibližně 3 % džinismus. Další zastoupená náboženství, např. sikhismus, buddhismus a křesťanství, mají každé ještě menší podíl. Nejpoužívanějšími komunikačními jazyky jsou gudžarátština a hindština.\n"}
{"id": "1387424", "url": "https://cs.wikipedia.org/wiki?curid=1387424", "title": "Bruselský grifonek", "text": "Bruselský grifonek\n\nBruselský grifonek (francouzsky: Griffon Bruxellois, anglicky: Brussels Griffon) je malé psí plemeno pocházející z Belgie.\n\nPředkem bruselského grifonka byl malý hrubosrstý psík zvaný \"Smousje\", který je rovněž předkem Belgického grifonka a Brabantíka. K vyšlechtění bruselského grifonka byli pravděpodobně použiti holandský pinč , opičí a stájový pinč a mops. Původně byl určen pro boj s hlodavci, především s krysami. Je známý již od 19. století. V roce 1880 byl vybrán za nejlepšího psa výstavy, která se v tomto roce konala v Bruselu.\nBruselský grifonek má v kohoutku v rozmezí 21 až 28 cm, váha se pohybuje mezi 3 a 5 kg. Při pohledu z boku se zdá, že brada, čenich a čelo leží v rovině. Dolní čelist je vysunutá dopředu, tvoří výrazný předkus. Srst je od přírody hrubá, lehce vlnitá, ale ne kudrnatá, délka srsti má být okolo 2 cm. Její barva je světle rezavá a kaštanová s nádechy červené či černé. Bohaté rudé vousy dávají obličeji bystrý vzhled.\n\nBruselský grifonek je velmi živý, ostražitý, zvědavý a pozorný pes. Vztah k pánovi lze u grifonka charakterizovat jako citovou závislost. K rodině je také velmi přítulný a milý. Velmi dobře dokáže rozpoznat, kdo je na návštěvě vítán, a kdo ne. Ostatní zvířata v domě mu nevadí, dokáže se dokonce velmi dobře smířit i s kočkou. Má velmi dobrý vztah s dětmi a ochotně se zapojuje i do všech dětských her.\n"}
{"id": "1387427", "url": "https://cs.wikipedia.org/wiki?curid=1387427", "title": "Zdenka Němečková Crkvenjaš", "text": "Zdenka Němečková Crkvenjaš\n\nZdenka Němečková Crkvenjaš (* 14. září 1976 Ostrava) je česká lékařka a politička, známá jako vedoucí týmu lékařů popálené Natálie Kudrikové při žhářském útoku ve Vítkově v roce 2009, v letech 2010 až 2014 zastupitelka města Ostravy, bývalá členka TOP 09.\n\nJejí matka pochází z Ostravy, otec ze Sarajeva. Rodina chtěla žít od začátku v Bosně, ale povolení k vycestování dostali, až když jí bylo půl roku. Do Československa se pak vraceli za příbuznými.\n\nV roce 1991 začala studovat gymnázium v Sarajevu, avšak v březnu 1992 vyhlásila Bosna a Hercegovina nezávislost a začala válka v Bosně. S matkou a sourozenci se jim podařilo utéct mezi posledními ze země. Otec odjet nemohl, později byl postřelen a těsně před koncem války se jej podařilo dostat přes Červený kříž do České republiky. Ve válce ale ztratila mnoho příbuzných a známých.\n\nV Ostravě udělala rozdílové zkoušky a v letech 1992 až 1995 pokračovala na Gymnáziu Volgogradská v Ostravě-Zábřehu. Následně v letech 1995 až 2001 vystudovala obor všeobecné lékařství na Lékařské fakultě Univerzity Palackého v Olomouci (získala titul MUDr.). Postupně získala specializace v oborech chirurgie I. stupně (2004), popáleninová medicína (2007), intenzivní medicína (2008) a plastická chirurgie (2016). V roce 2015 si také rozšířila kvalifikaci na Nottingham Trent University a získala titul MBA.\n\nOd roku 2001 pracovala v Popáleninovém centru Fakultní nemocnice Ostrava: nejprve jako lékař (2001 až 2007), později jako zástupce primáře pro vědeckou, výzkumnou a vývojovou činnost (2007 až 2008) a nakonec primářka (2008 až 2017). V říjnu 2017 se název centra změnil na Kliniku popáleninové medicíny a rekonstrukční chirurgie, kde je od té doby přednostou.\n\nKromě toho krátce působila jako lékařka Oddělení plastické chirurgie na Chirurgické klinice 2. LF UK a FN Motol v Praze (2014 až 2015). Od roku 2014 též působí jako vedoucí Subkatedry popáleninové medicíny Institutu postgraduálního vzdělávání ve zdravotnictví Praha a od roku 2015 pak ještě jako odborná asistentka na Lékařské fakultě Ostravské univerzity.\n\nVeřejně známou se stala v roce 2009, když vedla tým lékařů, který zachránil život popálené Natálii Kudrikové po žhářském útoku ve Vítkově.\n\nZdenka Němečková Crkvenjaš je vdaná, jejím manželem je bývalý ministr zdravotnictví ČR v Sobotkově vládě Svatopluk Němeček (ČSSD). Mají spolu dvě děti – dceru a syna.\n\nJe bývalou členkou TOP 09. V komunálních volbách v roce 2010 byla díky preferenčním hlasům za tuto stranu zvolena zastupitelkou města Ostravy. Ve volbách v roce 2014 se jí však mandát zastupitelky města obhájit nepodařilo.\n\nVe volbách do Senátu PČR v roce 2018 kandidovala jako nezávislá v obvodu č. 71 – Ostrava-město. Podporovala ji také ODS, TOP 09 a Strana soukromníků ČR. Se ziskem 15,18 % hlasů skončila na 3. místě.\n"}
{"id": "1387430", "url": "https://cs.wikipedia.org/wiki?curid=1387430", "title": "Římskokatolická církev v Bolívii", "text": "Římskokatolická církev v Bolívii\n\nKatolická církev v Bolívii je součástí všeobecné církve na území Bolívie, pod vedením papeže a místních biskupů sdružených do Bolivijské biskupské konference (Conferencia episcopal boliviana, CEB; je součástí Rady latinskoamerických biskupských konferencí (CELAM)). Papež je v Bolívii zastupován apoštolským nunciem v La Paz. V Bolívii žije asi 9,3 miliónů pokřtěných katolíků, asi 82,5 % populace.\n\nSedmdesát dva diecézí je seskupeno do čtyřech metropolitních diecézí, do nichž náleží 10 diecézí a dvě teritoriální prelatury, v zemi je dále 5 apoštolských vikariátů bezprostředně podřízených Svatému stolci a jeden vojenský ordinariát:\n\n\n"}
{"id": "1387434", "url": "https://cs.wikipedia.org/wiki?curid=1387434", "title": "Kostel svatého Havla (Zbraslav)", "text": "Kostel svatého Havla (Zbraslav)\n\nKostel svatého Havla v Praze-Zbraslavi na vrchu Havlíně je původně románský, barokně přestavěný jednolodní kostel s příčnou lodí. Kostel byl založen patrně ve 2. čtvrtině 12. století a přestavěn roku 1660. Z původní stavby se dochovalo zdivo věže a přilehlá část lodi obdélného půdorysu.\n\nLokalita nad soutokem řek Vltavy a Berounky byla odedávna atraktivní, a proto má poměrně zajímavou historii. Konkrétně vrch Havlín bývá označován jako místo, kde se údajně nacházelo slovanské hradiště. Pro tuto domněnku však dosud neexistují žádné archeologické nálezy. Území je ale zapsáno jako archeologická nemovitá památka, což značí, že domněnky mohou být opodstatněné.\nPůvodní objekt byl jednolodní, obdélného půdorysu s předsazenou věží ve tvaru hranolu (dochována pouze do 3. patra) osvětlenou z jihu štěrbinovým oknem (dodnes zachovaným). Z nejvyšší části dochované románské věže je patrné ostění vstupu z věže do podkroví. Prostor pod věží byl zaklenut valenou klenbou a přístupný byl pouze malým portálem z lodi. Loď měla v západní části nejspíše dřevěnou tribunu s vlastním vstupem ze severního boku lodi. Vstup měl půlkruhový záklenek, který je i v současnosti patrný na fasádě. Další patrný pozůstatek, tentokrát v interiéru, je půlkruhový tympanon na rovném překladu hlavního portálu kostela, umístěný na jihu. Na východní straně se nacházela původní románská apsida, kterou po požáru v 16. století nahradil protáhlý trojboký presbytář.\n\nÚdajně již před rokem 1115 započal kníže Vladislav I. stavbu dvorce na Zbraslavi a podle \"Zbraslavské kroniky\" z počátku 14. století stavbu nedokončil. Význam dvorce hrál důležitou roli v rané fázi kostela. Josef Žemlička či Zdeněk Dragoun předpokládali umístění dvorce v místě současného kláštera, tedy na úpatí Havlína, avšak starší předpoklad Václava Mencla a Anežky Merhautové uvádí, že dvorec měl rozptýlenou podobu - jeho obytná a hospodářská část byla pod Havlínem a kostel na vrchu byl nedílnou částí dvorce. Z úpatí Havlína pochází archeologické nálezy (střepy keramiky, zbytky domu o dvou místnostech apod.) právě ze 12. století. Na konci 19. století provedl František Vodvářka výkop jižně od kostela a nalezl zde torzo zděných základů. Údajně šlo o zaniklou faru, ale tato domněnka zůstala neověřena.\n\nPrvní písemná zmínka se datuje do roku 1115. Zmínka pochází ze zakládací listiny Kladrubského kláštera, kde je napsáno, že ke dvorci náležela i kaple svatého Havla. Ačkoliv se jedná o falzum pocházející až ze 13. století, část věnovaná Zbraslavsku je věrohodná. Dalším důležitým dokumentem je Zbraslavská kronika, která uvádí že opat z Kladrubského kláštera založil na Zbraslavi malou expozituru o třech mniších, kteří spravovali místní klášter a obnovili některé domy, které později sloužily kladrubskému opatovi při jeho cestách do Prahy. Kostel svatého Havla se v té samé době otevřel pro místní věřící. Na konci 60. let 13. století přešlo vlastnictví dvorce i kostela pod pražského biskupa Jana III., jenž roku 1268 směnil s Přemyslem Otakarem II. Patronát kostela však byl již pod správou biskupské komory. Roku 1298 daroval biskup Řehoř kostel cisterciákům ze Zbraslavského kláštera. Od roku 1352 byl kostel pravidelně zaznamenáván do záznamů papežských desátků. Ve 14. století náležel děkanátu z Ořechu.\n\nVětších stavebních úprav a opětovného vysvěcení se kostel dočkal pravděpodobně po požáru na začátku 2. čtvrtiny 16. století. Požár byl zřejmě hodně masivní, protože jsou dodnes viditelné kvádry zdiva načervenalé od žáru hořícího krovu. Po požáru byl vybudován krov a nový kostel prošel řadou stavebních úprav. Byla zde vybudována nová tribuna a boční vstup na původní byl zaslepen, do věže pak byla probourána tři okna se zkoseným ostěním. Západní část se dočkala nového omítnutí a interiérové výmalby, z níž se dochovaly v torzech scény Smrti Panny Marie. Jedná se o velice významné pozdně gotické a na tu dobu poměrně vysoce kvalitní nástěnné malby. K dokončení prací po požáru došlo nejspíš ve 40. letech téhož století, a to osazením renesančního oltáře, který byl později nahrazen starým oltářem z kostela svatého Jakuba ze Zbraslavského kláštera. V roce 1547 byl do věže dodán zvon. Další významná proměna proběhla roku 1660 po třicetileté válce a trvala 8 let. Kostelu byly přidány prostory obdélného půdorysu na každé straně, které lze považovat za příčnou loď. Jejich strop byl rovný a trámový. Na severní a jižní straně prostorů byly vystavěny raně barokní portály a při té příležitosti zanikl původní portál románský. Věž byla částečně rozebrána a za použití téhož stavebního materiálu (opukových kvádříků) znovu sestavena. Při této rekonstrukci došlo k odstranění původního vstupu do krovu hlavní lodi. Patro věže se zvonicí mělo široká okna na všechny světové strany a do této části stavby byla přidána nová vzpěradlová stolice, která se částečně dodnes dochovala. Renesanční trojboký presbytář obdržel nová okna shodná s okny z přístaveb a viditelné patky jeho starší klenby byly zakryty římsovými konzolami. Přestavbou prošla i tribuna. V letech 1682 a 1683 byly do severní a jižní části instalovány boční oltáře, jižní - s obrazem sv. Havla na poušti. Roku 1750 prošel kostel menší rekonstrukcí. Po zrušení kláštera v roce 1785 pozbyl kostel svou původní funkci a stal se z něj kostel hřbitovní, a tak slouží až do dnešní doby. Ve 40. letech 19. století byla opravena vzpěradlová stolice ve zvonici a celý kostel prošel opravou. Roku 1883 přibyla na kostel nová makovice. Prostor pod věží, ve kterém byla dříve sakristie, prošel vybouráním románské valené klenby a bylo zde umístěno schodiště vedoucí na tribunu, spolu s tím bylo zvětšeno okno osvětlující schodiště. V roce 1930 byl proveden výkop Vojtěchem Birnbauem, který poukázal na to, že dnešní loď se shoduje s lodí románskou. Počátkem 70. let 20. století byla opravena vnější část kostela, krov i střecha. S příchodem nového tisíciletí se dočkal opětovné opravy exteriéru, ale i částí interiéru. Zejména se jednalo o záchranu nástěnných maleb.\n\nHlavní loď kostela je tvořena původní románský obdélným půdorysem s přidanými barokními přístavbami kaplí z jihu a severu. Loď je zakončena na východě trojbokým hlubokým presbytářem zaklenutým valenou klenbou s výsečemi. Na východní straně za presbytářem se též nachází nápadná barokní kostnice oktogonálního půdorysu, která není přímo součástí kostela. Na západní straně je ke kostelu přisazena hranolová věž se zvonem a schodištěm na tribunu. Krov, v jádru gotický, je typu hambalkové soustavy s námětky. Na věži kostela jsou v exteriéru od roku 1931 odkryty části omítky a je tak dobře pozorovatelné románské opukové zdivo. Dnes se kostel nachází uprostřed Zbraslavského hřbitova.\n\nLoď i boční kaple mají plochý omítnutý strop a mezi kaplemi a lodí jsou barokní půlkruhové arkády. V západní části se nachází v přízemí obdélný vstup do věže, tedy na točité schodiště s dřevěnými stupni vedoucí na tribunu. Ke konci 20. století byl z kostela vyňat hlavní oltář, původně pocházející z kostela svatého Jakuba a v současnosti je na jeho místě prostý oltářní stůl. V severní kapli se nacházel boční oltář panny Marie a v jižní kapli oltář svatého Havla. Oba oltáře jsou k vidění již bez obrazů. Obraz sv. Havla je v dlouhodobé výpůjčce. Zásadní částí hodnoty kostela jsou jeho omítky s již románskými nástěnnými malbami. Na malbách můžeme spatřit například Panu Marii s pěti apoštoly či svatou Barboru. Podlaha kostela je provedena z cementových dlaždic.\n\n\n"}
{"id": "1387440", "url": "https://cs.wikipedia.org/wiki?curid=1387440", "title": "Mārtiņš Pļaviņš", "text": "Mārtiņš Pļaviņš\n\nMārtiņš Pļaviņš (* 8. května 1985 Riga) je lotyšský hráč plážového volejbalu. Spolu s Aleksandrsem Samoilovsem se stali v roce 2005 juniorskými mistry světa a startovali na Letních olympijských hrách 2008, kde v základní skupině překvapili vítězstvím nad obhájci titulu, Američany Toddem Rogersem a Philem Dalhausserem, ale v osmifinále vypadli s rakouskou dvojicí Alexander Horst a Florian Gosch. \n\nPo olympiádě začal hrát s Jānisem Šmēdiņšem, společně získali bronzové medaile na mistrovství Evropy v plážovém volejbale 2010 i na Letních olympijských hrách 2012, kde byl Plavinš vlajkonošem lotyšského týmu. Spolu s Haraldsem Regžou získal zlatou medaili na Evropských hrách 2015. Od roku 2015 je jeho spoluhráčem 2015 Hermans Egleskalns. Trénuje je Aigars Birzulis.\n\nV roce 2012 byl vyhlášen nejlepším obranářem FIVB Beach Volleyball World Tour. \n\n"}
{"id": "1387442", "url": "https://cs.wikipedia.org/wiki?curid=1387442", "title": "Cesta (nakladatelství)", "text": "Cesta (nakladatelství)\n\nNakladatelství Cesta je české křesťanské nakladatelství, legislativně provozováno jako OSVČ Vojtěcha Pospíšila. \n\nNakladatelství Cesta vzniklo v roce 1990 v Brně a navázalo na původně samizdatovou činnost v oblasti křesťanské literatury. Svou prvotinu zde vydal např. Marek Orko Vácha (\"Tančící skály\", 2003), František Lízna (\"Musím jít dál\", 2005) nebo Max Kašparů (\"Hovory o sobě\", 1990). \n\nNakladatelství vydává především literaturu křesťanskou a odbornou literaturu pro psychology (se zaměřením na logoterapii). Každoročně nabízí také kalendář vytvořený ve spolupráci s Rádiem Proglas. Knihy nakladatelství pravidelně vyhrávají v anketách o dobrou knihu v Katolickém týdeníku. \n\nNejprodávanější knihy nakladatelství Cesta jsou:\n\n"}
{"id": "1387448", "url": "https://cs.wikipedia.org/wiki?curid=1387448", "title": "Tři kameny", "text": "Tři kameny\n\nTři kameny \"(Dolní Večkerka)\" je zaniklá usedlost v Praze 5-Smíchově v Holečkově ulici.\n\nNázev \"„U tří kamenů“\" je doložen v polovině 18. století v Tereziánském katastru, který takto označil vinici před Újezdskou branou. Tuto deskovou vinici měla v majetku Zuzana Kuntzová, poté Jan Witzer.\n\nUsedlost při ní byla postavena koncem 18. století. Dvě malá stavení, která na sebe kolmo navazovala, stála při takzvané \"„Košířské cestě\"“ západně od Večkerky a říkalo se také Dolní Večkerka. V polovině  19.století ji držela Anna Schnellová, v  80.letech  19.století Luisa Röhrsová.\n\nJosef Holeček (1853-1929), český novinář a spisovatel, bydlel v usedlosti od roku 1895. Ještě za jeho života byla 5. března 1923 po něm pojmenována ulice, ve které usedlost stála.\n\nPůvodní hospodářský dvůr byl zbořen roku 1924 a na jeho místě postavil architekt Bohumil Hübschmann nový dům, jehož výzdoba pochází od sochaře Jaroslava Horejce. Holeček žil v domě až do své smrti roku 1929.\n\nVila později sloužila jako pobočka velvyslanectví Vietnamské socialistické republiky. Po odchodu velvyslanectví jsou zde různé firmy.\n\n\n\n"}
{"id": "1387451", "url": "https://cs.wikipedia.org/wiki?curid=1387451", "title": "Arcidiecéze Aquila", "text": "Arcidiecéze Aquila\n\nArcidiecéze aquilská (latinsky \"Archidioecesis Aquilana\") je římskokatolická arcidiecéze na území italské provincie L'Aquila se sídlem v městě L'Aquila a katedrálou sv. Maxima a Jiří. Jejím současným arcibiskupem je Giuseppe Petrocchi. Jde o metropolitní arcidiecézi, jíž jsou podřízeny dvě sufragánní diecéze, Diecéze Avezzano a Diecéze Sulmona-Valva.\n\nKatolické diecéze se v oblasti vyskytovaly již ve 4. století. Zřejmě již v 7. století bylo sídlem biskupů Forconio (Forconia), po založení nového města L'Aquila bylo sídlo v roce 1265 přeneseno do něj. V roce 1876 byla povýšena na arcidiecézi, zůstala však bezprostředně podřízena Svatému stolci, metropolitní se stala až v roce 1972.\n\n\n"}
{"id": "1387456", "url": "https://cs.wikipedia.org/wiki?curid=1387456", "title": "2. česká hokejová liga 2018/2019", "text": "2. česká hokejová liga 2018/2019\n\nSezóna 2018/19 byla 26. ročníkem 2. české hokejové ligy. Soutěže se zúčastnilo celkem 28 týmů. Tato hokejová soutěž je 3. nejvyšší hokejovou soutěží v České republice . Nejvyšší soutěží je Tipsport Extraliga, druhou nejvyšší soutěží je pak Chance Liga, tato stránka pojednává o třetí nejvyšší hokejové soutěži v České republice.\n\nWSM Liga započala proces postupného rozšiřování, tudíž žádný tým z ní do 2. hokejové ligy nesestoupil. Nopak do WSM ligy postoupil tým HC RT Torax Poruba. Jediným sestupujícím týmem ze 2. ligy se stalo družstvo HC Most, které ani nedokončilo předcházející ročník a po existenčních problémech pokračuje v propadu. \n\nNováčky ve 2. české hokejové lize budou 2 postoupivší týmy z krajských přeborů, a to Mostečtí lvi z Ústeckého kraje a HC Orli Orlová 1930 z Moravskoslezské krajské ligy, která překvapivě získala licenci od vítěze své krajské ligy HC Studénka.\n\nV pátek 1. června 2018 se konal aktiv 28 účastníků tohoto ročníku 2. ligy, který rozhodl o velkých změnách, po kterých delší dobu volaly kluby i širší hokejová veřejnost. Rozhodnutí aktivu musí ještě schválit Český svaz ledního hokeje.\n\nVšech 28 celků bylo rozdělených do čtyř sedmičlenných skupin. Ke skupinám Západ, Střed a Východ přibyla ještě skupina Jih a skupina Západ se přejmenovala na skupinu Střed. Skupiny byly zároveň spárovány do jakýchsi „konferencí“, kdy skupina Sever tvoří pár se skupinou Střed a druhý pár tvoří skupiny Jih a Východ.\n\nKaždý účastník v základní části sehraje 38 zápasů. 24 z nich čtyřkolově v rámci své skupiny, zbylých 14 pak dvoukolově s týmy z párové skupiny. \n\nDo play off postoupí z každé skupiny 4 nejlepší, celkem tedy 16 týmů. To je o 6 méně než v minulé sezoně, kdy pouze 6 týmů z celé soutěže do play-off neprošlo. Základní část tak nabere na důležitosti. \n\nTýmy se v osmifinále utkají křížem s týmy z párové skupiny. Například vítěz skupiny Sever se utká se čtvrtým týmem skupiny Střed. Hraje se v sériích na 3 vítězné zápasy. Poprvé v české historii také 2. liga pozná jediného vítěze.\n\nSystém kvalifikace o 3 účastnících, který se hrál až do minulého ročníku, byl jako takový pro malý počet utkání (celkem 4 kola, 2× každý s každým) zrušen.\n\nNahradí ho atraktivnější finále vítězů „konferencí“, hrané na 4 vítězná utkání. Rozhodnout tedy může, podobně jako v extralize nebo Stanley Cupu, až 7. duel. \n\nNejhorší dva týmy z posledních míst se spolu střetnou o udržení. Sestupuje jeden tým.\n\nSkupina Sever: HC Kobra Praha, HC Děčín, HC Řisuty, HC Baník Sokolov, HC Draci Bílina, HC Klatovy, Mostečtí lvi (\"nováček)\"\n\nSkupina Střed: SC Kolín, NED Hockey Nymburk, Havlíčkův Brod, HC Rodos Dvůr Králové nad Labem, HC Vlci Jablonec nad Nisou, HC Vrchlabí, Letňany\n\nSkupina Východ: Draci Šumperk, SHK Hodonín, HC Orli Orlová 1930 (\"nováček)\", HC Slezan Opava, HK Nový Jičín, HC Bobři Valašské Meziříčí, HC Tatra Kopřivnice\n\nSkupina Jih: HC David Servis České Budějovice, IHC Písek, HC Lední Medvědi Pelhřimov, BK Havlíčkův Brod, HC Moravské Budějovice 2005, SKLH Žďár nad Sázavou, HC Tábor\n\n\nKonečný stav série 3:0 na zápasy pro HC Baník Sokolov \n\n\nKonečný stav série 0:3 na zápasy pro SC Kolín\n\n\nKonečný stav série 3:0 na zápasy pro HC Stadion Vrchlabí\n\n\nKonečný stav série 1:3 na zápasy pro Mostečtí lvi\n\n\nKonečný stav série 3:2 na zápasy pro Draci Šumperk\n\n\nKonečný stav série 2:3 na zápasy pro HC Moravské Budějovice 2005\n\n\nKonečný stav série 3:2 na zápasy pro BK Havlíčkův Brod\n\n\nKonečný stav série 1:3 na zápasy pro HC Bobři Valašské Meziříčí\n\n\nKonečný stav série 3:0 na zápasy pro HC Baník Sokolov\n\n\nKonečný stav série 3:1 na zápasy pro HC Stadion Vrchlabí\n\n\nKonečný stav série 1:3 na zápasy pro HC Moravské Budějovice 2005\n\n\nKonečný stav série 3:1 na zápasy pro BK Havlíčkův Brod\n\n\nKonečný stav série 3:2 na zápasy pro HC Baník Sokolov\n\n\nKonečný stav série 0:3 na zápasy pro HC Moravské Budějovice 2005\n\nNa rozdíl od předchozích kol play off se hraje na 4 vítězná utkání. Vítěz série získává právo účasti v dalším ročníku 1. ligy.\n\n\nKonečný stav série 4:0 na zápasy pro HC Baník Sokolov.\n\n\nKonečný stav série 3:0 na zápasy a udržení se v 2. lize pro HC Letci Letňany\n\nZájem o účast v kvalifikaci o postup do 2. ligy projevily pouze týmy HC Slovan Louny (přeborník Ústeckého krajského přeboru), BK Nová Paka (přeborník Královéhradeckého krajského přeboru), HC Vajgar Jindřichův Hradec (přeborník Jihočeského krajského přeboru) a HC Wolves Český Těšín (přeborník Moravskoslezského krajského přeboru). Týmy byly rozlosovány do dvojic, ve kterých se utkají doma a venku. Vítězové získají právo účasti v dalším ročníku 2. ligy.\n\nPrávo účasti v dalším ročníku 2. ligy získal tým BK Nová Paka, který zvítězil celkově 9:8.\n\nPrávo účasti v dalším ročníku 2. ligy získal tým HC Wolves Český Těšín, který zvítězil v obou utkáních.\n\n"}
{"id": "1387470", "url": "https://cs.wikipedia.org/wiki?curid=1387470", "title": "Plaga", "text": "Plaga\n\nPlaga může být:\n\n\n"}
{"id": "1387478", "url": "https://cs.wikipedia.org/wiki?curid=1387478", "title": "Turbomeca Turmo", "text": "Turbomeca Turmo\n\nTurbomeca Turmo je francouzský turbohřídelový motor určený pro pohon vrtulníků, vzniklý vývojem z průkopnického typu Artouste téže firmy. Jeho pozdější varianty dosahovaly výkonu až 1 200 kW (1 610 shp). Vznikla i turbovrtulová varianta určená pro transportní letoun Breguet 941. \n\nV současné době jeho výroba stále pokračuje ve spolupráci se společností Rolls-Royce a typ je licenčně vyráběn i čínskou společností Changzhou Lan Xiang Machinery Works pod označením WZ-6 a rumunskou Turbomecanica Bucharest jako Turmo IV-CA.\n\n\n\n\nPlatí pro Turmo IIIC\n\n"}
{"id": "1387480", "url": "https://cs.wikipedia.org/wiki?curid=1387480", "title": "Johann August Stöger", "text": "Johann August Stöger\n\nJohann August Stöger, vlastním jménem Johann August Althaler, také \"Johann August Althaller\" (* 20. června 1791 ve Stockerau nebo Ravelsbachu; † 7.května 1861 v Mnichově), byl rakouským divadelním ředitelem a zpěvákem (tenor).\n\nStöger se narodil 1791 v Dolním Rakousku ve Stockerau nebo Ravelsbachu jako syn zednického mistra jménem Althaler (někdy psáno jako Althaller). Oženil se roku 1833 s herečkou Johannou, rozenou Wimmer, ovdovělou Liebich (1774–1849). Jeho dcerou byla zpěvačka Augusta Stöger (1836–1868).\n\nPo gymnáziu studoval zpěv ve Vídni a roku 1810 se stal členem sboru vídeňské Dvorní opery. Jako sólový zpěvák začínal roku 1815 v brněnském městském divadle, v roce 1816 přešel do pražského Stavovského divadla, kde zůstal do roku 1821 Zpíval tam celkem třicet rolí, mimo jiné roli Tamina v v Mozartově \"Kouzelné flétně\" a roli prince v \"Cendrillon ou la Petite Pantoufle de verre\" (\"Popelka nebo malý skleněný pantoflíček\") od Nicolas Isouard. Zde také poznal manželku svého ředitele Liebicha. Po jeho smrti 1816 jí pak radil při řízení divadla a v roce 1821 spolu Prahu opustili. V roce 1823 se stal ředitelem Stavovského divadla ve Štyrském Hradci. Současně řídil od roku 1825 i divadlo v Bratislavě. Na obou scénách byl mezi jiným ředitelem Ferdinandu Raimundovi a Johannu Nestroyovi.\n\nV roce 1832 si pronajal divadlo v Josefstadt, kde byl odpovědný za některé premiéry: roku 1833 to byl \"Robert le diable\" (Robert ďábel) od Giacomo Meyerbeera, 1834 pak \"Das Nachtlager in Granada\" od Conradina Kreutzera, a také \"Der Verschwender\" od Ferdinanda Raimunda Ve Vídni se stal členem literární společnosti \"Ludlamshöhle\".\n\nOd roku 1834 do roku 1846 převzal pražské Stavovské divadlo a současně řídil od roku 1842 do roku 1844 také své soukromé Nové divadlo v Růžové ulici. V letech 1848 až 1849 se Stöger jako ředitel vrátil do divadla v Josefstadtu, V letech 1852–1858 si znovu pronajmul pražské Stavovské divadlo. Zde se staral zejména o díla od Giacomo Meyerbeera a od Richarda Wagnera. Po finančním konfliktu se svým společníkem a nástupcem Franzem Thomé, přesídlil roku 1860 ke své dceři do Mnichova, kde 7. května 1861 zemřel.\n\n\n"}
{"id": "1387481", "url": "https://cs.wikipedia.org/wiki?curid=1387481", "title": "Viktor Mussik", "text": "Viktor Mussik\n\nViktor Mussik (23. prosince 1899, Královské Vinohrady – 19. listopadu 1952, Praha) byl český cestovatel, spisovatel a redaktor.\n\nNarodil se v rodině úředníka Karla Mussika (1845–??) a jeho manželky Leopoldiny, rozené Hubertové (1872–??). Otec byl podruhé ženat; s první manželkou Valburgou, rozenou Reichlovou, (1850–1890) měl tři syny (dva předčasně zemřeli) a dvě dcery.\n\nViktor Mussik vystudoval reálku a začal studovat obchodní akademii. Studia přerušila 1. světová válka, do které musel narukovat a dostal se na ruskou italskou frontu. Na jaře 1918 byl na italské frontě raněn.\n\nV roce 1919, po skončení 1. světové války, dostudoval Viktor Mussik obchodní akademii v Praze a tři roky pracoval jako úředník. Byl aktivní sportovec, zejména byl poměrně úspěšný v boxu.\n\nOd roku 1923 do roku 1939 intenzivně cestoval. Po roce 1923 již jeho cesty byly spolufinancovány českými periodiky, pro které psal z cest reportáže:\n\nDruhá světová válka ukončila Mussikovo cestování po mimoevropských destinacích. Opakovaně navštívil Německo, Itálii, v roce 1940 též Libyi a v roce 1942 ještě Norsko. Cesta do Norska byla jeho posledním výjezdem.\n\nByl členem kulturní delegace, která v září 1940 na pozvání Josepha Goebbelse navštívila Německo a okupované Nizozemsko. Spolu s předními představiteli české kultury se zúčastnil ve skupině novinářů, mezi kterými byli významní kolaboranti Vladimír Krychtálek a Karel Lažnovský.\n\nV roce 1942 odešel z ČTK, aby se stal šéfredaktorem nového měsíčníku \"Lidé práce\", který vycházel do roku 1945. Jednalo se o měsíční přílohu agitačního týdeníku \"Český dělník\", určeného Čechům totálně nasazeným na práci v Německu. Kolaborant Vladimír Krychtálek, který byl tehdejším šéfredaktorem \"Venkova\" tak byl jeho nadřízeným.\n\nV roce 1945 byl Viktor Mussik jako novinář měsíčníku \"Lidé práce\" označen za kolaboranta a spolu s mnoha dalšími novináři vyloučen z \"Národního svazu novinářů\". Podle tohoto rozhodnutí nebyl připuštěn k další novinářské činnosti.\n\nJiřina Todorovová z Náprstkova muzea však upozorňuje, že žádný z jeho článků, knih či fotografií nenese stopy rasismu či antisemitismu. Na druhou stranu již v knize \"Výlet do středověku\" se netajil se sympatiemi k italskému fašismu, když vznik druhé italsko-etiopské války označil jako „...mužné rozhodnutí Mussoliniho, učiniti konec všem tam klíčícím intrikám a přizpůsobiti Habeš k soužití ve svazku civilisovaných národů...“ a budoucnost Habeše viděl v její kolonizaci. Stejně tak v roce 1940 při návštěvě Libye podporoval tehdy probíhající italskou kolonizaci země.\n\nRozhodnutím o vyloučení z Národního svazu novinářů skončila Mussikova žurnalistická dráha, i když později bylo odvolací komisí rozhodnuto, že zákaz činnosti je dočasný, do 22. května 1948. Stejně tak bylo v roce 1948 zastaveno trestní stíhání proti Viktoru Mussikovi. Krátký čas pracoval jako recepční v pražském hotelu Ambassador. Opakovaně žádal o cestovní pas, ten mu však nebyl vydán. Zemřel po dlouhé nemoci v Praze.\n\nJak vyplývá z Mussikových cestopisů, nebyla cílem vědecká hodnota, jako tomu bylo třeba u jiného cestovatele té doby, Jiřího Bauma. Zejména z počátku se jednalo se v zásadě o popisy a postřehy z putování s minimálními náklady. Později zasazoval svá pozorování do širších politických souvislostí.\n\nViktor Mussik přispíval do mnoha deníků a časopisů, byl uváděn jako dopisovatel časopisu \"Venkov\". Jeho fotografie a reportáže zveřejňoval např. týdeník \"Pestrý týden\". V denících \"Národní politika\" a \"Národní listy\" se objevovaly jeho články o zahraničí, někdy ve stejném znění v obou denících.\n\nKnihy Viktora Mussika byly doprovázeny jeho vlastními fotografiemi, \"Trampem od Nilu až k Jordánu\" i kresbami.\n\nSestra Viktora Mussika Jaroslav Fiedlerova věnovala pražskému Náprstkovu muzeu jeho entografické sbírky a fotografie z cest. Přes 2 000 těchto fotografií je dostupných online na webových stránkách Národního muzea, cestovatelův osobní archiv je uložen v Náprstkově muzeu.\n\nV roce 2013 vydalo Národní muzeum CD-rom s fotografiemi, s doprovodným textem Jiřiny Todorovové.\n\n"}
{"id": "1387483", "url": "https://cs.wikipedia.org/wiki?curid=1387483", "title": "IAR 316", "text": "IAR 316\n\nIAR 316 je licenční varianta francouzského vrtulníku Aérospatiale SA 316B Alouette III vyráběná rumunskou společností Industria Aeronautică Română (IAR). \n\nSpolečnost IAR zahájila výrobu IAR 316 v roce 1971 v továrně nedaleko Brașova, a do roku 1987, kdy ji ukončila, vzniklo celkem 250 kusů. Z nich 125 převzaly ozbrojené síly Rumunska, které dodnes část z nich používají jako cvičné, další byly užívány rumunským civilním sektorem, a jiné byly exportovány do několika zemí, například Angoly, Pákistánu a Guiney. Rumunské IAR 316 byly adaptovány pro použití zbraňových systémů užívaných východním blokem, pod nějž tehdejší Rumunská socialistická republika spadala, například raketnice pro neřízené rakety ráže 57 mm, kulomety ráže 7,62 mm a protitankové řízené střely. Jeden z prvních vyrobených exemplářů byl vystaven na Pařížském aerosalonu v červnu 1973.\n\nVarianta IAR 317 byla pokusem o lehký bitevní vrtulník založený na IAR 316, která využívala stejný rotor a turbohřídelový motor Artouste IIIB. Přední část trupu byla překonstruována, se stupnovitě uspořádanými tandemovými obrněnými kokpity pilota a operátora zbraňových systémů. Zadní část trupu zůstala téměř nezměněna, a stroj byl na bocích doplněn krátkými křídly se závěsníky výzbroje, například protitankových střel, raketnic anebo kulometných kontejnerů. Vznikl jeden prototyp, který byl pod jménem \"Airfox\" představen na Pařížském aerosalonu v roce 1985.\n\n\n\n\n"}
{"id": "1387487", "url": "https://cs.wikipedia.org/wiki?curid=1387487", "title": "Carlo Brioschi", "text": "Carlo Brioschi\n\nCarlo Brioschi (* 24. června 1826 v Miláně; † 12. listopadu 1895 ve Vídni), byl rakouský dvorní dekorační malíř.\n\nCarlo Giovanni Aristide Brioschi byl synem dekoračního malíře Giuseppe Brioschiho († ve Vídni1856). Měl dva syny Othmara Brioschiho (1854–1912) a Antona Brioschiho (1855–1920). V roce 1853 působil v Paříži. Od roku 1856 do roku 1886 byl jako následovník svého otce členem předsednictva malířského ateliéru Vídeňské dvorní opery. Na Vídeňské Akademii jej vyučovali Leopold Kupelwieser(1841–1925), Thomas Ender (1793 - 1875 a Franz Steinfeld (1787–1868).\n\nS Johannem Kautským a Hermannem Burghartem založil Carlo Brioschi společný podnik „\"Brioschi, Burghart und Kautsky, k.u.k. Hoftheatermaler in Wien\"“, ve kterém vedle desítek tesařů, zámečníků, mechaniků a správních zaměstnanců byli i četní malíři, jako Georg Janny, Konrad Petrides, Leopold Rothaug, Ferdinand Brunner a Alfons Mucha.\n\nAteliér získával zakázky jak doma, tak v zahraničí. Dodával do Německa, Česka, Anglie i Ameriky. Metropolitní opera v New Yorku byla jeho častým zákazníkem. Atelier mimo jiné vytvořil i jevištní dekoraci pro vídeňskou premiéru opery \"Tristan a Isolda.\"\n\n\n"}
{"id": "1387489", "url": "https://cs.wikipedia.org/wiki?curid=1387489", "title": "IAR 330", "text": "IAR 330\n\nIAR 330 je rumunská licenční verze vrtulníku Aérospatiale SA 330 Puma, vyráběná společností Industria Aeronautică Română. Dvacet čtyři kusů bylo ve spolupráci s izraelskou společností Elbit Systems modernizováno na variantu IAR 330 SOCAT.\n\nAčkoliv Rumunská socialistická republika byla členskou zemí RVHP i Varšavského paktu, snažila se o dosažení jisté míry nezávislosti na SSSR. Namísto plné orientace na rozšířené sovětské letecké konstrukce proto, mimo jiné, zakoupila 30. července 1974 práva k licenční výrobě francouzského vrtulníku Aérospatiale SA 330 Puma u firmy Industria Aeronautică Română v Ghimbav nedaleko Brașova. První v rumunské licenci vyrobený stroj poprvé vzlétl 22. října 1975 pod označením IAR-330. Vzniklo nejméně 163 kusů, z nich 104 převzaly ozbrojené síly Rumunska, 2 si ponechal výrobce a 57 bylo vyvezeno zahraničním uživatelům (Ekvádor, Pákistán, Pobřeží slonoviny, Spojené arabské emiráty, Súdán).\n\nPro úkoly pátrání a záchrany vznikla malá série vybavená nafukovacími plováky umožňujícími nouzové přistání na mořské hladině.\n\nV 90. letech 20. století se Rumunské letectvo rozhodlo zvýšit bojový potenciál typu IAR 330L, čímž by vznikl moderní ozbrojený vrtulník schopný plnit roli všeobecné podpory a boje s obrněnou technikou. V té době Rumunsko zahájilo několik programů modernizace zbraňových systémů ve spolupráci s Izraelem. Pro program modernizace IAR 330 byla jako partner zvolena společnost Elbit Systems, a v září 1995 byla podepsána smlouva o modernizaci 24 IAR 330L systémem SOCAT (, optronický průzkumný a protitankový systém). První IAR 330L SOCAT vzlétl 26. května 1998 z továrního letiště v Ghimbav nedaleko Brașova a 23. října 1999 vzlétl druhý prototyp této varianty. Operační jednotky začaly sériové kusy přejímat v roce 2001. Celkem bylo vyrobeno 25 kusů, včetně původního prototypu, v roce 2005 přestavěného na sériový standard.\n\nIAR 330M NATO (či pouze IAR 330M) je užitková transportní verze modernizovaná avionikou systému SOCAT, ale bez zbraňových a optronických systémů. Kromě dalšího vybavení disponuje i meteorologickým radarem. Na tento standard bylo v letech 2005-2008 modernizováno dvanáct IAR 330L.\n\nPrvní námořní vrtulník IAR 330 NAVAL byl veřejnosti oficiálně představen 30. ledna 2007 v Ghimbav. Rumunské námořnictvo objednalo tři kusy této verze, která je podobná variantě užívané letectvem, včetně modernizačního balíčku avioniky SOCAT. Námořní IAR 330 také mají instalovány nafukovací plováky pod přídí trupu, a v krytech hlavních podvozkových noh. Námořnictvo je z palub svých fregat užívá k pátrání a záchraně, evakuaci nemocných a námořnímu hlídkování.\n\n\n\nÚdaje podle \"Jane's All The World's Aircraft 1992–1993\"\n\n\n"}
{"id": "1387496", "url": "https://cs.wikipedia.org/wiki?curid=1387496", "title": "Gouffre de la Pierre St. Martin", "text": "Gouffre de la Pierre St. Martin\n\nGouffre de la Pierre St. Martin (také \"Gouffre Lépineux\" nebo \"Sima de San Martín\") je jeskyně ve Francii, vytvořená v křídovém vápenci v krasové oblasti Massif de Larra-Belagua. Nachází se u obce Arette v Pyrenejích nedaleko španělské hranice v nadmořské výšce přes 1700 m. Objevili ji koncem devatenáctého století Eugène Fournier a Édouard-Alfred Martel, v roce 1951 ji prozkoumali Georges Lépineux a Haroun Tazieff. Systém chodeb dosahuje hloubky 1410 metrů a jeho celková délka se odhaduje na 125 km. V hloubce sedmi set metrů se nachází největší jeskynní sál La Verna, který měří v průměru 245 metrů a dosahuje výšky stropu 194 m, v roce 2003 se v něm uskutečnil let horkovzdušným balónem. V roce 2008 byla na zdejší ponorné řece postavena hydroelektrárna. Od roku 2010 je část chodeb zpřístupněna jako turistická atrakce.\n"}
{"id": "1387497", "url": "https://cs.wikipedia.org/wiki?curid=1387497", "title": "Kukalka Delalandeova", "text": "Kukalka Delalandeova\n\nKukalka Delalandeova (\"Coua delalandei\") byl pták z čeledi kukačkovití (Cuculidae) a rodu kukalka (\"Coua\"). Druh popsal Coenraad Jacob Temminck, holandský aristokrat a zoolog, v \"Nouveau Recueil de planches coloriées d'oiseaux\" roku 1827 jako \"Coccycus Delalandei\". Kukalka Delalandeova byla monotypickým druhem a nevytvářela poddruhy. Obývala deštné lesy na ostrově Nosy Boraha (Île Sainte-Marie) nacházející se u východního pobřeží Madagaskaru. O výskytu na Madagaskaru samotném nejsou důkazy; všechny známé exempláře pocházejí pouze z Nosy Boraha.\n\nKukalka Delalandeova měřila 56–57 cm s 30cm ocasem a 22cm křídly. Zbarvení bylo na zádech převážně leskle modré, břicho bylo kaštanové a hruď měla bílé zbarvení. Černý zobák měřil 4,5 cm. Končetiny byly, stejně jako zobák, černé a zánártí měřilo 7,1 cm. Sexuální dimorfismus se nevyvinul. Druh byl obratný a na rozdíl od některých jiných ostrovních ptáků mohl létat. O některých návycích tohoto ptáka se nedochovaly informace. Není například známo, jak se rozmnožoval. Kukalka Delalandeova se živila především plži, například zástupci rodu oblovek. Jejich tvrdou schránku rozbíjeli tito ptáci pomocí kamenů, které sloužily jako kovadlina. Když schránka praskla, měkké tělo vytáhli zobákem. Pokud si zobáky umazali slizem, vždy si je čistili. Kukalka Delalandeova se ozývala zvukem \"crouou\" (na základě pozorování v zajetí).\n\nPůvodní les ostrova Nosy Boraha byl vykácený a ptáci byli navíc loveni. Došlo také k introdukci nových predátorů. Mezi lety 1831–1832 byl pták velmi vzácný a od roku 1834 nebyl pozorován, ačkoli pocházejí údajně zprávy o domorodcích, kteří ptáci lovili ještě ve dvacátých letech 20. století. Mezinárodní svaz ochrany přírody (IUCN) druh hodnotí jako vyhynulý (od 1994). Exempláře jsou v muzeích v Leidenu, New Yorku, Paříži, Londýně, Philadelphii, Cambridge a Antananarivu.\n\n"}
{"id": "1387499", "url": "https://cs.wikipedia.org/wiki?curid=1387499", "title": "Já, Simon", "text": "Já, Simon\n\nJá, Simon (\"Love, Simon\") je americký hraný film z roku 2018, který režíroval Greg Berlanti podle románu Becky Albertalli, jenž v češtině vyšel v roce 2017 pod názvem \"Probuzení Simona Spiera\". Film popisuje trampoty dospívajícího studenta s coming outem. Snímek měl světovou premiéru 27. února 2018 na Mardi Gras Film Festival v Sydney. V České republice byl uveden do kin 14. června 2018.\n\nŠestnáctiletý Simon je gay, což doposud neřekl ani rodině, ani nikomu ze svých přátel. Jednou si však přečte zprávu, kterou na školní web umístí jeden z jeho spolužáků. Neznámý Blue se cítí taktéž osamělý a mezi ním a Simonem začne e-mailová komunikace. Blue však není stále připraven k odhalení své totožnosti. Simona to trápí, protože se do Bluea postupem času zamiloval. Velký problém pro Simona nastane v den, kdy se ve školní knihovně zapomene odhlásit ze svého e-mailu. Tím pádem se o jeho tajné komunikaci dozví spolužák Martin, který se k počítači dostane po něm. Udělá si kopie všech e-mailů a začne Simona vydírat. Pokud Simon nezařídí, že s Martinem nezačne chodit Simonova kamarádka Abby, vyzradí jeho e-maily ve škole. Simon se proto sérií drobných lží snaží Abby a Martina sblížit, když všichni nacvičují školní představení muzikálu \"Kabaret\". Zároveň se Simon snaží zjistit, kdo je doopravdy Blue. Situace se zkomplikuje během vánočních prázdnin. Ještě před Vánocemi Abby Martina odmítne a ten ve zlosti nasdílí e-maily na školní web. Simon se proto svěří rodině, že je gay. Jeho přátelé mu však vyčítají, že s nimi záměrně manipuloval a Blue navíc přestane komunikovat. Simon má poslední možnost jak zjistit, kdo se skrývá za přezdívkou Blue.\n\nFilm vydělal 40,8 milionů dolarů v Severní Americe a 25,3 milionů dolarů v ostatních oblastech, celkově tak vydělal 66,1 milionů dolarů po celém světě. Rozpočet filmu činil 10–17 milionů dolarů. Za první víkend docílil páté nejvyšší návštěvnosti s tržbami ve výši 11,7 milionů dolarů. Ve Velké Británii obsadil čtvrtou příčku v návštěvnosti, když vydělal 1,6 milionů dolarů. Na stejném pořadí skončil v Austrálii s výdělkem 916 697 dolarů. V Mexiku s utrženými 982 391 dolary měl třetí nejvyšší návštěvnost a v Brazílii čtvrtou díky výdělku ve výši 804 567 dolarů. V České republice se umístil na devátém místě a vydělal v přepočtu 41 403 dolarů. Celkový výdělek z České republiky byl 97 305 dolarů.\n\nNa recenzní stránce Rotten Tomatoes získal ze 174 započtených recenzí 91 procent s průměrným ratingem 7,3 bodu z deseti. Na serveru Metacritic snímek získal z 38 recenzí 72 bodů ze sta. V Česko-Slovenské filmové databázi si film k datu 12. srpna 2018 držel hodnocení ve výši 75 procent.\n\nFilm získal dvě nominace na cenu MTV Movie & TV Awards v kategoriích nejlepší polibek (Robinson a Londsale) a nejlepší hudební moment. Domů si odnesl pouze jednu cenu za nejlepší polibek. Tři nominace získal na cenu Teen Choice Awards v kategoriích objev roku (Robinson), filmová komedie a nejlepší pár (Robinson a Lonsdale).\n\n"}
{"id": "1387501", "url": "https://cs.wikipedia.org/wiki?curid=1387501", "title": "Tulipán planý", "text": "Tulipán planý\n\nTulipán planý (\"Tulipa sylvestris\"), česky též tulipán lesní, je vytrvalá cibulnatá rostlina z čeledi liliovitých. V ČR byla v minulosti často vysazovaná pro okrasu, místy zplaňuje.\n\nZ cibule vyrůstají 2–3 lehce sivé kopinaté listy, stonek nese květ žluté barvy o průměru cca 4–5 cm (plně otevřený), prašníky i pestík jsou rovněž žluté. Výška rostliny za květu je nejčastěji 20–45 cm. Doba květu je od konce dubna do poloviny května, plodem je trojboká zašpičatělá tobolka.\n\nTato cibulovina pochází z jižní a jihovýchodní Evropy (především Středozemí – Itálie, Sardinie a Sicílie), na východě areál zasahuje až do jižního Ruska. V České republice je tento tulipán nepůvodní, pěstuje se občas na zahradách. Ve volné přírodě se jedná o zplanělou populaci \"Tulipa sylvestris\" subsp. \"sylvestris\". \n\nRoste ve světlých, zvláště listnatých lesích a v křovinách, též na okrajích vinic nebo v zámeckých parcích. Vyhledává spíše sušší, výhřevnější stanoviště, jako jsou okraje trávníků nebo řídké keřové porosty. Zplanělí jedinci kvetou málo, často vytváří porosty o desítkách exemplářů, které ale tvoří pouze listy. Občas kvetoucí exempláře je možno spatřit např. na svazích pražského Petřína nebo v Lednickém parku.\n\n"}
{"id": "1387502", "url": "https://cs.wikipedia.org/wiki?curid=1387502", "title": "Pressegger See", "text": "Pressegger See\n\nPressegger See (slovinsky: Preseško jezero) je ledovcové jezero v Korutanech v Rakousku. Nachází se v ledovcovém údolí v Gailtalských Alpách, pohoří jižních vápencových Alp, na východ od Hermagoru. Při průměrné hloubce 3,4 m je vodní útvar polokruhového jezeru relativně plochý. Je charakterizován rozlehlými rákosovými lůžky, zatímco v létě jsou na severním a jižním břehu také koupaliště. Díky teplotě až 28 °C patří mezi nejteplejší rakouská jezera a je hojně rekreačně využíváno. \n"}
{"id": "1387506", "url": "https://cs.wikipedia.org/wiki?curid=1387506", "title": "Petr Kálal", "text": "Petr Kálal\n\nPetr Kálal (* 28. dubna 1941 Tábor) je bývalý český fotbalový záložník.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti, aniž by skóroval. Debutoval v sobotu 14. října 1961 v Bratislavě v zápase s domácím Slovanem (prohra 0:5). Naposled se v nejvyšší soutěži objevil v neděli 15. července 1962 v domácím utkání se Slovanem Nitra (prohra 2:3).\n\n"}
{"id": "1387507", "url": "https://cs.wikipedia.org/wiki?curid=1387507", "title": "Zelená liška", "text": "Zelená liška\n\nPojem Zelená liška má více významů:\n"}
{"id": "1387509", "url": "https://cs.wikipedia.org/wiki?curid=1387509", "title": "Otto Rehhagel", "text": "Otto Rehhagel\n\nOtto Rehhagel (* 9. srpna 1938 Essen) je bývalý německý fotbalista a trenér.\n\nPochází z hornické rodiny a je odchovancem klubu TuS Helene Essen, v roce 1960 odehrál dva zápasy za západoněmeckou amatérskou reprezentaci v neúspěšné kvalifikaci na olympijské hry 1960. Poté hrál profesionálně za Rot-Weiss Essen, Hertha BSC a 1. FC Kaiserslautern. Proslul jako důrazný obránce a je spolu s Juppem Heynckesem jediným, kdo absolvoval jako hráč nebo trenér přes tisíc bundesligových utkání.\n\nPo ukončení hráčské kariéry se stal trenérem. V roce 1980 dovedl Fortunu Düsseldorf k vítězství v DFB-Pokalu, v letech 1981–1995 vedl Werder Brémy, s nímž získal dva mistrovské tituly (1988 a 1993), pohárová vítězství v letech 1991 a 1994 a Pohár vítězů pohárů 1991/92. Pak trénoval FC Bayern Mnichov, odkud byl propuštěn v dubnu 1996, těsně předtím, než tým vyhrál Pohár UEFA 1995/96. Poté převzal druholigový 1. FC Kaiserslautern, který dovedl zpět do bundesligy a hned v první sezóně po postupu s ním získal mistrovský titul. V letech 2001–2010 byl trenérem řecké fotbalové reprezentace, s níž překvapivě vyhrál mistrovství Evropy ve fotbale 2004, pomohl jí také k účasti na mistrovství Evropy ve fotbale 2008 a mistrovství světa ve fotbale 2010, kde Řekové v obou případech vypadli v základní skupině. Na MS 2010 se ve věku 71 let stal nejstarším trenérem v historii světových šampionátů. Trenérskou kariéru ukončil v roce 2012 na lavičce berlínské Herthy, kterou se mu nepodařilo zachránit před sestupem z Bundesligy.\n\nV letech 1997 a 1998 ho časopis Kicker zvolil mužem roku v německém fotbale. Po zisku evropského titulu v roce 2004 se stal prvním cizincem, který byl vyhlášen řeckou osobností roku, získal také Cenu Alfa Ramseyho, Laureus World Sports Awards a Záslužný řád Spolkové republiky Německo. Pro své úspěchy v Řecku také dostal přezdívky „Rehakles“ (žertovné spojení jeho příjmení s Héraklem) nebo „král Otto“ (narážka na prvního krále novodobého Řecka Otu I., který také pocházel z Německa). V roce 2012 mu Německý fotbalový svaz udělil cenu za celoživotní dílo. Jeho trenérská kariéra však byla také poznamenána častými konflikty s novináři, kteří mu vyčítali, že své týmy vede k neatraktivní hře ze zajištěné obrany. \n\n \n"}
{"id": "1387523", "url": "https://cs.wikipedia.org/wiki?curid=1387523", "title": "CineTube", "text": "CineTube\n\nCineTube je youtuberský fimový festival, jehož zakladatelem je youtuber Markus. Poprvé proběhl 27. června 2014 v pražském Kině Lucerna. Festival navštěvují nejvýznamnější čeští a slovenští youtubeři a jedná se o jediný filmový youtuberský festival v České republice, i ve světě.\n\nPrvní CineTube se uskutečnil 27. června 2014 v pražském kině Lucerna. Jde o jedinečný projekt, protože jinde ve světě se nekoná filmový festival s youtubery. \n\nNázev akce vymyslel český youtuber Ati spojením anglických slov „cinema“ (kino) a „YouTube“ Akci samotnou přivedl na svět Markus, a konala se už ve všech větších městech České a Slovenské republiky. Mezi nimi například v Praze, Kutné Hoře, Zlíně, Kladně, Hradci Králové, Brně, Olomouci, Jihlavě, Písku, Příbrami, Žďáru nad Sázavou, Českých Budějovicích, Mostě, Ústí nad Labem nebo České Lípě. Do současnosti bylo realizováno přes 110 projekcí. Momentálně se koná už 14. turné. \n\nDoposud nejúspěšnější bylo jarní turné roku 2016. To se konalo v 17 městech a navštívilo ho přes 6 000 diváků a všechny projekce byly beznadějně vyprodané. Jarní turné 2016 bylo zároveň nejnáročnější na přejezdy, i na plnění stanoveného programu, což ztížil i fakt, že velká část producentů i hostů onemocněla. Vzorem pro CineTube byly velké filmové festivaly jako ten v Karlových Varech. I proto na CineTube probíhají podobné prvky. Jsou jimi například příjezd hlavních hostů limuzínou, zahajovací show, volba hlavní ceny festivalu nebo divácké hlasování. Na každém turné pořadatelé najezdí více než 3 000 km.\n\nNa CineTube se objevila většina velkých youtuberů jako Hoggy, Kovy, NejFake, Ati, Freekout, Stejk, Expl0ited, Shopaholic Nicol, Vidrail, Vaďák, Teri Blitzen, Vláďa, Moma, Lady Zika, Carrie Kirsten, Anna Sulc nebo Veronika Spurná. Zároveň se akcí zúčastnili i hudebníci jako Jakub Ondra, Johny Machette, New Element a nechyběli ani mistři Evropy v hiphopu a electric boogie. \n\nCílem CineTube je mimo jiné podpora začínajících tvůrců. Ti, co mají více než 5 000 odběratelů mají na CineTube vstup zdarma a úplně každý má možnost poslat Markusovi svoje video, čímž se zapojí do programu. Až pět videí je na každém turné vybráno a promítnuto na plátnech. \n\nO CineTube už byla napsána i kniha, která je pravidelně doplňována o zážitky organizátorů z turné i jeho zákulisí. E-book je volně ke stažení na webu cinetube.yt. Od zimy 2014 je pravidelně udělovaný pohár CineTube, kde diváci hlasují o nejlepší video daného turné. Na jeho základě vzniklo i několik virálních videí.\n\n"}
{"id": "1387531", "url": "https://cs.wikipedia.org/wiki?curid=1387531", "title": "Tribhuvanova univerzita", "text": "Tribhuvanova univerzita\n\nTribhuvanova univerzita ( त्रिभुवन विश्वविद्यालय) je nejstarší vysoká škola v Nepálu. Byla založena v roce 1959 a pojmenována podle krále Tribhuvana, do roku 1985 byla jedinou institucí terciárního vzdělávání v zemi. Sídlí ve městě Kirtipur ležícím v aglomeraci Káthmándú. Má statut veřejné vysoké školy, jejím rektorem je ze zákona vždy úřadující předseda nepálské vlády. Díky množství dálkových studijních programů má přes šest set tisíc studentů a je tak devátou největší vysokou školou na světě. Univerzita vlastní kriketový stadion, na němž se hrají mezistátní zápasy. Sídlí zde také Nepálská matematická společnost.\n\n"}
{"id": "1387533", "url": "https://cs.wikipedia.org/wiki?curid=1387533", "title": "Csplit", "text": "Csplit\n\ncodice_1 je unixový příkaz, který se používá k rozdělení souboru do dvou nebo více menších souborů.\n\nSyntaxe je tato: \"Vzory\" mohou být čísla řádků nebo regulární výrazy. Program vypíše části souboru od sebe oddělené vzory do souborů xx00, xx01, atd., a vypíše velikost každé části v bajtech na standardní výstup.\n\n\"Volitelné parametry\" upravují chování programu různým způsobem. Například  mohou měnit výchozí prefix (xx) a počet číslic (2) v názvech výstupních souborů.\n\nPříkaz split také rozdělí soubor na části s tím rozdílem, že všechny části mají danou velikost (měřeno v řádcích nebo bajtech).\n\n\n"}
{"id": "1387534", "url": "https://cs.wikipedia.org/wiki?curid=1387534", "title": "Piotrowice (okres Otwock)", "text": "Piotrowice (okres Otwock)\n\nPiotrowice je vesnice v Polsku, součást vesnické gminy Karczew v okrese Otwock v Mazovském vojvodství.\n\nVlastní vesnice Piotrowice čítá 352 obyvatel. První zmínka o lokalitě pochází z 11. století.\n"}
{"id": "1387535", "url": "https://cs.wikipedia.org/wiki?curid=1387535", "title": "Továrna na čerpadla Karel Pašek", "text": "Továrna na čerpadla Karel Pašek\n\nTovárna na čerpadla Karel Pašek je bývalý průmyslový areál v Praze 5 - Smíchově, který stojí na rohu ulic Radlická a Pod Brentovou.\n\nRoku 1886 založil Oktavián Milde na Smíchově v Radlické ulici slévárnu. Objekt realizoval stavitel Josef Linhart.\n\nRoku 1907 areál koupil Karel Pašek pro svoji továrnu na čerpadla, pumpy a motory. Ke stávajícím budovám dal přistavět haly pro montážní provoz od stavitele Pudlače. \n\nVe 30. letech vlastnila objekt firma A. Šamánka, která vyráběla čisticí prostředky. Ta dala pro svůj provoz montážní budovu stavebně upravit architektem Jeřábkem.\n\nSlévárna se dochovala bez větších stavebních úprav.\n\n\n"}
{"id": "1387536", "url": "https://cs.wikipedia.org/wiki?curid=1387536", "title": "Dirname", "text": "Dirname\n\ncodice_1 je standardní unixový příkaz. Když dirname je dána cesta, odstraní všechny suffixy začínající posledním lomítkem (codice_2) a vrátí výsledek. dirname je popsáno v Single UNIX Specification a je primárně používán v shellových skriptech.\n\nThe Single UNIX Specification pro dirname je:\n\ndirname bude načítat názvy cest ke složkám a bude ignorovat jakékoliv koncové lomítka\nProtože codice_1 přijímá pouze jeden operand, jeho použití ve vnitřní smyčce shell skriptu mohou být zhoršovat pro výkon. Zvažte\n\nVýše uvedený část kódu by mohl způsobit samostatné vyvolání procesu pro každý řádek vstupu. Z tohoto důvodu se obvykle namísto toho používá shell substituce\n\nnebo pokud  musí být také řešeny relativní cesty\n\nVšimněte si, že tento kód manipuluje s koncovými lomítky jinak, než dirname.\n\n\n"}
{"id": "1387537", "url": "https://cs.wikipedia.org/wiki?curid=1387537", "title": "Arcidiecéze Sydney", "text": "Arcidiecéze Sydney\n\nArcidiecéze sydneyská (latinsky \"Archidioecesis Sydneyensis\") je římskokatolická arcidiecéze na území australského města Sydney a katedrálou Panny Marie. Jde o jedno z typických sídel kardinála katolické církve. Jejím současným arcibiskupem je Anthony Colin Fisher. Jde o metropolitní arcidiecézi, jíž jsou podřízeny tyto sufragánní diecéze na území australského státu Nový Jižní Wales:\nZ administrativních důvodů jsou k provincii připojeny následující:\n\nRoku 1834 vznikl \"Apoštolský vikariát Nového Holandska a Van Diemenovy země\", ze kterého se 5. dubna 1842 stala diecéze a již 22. dubna 1842 byla povýšena na metropolitní arcidiecézi.\n\n\n"}
{"id": "1387539", "url": "https://cs.wikipedia.org/wiki?curid=1387539", "title": "Vladimír Vaněk", "text": "Vladimír Vaněk\n\nVladimír Vaněk (28. května 1895 Dobré, Halič – 6. října 1965 Řím) byl československý legionář, špion a diplomat.\n\nV roce 1913 složil maturitu na reálce a obchodní akademii v Karlíně a vzdělání si doplnil roku 1928 na pařížském Institut des Hautes Etudes Internationales. Za první světové války vstoupil v Rusku do České družiny. V listopadu 1914 se přihlásil jako dobrovolník na akci, při které se mu podařilo přes Lvov, Duklu, Bardejov, Košice, Bratislavu a Vídeň překonat frontu a doručit do Prahy Karlu Kramářovi poselství od představitelů československého odboje v Rusku. V uniformě rakouské armády se mu v září 1915 podařilo do Ruska vrátit. Následně působil ve vojenské komisi Svazu českých spolků na Rusi. Když poselstvo svazu v červnu 1916 odcestovalo do Londýna a Paříže, kde tehdy pobýval Tomáš Garrigue Masaryk, byl mezi jeho členy i Vaněk. Později působil při pobočce Československé národní rady ve Švýcarsku a v roce 1918 pomáhal Milanu Rastislavu Štefánikovi organizovat legie v Itálii.\n\nOd února 1919 do prosince 1920 se významnou měrou zasloužil o vybudování výzvědného oddělení zpravodajské služby ministerstva národní obrany. Jeho kariéra diplomata začala úřadem atašé a místo-konzula ve Stockholmu, od října 1921 pracoval v národohospodářské sekci a posléze v prezídiu ministerstva zahraničního obchodu, od dubna 1924 do konce roku 1929 zastupoval generálního konzula v Paříži, na stejném vyslanectví působil jako legační tajemník. V letech 1930 až 1931 byl zaměstnancem ministerstva zahraničí, v dubnu 1931 se vrátil do hlavního města Švédska jako legační rada československého velvyslanectví a působil zde až do září 1937. Po návratu do Prahy se stal na ministerstvu zahraničí referentem pro Švédsko, Norsko a Rakousko.\n\nDen po vyhlášení Protektorátu Čechy a Morava už byl Vladimír Vaněk zpátky ve Švédsku. Ve Stockholmu organizoval pro československý odboj zpravodajství a spojení s domovem. V březnu 1942 byl na popud německého velvyslance zatčen a vězněn až do ledna 1944. V dubnu 1944 odjel do Londýna, kde se v září stejného roku stal vyslancem exilové vlády v osvobozené Itálii, kde pak působil do ledna 1946. Po návratu do Prahy byl povýšen na ministerského radu a zástupce ředitele politické sekce ministerstva zahraničí. Po komunistickém puči byl v březnu 1948 propuštěn a nuceně přidělen prodejně Ferromet v Praze. V prosinci 1948 se vystěhoval do Itálie, kde mj. organizoval zastoupení švédských firem, pracoval také pro české exilové organizace a zůstal činný i literárně.\n\nVladimír Vaněk je pochován v Římě na protestantském hřbitově Cimitero Acattolico di Roma. Vaňkova dcera paní Mira B. Vaněk (někdy psáno jen jako \"Vanek\") Shejbal (* 1939) žije ve Švédsku. Vaňkův vnuk Martin Shejbal žije se svojí rodinou trvale ve Spojených státech.\n\n\n\n"}
{"id": "1387541", "url": "https://cs.wikipedia.org/wiki?curid=1387541", "title": "Čeněk Charous", "text": "Čeněk Charous\n\nČeněk Charous (9. dubna 1899, Mladá Vožice – 20. listopadu 1955, Praha) byl český učitel a spisovatel, autor řady dobrodružných a vědeckofantastických knih pro mládež..\n\nPo maturitě na učitelském ústavu v Praze roku 1917 učil do roku 1927 na několika obecných školách (Psáře, Tehov u Říčan, Koloděje) a do roku 1931 na měšťanských školách v Uhříněvsi a v Běchovicích. Pak působil v Praze, nejprve v Podolí a od roku 1932 na chlapecké škole Na pražačce. Je autorem řady dobrodružných, didaktických románů pro mládež, knih se sportovní a brannou tematikou a publikací o zvířatech. Po válce napsal společně s Rudolfem Fauknerem pod pseudonymem R. V. Fauchar několik vědeckofantastických románů, čímž se stal jedním z prvních českých autorů sci-fi. Jeho manželkou byla od roku 1921 Marie Charousová-Gardavská, rovněž spisovatelka.\nJedná se o jedny z prvních českých vědeckofantastických románů. Vyznačují se však přemírou do děje neústrojně zařazovaných technických detailů, nepravděpodobností zápletek, absencí psychologie hrdinů a vírou v komunistickou budoucnost lidstva.\n\n"}
{"id": "1387542", "url": "https://cs.wikipedia.org/wiki?curid=1387542", "title": "Seznam biskupů a arcibiskupů sydneyských", "text": "Seznam biskupů a arcibiskupů sydneyských\n\n"}
{"id": "1387546", "url": "https://cs.wikipedia.org/wiki?curid=1387546", "title": "Grazer Waggon- &amp; Maschinen-Fabriks-Aktiengesellschaft", "text": "Grazer Waggon- &amp; Maschinen-Fabriks-Aktiengesellschaft\n\nGrazer Waggon- & Maschinen-Fabriks-Aktiengesellschaft vorm. Joh. Weitzer byla rakouská firma ze Štýrského Hradce (německy \"\") zabývající se strojírenstvím, především dopravním. Společnost vyráběla nákladní železniční vozy, elektrické vozy a tramvaje.\n\nV roce 1854 založil Johann Weitzer, který byl v učení na podkováře a kováře, ve Štýrském Hradce se třemi společníky vlastní firmu, která podnikala v oblastech kovářství, zámečnictví, tesařství a natěračství. Roku 1861 postavil novou továrnu se slévárnou, která fungovala pod názvem \"Wagen- und Waggonfabrik, Eisen- und Metallgießerei Joh. Weitzer\". Dodávala jednak železné zboží, jednak také fungovala jako vagónka. O devět let později byl podnik transformován na akciovou společnost, která se od roku 1879 jmenovala \"k.k. priv. Wagen- und Waggonfabrik\", od roku 1895 \"Grazer Wagen- und Waggonfabrik AG vorm. Joh. Weitzer\" a přibližně od roku 1900 nesla název \"Grazer Waggon- & Maschinen-Fabriks-Aktiengesellschaft vorm. Joh. Weitzer\". Sám Weitzer zemřel roku 1902.\n\nŠtýrskohradecká vagónka se v roce 1934 stala součástí vagónky v Simmeringu. Roku 1939 byl název společnosti změněn na \"Grazer Maschinen- und Waggonbau-Aktiengesellschaft\" a v roce 1941 se štýrskohradecká vagónka spojila se simmeringskou do společnosti Simmering-Graz-Pauker.\n"}
{"id": "1387556", "url": "https://cs.wikipedia.org/wiki?curid=1387556", "title": "Kaple Nejsvětějšího srdce Páně (Češnovice)", "text": "Kaple Nejsvětějšího srdce Páně (Češnovice)\n\nKaple Nejsvětějšího srdce Páně v Češnovicích je pseudogotická kaple stojící u křižovatky silnic I/20 a II/145 na severozápadním okraji vsi. V těsné blízkosti kaple se nachází i kamenná boží muka z 15. století. Kaple i boží muka jsou chráněny jako kulturní památky.\n\nKapli nechal postavit v roce 1865 místní sedlák Jakub Koupal, který chtěl před emigrací do Ameriky nechat na sebe ve vsi památku. Jelikož však nepožádal církevní úřady o povolení, odmítli mu hotovou kapli vysvětit. O dvacet let později darovala paní z Nepomuka 120 zlatých na opravu kaple. Kaple byla následně zasvěcena Nejsvětějšímu Srdci. V kapli byla tehdy umístěna dřevěná socha Krista, která zde vydržela přes sto let, než byla v roce 1989 ukradena.\n\nV současnosti (2018) prochází kaple opravou.\n\n"}
{"id": "1387557", "url": "https://cs.wikipedia.org/wiki?curid=1387557", "title": "Vybírání odpadků", "text": "Vybírání odpadků\n\nVybírání odpadků (vybírání popelnic, vybírání kontejnerů, dnes populárně jako dumpster diving nebo skipping) je prohledávání odpadu a přisvojování si cenných věcí v něm nalezených. Může jít buď o způsob, jak si chudí lidé (zejména bezdomovci) zajišťují základní životní potřeby, o výdělečnou činnost v oblasti recyklace odpadu i protest proti konzumnímu způsobu života a snaha o šetření zdroji (viz tzv. freegani). Z právního hlediska se na vybírání odpadků pohlíží různě v různých zemích a v různých situacích (např. z hlediska místa uložení odpadu). V Česku se tato činnost obvykle hodnotí jako přestupek nebo krádež, pokud hodnota věcí přesáhne 5 000 korun, často však bývá tolerována.\n\nOdpad velmi často vybírají lidé bez domova s cílem získat zdroj obživy - ti se soustředí jak na směsný odpad z domácností, tak odpad ze supermarketů. U některých lidí může vybírání odpadu z domácností souviset s obsedantním hromaděním věcí. Specifickou kapitolou jsou pak lidé s anarchistickou politickou orientací, freegani nebo další lidé, kteří se zabývají především cíleným vybíráním stále konzumovatelného jídla vyhozeného obchodními řetězci a tím tak pomoci omezit jeho plýtváním. Tato činnost pak volně přechází v rámci filozofie freeganství i k záchraně znovupoužitelných nebo opravitelných věcí. \n\nFreegani a další \"dumpster diveři\" také často dodržují striktnější pravidla při sběru odpadu, jelikož nemusí jít nutně o jejich jediný zdroj obživy - z hygienických důvodů berou hlavně neznečištěné potraviny v obalech (nebo ve šlupkách), používají ochranné pomůcky (rukavice) apod. Získané jídlo nebo věci neberou vždy pouze pro vlastní spotřebu, předávají je i do charitativních organizací nebo volně lidem na lépe dostupná místa. \n\nVybírání popelnic (dnes populárně dumpster diving) je z hlediska práva problematickou aktivitou. V ČR je dle Zákona o odpadech obsah kontejnerů stále soukromým vlastnictvím a jeho odcizení je klasifikováno jako krádež. Zákonu také tato činnost odporuje, pokud dotyčný v rámci ní pronikne na soukromý pozemek přes překážku, která jasně zamezuje vstupu (přelezení plotu, vylomení zámku apod.). Stejná situace je například v Německu, kde je odpad také stále soukromým vlastnictvím.\n\nV USA je situace opačná - podle slavného soudního rozhodnutí California vs. Greenwood z roku 1988 je odpad veřejným majetkem, neboť jeho majitel se ho záměrně vzdal. O toto rozhodnutí se tak často tzv. \"dumpster diveři\" opírají. V některých státech ale může toto rozhodnutí opět kolidovat se vstupem na soukromý pozemek nebo s lokálními vyhláškami o vybírání odpadu.\n"}
{"id": "1387558", "url": "https://cs.wikipedia.org/wiki?curid=1387558", "title": "Tramvaje KPS série 28–33 (Ostrava)", "text": "Tramvaje KPS série 28–33 (Ostrava)\n\nTramvaje série 28–33 jsou typem dvounápravové obousměrné tramvaje klasické koncepce, která byla vyráběna firmou Brno-Královopolská továrna na stroje a vagóny, a. s. (dnes Královopolská, a. s.) pro Společnost moravských místních drah (S.M.M.D.; dříve B.L.E.G. - Společnost brněnských místních drah, dnes Dopravní podnik Ostrava, a. s.).\n\nV polovině 20. let 20. století elektrifikovala S.M.M.D. trať Svinov–Klímkovice, díky čemu nastala potřeba nových vozů pro zajištění dopravy. Proto bylo objednáno šest motorových vozů, které byly postaveny u výrobce, jenž je pak následně dodal bez elektrické výzbroje ke Společnosti moravských místních drah. V jejích dílnách jim dosadily výzbroje, které byly osvědčené od Československých závodů Brown-Boveri akc. spol. v Drásově.\n\nVozová skříň byla tvořená ocelovými profily a dřevěnou kostrou. Okenní sloupky byly oplechované, vnější spodní část bočnic byla obložená mořenými dřevěnými peřejkami. Okna byla uchycena do dřevěného rámu. Krajní okna v interiéru byla spouštěcí. Střechu tvořily dřevěné palubky, které byly z vnější strany pokryty plátnem. Stěny oddělující plošiny a salón pro cestující byly dřevěné s jednodílnými posuvnými dveřmi. Sedadla byla příčně uspořádaná 2+1. Plošiny vozu byly oproti dříve dodaným vozům prodloužené, což byla výhoda, dále byly uzavírané, jako u prvních vozů vůbec, posuvnými dveřmi. Odpory byly umístěny pod podlahou vozu.\n\nElektrická výzbroj byla u vozů vyrobeným v KPS Brno od firmy BBC, vozy byly vybaveny řídícími kontroléry B 40 a stykačové kontroléry P 4. Dále výzbroj sestávala z dvojice motorů typu GTM 3i. U vozů vyrobených v Kopřivnici byly řídící kontroléry od Českomoravské-Kolbenovy, a. s. (zkráceně ČMK) typu Ksv 55 a trakční motory TM60 o shodném výkonu jako předchozí typ motorů. Všechny vozy byly z výroby vybaveny lyrovými sběrači.\n\nV letech 1926–1927 bylo vyrobeno celkem 6 motorových vozů série 28–33.\nVozy se v provozu podrobili několika úpravám. Koncem 20. let 20. století došlo k přemístění rozjezdových a brzdových odporníků na střechu a na začátkem 30. let byl změněn nátěr meziokenní části z vagónové zelené na žlutou. Později jednu řadu zdvojených sedadel nahradila podélná lavice. Po roce 1945 postupně byly vozům vyměňovány lyrové sběrače za pantografy. V 50. letech jim byly dosazeny směrová světla a v polovině 60. let byly upraveny pro samoobslužný provoz (tzv. S-provoz).\n\nVůz ev. č. 31 byl vyřazen z osobní dopravy v roce 1968 a poté byl nasazen jako \"pluh\" k rotačním odmetačům sněhu. Při služebním provozu prošel podobnými úpravami jako jiné služební vozy určené pro sunutí odmetačů. V roce 1988 byl přečíslován na ev. č. 8031. Byl využíván do roku 1997, následně byl vyřazen a byly mu demontovány zařízení z interiéru. Od té doby stojí zatím bez využití a čeká na rekonstrukci např. na společenský vůz pro komerční využití podobně jako např. v Brně (KPS 4MT č. 4058 jako kavárenská tramvaj, nebo \"Šalin-pub\" K2R-RT ev. č. 1018), nebo v Praze (T3 Coupé).\n"}
{"id": "1387567", "url": "https://cs.wikipedia.org/wiki?curid=1387567", "title": "Rychta (Hlubočky)", "text": "Rychta (Hlubočky)\n\nBývalá dědičná rychta v Hlubočkách v okrese Olomouc ve stejnojmenném kraji je zapsána od roku 1958 pod číslem 17019/8-2635 na ústředním seznamu nemovitých kulturních památek. Stojí v dominantní poloze nad někdejší návsí (nyní náměstí Družby) a rovněž velikost budovy vypovídá o jejím významu. \n\nPamátkově chráněný objekt není narušen moderními stavebními úpravami, avšak náves sama není zachována celá. Po vysídlení německých obyvatel byly některé místní statky pro nepotřebnost strženy. Nejstarší jádro vsi vzniklo při potoku Hluboček, který přitéká z Oderských vrchů a při povodních opakovaně ohrožoval níže stojící domy. Hluboček ústí zleva do Bystřice, která rovněž bývala nebezpečná zvláště při jarním tání. Hlubočky patřily k bystřickému panství (Velká Bystřice). V berních rejstřících z let 1516 a 1538 se nejmenují představitelé obce (rychtář a konšelé). \n\nVolně stojící jednopatrová budova je ukázkou barokní lidové architektury z přelomu 18. a 19. století. Průčelí budovy je v obou podlažích rozčleněno třemi řadami oken, na boční fasádě je pět okenních os. Vstup do bývalé rychty je ze dvora. Areál někdejší usedlosti doplňují objekty hospodářského zázemí. Dům dnes slouží soukromým majitelům jako obydlí.\n"}
{"id": "1387571", "url": "https://cs.wikipedia.org/wiki?curid=1387571", "title": "Železniční trať Peking – Kanton", "text": "Železniční trať Peking – Kanton\n\nŽelezniční trať Peking – Kanton () je jedna z páteřních železničních tratí v Čínské lidové republice. Spojuje hlavní město Peking ležící v severní Číně přes centrální Čínu s Kantonem, hlavním městem provincie Kuang-tung v jižní Číně. Prochází přitom přes řadu dalších provincií a jejich hlavní města: Š’-ťia-čuang v Che-peji, Čeng-čou v Che-nanu, Wu-chan v Chu-peji a Čchang-šu v Chu-nanu. Trať je dvojkolejná, s normálním rozchodem a maximální rychlostí mezi 150 km/h a 200 km/h. Vlaky na ní provozují Čínské dráhy. Celková délka z Pekingského západního nádraží na Kantonské nádraží je 2324 kilometrů.\n"}
{"id": "1387584", "url": "https://cs.wikipedia.org/wiki?curid=1387584", "title": "Kročil", "text": "Kročil\n\nKročil je české příjmení, zastoupené především na jihu a jihovýchodě Moravy.\n\n"}
{"id": "1387613", "url": "https://cs.wikipedia.org/wiki?curid=1387613", "title": "Matthew Walker (vědec)", "text": "Matthew Walker (vědec)\n\nMatthew P. Walker (* 1973 Liverpool) je britský vědec, profesor neurovědy a psychologie na Kalifornské univerzitě v Berkeley a přední expert na výzkum spánku. Je autorem mezinárodního bestselleru „Why We Sleep“ (Proč spíme). Publikuje na svém blogu a je aktivní na Twitteru.\n\nWalker vystudoval neurovědu na Nottinghamské univerzitě v Londýně. Titul Ph.D. získal v neuropsychologii na Medical Research Council v Londýně. Poté se stal profesorem psychiatrie na Harvard Medical School ve Spojených státech amerických. Nyní působí jako profesor neurovědy a psychologie na Kalifornské univerzitě. Je zakladatelem a ředitelem Center for Human Sleep Science.\n\nZabývá se výzkumem spánku a jeho dopadem na lidské zdraví. Je držitelem několika cen, například od National Science Foundation nebo od National Institutes of Health. Publikoval přes 100 vědeckých prací. O svém výzkumu a poznatcích hovoří i v médiích, příkladem je pořad CBS 60 Minutes, National Geographic Channel, NOVA ScienceNow nebo BBC.\n\nKatastrofální nedostatek odpočinku může vážně ohrozit zdraví, to je základní teze, kterou Matthew P. Walker vznesl a již rozvádí ve své knize Why We Sleep (Proč spíme). Moderní doba nás okrádá o spánek. Televizní a počítačové obrazovky, delší dojíždění a řada dalších aspektů vedou k nedostatku spánku. Tím trpí každý, kdo spí méně než sedm hodin denně. Nepravidelný spánkový režim souvisí se vznikem rakoviny, cukrovky, se srdečními chorobami a dalšími zdravotními potížemi. Když člověk spí jen čtyři nebo pět hodin, zvyšuje se podle Walkera riziko vzniku vážného onemocnění (Alzheimerova choroba, Parkinsonova choroba, rakovina, kardiovaskulární onemocnění, cukrovka nebo obezita). „Množství našich přirozených strážců, které máme v těle a chrání nás, klesne po takové noci až o 70 %,“ konstatuje.\n\nSpánek je jedním z nejdůležitějších aspektů našeho života. Posiluje naši schopnost učit se, pamatovat si a činit logická rozhodnutí. Pomáhá vyrovnávat naše emoce, zlepšuje náš imunitní systém i metabolismus. Snění zklidňuje bolestivé vzpomínky, podněcuje kreativitu.\n\nVe své knize Why We Sleep Walker odpovídá na klíčové otázky ohledně spánku, například jak kofein a alkohol ovlivňují spánek, co se děje během fáze REM, proč se naše spánkové vzorce během života mění.\n"}
{"id": "1387618", "url": "https://cs.wikipedia.org/wiki?curid=1387618", "title": "Mistrovství Československa jednotlivců na klasické ploché dráze 1987", "text": "Mistrovství Československa jednotlivců na klasické ploché dráze 1987\n\nMistrovství Československa jednotlivců na klasické ploché dráze 1987 bylo tvořeno 6 závody.\n\n\n"}
{"id": "1387635", "url": "https://cs.wikipedia.org/wiki?curid=1387635", "title": "Guilherme Paraense", "text": "Guilherme Paraense\n\nGuilherme Paraense (25. června 1884 Belém – 18. dubna 1968 Rio de Janeiro) byl brazilský sportovní střelec. Narukoval do armády a absolvoval vojenskou akademii v Realengu. Založil první brazilský střelecký klub, byl mistrem Brazílie a Jižní Ameriky ve střelbě z pistole, na Letních olympijských hrách 1920 v Antverpách vybojoval pro Brazílii historicky první zlatou medaili z olympiády, když vyhrál soutěž ve střelbě z rychlopalné pistole na 30 metrů, v níž porazil o dva body Američana Raymonda Brackena. Byl také třetí v soutěži družstev ve střelbě z libovolné pistole na 50 metrů a čtvrtý ve střelbě družstev z rychlopalné pistole na 30 metrů. \n\nV roce 1930 se zapojil do vojenského převratu, který vynesl k moci Getúlia Vergase. Do výslužby odešel v roce 1952 v hodnosti podplukovníka. Zemřel ve věku 83 let na srdeční zástavu. V roce 1989 po něm byla pojmenována střelnice Vojenské akademie Agulhas Negras. \n\n"}
{"id": "1387649", "url": "https://cs.wikipedia.org/wiki?curid=1387649", "title": "Někdo se dívá", "text": "Někdo se dívá\n\nNěkdo se dívá (v anglickém originále Sliver) byl erotický thriller z roku 1993, který byl založený na stejnojmenném románu Iryho Levina. Film pojednává o nevyjasněných úmrtích a jiných událostech ve výškovém bytovém domě v centru New Yorku. Film podle scénáře Joea Eszterhase, natočil režisér Phillip Noyce. Film byl obsazen hvězdami jako Sharon Stone, William Baldwin a Tom Berenger.\n\n\"Carly Norris\" je editorkou knih, která se po rozvodu přestěhuje do New York City, zde si na Manhattanu pronajímá apartmá v přepychové budově, tzv. sliver building, s číslem 113. V tomto domě dochází k podivným úmrtím.\n\nNa večírku se potkává s dalšími obyvateli domu, vč. návrháře videoher \"Zeka Hawkinse\", spisovatele novel (ve filmu píše detektivní romány) \"Jacka Landsforda\", který mimo jiné trpí impotencí, modelkou \"Vidou Warrenovou\", která je ve skutečnosti call girl, a \"Gusem Halem\", který je profesorem videografie na New York University. Nájemníci se shodují na tom, že \"Carly\" je neskutečně podobná \"Naomi Singerové\", předchozí nájemníci bytu, kde teď \"Carly\" bydlí. \"Naomi\" zemřela, když za nevyjasněných okolností vypadla z balkónu svého bytu.\n\nJednoho dne se \"Carly\" a \"Zek\" potkávají při ranním joggingu, \"Zek\" ji pozve k sobě do bytu. Později mezi nimi vznikne sexuální vztah. Mezi tím začne \"Carly\" pronásledovat \"Jack Landsford\" a varuje ji před \"Zekem\". Říká ji, že je „nemocný\". Když se \"Jackovo\" chování stává stále více dotěrnější, tak \"Gus\" a \"Vida\" zemřou za podezřelých okolností. \"Zek\" prozradí \"Carly\", že to on je majitelem domu číslo 113, který získal dědictvím po svém bohatém otci. Jako majitel domu číslo 113 \"Zeke\" instaloval v celé budově kamerový systém, který mu z tajné místnosti umožňuje sledovat všechny nájemce, vč. intimního života, např. když \"Carly\" masturbuje ve vaně. Pomocí dedukce a také jedné tajné nahrávky se \"Carly\" dozví, že to \"Jack\" zabil \"Naomi\" z vášně. \"Jack\" žárlil na \"Zekeho\", který měl sexuální vztah s \"Naomi\" a několika dalšími nájemníky z domu. \"Jack\" napadne \"Carly\" u ní v bytě, ona jej v sebeobraně zastřelí. Je naštvaná na \"Zekeho\" za to, že zadržuje důkazy o vraždě \"Naomi\", a současně žárlí na jeho intimní styky s ostatními nájemníky, \"Carly\" rozstřílí \"Zekeho\" „dozorčí místnost\". Ještě před svým odjezdem mu řekne: „začni žít život\" (anglicky \"get a life\") \n\nFilm vychází ze stejnojmenného knižního románu, novely z roku 1991, od amerického autora Ira Levina. V knize jsou hlavní postavy – \"Kay Norris\" a \"Petr Hawkins\", které ve filmu nahradily role se jmény \"Carla Norris\" (Sharon Stone) a \"Zek Hawkins\" (Wiliam Baldwin).\n\nTento film patří do kategorie tzv. psycho-thrillerů. Navazuje na úspěšný model filmu Základní instinkt, a to nejen prostřednictvím stejných tvůrců, ale především díky stupňování erotické atmosféry a rafinované hry s divákem, který je do poslední chvíle na pochybách, kdo je vlastně vrah. Chladně smyslná Sharon Stoneová se ve filmu mění ze svědkyně v oběť trestného činu.\n\nRežisér Phillip Noyce využil příležitosti pro ozvláštnění kriminálního příběhu motivem tajného sledování nic netušících lidí. Téma voyeurismu spojil s erotickými scénami a s napětím. On i scenárista vyšli z předlohy známého spisovatele Iryho Levina, který v románě Silver , opět rozehrál syžet tajuplného domu, podobně jako v knize Rosemary má děťátko.\n\nVe filmu má budova adresu 113 východní a 38. ulice na Manhattanu (GPS \"40.749356, -73.978458\"). Skutečná budova, která se ve filmu objevuje, je známá jako Morgan Court Condominun (GPS \"40.748680, -73.981847)\", která se nachází na 211 Madison Avenue v New Yorku, tedy jeden blok na západ a dva bloky jižně od filmové adresy. Budova se od té doby stala kondominiem. Byla postavena v roce 1985 a má 32 podlaží. Ve filmu bylo využito nádvoří této budovy, lobby bylo z apartmánového domu v Los Angeles.\n\nPůvodní konec filmu byl, že vrahem nebyl \"Jack\", ale \"Zeke\", šlo o protivníky (antagonisty). \"Zeke\" a \"Carly\" letí nad havajskou sopkou, když \"Zeke\" náhle přizná své zločiny. V tu chvíli navede letadlo do sopky, na divákovi je, aby si závěr vytvořil sám, tedy zda to přežili. Při natáčení této poslední scény došlo ke zničení vrtulníku. Po ukončení vyšetřování byla pilotovi vrtulníku dočasně pozastavena licence. Záběry, které byly pořízené během letu, byly zničeny. Při neoficiálním promítání se divákům nelíbila situace, ve které je \"Carly\", resp. její amorální chování, když ve filmu ve scéně ve vrtulníku řekne \"Zekovi\", že důkazy proti němu jsou „někde v bezpečí\", tím naznačila, že byla ochotna krýt jeho kriminální minulost. Závěr filmu tak musel být narychlo vytvořen a natočen. Scenárista Joe Eszterhas přišel během 3 dnů s pěti variantami.\n\nFilm měl premiéru 19. května 1993 v Mann National Theatre, ve Westwoodu, Los Angeles. Oficiální promítání bylo zahájeno o dva dny později, 21. května. Film dostal od kritiků negativní hodnocení. Na Rotten Tomatoes měl rating 11%, a to na základě recenzí od 27 kritiků. Hlavním předmětem kritiky bylo, že film poskytoval málo přesvědčivých scén, které by jej charakterizovaly jako thriller. Dalším důvodem bylo, že oproti románové předloze byl film dosti povrchní, a někteří herci nebyli ve „formě\". Další kritika byla na střih a závěr filmu, který byl uspěchaný a nepřesvědčivý. \n\nPodle Showtime byl vytvořen film pro noční vysílání, tzv. NC-17, v debatě zařazení filmu do kategorie NC-17 nebo kategorie R, šlo výhradně o to, že byl vidět nahý muž pohledem zepředu, tedy vč. přirození. Paramount vydal neklasifikovanou verzi na videu, kde nebyly vidět žádné scény s nahými muži, přesto zůstalo dosti nahých scén, kde byla vidět ženská nahota.\n\nFilm debutoval v prvním týdnu jako č.1 v tržbách na pokladnách kin, ve výši 12,1 milionů dolarů ve 2093 kinosálech. V druhém týdnu se propadl na 6 místo, V tržbách vydělal 36,3 milionu dolarů na domácím trhu a 80 milionů dolarů mimo USA, tedy celkových 116,3 milionu dolarů po celém světě.\nFilm uveden na VHS ve dvou verzích, s hodnocením střihu R a jako nehodnocená verze (původní střih NC-17). V březnu 2006, kdy byla premiéra filmu Základní instinkt 2 s Sharon Stone v hlavní roli, byl film \"Někdo se dívá\" vydán také na DVD, bez úprav poměru stran, tedy 2,35. Na DVD byla verze NC-17, střihová verze R byla distribuována pouze pro půjčovny. Na nosiči byly vypnuté některé funkce, aby jej bylo možné sledovat v poměru stran 2,10. Kvalita filmu na disku byla kritizována recenzenty za to, že ve filmu bylo neobvykle velké množství nečistot a škrábanců, které byly charakteristické pro film, který byl natočen před 12 léty. V roce 2013 byl film vydán na nosiči Blu-ray Disc, s použitím formátu stran 2,10, se střihem R.\n\nPředstavitelka \"Carly Norris\" Sharon Stone byla za roli nominována ve dvou soutěžích:\n\n\nFilm byl nominován na Zlatou malinu a to v osmi kategoriích.\n\nSoundtrackové album bylo vydáno 1. června 1993. Bylo zařazeno do kategorie: Pop, rock, dance. Celková stopáž je 55:15. Nahrál: Virgin Movie Music. Produkce: Tim Sexton, výkonný producent alba.\n\nPrvní singl by vydán 10. května 1993. Šlo o skladbu „\"Can't Help Falling in Love\"\" od anglické skupiny UB40. Druhý singl 1. listopadu 1993 se skladbou „\"Carly's Song\"\", od německé skupiny Enigma.\n\nV hitparádě se soundtrack v \"Billboard\" 200 umístil na 23. pozici pro rok 1993.\n\nV ČR byl film uveden do kin na podzim roku 1993. Od roku 1993 byly vyrobeny celkem tři dabingové verze.\n\nV českém znění: Jana Paulová – Sharon Stone \"(Carly Norrisová)\", Jiří Schwarz – William Baldwin \"(Zeke Hawkins)\", Karel Urbánek – Tom Berenger \"(Jack Landsford)\", Yvetta Blanarovičová – Polly Walker \"(Vida)\", Dalimil Klapka – Martin Landau \"(Parsons)\" a Keene Curtis \"(Gus Hale)\", Dana Morávková – Colleen Camp \"(Judy)\", Ludmila Molínová – Nina Foch \"(paní McEvoyová)\" a CCH Pounder \"(Hendrixová)\", Jiří Ptáčník – Frantz Turner \"(dveřník + titulky)\" a další.\n\nPřeklad: Eva Hrubá\n\nZvuk: Václav Hálek\n\nProdukce: Zdena Sirotková\n\nRežie českého znění: Zuzana Zemanová\n\nVýroba: Studio Dabing AB Barrandov v roce 1994 pro HCE\n\nV českém znění: Ilona Svobodová – Sharon Stone \"(Carly)\", Filip Jančík – William Baldwin \"(Zeke Hawkins)\", Jan Šťastný – Tom Berenger \"(Jack Landsford)\", Miriam Chytilová – Polly Walker \"(Vida)\", Martina Hudečková – Colleen Camp \"(Judy)\", Vladimír Brabec – Martin Landau \"(Alex Parsons)\", Vlasta Žehrová – CCH Pounder \"(Victoria)\", Jaroslava Brousková, Bedřich Šetena, Václav Knop, Vladimír Kudla, Roman Hájek, Bohdan Tůma, Čestmír Gebouský, Marcela Kyselová, Ivana Měřičková, Radka Malá, Marcela Teichmannová.\n\nPřeklad: Alena Křížková\n\nZvuk: Jaroslav Novák\n\nProdukce: Luděk Blažek, Martin Kot\n\nDialogy a režie: Vladimír Žďánský\n\nVýroba: Česká produkční 2000, a.s. v roce 1999 pro Cet 21 s.r.o.\n\nV českém znění: Monika Žáková – Sharon Stone \"(Carly Norrisová)\", Jan Vondráček – William Baldwin \"(Zeke Hawkins)\", Pavel Šrom – Tom Berenger \"(Jack Landsford)\", Miroslava Součková – Polly Walker \"(Vida Warrenová)\", Martina Menšíková – Colleen Camp \"(Judy)\", Vladimír Fišer – Martin Landau \"(Parsons)\" a Robin Groves \"(Ballinger)\", Radka Fidlerová – CCH Pounder \"(Hendrixová)\", Zbyšek Pantůček – Victor Brandt \"(detektiv McCracken)\", Pavlína Dytrtová – Amanda Foreman \"(Samantha Mooreová)\" a Marnette Patterson \"(Joanie Ballingerová)\", Milada Čechová, Jindřich Hinke, Jaroslav Horák, Zuzana Hykyšová, Monika Krátka, Marcel Rošetzký, Milan Slepička, Jaroslav Vlach, David Voráček a další\n\nPřeklad a dialogy: Milena Havlová\n\nMistr zvuku: Zdeněk Dušek\n\nVedoucí produkce: Zuzana Trymlová\n\nŠéfproducent: Vladimír Tišnovský\n\nRežie českého znění: Vladimír Blažek\n\nVýroba: Česká televize v roce 2009\nProducent Robert Evans prodělal během natáčení dvě srdeční příhody. Také původně chtěl, aby film režíroval Roman Polanski. Ten se však do USA nemohl vrátit. \n\nScénář byl během natáčení několikrát změněn, producent Joe Eszterhas dokonce prohlásil, že tento film nenávidí. \n\nHlavní protagonisté se ve skutečnosti neměli příliš v lásce. Sharon Stone několikrát prohlásila, že by bylo lepší, kdyby místo Williama Baldwina, hrál jeho starší bratr Alec. Intimní scény Sharon Stone a Wiliama Baldwina se natáčely samostatně za pomocí dablerů (kinematografie). \n\nHonorář Sharon Stone byl za hlavní roli 2,5 milionu amerických dolarů.\n\nKniha \"Flesh and Blood\", kterou \"Jack\" pošle \"Carly\", má velmi podobný obal jako plakátu k filmu \"Úplné bezvětří\" (anglicky \"Dead Calm,\" 1989), což byl film, který rovněž točil Phillip Noyce. Vzhledem k charakteristice násilí a sexuálnímu podtextu, může citovaný román také asociovat slavný film \"Maso a krev\" (anglicky \"Flesh + Blood\", 1985), který však nebyl natočen podle žádné knihy.\n\n\n\n"}
{"id": "1387656", "url": "https://cs.wikipedia.org/wiki?curid=1387656", "title": "Niměřice (zámek)", "text": "Niměřice (zámek)\n\nZámek Niměřice je klasicistní zámek v obci Niměřice u Mladá Boleslav, přestavěný z původní gotické tvrze, obklopený anglickým parkem.\n\nEmpírový zámek je jednopatrová budova ve tvaru písmene L. Jihozápadní křídlo je doplněno střešní klasicistní zvonicí s hodinami. Zámecký komplex tvoří vedle samotné budovy zámku také anglický park, bývalé hospodářské budovy a samostatně stojící zámecká kaple Korunování Panny Marie v novorománském slohu.\n\nPrvní zmínka o Niměřicích sahá do 14. století, do doby vlády českého krále Karla IV. Tvrz stojící na místě dnešního zámku, byla deskovým statkem a správním střediskem niměřického panství. V průběhu 18. století byly Niměřice dokonce správním centrem celého mladoboleslavského kraje, kdy úřad hejtmana kraje zastával majitel Niměřic František Mikuláš Bzenský z Prorubě, praděd slavného maršála Václava Radeckého z Radče.\n\nPůvodní tvrz dal roku 1832 přebudovat na nové sídlo v klasicistním slohu, pražský měšťan Jan Weitlof. Nově vystavěný zámek s přilehlým anglickým parkem však obratem prodal významné knížecí rodině Thurn – Taxis.\n\nNiměřice se tak dostávají do centra dějin, kdy se formovala česká moderní společnost a to díky významnému majiteli, knížeti Dr. Rudolfovi Thurn - Taxisovi, jež byl velkým zastáncem českého národního uvědomění v druhé polovině 19. století. Jako mecenáš podporoval celou řadu vlasteneckých spolků. Mimo jiné byl zakladatelem Sokola, prvním předsedou pěveckého spolku Hlahol. Podílel se na zřízení družstva pro postavení Národního divadla. Založil časopisy Právník a Boleslavan.\nMnoho aktivit knížete Rudolfa bylo spojeno s Niměřicemi. Hostil zde přední osobnosti tehdejší doby. V létě 1862 pobýval na zámku v Niměřicích se svou manželkou Betynou Bedřich Smetana, který zde komponoval svou první operu Braniboři v Čechách. Vedle kulturních aktivit se Rudolf snažil modernizovat i hospodářství svého panství. V Dolním Cetně založil cukrovar a v Kováni provozoval pivovar. Bohužel jeho ne vždy úspěsné podnikatelské aktivity ve spojení s velkorysým mecenášstvím, donutily Rudolfa postoupit celé panství do správy svému bratru Hugovi Maxmiliánovi, který sídlil na Loučni.\n\nThurn – Taxisové mimo jiné zanechali v Niměřicích svou stopu v podobě novorománské kaple Korunování Panny Marie, jež byla dokončena v roce 1864. Její dominantou je socha Panny Marie, kterou v Římě vytvořil pro kněžnu Isabelu Thurn Taxis přední sochař Václav Levý.\n\nZámek Niměřice zůstal v majetku knížecího rodu až do roku 1930, kdy je kupuje pražský průmyslník Adolf Wiesner, který s rodinou niměřické panství obývá až do znárodnění v roce 1950. Československý stát po zabrání v zámku zřídil domov důchodců. Po sametové revoluci v roce 1989, se zámek v restituci vrací zpět do rodiny Wiesnerů, respektive Heresů. Zámek, jakož i celý zámecký areál je opět obýván rodinou majitelů a veřejnosti se otevírá pouze příležitostně.\n\n"}
{"id": "1387661", "url": "https://cs.wikipedia.org/wiki?curid=1387661", "title": "Excitační postsynaptický potenciál", "text": "Excitační postsynaptický potenciál\n\nExcitační postsynaptický potenciál (EPSP) je postsynaptický potenciál, který způsobí vyšší pravděpodobnost, že na postsynaptickému neuronu dojde k akčnímu potenciálu. Dočasné depolarizace postsynaptického membránového potenciálu způsobí tok kladně nabitých iontů do postsynaptické buňky kvůli otevření ligandem řízené iontového kanálu. Jedná se o opak inhibičního postsynaptického potenciálu (IPSP), který obvykle vyplývá z toku aniontů do buňky nebo kationtů \"ven\" z buňky. EPSP může také vyplývat z poklesu kladného náboje, zatímco IPSP zvýšením kladného náboje.\n\nEPSP i  IPSP jsou graduální tj. mají aditivní účinek. Při více EPSP na jednom místě na postsynaptické membráně je jejich kombinovaný účinek součtem jednotlivých EPSP. Větší EPSPs mít za následek větší depolarizace, a tím zvýšit pravděpodobnost, že postsynaptická buňka dosáhne prahové hodnoty pro přechod na akční potenciál.\n\n"}
{"id": "1387662", "url": "https://cs.wikipedia.org/wiki?curid=1387662", "title": "Václav Urbánek (sexuolog)", "text": "Václav Urbánek (sexuolog)\n\nVáclav Jindřich Urbánek (* 29. března 1952, Havlíčkův Brod) – český lékař, sexuolog-androlog, gynekolog-porodník a vědecký pracovník se spoluúčastí na výuce.\n\nNarodil se v rodině úředníka Státní banky československé Václava Urbánka (1914-1985) a učitelky odborných předmětů Ludmily Urbánkové, rozené Krátké (1912-2003). Sestra Mgr. et Mgr. Ludmila Novotná (1947-2016) středoškolská profesorka, absolventka fakulty pedagogické s červeným diplomem a filozofické fakulty. Mezi významné předky patří děd Jindřich Hošek Přibyslavský (1884-1958), ředitel měšťanských škol, básník a spisovatel - právě on dal při křtinách Václavovi druhé jméno Jindřich. Od r. 1981 rozvedený a jeho životní partnerkou je Renata Melichová (* 1967) - ekonomka, manažerka, finanční, materiálová a majetková účetní. Z manželství má dceru Mgr. et Mgr. Janu Urbánkovou (* 1978), která je teoložkou a promovala dvakrát s červeným diplomem.\n\nStředoškolské vzdělání získal v letech 1967–1970 na Střední všeobecně vzdělávací škole (SVVŠ) v Havlíčkově Brodě, kde maturoval s vyznamenáním. Tam také absolvoval Lidovou školu umění (v letech 1962–1969) v oboru klavír. \n\nV letech 1970 – 1973 navštěvoval Lékařskou fakultu Univerzity Karlovy v Hradci Králové a od r. 1973 pokračoval na Fakultě všeobecného lékařství na Univerzitě Karlově v Praze, kde v r. 1976 promoval (MUDr.).\n\nZákladní vojenskou službu podstoupil v letech 1976–1977 (od r. 1991 hodnost kapitána zdravotnické služby v záloze). \n\nR. 1980 složil atestační zkoušku z gynekologie a porodnictví.\n\nPři zaměstnání studoval na Lidové konzervatoři v Praze obor sólový zpěv (1984–1987).\n\nAtestační zkoušku ze sexuologie vykonal v r. 1992, r. 1998 se stal kandidátem lékařských věd (CSc.). V r. 2002 absolvoval doškolovací kurz při 1. LF UK v Praze \"Jak správně publikovat v lékařské vědě\".\n\n\nOd r. 1988 se věnuje výzkumu, diagnostice a terapii poruch v celé šíři oboru lékařská sexuologie. Odborník na poli sexuálních dysfunkcí, sexuálních deviací, neplodnosti páru i matrimoniologických konsekvencí pohlavního soužití. Obzvlášť detailně analyzoval sexuální život žen po léčbě zhoubného novotvaru rodidel nebo prsu. Dlouhodobě se uplatňoval v oblasti léčebně preventivní, sexuálně výchovné a naučně popularizační.\n\nMezi jeho aktivity pedagogické, průběžně uskutečňované ve sféře pregraduální i postgraduální patřila výuková spoluúčast v Akademii J. A. Komenského, 2008–2012 vyučoval na Pedagogické fakultě Univerzity Hradec Králové. V letech 1991-1992 působil v Poradně pro rodinu, manželství a mezilidské vztahy hlavního města Prahy, 1999-2002 člen zdravotnické komise Obvodní rady v Praze 2, 1995–2016 soudní znalec pro obor zdravotnictví, odvětví sexuologie. Od r. 2016 - garant odborných konzultací v rámci odborné poradny na zerex.cz, kde lze diskrétně konzultovat své dotazy z příslušné oblasti.\n\nČlen České lékařské komory, člen České lékařské společnosti Jana Evangelisty Purkyně, a to odborné společnosti Sexuologické, Gynekologicko-porodnické, Psychiatrické, od r. 1991 člen Společnosti pro plánování rodiny a sexuální výchovu (SPRSV).\n\nPřevážně v 90. letech byl aktivní v různých časopisech, např. Bravo girl, Manuela, Dívka, Dáma, Flirt, For men; a v rádiích, zejména Bonton, City. Od r. 1975 Klub přátel Karla Gotta, 1985–1991 Pěvecký sbor ČVUT Praha (umělecký vedoucí Harry Macourek), kolem roku 2000 působil jako hostující moderátor a zpěvák pražské skupiny America Country Band.\n\n\n“Byli jsme vychováváni tak, aby receptem na úspěch byla láska k oboru, systematická práce, trpělivost a altruismus, ale v 66 letech se obávám, že ve skutečnosti rozhodují hlavně lokty a styky.”\n\nZáliby: country a střední proud populární hudby, hra na klavír, ochrana zvířat a jejich práv, literatura faktu.\n\nJe propagátorem myšlenky: “Koně chovat, avšak nejezdit na nich.”\n\nMUDr. Urbánek je autorem a spoluautorem přibližně 145 publikací ve vědeckých časopisech, českých i zahraničních. Aktivně se účastní mnoha domácích i zahraničních medicínských kongresů a konferencí.\n\n\n"}
{"id": "1387663", "url": "https://cs.wikipedia.org/wiki?curid=1387663", "title": "Pavel Karnas", "text": "Pavel Karnas\n\nPavel Karnas (* 21. srpna 1957) je bývalý československý motocyklový závodník, reprezentant v ploché dráze.\n\nV Mistrovství Československa jednotlivců startoval v letech 1983-1992, nejlépe skončil v letech 1984 a 1987 na 5. místě. V Mistrovství Československa juniorů startoval v letech 1975-1978, v roce 1977 skončil na 1. místě a v roce 1978 na 2. místě. V Mistrovství Československa na dlouhé ploché dráze skončil na 2. místě v letech 1984 a 1989 a na 3. místě v roce 1985. V letech 1979-1992 startoval v kvalifikačních závodech mistrovství světa jednotlivců, nejlépe skončil v roce 1989 na 15. místě v kontinentálním finále. V Mistrovství světa družstev startoval v roce 1986. V roce 1978 skončil na 8. místě ve finále mistrovství světa juniorů. V Mistrovství světa na dlouhé ploché dráze startoval v letech 1983-1992, nejlépe skončil na 14. místě ve světovém finále 1986.\n\n\n"}
{"id": "1387672", "url": "https://cs.wikipedia.org/wiki?curid=1387672", "title": "Prahový potenciál", "text": "Prahový potenciál\n\nV neurovědách prahový potenciál nebo prah je kritická mez, přes kterou membránový potenciál musí být depolarizován pro zahájení akčního potenciálu. Prahové hodnoty potenciálu jsou nezbytné pro regulaci a šíření signalizace v centrálním nervovém systému (CNS) a periferním nervovém systému (PNS).\n\nObvykle  je prahový potenciál  mezi -50 a -55 mV, ale může se lišit v závislosti na několika faktorech. Klidový membránový potenciál (-70 mV) může být snížen nebo zvýšen pro dosažení prahové hodnoty pro sodné a draselné ionty. Příliv sodíku do buňky prostřednictvím otevřených, napěťově řízených sodíkových kanálů může depolarizovat membránu po předchozím dosažení prahového potenciálu, a tak ji vzrušovat, zatímco odliv draslíku nebo příliv chloru vede k hyperpolarizaci buňky, a tím brání, aby bylo dosaženo prahu.\n"}
{"id": "1387674", "url": "https://cs.wikipedia.org/wiki?curid=1387674", "title": "Zdeno Vaculík", "text": "Zdeno Vaculík\n\nZdeno Vaculík (* 10. srpna 1955, Dobrá Voda) je bývalý československý motocyklový závodník, reprezentant v ploché dráze. Jeho synem je plochodrážní závodník Martin Vaculík.\n\nV Mistrovství Československa jednotlivců startoval v letech 1980-1985, nejlépe skončil v roce 1984 na 10. místě. V Mistrovství Československa juniorů v roce 1975 skončil na 2. místě. V kvalifikačních závodech mistrovství světa jednotlivců se nejlépe umístil v roce 1981 na 11. místě v kontinentálním čtvrtfinále. \n\n\n"}
{"id": "1387675", "url": "https://cs.wikipedia.org/wiki?curid=1387675", "title": "Courtisols", "text": "Courtisols\n\nCourtisols je francouzská obec v departementu Marne v regionu Grand Est. V roce 2015 zde žilo 2 453 obyvatel.\n\nSousední obce jsou: Bussy-le-Château, L'Épine, La Cheppe, Chepy, Marson, Moncetz-Longevas, Poix, Saint-Memmie, Sarry a Somme-Vesle.\n\n\n\"Počet obyvatel\"\n\n\n"}
{"id": "1387678", "url": "https://cs.wikipedia.org/wiki?curid=1387678", "title": "Neurální zpětná propagace", "text": "Neurální zpětná propagace\n\nNeurální zpětné šíření ( \"Neural backpropagation\" - nicméně „propagace“ má zavádějící význam) je jev, při kterém akční potenciál z neuronu vytváří napěťové vzruchy jak na konci axonu (normální šíření), tak přes dendritický trn nebo dendrity, z něhož velká část původního vstupního proudu vzešla. Existuje navíc i pasivní elektrotonické šíření.\n"}
{"id": "1387685", "url": "https://cs.wikipedia.org/wiki?curid=1387685", "title": "Elektrotonický potenciál", "text": "Elektrotonický potenciál\n\nVe fyziologii, electrotonus odkazuje na pasivní šíření náboje uvnitř neuronu. \"Pasivní\" znamená, že napětově závislé změny v membráně k vodivosti nepřispívají. Neurony a jiné vzrušivé buňky produkují dva typy elektrického potenciálu:\n\n\nElektrotonický potenciál představují změny v membránovém potenciálu neuronu, které nevedou ke vzniku nového proudu skrze akční potenciál. Krátké neurony (mozku) mají jen elektronický potenciál, např. amakrinní buňky v sítnici; delší neurony využívají elektrotonický potenciál k vyvolání akčního potenciálu.\n\nFaktory ovlivňující pasivní šíření (a velikost dekrementu) jsou jednak vodivost membrány (čím vetší vodivost, tím rychlejší ztráta náboje vně buňky), vnitřní (axiální) odpor kladený cytoplasmaticky toku náboje a kapacitance membrány (část náboje v aktuálním místě se spotřebuje na nabití membrány jako kondenzátoru – kapacitní proud).\n"}
{"id": "1387688", "url": "https://cs.wikipedia.org/wiki?curid=1387688", "title": "Johann Nepomuk Grün", "text": "Johann Nepomuk Grün\n\nJohann Nepomuk Grün (12. listopadu 1751 Blšany – 20. ledna 1816 Praha) byl katolický duchovní, pedagog a teolog. Zastával funkci opata Strahovského kláštera a děkana Filosofické fakulty Karlovy univerzity. Je autorem řady teologických knih a představitelem české osvícenské vědy.\n\nGrün se narodil v poddanském městě Blšanech na Podbořansku. V matričním zápisu o jeho narození je ale výslovně uvedeno, že jeho rodiče, František Josef Grün a manželka Františka, nejsou poddaní. Základy vyššího vzdělání získal Grün na soukromém gymnáziu v Žatci, provozovaném kněžími premonstrátského kláštera v Praze na Strahově. Později odešel studovat do Prahy a v roce 1769 vstoupil do premonstrátského řádu, kde přijal jméno Milo. Kněžské svěcení mu bylo uděleno roku 1776. Zprvu působil jako opatův tajemník, od roku 1790 se stal farářem v kostele sv. Jakuba v Jihlavě. Zde se zasloužil o založení nemocnice.\n\nV roce 1804 byl Grün ustanoven strahovským opatem. Hned v prvním roce svého působení se mu v klášteře podařilo obnovit teologická studia, která navštěvovali řeholníci i z jiných řádových klášterů. Opat sám zde přednášel etiku a pastorální teologii. V roce 1807 se zasadil, že žatecké gymnázium po třiceti letech opět získalo statut veřejného ústavu. Řeč, kterou Grün v Žatci při té příležitosti pronesl, vyšla tiskem.\n\nGrün si časem získal respekt v pražských vědeckých kruzích. Podpořil německé vydání třídílného historického Lexikonu českých, moravských a slezských umělců, jehož autorem byl jeho řádový bratr Bohumír Jan Dlabač. Grünovo postavení mezi tehdejší pražskou osvícenskou společností se projevilo i v jeho jmenování do akademických funkcí. Od roku 1808 byl děkanem Filosofické fakulty pražské univerzity a roku 1812 byl zvolen jejím rektorem. Ve funkci děkana podporoval Bernarda Bolzana. V roce 1809 mu císař František I. udělil Leopoldův řád.\n\nPodle hesla v Ottově slovníku naučném napsal Grün mj. tyto spisy:\nDalší Grünovy spisy jsou uložené ve Strahovské knihovně.\n\nGrüna portrétoval Antonín Machek. Obraz je součástí Strahovské obrazárny.\n\n"}
{"id": "1387690", "url": "https://cs.wikipedia.org/wiki?curid=1387690", "title": "Kalvárie u Valdštejna", "text": "Kalvárie u Valdštejna\n\nKalvárie u Valdštejna (Tři kříže u Valdštejna) se nachází několik set metrů severozápadně od hradu Valdštejn. Je tvořena třemi kamennými kříži a jeskyní symbolizující Boží hrob. Z Kalvárie je výhled na již zmíněný hrad Valdštejn a Kozákov.\n\nKalvárie je zakončením původní staré křížové cesty, která na toto místo původně vedla z nedalekých Pelešan. Z Křížové cesty zbyl jen jediný pozůstatek a to obrázek u cesty z parkoviště pod hradem Valdštejn, někdy bývá cesta z Pelešan nazývána Poutní nebo Poutnička. Celý soubor byl zhotoven pravděpodobně v 18. století, při romantizujících přestavbách hradu Valdštejna a jeho okolí.\n"}
{"id": "1387696", "url": "https://cs.wikipedia.org/wiki?curid=1387696", "title": "Khumdžung", "text": "Khumdžung\n\nKhumdžung (také Khumjung) je vesnice v severovýchodním Nepálu v oblasti Khumbu. Obec leží v nadmořské výšce 3790 m n. m. a nachází se v blízkosti hory Khumbila.\n\nKhumdžung disponuje moderními komunikacemi, jako je internet, mobilní a pevné telefony. Je také sídlem výboru pro rozvoj vesnice Khumdžung, mezi něž patří i vesnice Kunde, Khumdžung, Tengboče (Tyangboche), Pangboče, Pheriče, Dole, Čharčung, Mačhermo, Lobuče, Dingboče a Gokyo.\n\nOd roku 2011 mělo populaci 1912 lidí žijících v 551 domácnostech. Škola Khumdžung byla postavena sirem Edmundem Hillarym v roce 1961. Škola začala jako dvě učebny, ale nyní se stará o předškolní a základní vzdělání více než 350 studentů.\n\n<br>\n"}
{"id": "1387697", "url": "https://cs.wikipedia.org/wiki?curid=1387697", "title": "Saltatorní kondukce", "text": "Saltatorní kondukce\n\nSaltatorní kondukce (z latinského \"saltare\", skákat) je šíření akčního potenciálu podél myelinizovaného axonu z jednoho Ranvierova zářezu na další zářez, čímž se zvýšuje rychlost vedení akčních potenciálů. Neizolované Ranvierovy zářezy jsou jediná místa podél axonu, kde se ionty vyměňují přes membrány axonu, což znovuvytváří akční potenciál mezi regiony axonu, které jsou izolovány myelinem..\n\nMyelinizované axony umožňují, aby se akční potenciály vyskytovaly pouze na nemyelinizovaných Ranvierových zářezech, které se vyskytují mezi myelinovými internodii.\n"}
{"id": "1387700", "url": "https://cs.wikipedia.org/wiki?curid=1387700", "title": "Tactopoda", "text": "Tactopoda\n\nTactopoda je hypotetický taxon prvoústých živočichů zahrnující želvušky (Tardigrada) a členovce (Arthropoda) v rámci skupiny Panarthropoda. Tato hypotéza vychází především z morfologických analýz, beroucích v potaz fosilní záznam. Konkurenční hypotéza, založená na molekulární fylogenetice, ukazuje jako sesterskou skupinu členovců drápkovce.\nMorfologická podobnost je předpovídána na základě segmentace kutikuly a rozpadu svaloviny tělní stěny do izolovaných svalů.\n\n"}
{"id": "1387703", "url": "https://cs.wikipedia.org/wiki?curid=1387703", "title": "Pavel Jasanský", "text": "Pavel Jasanský\n\nJméno Pavel Jasanský nosí více osob:\n"}
{"id": "1387704", "url": "https://cs.wikipedia.org/wiki?curid=1387704", "title": "Polydendrocyt", "text": "Polydendrocyt\n\nPolydendrocyt (tněkdy aké NG2 buňka, NG2 glie, oligodendrocyt progenitorových buněk) je tvarově rozvětvená gliová buňka (neuroglie) tvořící nehomogenní tkáně v savčím centrálním nervovém systému, která je charakteristická expresí \"chondroitin sulfát proteoglykanu NG2\". (CSPG4) a alfa receptoru pro růstový faktor trombocytů (PDGFRA)..\n\nPolydendrocyty jsou v bílé i šedé hmotě, v neurogenních zónáy DG a SVZ, přičemž dosahují nejvyšší míry proliferace ze všech buněčných typů CNS. \n\nNeurotransmiterově jsou olivňovány excitačními i inhibičními neurony.\nPolydendrocyty jsou odlišné od ostatních buněčných populacíí (neurony, astrocyty, oligodendrocyty, mikroglie a nervové kmenové buňky,) a jsou uznávány jako čtvrtý typ gliových buněk v savčím CNS. Studie potvrdily účast polydendrocytů v mnoha buněčných a fyziologických procesech. Polydendrocyty v postnatálním myším CNS vytvářejí oligodendrocyty, a proto jsou často nazývány oligodendrocyty progenitorových buněk. Polydendrocyty postupně přecházejí v astrocyty a exprimují AMPA a GABA a pravděpodobně i NMDA receptory. Dochází tak k synaptické i (častější) volumové transmisi a na klasických synapsích je přítomna postsynaptická denzita. Neuronální aktivita reguluje chování NG2 glií (adaptivní reaktivita) a řídí proliferaci, diferenciaci, migraci a nepřímo myelinizaci. Synapse v průběhu mitózy perzistují a původní neuron-gliální spojení jsou zachována i u dceřiných buněk. Po diferenciaci dochází k rychlému zániku synapsí \n\nPolydendrocyty jsou prekurzory oligodendrocytů (OPC) a tím napomáhají k myelinizaci , v případě poškození myelinu pak nastává zvýšená diferenciace a cílená migrace. Jedním z faktorů selhání remyelinizace v pokročilejších stádiích roztroušené sklerózy je deplece a (významněji) zablokování diferenciace nebo poruchy migrace NG2 buněk. Polydendrocyty jsou dále progenitory dalších buněčných typů jako protoplazmatických astrocytů, pravděpodobně neuronů. a mají neuromodulační a neuroprotektivní aktivitu, tj. exprimují růstové faktory, chemokiny a cytokiny.\n"}
{"id": "1387705", "url": "https://cs.wikipedia.org/wiki?curid=1387705", "title": "Fortifikační plány pevnosti Josefov", "text": "Fortifikační plány pevnosti Josefov\n\nFortifikační plány pevnosti Josefov, která je v současné době městskou památkovou rezervací a pevnostním městem založeným císařem Josefem II., se z období budování dochovaly v podobě velkého množství půdorysů, detailů, řezů, profilů a poměrně velkého množství plánů, ať již obraných nebo tzv. rapportů. Další plány a dokumentace pochází z období aktivace pevnosti až do období zrušení pevnostního statusu. Podle plánů francouzského inženýra Duhamela de Querlonde byla pevnost, jež je od roku 1948 součástí Jaroměře, se kterou vytvářejí tzv. dvojměstí, vybudována v letech 1780–1787 nad soutokem řek Labe a Metuje. Josefov byl ve své době vrcholným dílem evropského fortifikačního (obranného) stavitelství. Je však pravdou, že ve válečném konfliktu nikdy nefiguroval, a protože se od 19. století taktika bojů ubírala jiným směrem, byl v roce 1888 vyřazen z pevnostního statusu.\n\nCelkový součet dochovaných archiválií skýtá v dnešní době přibližně 300 výkresů a plánů. Fond fortifikačních plánů je uložen v ÖSTA-Wien, Kriegsarchiv (ÖSTA-KA) a ve Vojenském historickém archivu (VHA) v Praze.\n\nV roce 2009 rozhodl VHA o digitalizaci těchto plánů, aby umožnil jejich uspořádání a lepší manipulaci. Plány totiž místy dosahují rozměrů přesahující dvoumetrové délky či šířky. Digitalizace probíhala v letech 2009–2012 na velkoplošné snímací kameře s podtlakovou deskou, aby se získal co nejlepší digitální obraz a zároveň nedošlo k poškození plánů. Skenování probíhalo do bezztrátového formátu TIFF s rozdělením do jednotlivých složek podle inventáře z roku 1988, který slouží pro základní vyhledávání. U části fondu pak došlo ke zkušební vektorizaci plánů, aby bylo možné s nimi nakládat zcela digitálně. Důležitou součástí rapport plánů je i kolorování, které nebylo při vektorizaci zachyceno, čímž by byla ztracena část informační hodnoty. Na přiložených fotografiích je vidět, že při digitalizaci se používá barevná škála jako refence barev a odstínů šedi pro případnou barevnou korekci.\n\nTzv. rapport plány jsou důležitou částí fondu, které zobrazují jednotlivé objekty, jejich umístění v pevnostním celku a jejich případné řezy. Za nejpodstatnější vypovídací část rapport plánů je považováno jejich kolorování. Barevně jsou odlišené cihelné části (různé odstíny červené), pískovcové a vápencové (světle hnědá a bílá), dřevěný materiál (tento je žlutý nebo hnědý, záleží na tom, co je danou barvou zachyceno, např. výdřeva kanálů žlutě, piloty a založení hnědě), zásypový kámen (modrá), hlína (různé odstíny hnědé) a tráva (zeleně, podobně jsou ale znázorněny i bažiny). \n\nSpecifická je barva šedá a modrošedá, která se používá pro pískovce a hlavně pro stíny. Všechny výkresy jsou totiž pečlivě stínované pro docílení jisté plasticity. Světlo vždy na stavbu dopadá z levého horního rohu. Díky kolorování lze dobře rozpoznávat materiály, ze kterých jsou jednotlivé části vybudovány, což je při absenci jakékoliv legendy nebo doplňující technické dokumentace podstatné.\n"}
{"id": "1387707", "url": "https://cs.wikipedia.org/wiki?curid=1387707", "title": "Jasanský", "text": "Jasanský\n\nPříjmení Jasanský nosí více různých osobností:\n\n\n"}
{"id": "1387708", "url": "https://cs.wikipedia.org/wiki?curid=1387708", "title": "Stach (planetka)", "text": "Stach (planetka)\n\n(93256) Stach je planetka hlavního pásu nacházející se mezi planetami Mars a Jupiter, kterou objevili astronomové z Astronomického ústavu Akademie věd České republiky Petr Pravec a Peter Kušnirák 29. září 2000 na observatoři v Ondřejově. Pojmenování získala planetka v roce 2018 po moderátorovi České televize Danielu Stachovi. Název schválila Mezinárodní astronomická unie, která tímto ocenila zásluhy Stacha za popularizaci vědy. Oběh planetky kolem Slunce trvá čtyři a půl roku.\n\n\n"}
{"id": "1387709", "url": "https://cs.wikipedia.org/wiki?curid=1387709", "title": "The Switch", "text": "The Switch\n\nThe Switch je druhé studiové album amerického hudebního dua Body/Head. Vydáno bylo 13. července roku 2018 společností Matador Records. Stejně jako v případě předešlého alba \"Coming Apart\" byla deska nahrána ve studiu Sonelab ve městě Easthampton v americkém státě Massachusetts. Producentem alba je Justin Pizzoferrato. První píseň z alba, která se jmenuje „You Don't Need“, byla zveřejněna 4. června 2018.\n\n\n"}
{"id": "1387711", "url": "https://cs.wikipedia.org/wiki?curid=1387711", "title": "Gokyo", "text": "Gokyo\n\nGokyo je malá vesnice v severovýchodním Nepálu v oblasti Khumbu.\n\nNachází se v okrese Solukhumbu, v pohoří Himálaje a leží na úpatí hory Gokyo Ri a východním břehu třetího jezera Gokyo. Obec se nachází v nadmořské výšce 4750 metrů, což je jedna z nejvýše položených vesnicí v Nepálu i ve světě. Téměř všechny budovy jsou penziony pro pěší turisty. Lidé, kteří žijí ve vesnici, se stěhují na zimu do nižších vesnicí, jako je např. Namche Bazaar.\n"}
{"id": "1387712", "url": "https://cs.wikipedia.org/wiki?curid=1387712", "title": "Pavel Jasanský (sportovní střelec)", "text": "Pavel Jasanský (sportovní střelec)\n\nPavel Jasanský (20. května 1968 Litomyšl – 15. března 2018 Příchovice) byl český reprezentant ve sportovní střelbě z Dukly Plzeň, mistr světa a České republiky. Mimo jiné střílel s pistolí CZ IPSC ráže .40 S-W s optickým zaměřovačem. \n\nJeho tělo bylo nalezeno u zahrádkářské kolonie u Příchovic na Plzeňsku, podle soudní pitvy zemřel ze zdravotních příčin. Mimo sportu se v Plzni zviditelnil také odpálením po domácku vyrobené výbušniny na louce za domem v plzeňské čtvrti Roudná.\n\n"}
{"id": "1387713", "url": "https://cs.wikipedia.org/wiki?curid=1387713", "title": "Haštalská škola", "text": "Haštalská škola\n\nHaštalská škola je gotický dům z počátku 15. století na Haštalském náměstí v Praze, který byl roku 1620 přestavěn na školu. Po požáru v roce 1689 byl barokně upraven. V roce 1741 byl objekt rozdělen na školu a faru a v roce 1826 byla škola zvýšena a opatřena klasicistní fasádou.\n\nSoučasné domy s čp. 788 a 789, vznikly postupným spojením tří středověkých parcel a tvořily od středověku do roku 1741 jeden celek. První písemné záznamy pocházejí z roku 1374. Předpokládá se, že kolem roku 1404 byl dům buď rozestavěný, nebo právě dokončený. Rozsah původního domu naznačuje zajímavě spárovaná gotická cihelná obvodová zeď se zděnými lomenými okny. Tato zeď se zachovala na jihozápadní straně domu do výšky prvního patra. Také severozápadní strana školní budovy je v přízemí a v prvním patře gotická, stejně jako oba sklepy.\n\nStavební parcela byla rozšířena v roce 1585 o prázdné místo zakoupené od dominikánů.\n\nRoku 1689 škola vyhořela při tzv. „francouzském“ požáru. následně byl dům barokně upraven. Z této obnovy pocházejí křížové klenby přízemí čp. 789.\n\nV roce 1826 byla škola zvýšena o dvě patra. Z této doby pochází také dnešní klasicistní fasáda. V roce 1832 došlo ke zboření zdi svatohaštalského hřbitova. Po odbourání přilehlých domů čp. 803 a 805 stojí obě budovy jako solitérní blok v zahradě, obklopené plnou ohradní zdí.\n\nDvoupatrový dům obdélného půdorysu je obklopen menším lichoběžným dvorkem před jihovýchodním, hlavním průčelím. Zadní fasádou se obrací do zahrady a bočním štítem do uličky vzniklé zbouráním přilehlých domů. Fasáda směřující do dvorku je hladká a nečleněná. Vchod se nachází v pravém, lehce ustupujícím, jednoosém úseku. Nad korunní římsou se nachází strmá sedlová střecha rovnoběžná s průčelím. Zadní průčelí je rovněž nečleněné a je zděné z gotických cihel až do úrovně 1. patra. Na západní straně si můžeme všimnout otisků zbořených přilehlých domů.\n\nObjekt má třítraktovou dispozici a je podsklepen. Gotický půlkruhový portálek vede na schodiště, které nás zavede do sklepa s téměř čtvercovým půdorysem zaklenutým mohutnou kamennou valenou klenbou. Cihlovým portálem je pak přístupný zadní obdélný sklep, který je obdobně zaklenutý.\n\nV přízemí vpravo probíhá chodba, ploše valená s dvojicemi pětibokých výsečí. U schodiště do vyššího podlaží se zužuje a pokračuje až k zadnímu průčelí. Vlevo od chodby se nachází tři trakty. V prvních dvou najdeme vždy dvě křížově klenuté místnosti. Poslední trakt je zastropen plochou valenou klenbou.\n\nPrvní patro je také třítraktové, ale tentokrát s plochými stropy s částečně zachovanými fabiony. V tomto podlaží je u některých dveří možno zpozorovat původní rokokové kování. Druhé patro je obdobné, ovšem s odlišnou vnitřní dispozicí. Podkroví objektu je novodobé, po přestavbě roku 1994.\n\nV objektu čp. 788 je většina prostor všech nadzemních podlaží včetně podkroví pronajímána k soukromým účelům. Objekt s čp. 789 je stále farou kostela sv. Haštala.\n\nV objektu Haštalské náměstí 788/3 (U obecního dvora 788/14) sídlí římskokatolická farnost u kostela sv. Ducha, v objektu Haštalské náměstí 789/4 (Anežská 789/1) sídlí apoštolský exarchát řeckokatolické církve.\n\n"}
{"id": "1387715", "url": "https://cs.wikipedia.org/wiki?curid=1387715", "title": "Australské republikánské referendum (1999)", "text": "Australské republikánské referendum (1999)\n\nRepublikánské referendum v Austrálii se konalo 6. listopadu 1999. V referendu se hlasovalo o dvou otázkách týkajících se změny australské ústavy. \n\n\nPo několik let předtím průzkumy naznačovaly, že většina voličů by se mohla přiklonit k republice. Hlasování o republice však bylo neúspěšné z důvodu sporu mezi republikány ohledně metody volby prezidenta a opoziční republikáni následně nepodpořili kampaň.\n\nHlava 128 Australské ústavy vyžaduje, aby pro přijetí změny ústavy byla \"dvojitá většina\", tzn. většina států (čtyři nebo více), zároveň s aboslutní většinou voličů. Voliči na jednotlivých teritoriích se započítávají pouze ke druhé z těchto většin.\n\nSečetno bylo celkem 11 785 000 hlasů, což představovalo 95,10% účast. Přibližně 100 000 hlasů (0,9%) bylo neplatných.\n\n\"Navrhovaný zákon: \"\n\nV žádném ze států nezískal většinu, výsledek s celkovou menšinou 1 137 763 hlasů. Výsledekː \"Nepřijato.\"\n"}
{"id": "1387720", "url": "https://cs.wikipedia.org/wiki?curid=1387720", "title": "Ivan Štefko", "text": "Ivan Štefko\n\nIvan Štefko [štěfko] (* 10. prosince 1939) je bývalý slovenský fotbalový útočník a trenér. Žije v Trnavě.\n\nZačínal v Družstevníku Rybník (okres Levice) (nyní OFK Rybník). Dále pokračoval v trnavské Lokomotívě, odkud v dorosteneckém věku přestoupil do Spartaku Trnava. Během základní vojenské služby nastupoval za Duklu ve Slaném.\n\nV československé lize hrál za Spartak Trnava, obě prvoligové branky vstřelil hned ve svém prvním startu v nejvyšší soutěži. Debutoval v neděli 4. března 1962 v domácím zápase se Spartakem KPS Brno (výhra 5:3), přičemž vstřelil dvě branky. Naposled se v I. lize objevil ve středu 4. července téhož roku v Praze na Julisce, kdy zasáhl do utkání s domácí Duklou (prohra 1:4).\n\nV sezonách 1962/63 a 1963/64 bojoval za Spartak Trnava ve II. lize. Po návratu Trnavy mezi elitu přestoupil do mužstva TJ Strojárne Martin, kde později svou hráčskou kariéru také uzavřel.\n\nPo skončení hráčské kariéry se stal trenérem. Trénoval martinské B-mužstvo, působil také v Leopoldově a Špačincích.\n\n"}
{"id": "1387721", "url": "https://cs.wikipedia.org/wiki?curid=1387721", "title": "Moneta Czech Open 2018", "text": "Moneta Czech Open 2018\n\nMoneta Czech Open 2018 byl tenisový turnaj pořádaný jako součást mužského okruhu ATP Challenger Tour, který se odehrával na antukových dvorcích tenisového areálu TK Agrofert Prostějov. Konal se od 4. do 9. června 2018 v Prostějově jako dvacátý pátý ročník turnaje.\n\nRozpočet turnaje činil 127 000 eur. Nejvýše nasazeným hráčem ve dvouhře se stal šedesátý sedmý tenista světa Guillermo García-López ze Španělska, který vypadl v semifinále. Jako poslední přímý účastník do hlavní singlové soutěže nastoupil německý 245. hráč žebříčku Jan Choinski.\n\nVítězem dvouhry se stal 21letý Španěl Jaume Munar, jenž vybojoval druhý challengerový titul.\nČtvrtou společnou trofej ze čtyřhry na challengerech si odvezl ukrajinsko-slovenský pár Denys Molčanov a Igor Zelenay. \n\nNásledující hráči obdrželi divokou kartu do hlavní soutěže:\n\nNásledující hráči nastoupili do hlavní soutěže jako náhradníci:\n\nNásledující hráči postoupili z kvalifikace:\n\nNásledující páry obdržely divokou kartu do čtyřhry:\n\n\n"}
{"id": "1387725", "url": "https://cs.wikipedia.org/wiki?curid=1387725", "title": "Himatione fraithii", "text": "Himatione fraithii\n\nHimatione fraithii je vyhynulým druhem šatovníka, který náležel do rodu \"Himatione\". Vyskytoval se na ostrově Laysan.\n\nČeské jméno pro tento druh neexistuje, v angličtině se pro něj užívá pojmenování „”, „”, „” a „”. \"Himatione fraithii\" se řadil do čeledi pěnkavovití (Fringillidae) a rodu \"Himatione\". Byl to takzvaný monotypický taxon, nevytvářel této poddruhy. Poprvé jej popsal Lionel Walter Rothschild roku 1892 v periodiku Annals and Magazine of Natural History. Exempláře tohoto šatovníka získal o rok dříve od Henryho Palmera, který pracoval v jeho službách coby sběratel ptáků. Barion Rothschild ptákovi přiřkl původní vědecké jméno \"Himatione freethii\" (na počest kapitána Freetha, který na ostrově těžil guáno). Nějakou dobu byl tento pták veden coby poddruh šatovníka karmínového (\"Himatione sanguinea\"), ale vzhledem k odlišnostem ve stavbě těla i chování byl povýšen na samostatný druh.\n\"Himatione fraithii\" byl zbarven především odstíny oranžově a šarlatové, které se vyvinuly na prsou, hřbetu i hlavě, pouze spodek břicha byl zabarven bělavou či šedou barvou a křídla s ocasem se pak již vyvinuly tmavé. Stejného zbarvení dosahovaly taktéž končetiny. Mladí ptáci měli barvu převážně hnědou. Od šatovníka karmínového se šatovník \"Himatione fraithii\" jinak tvarovaným zobákem, který byl navíc kratší.\n\nŠatovník \"Himatione fraithii\" měřil asi 13 cm.\n\nŠatovník \"Himatione fraithii\" žil pouze na ostrově Laysan, který tvoří součást Havajských ostrovů. Tento korálový atol je vzdálen asi 1 500 km severozápadně od Honolulu. Má rozlohu 1,6×2,4 km, nadmořská výška činí jen 7,5 metrů. Uprostřed ostrova se nachází laguna a ve vegetaci okolo ní žilo největší množství těchto šatovníků. Obývali ale celý ostrov. Živili se nektarem z některých kvetoucích rostlin (\"Sesuvium portulacastrum\", \"Portulaca molokiniensis\"), ale též bezobratlými živočichy. Často též vyhledávali vodu. Rothschild o nich píše: „Jsou velmi aktivní, poletují v křovích. Většinou se živí drobným hmyzem, také jsem si všiml, že sají nektar z květů.” Hnízdo si tento druh stavěl ve vegetaci z trav a kořenů. Bylo hluboké asi 4,2 cm a široké téměř 7 cm. Samička do něj nakladla 1 až 5 vajec. Roku 1902 byla vajíčka nalezena v hnízdech od poloviny května. Během doby rozmnožování tento pták zpíval.\n\nUž baron Rothschild uváděl, že šatovník \"Himatione fraithii\" byl nejvzácnějším ptákem ostrova. V 90. letech 19. století se sem vydala společnost na těžbu guána a časem vše prodala M. Schlemmerovi, který tuto těžební akci vedl. Ten byl přezdíván „králem Laysanu”. Na ostrov vysadil na začátku 20. století nepůvodní králíky, kteří měli sloužit coby zdroj masa. Králící se však na ostrově namnožili a téměř zničili původní vegetaci. Roku 1911 přežívalo asi 300 šatovníků \"Himatione fraithii\"; o 12 let později už ale pouze tři. Tyto zbývající ptáky poté zahubila písečná bouře. Ještě několik dní před tím se podařilo členům takzvané tanagerské expedice zachytit na film zpívajícího samce.\n\n"}
{"id": "1387728", "url": "https://cs.wikipedia.org/wiki?curid=1387728", "title": "Ondřej Pažout", "text": "Ondřej Pažout\n\nOndřej Pažout (* 1. července 1998 Turnov) je český sdruženář, olympionik a juniorský mistr světa.\n\nNa zimních olympijských hrách mládeže 2016 v Lillehammeru získal bronz. Startoval také na Zimních olympijských hrách 2018, kde se v závodě na velkém můstku umístil na 34. místě, v závodě na středním můstku skončil na 37. příčce. Pomohl také českému týmu k 7. místu v závodu družstev.\n\n"}
{"id": "1387729", "url": "https://cs.wikipedia.org/wiki?curid=1387729", "title": "Pažout", "text": "Pažout\n\nPříjmení Pažout nosí více různých osobností:\n\n\n\n"}
{"id": "1387732", "url": "https://cs.wikipedia.org/wiki?curid=1387732", "title": "Grzegorz Turnau", "text": "Grzegorz Turnau\n\nGrzegorz Jerzy Turnau (* 31. července 1967 Krakov) je polský zpěvák, klavírista, hudební skladatel a textař, jehož tvorba vychází z jazzu, folku a šansonu.\n\nPochází z intelektuální rodiny, jeho otec Stefan Turnau je odborníkem na didaktiku matematiky. Od šesti let se učil hrát na klavír, jako student krakovského Lycea Augusta Witkowského vyhrál Festival studentských písničkářů a Piotr Skrzynecki ho angažoval v kultovním kabaretu Piwnica pod Baranami. Jeho tvorbu zásadně ovlivnil Marek Grechuta, zhudebňuje také básně Krzysztofa Kamila Baczyńského, Jeremiho Przybory nebo Konstantyho Ildefonse Gałczyńského. Spolupracoval s Andrzejem Sikorowskim, Zbigniewem Preisnerem, Dorotou Miśkiewiczovou, Annou Marií Jopkovou, Zbigniewem Zamachowskim a dalšími umělci, skládá hudbu pro film a divadlo. Za album \"To tu, to tam\" získal platinovou desku, je devítinásobným laureátem hudební ceny Frederyk (jednou jako interpret roku a osmkrát za album roku), také obdržel medaili Gloria Artis a Zlatý záslužný kříž. Jeho manželka Maryna Barfussová je flétnistka, jeho zetěm je herec Marek Kondrat. \n\n\n\n"}
{"id": "1387736", "url": "https://cs.wikipedia.org/wiki?curid=1387736", "title": "František Pažout", "text": "František Pažout\n\nFrantišek Pažout (25. listopadu 1909 – 1975) byl český botanik, pražský pěstitel kaktusů, specialista na rod Gymnocalycium.\n\n\n"}
{"id": "1387741", "url": "https://cs.wikipedia.org/wiki?curid=1387741", "title": "Lütfi Paša", "text": "Lütfi Paša\n\nLütfi Paša, osmanskou turečtinou: لطفى پاشا,(cca 1488 – 27. března 1564) byl osmanský politik a velkovezír říše za vlády sultána Sulejmana I. v letech 1539 až 1541.\n\nLütfi byl Albánec z Vlory. V útlém mládí se dostal do paláce sultána Bayezida, kde dostal důkladnou výchovu o islámských vědách. \n\nStal se guvernérem provincie Kastamonu, což byla jeho první služba mimo palác, a následně se stal guvernérem Karamanu. Lütfi Paša zanechal spoustu informací o svém životě ve své knize \"Asafname\". Nicméně nesepsal žádné detaily a data o etapě života, kdy ještě nesloužil v paláci. Účastnil se bitev u Vídně (1529). Ve svých knihách se zamýšlel na tím, zda sultáni, kteří nebyli čistými Araby, by měli nést titul chálífy. Tím si ve své době velmi ublížil a ohrozil své postavení. \n\nV letech 1534–5 se stal třetím velkovezírem za vlády Sulejmana I. V této době již o něm bylo známo, že sloužil ve válkách Selima I. ve východní Anatolii se Safíovci a poté proti Mamelukům v Sýrii a Egyptě. Se Sulejmanem bojoval v bitvě o Bělehrad v roce 1521 a o Rhodos v roce 1522. \n\nV roce 1539, po smrti Ayase Mehmeda Paši, se stal velkovezírem Osmanské říše (po třech letech od smrti Ibrahima Paši). V roce 1541 zmlátil svou ženu (sultánova sestra Şah-Huban Sultan) po její stížnosti na jeho příliš kruté tresty pro cizoložníky. Sultánka se s ním poté se svolením bratra rozvedla, sultán jej sesadil z pozice a jako nového velkovezíra jmenoval Hadım Sulejmana Pašu.\n\nNapsal dvacet jedna děl hlavně o náboženských tématech; 13 z nich napsal arabsky a 8 turecky. Dvě z jeho děl, první s názvem \"Asafname\", byla o různých pohledech na státníky a dílo \"Tevâriḫ-i Âl-i ‘Os̱mân\" popisovalo osmanskou historii včetně jeho vlastních zkušeností za vlády sultánů Bayezida II., Selima I. a Sulejmana I. \n\nPostava Lütfiho Paši se objevuje v tureckém televizním seriálu Velkolepé století (2011–2014), kde jej ztvárnil herec Mehmet Özgür. \n"}
{"id": "1387744", "url": "https://cs.wikipedia.org/wiki?curid=1387744", "title": "Tronie", "text": "Tronie\n\nTronie výrazem jsou označovány obrazy běžné v malbě nizozemského Zlatého věku a vlámského barokního malířství. Označení je odvozeno z nizozemštiny 16. a 17. století, kde tento výraz znamenal tvář. Obrazy \"tronie\" ukazují přehnané výrazy obličeje či postavy v neobvyklém oblečení. \n\nTermín \"tronie\" není v uměleckohistorické literatuře jasně definován. Literární a archivní zdroje říkají, že původně termín \"tronie\" nebyl vždy spojován pouze s lidmi. Inventáře někdy odkazovaly na zátiší s květinami či ovocem. Častější význam byl výraz obličeje. Někdy se termín vztahuje na celou hlavu, dokonce poprsí a ve výjimečných případech na celé tělo. Tronie může být dvourozměrná, ale také ze sádry nebo kamene. Někdy byla tronie podobou, vyobrazením jednotlivce, včetně tváře Boha, Krista, Marie, svatého nebo anděla. Tronie je označován charakteristický vzhled hlavy typu, například farmář, žebrák nebo šašek. Tronie někdy znamenalo opravdu groteskní zobrazení hlavy nebo celého modelu, jako je typ ošklivého starého člověka. Když se tronie koncipovala jako tvář jednotlivce a typu, bylo cílem tronie vyjádření pocitů a charakteru přesným způsobem. Proto bylo zobrazení mnohdy až přehnané.\nV moderním umělecko-historickém pojetí je termín tronie omezen na postavy, které nejsou určeny k tomu, aby zobrazovaly identifikovatelnou osobu, takže je to forma [žánrové malby] ve formátu portrétu. Typická je pouze zobrazená hlava nebo poprsí, soustředěná na výraz obličeje, ale někdy je zobrazena polovina postavy. To platí zejména pro zobrazení v exotickém kostýmu. Tronie mohou být založeny na studiích ze života nebo umělec použije vlastní tvář. Obrazy byly prodávány na uměleckém trhu bez bližší identifikace.\n\nŽánr se vyvinul v Nizozemsku v 16. století, kde byl pravděpodobně inspirován některými groteskními Leonardovými portréty. Leonardo byl průkopníkem kreseb párových groteskních hlav, přičemž dvě hlavy, obvykle v profilu, byly umístěny oproti sobě, aby se zesílila jejich odlišnost. Toto párové porovnávání bylo oblíbené i u nizozemských umělců. Tento párový model zobrazení používali někteří umělci ještě v 17. století. Například vlámský umělec Jan van de Venne, který působil v první polovině 17. století, vytvořil řadu takových párových portrétů. \n\nNěkolik Rembrandtových autoportrétů jsou tronie, obrazy jeho, jeho syna a jeho manželky. Adriaen Brouwer byl jedním z nejúspěšnějších praktiků tohoto žánru, protože měl talent pro expresivitu. Jeho dílo se obracelo k postavám nižší úrovně tím, že jejich obrazy byly rozmazané s rozpoznatelnými a živě vyjádřenými lidskými emocemi – hněvem, radostí, bolestí a potěšením. Obrazy \"tronie\" jsou mnohdy \"portrait historié\", což je portrét skutečné osoby \"jako \"osoby jiné, obvykle historické nebo mytologické. Jan de Bray se specializoval na tyto obrazy a mnoho jeho portrétů ukazovalo zvláště aristokratické dámy jako mytologické postavy.\n"}
{"id": "1387748", "url": "https://cs.wikipedia.org/wiki?curid=1387748", "title": "Tramvaje KPS série 18–21 (Ostrava)", "text": "Tramvaje KPS série 18–21 (Ostrava)\n\nTramvaje série 18–21 byly typem dvounápravové obousměrné tramvaje klasické koncepce, která byla vyráběna podnikem Brünn-Königsfelder Maschinenfabrik Lederer&Porges (něm. \"Brno-Královopolská strojírna Lederer&Porges\", dnes Královopolská, a. s.) pro Společnost místních moravských drah (zkráceně S.M.M.D.; dnes Dopravní podnik Ostrava, a. s.).\n\nŠlo o poměrně lehké vozy – to znamená, že měly menší rozměry a nižší obsaditelnost než vozy dodané před nimi. Bočnice měly oplechovanou meziokenní část a částečně po okny a ve spodní části byla obložená dřevěnými peřejkami. Nátěr byl v tehdejší typické kombinaci – meziokenní část nesla vagónově zelený nátěr, podokenní část byla tmavě hnědá. V každé bočnici se nacházela šestice oken uchycených v dřevěných rámech, jež prosvětlovaly salón pro cestující. Salón pro cestující byl označen jako II. třída, která poskytovala 6 míst k sezení, plošiny byly označeny jako III. třída a poskytovaly 12 stálých míst k sezení, po sklopení čtyř sklopných sedadel na plošinách byl počet míst k sezení navýšen na 16. Na střeše se nacházel tzv. nástřešek, který umožňoval jeho větrání. Na nástřešku byl umístěný tyčový sběrač s kladkou. Střecha byla natřená šedou barvou.\n\nElektrická výzbroj byla od firmy A.E.G. Union, trakční motory byly typu GE 58 A o výkonu 28 kW. Odpory byly umístěny pod podlahou vozu. Kontroléry A.E.G. měly 5+4 jízdní stupně a 7 brzdových.\n\nV roce 1905 byly vyrobeny celkem 4 motorové vozy série 18–21.\nVozy se v provozu příliš dlouho neudržely. Původně byly pořízeny za účelem posílení dopravy na trati do Svinova, krátce po jejich nasazení na tuto trasu bylo zjištěno, že mají příliš nízkou kapacitu a jejich velmi nízká hmotnost jim neprospívala při vyjíždění Hulváckého kopce, jenž měl sklon 77,3 ‰. Tyto důvody byly pravděpodobně i příčinou jejich poměrně brzkého vyřazení již v roce 1922, tedy po 18 letech. Vozy byly nahrazeny novou čtveřicí motorových vozů ev. č. 18–21. Ty z původních vozů převzaly jejich výzbroj, která prošla modernizací, kontroléry byly nahrazeny novými od firmy BBC typu P 4. Po vybrakování výzbrojí byly původní vozy sešrotovány. Do dnešních dnů se tak žádný nedochoval.\n"}
{"id": "1387749", "url": "https://cs.wikipedia.org/wiki?curid=1387749", "title": "Expedice 56", "text": "Expedice 56\n\nExpedice 56 byla šestapadesátou expedicí na Mezinárodní vesmírné stanici (ISS). Byla šestičlenná, tři členové přešli z Expedice 55, zbývající trojice na ISS přiletěla v Sojuzu MS-09. Začala 3. června 2018. Expedice 56 skončila 4. října 2018 odletem Sojuzu MS-08 od stanice.\n\nSojuz MS-08 a Sojuz MS-09 expedici sloužily jako záchranné lodě.\n\n"}
{"id": "1387751", "url": "https://cs.wikipedia.org/wiki?curid=1387751", "title": "Štolmířská", "text": "Štolmířská\n\nŠtolmířská je ulice v Hloubětíně na Praze 14, která spojuje ulici V Chaloupkách a Horoušanskou. Stáčí se směrem k severovýchodu. Protíná ji ulice Klánovická.\n\nNazvána je podle středočeské obce Štolmíř u Českého Brodu v okrese Kolín, kde se podle Dalimilovy kroniky podrobil zlický kníže Radslav svatému Václavovi. Ulice vznikla a byla pojmenována v roce 1931. V době nacistické okupace v letech 1940–1945 se německy nazývala \"Stolmirscher Straße\".\n\nZástavbu tvoří převážně rodinné domy. Ulice se stejným názvem se nachází v Českém Brodě.\n\n\n"}
{"id": "1387753", "url": "https://cs.wikipedia.org/wiki?curid=1387753", "title": "OTN (kryptoměna)", "text": "OTN (kryptoměna)\n\nOTN (Open Trading Network) je kryptoměna a síť, která má v budoucnu sloužit jako decentralizovaná platforma pro obchodování s kryptoměnami. Na rozdíl od Bitcoinu a dalších kryptoměn zde nejsou tokeny těženy systémem Proof-of-work, potvrzováním plateb, ale jsou emitovány a přerozdělovány v závislosti na tom, kolik klient brokera IQ Option zaplatí na poplatcích při obchodování s kryptoměnami. Klient je tokeny také odměňován za použití peněženky OTN nebo za jejich držení v peněžence či v systému IQ Option. První emitování proběhlo 16. října 2017. \n\nS narůstajícím množstvím kryptoměn se čím dál intenzivněji objevuje problém jejich vzájemné směnitelnosti. Obvykle taková směna probíhá skrze třetí stranu, což ji činí nejen náchylnou k podvodu, ale i v rozporu s fundamentální myšlenkou decentralizace kryptoměn. O řešení tohoto problému usiluje projekt Open Trading Network (OTN), který vznikl pod hlavičkou OTN Foundation. Jeho cílem je vytvoření decentralizované platformy pro obchodování s kryptoměnami. Pomoci s nastartováním tohoto nákladného projektu pak má vlastní kryptoměna OTN, tzv. OTN tokeny, které jsou „první verzí“ OTN kryptoměny, a po spuštění sítě budou v poměru 1:1 vyměněny za OTN mince, klasickou kryptoměnu. \n\nCelý tento projekt vznikl ve spolupráci s brokerem IQ Option, který je pro těžbu tokenů zásadní. Nabízí jeden ze způsobů, jak tokeny získat, obchodem (velmi rizikovým) s kryptoměnami u tohoto brokera. Počet takto získaných tokenů se odvíjí od toho, kolik klient zaplatil za poplatky při obchodech za posledních 7 dní. Tokeny OTN byly poprvé emitovány 16. října 2017. Na trh jich vstoupilo celkem 350 tisíc a mezi sebe si je rozdělilo 29 765 klientů IQ Option. \n\nKapitalizace OTN měla 4. června 2018 hodnotu 3 629 330 amerických dolarů při hodnotě 1,88 amerických dolarů za token a s 1 925 384 tokeny v oběhu.\n\nKryptoměna OTN na rozdíl od Bitcoinu, Litecoinu a dalších podobných kryptoměn není těžena systémem Proof-of-work, potvrzováním plateb, ale je emitována a přerozdělována v závislosti na tom, kolik klient brokera IQ Option zaplatí na poplatcích při obchodování s kryptoměnami. Klient je s tokeny také odměňován za použití peněženky OTN nebo za jejich držení v peněžence či v systému IQ Option. \n\nPrvní emitování proběhlo 16. října 2017, kdy se na trh dostalo 350 tisíc tokenů. Emitování má probíhat celkem 104 týdnů a rozdá se při něm 21 miliónů tokenů mezi obchodníky IQ Option. OTN Foundation plánuje vydat celkem 100 miliónů tokenů, přičemž jen 21 % z toho je určeno pro obchodníky na IQ Option. Zbytek si mezi sebe rozdělí držitelé peněženky (5 %), držitelé tokenů (16 %), akcionáři a tým OTN Foundation (28 %) nebo budoucí partneři OTN Foundation (30 %).\n\nMožností jak získat OTN tokeny je hned několik: \n\n\n\n"}
{"id": "1387757", "url": "https://cs.wikipedia.org/wiki?curid=1387757", "title": "Tramvaje KPS série 36–65 (Ostrava)", "text": "Tramvaje KPS série 36–65 (Ostrava)\n\nTramvaje série 36–65 jsou typem dvounápravové obousměrné tramvaje klasické koncepce, která byla vyráběna Národním podnikem Gottwaldovy závody, První brněnská a Královopolská strojírna Brno (dnes Královopolská, a. s.) pro Společnost moravských místních drah (dnes Dopravní podnik Ostrava, a. s.). Jedná se o poslední vozy vyrobené v ČSSR s bočnicemi obloženými peřejkami.\n\nOd roku 1922 si S.M.M.D. stavěla vozy ve vlastních dílnách. První vozy postavené v roce 1922 byly čtyři náhradní vozy ev. č. 18–21 za původní vozy stejných čísel vyrobené roku 1905 v Královopolské strojírně. V následjících letech byly motorové vozy stavěny výhradně ve zdejších dílnách až do roku 1932, kdy v těchto dílnách byly vyrobeny poslední vozy S.M.M.D. série 34–35. Dodávky nových vozů v průběhu 30. let 20. století nebyly potřebné, později možnost jejich dodání znemožnilo přeorientování většiny průmyslu na těžký, což znamenalo, že ve většině podniků se musely vyrábět zbraně, obrněná vozidla, atd. Těsně před II. světovou válkou se podařilo objednat nové vozy u Královopolské strojírny, která pak dodala do Ostravy prvních pět vozů.\n\nNové vozy nezapřely vzhledem i konstrukcí svoji blízkou příbuznost s brněnskými vozy KPS série 142–149, kterým se přezdívalo \"škodovky\". Těmto ostravským vozům se říká \"brňáky\" pro to, kde byly vyrobeny. Vozová skříň byla tvořená ocelovými profily a dřevěnou kostrou. Meziokenní část byla oplechovaná, spodní část bočnic byla obložená mořenými dřevěnými peřejkami. Okna byla uchycena do kovového rámu. Boční okna v interiéru byla spouštěcí. Střechu tvořily dřevěné palubky, které byly z vnější strany pokryty plátnem, uvnitř vozu byly obloženy bíle natřenými dřevovláknitými deskami. Stěny oddělující plošiny a salón pro cestující byly dřevěné s dvoukřídlými posuvnými dveřmi. Sedadla byla laťková uspořádaná v salónu pro cestující příčně 2+1 a na plošinách podélně. Odpory byly umístěny na střeše vozu. Vzhledovým rozdílem proti brněnským vozům byla pro ostravské tramvaje typická tři čelní okna v jedné rovině. Skříň měla i jednodušší provedení dle brněnských vozů, rohy oken a dveřních otvorů byly hranaté, plošiny byly uzavíratelné dvojdílnými posuvnými dveřmi.\n\nPojezd byl tvořen dvounápravovým nýtovaným podvozkem s dvojitým odpružením a valivými ložisky umístěnými na nápravách od firmy SKF (u některých vozů byla kluzná ložiska typu Isotermos). Elektrická výzbroj byla od Elektrotechnické továrny a slévarny Praha-Vysočany ČKD, n. p. Motory byly použity TM 60, a stykačové kontroléry P 4 dodaly Moravské elektrotechnické závody, n. p. v Drásově (zkr. MEZ). Kontroléry měly 5+4 jízdní stupně a 7 brzdových. Vozy byly vybaveny ruční a elektrodynamickou brzdou. Dále byly poválečné vozy vybaveny z výroby pantografem ČKD.\n\nU válečných vozů čísel 36–40 byly použity motory BBC GTM 3i, a proti novějším vozům byly z výroby vybaveny ještě lyrovými sběrači.\n\nV letech 1944–1951 bylo vyrobeno celkem 30 vozů série 36–65.\nDo provozu byly plně nasazeny začátkem 50. let. Již v první polovině padesátých let byly všem vozům dosazeny ukazatele směru. V roce 1964 byly vozy upraveny pro samoobslužný provoz dosazením zvukového a světelného zařízení. Počátkem 70. let 20. století se sjednotil nátěr vozů z krémovo-hnědého na krémovo-červený dle tramvají Tatra. V průběhu 70. let pak byly vozy 36–40 sjednoceny s ostatními dosazením trakčních motorů TM 60 a nahrazením původního lyrového sběrače za nový pantograf. V roce 1976 se ukončil provoz dvounápravových vozů ve městě Ostrava, a tak byly vypravovány jen na příměstské linky Přívoz–Hlučín, Svinov–Klímkovice a Poruba–Kyjovice-Budišovice. Po zrušení provozu s průvodčími byly u těchto vozů v roce 1978 demontovány zástěny za kabinami řidiče pro bezpeněžní styk. K 1. prosinci 1982 byl ukončen provoz trati Přívoz–Hlučín, krátce na to byla rokem 1985 rekonstruována trať mezi Porubou a Kyjovicemi-Budišovicemi, po níž bylo možné na ni nasadit širší rekonstruované vozy Tatra T2R. Po této náhradě starých vozů dosluhovaly v nočním provozu. Tramvaje Tatra T2R pak spolu s postupným rušením meziměstských tramvajových linek znamenaly pro tyto \"brňáky\" definitivní konec v roce 1986, kdy byly vyřazeny poslední dva z linky 5. Zajímavostí z doby 1. poloviny 80. let 20. století je, že vozům ev. č. 41, 46 a 55 byla vyztužena vozová skříň a úprava čel v podobě velkého okna namísto původních tří, což také výrazně pomohlo ke zpevnění karoserie.\n"}
{"id": "1387760", "url": "https://cs.wikipedia.org/wiki?curid=1387760", "title": "Stüssy", "text": "Stüssy\n\nStüssy (/ˈstuːsi/) je módní značka založená v 80. letech minulého století Shawnem Stüssym. Je to jedna z značek, která bodovala na poli trendů oblečení s surfařskou tématikou pocházejícího z Orange County v Kalifornii, postupem času se adaptovala a stála u vzniku kultury streetwear s přesahem do hip-hopu.\n\nZakladatel firmy, Shawn Stussy (narozen 1954), byl Kalifornský výrobce surfů. Logo, které tuto značku definuje, se ujalo v 80. letech poté, co začal do ručně vyráběných surfařských prken vyškrabávat širokým hrotem svoje příjmení. Tímto logem, jenž bylo inspirováno podpisem jeho strýce Janem Stüssym. opatřil i trička, čepice a kraťasy, které prodával z kufru svého auta v okolí Laguna Beach, Kalifornie.\n\nRoku 1984 se Stüssy a jeho přítel Frank Sinatra Jr. (žádná spojitost s zpěvákem Frankem Sinatrou Jr.) spojili za účelem prodávat oblečení. Společnost v roce 1988 expandovala do Evropy a později otevřeli butik v SoHo Newyork . Značce se i nadále v 90. letech dařilo otvírat další obchody s obratem $17 milliónů roku 1991 a $20 milliónů v roce 1992. Značka se rozšířila po celých Spojených státech napříč obchody nabízejících oblečení s tématikou Kalifornského životního stylu. Mimo Spojené státy bylo oblečení dostupné v obchodech nabících designérskou zahraniční módu.\nRoku 1996 Stüssy rezignoval z místa ředitele a prodal Sinatrovi podíl ve společnosti, jehož rodina ji stále vlastní.ději otevřel butik v SoHo, New York.\n\nPočátek úspěchu značky byl přičítán jeho popularitě v hip hop a skateové/surfařské scéně. Značka byla zastoupena v punkové subkultuře a jiných pouličních subkulturách. V roce 1992 v rozhovoru Stussy řekl: \"Všichni to nazývají surfovacím oblečením nebo městským streetwearem nebo kombinací obojího... Osobně to nějak nenazývám a dělám to účelně.\"\n"}
{"id": "1387761", "url": "https://cs.wikipedia.org/wiki?curid=1387761", "title": "Brachiozoa", "text": "Brachiozoa\n\nBrachiozoa (též \"ramenonožci v širším smyslu\") je taxon prvoústých živočichů zahrnující chapadlovky a ramenonožce. Jejich vzájemné vztahy jsou nejasné. Podle molekulárních analýz se dělí na tři skupiny: Inarticulata, chapadlovky (Phoronida) a opornatky (Rhynchonelliformea), přičemž inartikuláta a chapadlovky jsou příbuznější; oproti tomu kombinované morfologicko - molekulární studie preferují chapadlovky jako sesterskou skupinu ramenonožců.\n\nHlavními společnými znaky jsou monociliátní pokožkové buňky, radiální rýhování a lofofor.\nNápadný znak je schránka z uhličitanu vápenatého či fosforečnanů, u chapadlovek buď druhotně ztracenou, nebo nikdy nevytvořenou. Trávicí dutina má, jako u ostatních lofotrochozoí, tvar U, u některých ramenonožců je ovšem slepá.\nŽijí přisedle na mořském dně pomocí stvolu, filtrují mikroskopickou potravu (plankton, organické zbytky).\nSpolečný předek brachiozoí zřejmě měl schránku, ale pouze organickou (mineralizace schránky tedy proběhla několikrát nezávisle).\n\n"}
{"id": "1387763", "url": "https://cs.wikipedia.org/wiki?curid=1387763", "title": "Jane Colebrooková", "text": "Jane Colebrooková\n\nJane Colebrooková (* 8. listopadu 1957) je bývalá britská atletka.\n\nV necelých dvaceti letech se na jaře 1977 stala halovou mistryní Evropy v běhu na 800 metrů. Zároveň si přitom vytvořila svůj osobní rekord na této trati časem 2:01,12. V závěru své kariéry v roce 1985 vybojovala stříbrnou medaili na 800 metrů při premiéře světového halového šampionátu.\n\n"}
{"id": "1387766", "url": "https://cs.wikipedia.org/wiki?curid=1387766", "title": "Kropenatec borový", "text": "Kropenatec borový\n\nKropenatec borový (\"Macaria liturata\"), známý také jako kropenatec sosnový, je noční motýl z čeledi píďalkovitých, který se vyskytuje i v České republice.\n\nVyskytuje se v jehličnatých lesích eurosibiřské oblasti včetně ČR. Preferuje bory a smrčiny, ale lze se s ním setkat i v lesích smíšených. Zasahuje i do horských poloh.\n\nAčkoli areál rozšíření kropenatce borového je rozsáhlý, na lokalitách nebývá hojný.\n\nDélka předního křídla je 15–18 mm. Základní barvou motýla je šedohnědá, přičemž přední část těla je mírně světlejší než zadní. Lícní strana křídel je lehce hnědě kropenatá se soustředným tmavým žíháním, které zasahuje na oba páry křídel. Obruba předních křídel je tmavě hnědá, před ní je okrově žlutý pruh, který je výrazný při vnějším okraji křídla a postupně slábne k vnitřnímu okraji, kde přechází na křídla zadní. Ta mají uprostřed tmavou skvrnku (která ale není vidět, pokud motýl odpočívá). Nápadným prvkem zbarvení dospělce je okrový límec hrudi, který kontrastuje s šedou přední částí křídel.\n\nHousenkou kropenatce borového je píďalka, v posledním instaru žlutozelená s tmavou, jasně lemovanou podélnou čárou na hřbetě a žlutým pruhem na bocích.\n\nKukla je hnědá, štíhlá.\n\nKropenatec borový tvoří v průběhu roku dvě generace. Motýli létají od května do srpna. Přes den odpočívají v křoví nebo na kmenech stromů – křídla svým zbarvením splývají s kůrou borovic. I přes toto maskování je kropenatec plachý motýl a při vyrušení rychle odlétá klikatým letem.\n\nHousenky žijí od června do září na různých druzích borovic, zejména na borovici lesní a vejmutovce, ale také na jiných druzích jehličnanů včetně jalovce obecného. Kuklí se na zemi v mechu, kukla druhé generace přezimuje.\n\n"}
{"id": "1387772", "url": "https://cs.wikipedia.org/wiki?curid=1387772", "title": "Schwerin (rozcestník)", "text": "Schwerin (rozcestník)\n\nSchwerin může znamenat:\n\n\n"}
{"id": "1387773", "url": "https://cs.wikipedia.org/wiki?curid=1387773", "title": "Bělolist obecný", "text": "Bělolist obecný\n\nBělolist obecný (\"Filago vulgaris\") je jednoletá rostlina, druh rodu bělolist rostoucí i v České republice. Je to nenápadná, nejvýše 40 cm vysoká bylina kvetoucí v letních měsících malými žlutočervenými květy v drobných úborech. V české přírodě je sice původním druhem, ale je velmi vzácný a ohrožený vymizením.\n\nRoste v převážné části Evropy, vyjma Pyrenejského poloostrova, severní části Skandinávie a severního Ruska. Na jihu jeho původní areál sahá do Makaronézie, severních oblastí Afriky, na Arabský poloostrov, na východě do Turecka a na Kavkaz, do Jihozápadní Asie, Střední Asie i na sever indického subkontinentu. Jako nepůvodní druh byl zavlečen do Severní Ameriky, kde roste na západě Kanady a ve Spojených státech amerických.\n\nV ČR se vždy vyskytoval jen vzácně, častěji býval viděn pouze v okolí Prahy a ve vyšších partiích Bílých Karpat. Ke konci 20. století však z české krajiny téměř vymizel a v 90. letech byl znám pouze z okolí Břeclavi. S nástupem 21. století byl jeho výskyt zjištěn dále u Valašských Klobouk a Žďáru nad Orlicí.\n\nTerofyt rostoucí obvykle v řídce zapojených porostech vyskytujících se po okrajích cest a polí, na úhorech, v narušených trávnicích, suchých pastvinách i na náspech. Požaduje půdy teplé, propustné, suché, které mohou být písčité až štěrkovité, mají neutrální či slabě kyselou reakcí a jsou na živiny poměrně chudé. Nejčastěji se objevuje v planárním až kolinním stupni, v nadmořské výšce nejvýše 500 m n. m. Je letničkou kvetoucí v červnu až srpnu. Ploidie bělolistu obecného je 2n = 28.\n\nJednoletá rostlina s lodyhou vysokou 5 až 40 cm, vyrůstající z tenkého větveného kořene. Přímá lodyha je šedoplstnatě chlupatá a hustě porostlá přisedlými listy bez palistů. Listy jsou oboustranně běloplstnatě chlupaté, úzce kopinaté, pozvolna špičaté, celokrajné a obvykle mají zvlněný okraj, průměrně bývají dlouhé 2 cm a široké 0,2 cm. Rostlina nemá mléčnice a poraněná neroní latex.\n\nÚbory velké jen asi 5 mm jsou podlouhle vejčité a jsou po dvaceti až čtyřiceti uspořádané do hustých kulovitých hlávek na koncích lodyhy nebo větví. Hlávky bývají velké 8 až 12 mm a skládají vrcholičnatá květenství. Zákrov úboru je víceřadý, jeho vnější listeny jsou chlupaté a mají žlutavou špičku, vnitřní jsou lysé a za plodu jsou jen málo hvězdovitě rozestálé. Květy v úboru bývají jen asi 3 mm dlouhé, jejich srostlé trubkovité koruny mají barvu žlutavou nebo načervenalou a kalich je v době plodu přeměněn v chmýr. Ve středu úborů jsou jeden až čtyři květy oboupohlavné, mají delší korunní trubkou a okolo nich je dvacet až třicet květů samičích bez prašníků. Květy jsou opylovány vlastním i cizím pylem roznášeným proudícím vzduchem.\n\nPlod je hnědá, poněkud zploštělá nažka kratší než 1 mm. Je hustě papilnatá a má snadno opadavý chmýr dlouhý asi 3 mm. Nažky z okrajových květů chmýr nemají.\n\nBělolist obecný není zařazen mezi zvláště chráněné rostliny (není chráněn zákonem), ale v \"Červeném seznamu cévnatých rostlin České republiky\" z roku 2012 patří do kategorie druhů kriticky ohrožených (C1t). Toto zařazení je odrazem nízkého počtu lokalit, který může za nepříznivých okolností urychlit jeho úplné vymizení.\n\n"}
{"id": "1387775", "url": "https://cs.wikipedia.org/wiki?curid=1387775", "title": "Stigmergie", "text": "Stigmergie\n\nStigmergie je v biologii a sociálních vědách mechanismus nepřímé koordinace mezi agenty nebo akcemi pomocí změn prostředí. Jméno pochází z řeckých slov στίγμα ([stigma], znamení) a ἔργον ([ergon], činnost) a poprvé ho použil francouzský biolog Pierre-Paul Grassé roku 1959, aby popsal mechanismus součinnosti termitů. Sociální hmyz, na jehož chování byla stigmergie poprvé popsána, využívá chemikálie zvané feromony, aby vyznačoval svou stopu pro ostatní členy své komunity. Následující termiti nebo mravenci feromonovou stopu sledují a dalším uvolňováním feromonu posilují. Tím spontánně vzniká koordinované skupinové chování na vyšší úrovni, například typické mravenčí cestičky, aniž by bylo potřeba hmyz koordinovat a řídit zvenčí. Jedná se tedy o emergentní samoorganizaci, umožňující spolupráci jednoduchých agentů, kteří nejsou řízeni zvenčí ani nemají vysokou inteligenci; stačí jen, aby dokázali zanechávat stopu a dokázali sledovat stopu druhých agentů tím spolehlivěji, čím je tato stopa silnější.\n"}
{"id": "1387776", "url": "https://cs.wikipedia.org/wiki?curid=1387776", "title": "Věra Perlingerová", "text": "Věra Perlingerová\n\nVěra Perlingerová (4. prosince 1931– 31. května 2018) byla česká plukovnice letectva, která se zabývala řízením letového provozu a výrazně přispěla k jeho modernizaci. V roce 1995 byl na její počest pojmenován pasivní radiolokátor Věra.\n\nV roce 1950 odmaturovala na Obchodní akademii v Praze, ve studiu pokračovala další dva roky na Vojenském učilišti pro ženy v Žamberku. Poté pracovala v různých funkcích v řízení letového provozu. Za jeden ze svých hlavních cílů považovala koordinaci vojenského letového provozu s civilním. \n\nV letech 1967 až 1972 studovala na Vojenské akademii v Brně. Od roku 1980 byla členkou Meziresortní komise pro řízení vojenských a civilních letů v ČSSR. O čtyři roky později se stala její náčelnicí. V letech 1991-92 byla zástupkyní náčelníka štábu velitelství letectva.\n\nPodle velitele Vzdušných sil Armády ČR Petra Hromka Perlingerová velkou měrou přispěla k rozvoji vzdušných sil a bezpečnosti letového provozu. V roce 1995 byl na její počest pojmenován pasivní radiolokátor Věra. \n\nVěra Perlingerová zemřela v roce 2018 ve věku 86 let. \n"}
{"id": "1387787", "url": "https://cs.wikipedia.org/wiki?curid=1387787", "title": "Salašiská", "text": "Salašiská\n\nSalašiská (1132 m n. m.) je rozložitá stolová hora v západní části Slovenského rudohoří, v celku Stolické vrchy a podcelku Tŕstie, asi 4 km VJV od města Tisovec.\n\nZápadní strana vrcholové část je tvořena náhorní plošinou se zachovaným vrchovištěm, které je od roku 1980 zařazeno mezi chráněné maloplošné území Národního parku Muránska planina pod názvem Přírodní rezervace Tŕstie. \n\nNejjednodušší přístup vede z Tisovce po žluté značce na rozcestí Tŕstie (asi 5,5 km). Odtud necelý kilometr po červené značce, která obchází vrcholovou plošinu od severozápadu. Samotný vrchol se nachází asi 200 metrů od značené cesty, za hranicí národního parku i přírodní rezervace, a je proto přístupný bez omezení.\n"}
{"id": "1387788", "url": "https://cs.wikipedia.org/wiki?curid=1387788", "title": "Denis Hart", "text": "Denis Hart\n\nMons. Denis James Hart (* 16. května 1941, Melbourne) je australský katolický kněz a biskup, v letech 2001-2018 arcibiskup melbournský. Papež František jej 28. října 2016 jmenoval členem Kongregace pro bohoslužbu a svátosti.\n\nJe rytířem Řádu Božího hrobu a emeritním velkopřevorem jeho místodržitelství v Austrálii - Victoria.\n\n"}
{"id": "1387796", "url": "https://cs.wikipedia.org/wiki?curid=1387796", "title": "Chloé Graftiaux", "text": "Chloé Graftiaux\n\nChloé Graftiaux (18. července 1987 - 21. srpna 2010) byla belgická reprezentantka ve sportovním lezení, vítězka Melloblocca a juniorská mistryně světa v lezení na obtížnost. Zahynula během sestupu po výstupu v oblasti Montblantského masivu.\n\n"}
{"id": "1387808", "url": "https://cs.wikipedia.org/wiki?curid=1387808", "title": "Moneta Czech Open 2018 – mužská dvouhra", "text": "Moneta Czech Open 2018 – mužská dvouhra\n\nMužská dvouhra Moneta Czech Open 2018 probíhala v první polovině června 2018. Do singlové soutěže prostějovského tenisového turnaje hraného na antuce nastoupilo třicet dva hráčů. Obhájcem titulu byl český tenista Jiří Veselý, kterého ve druhém kole vyřadil Švéd Elias Ymer, figurující na 122. místě žebříčku.\n\nPoprvé v historii prostějovského turnaje, založeného v roce 1994, se do čtvrtfinále neprobojoval žádný český tenista. \nVítězem se stal 21letý Španěl a 155. hráč světové klasifikace Jaume Munar, jenž ve finále za 77 minut zdolal srbského tenistu Lasla Djereho po dvousetovém průběhu 6–1 a 6–3. Na okruhu ATP Challenger Tour si tak připsal druhé turnajové vítězství a první na antuce.\n"}
{"id": "1387809", "url": "https://cs.wikipedia.org/wiki?curid=1387809", "title": "Moneta Czech Open 2018 – mužská čtyřhra", "text": "Moneta Czech Open 2018 – mužská čtyřhra\n\nMužská čtyřhra Moneta Czech Open 2018 probíhala v první polovině června 2018. Do deblové soutěže prostějovského tenisového turnaje hraného na antuce nastoupilo šestnáct dvojic. Obhájcem titulu byl argentinský pár Guillermo Durán a Andrés Molteni, jehož členové se rozhodli po vyřazení na French Open 2018 turnaje nezúčastnit.\n\nVítězem se stal třetí nasazený ukrajinsko-slovenský pár Denys Molčanov a Igor Zelenay, který ve finále za 77 minut zdolal uruguayskou bratrskou dvojici Martín a Pablo Cuevasovi. Po dvousetovém průběhu 4–6 a 6–3 rozhodl až supertiebreak poměrem míčů [10–7]. Oba šampioni si do žebříčku ATP připsali 125 bodů a získali čtvrtou společnou trofej, když v předchozí části sezóny vyhráli již na challengerech v Ču-chaji, Barlettě a Tunisu. Molčanov vybojoval jubilejní desátý deblový titul na okruhu ATP Challenger Tour a pro Zelenaye to bylo třicáté šesté takové turnajové vítězství.\n\n"}
{"id": "1387821", "url": "https://cs.wikipedia.org/wiki?curid=1387821", "title": "Mistrovství Československa jednotlivců na klasické ploché dráze 1988", "text": "Mistrovství Československa jednotlivců na klasické ploché dráze 1988\n\nMistrovství Československa jednotlivců na klasické ploché dráze 1988.\n\n"}
{"id": "1387822", "url": "https://cs.wikipedia.org/wiki?curid=1387822", "title": "František Boguszak", "text": "František Boguszak\n\nFrantišek Boguszak (23. května 1897 Plzeň – 27. ledna 1972 Praha) byl český zeměměřič, topograf, vysokoškolský a středoškolský pedagog a autor publikací a učebnic.\n\nPo absolvování reálky v Plzni byl v roce 1915 povolán do armády. Po skončení první světové války nastoupil do Vojenského zeměpisného ústavu v Praze a současně studoval zeměměřictví na vysoké škole speciálních nauk ČVUT v Praze. Absolvoval stáž ve Francii. V roce 1935 byl na základě předložené práce jmenován doktorem technických věd.\n\nVe VZÚ se zabýval otázkami topografického mapování. Později se této problematice věnoval i v civilním sektoru. Ve VZÚ začal i svou pedagogickou práci. Od roku 1929 vedl topografické kurzy VZÚ a od roku 1937 přednášel topografické mapování na ČVUT.\n\nPo druhé světové válce se vrátil na ČVUT a působil zde do roku 1958. V letech 1961-1964 byl profesorem odborných předmětů na Střední průmyslové škole zeměměřické.\n\n"}
{"id": "1387824", "url": "https://cs.wikipedia.org/wiki?curid=1387824", "title": "Lubomír Jedek", "text": "Lubomír Jedek\n\nLubomír Jedek (* 21. června 1962, Gottwaldov) je bývalý československý motocyklový závodník, reprezentant v ploché dráze. \n\nV Mistrovství Československa a Česka jednotlivců startoval v letech 1981-1998, nejlépe skončil v letech 1986 a 1991 na 3. místě. V Mistrovství Československa juniorů startoval v letech 1979-1983, v roce 1982 skončil na 2. místě a v roce 1983 na 3. místě. V Mistrovství Československa na dlouhé ploché dráze skončil na 8. místě v roce 1984 a na 5. místě v roce 1985. V letech 1984-1993 startoval v kvalifikačních závodech mistrovství světa jednotlivců, nejlépe skončil v roce 1984 na 9. místě v kontinentálním finále. V Mistrovství světa družstev startoval v letech 1985-1988. V roce 1981 skončil na 9. místě ve finále mistrovství světa juniorů. V Mistrovství světa na dlouhé ploché dráze startoval v letech 1984-1987, nejlépe skončil na 10. místě ve světovém finále 1987.\n\n\n"}
{"id": "1387828", "url": "https://cs.wikipedia.org/wiki?curid=1387828", "title": "Kolektivní jednání", "text": "Kolektivní jednání\n\nKolektivní jednání neboli kolektivní akce je dobrovolné samoorganizované sjednocení určitých aktérů (jednotlivců nebo organizací) za účelem dosažení společného prospěchu (materiálního nebo nemateriálního). Příkladem kolektivní akce na úrovni jednotlivců je stávka v továrně: aktéři (dělníci) se bez vnějšího donucení sami zkoordinují a zároveň zastaví práci, aby donutili vlastníka továrny zlepšit jejich mzdu nebo pracovní podmínky. Příkladem na úrovni organizací jsou mezinárodní mírové mise (například SFOR), k nimž státy dobrovolně přispívají účastí svých armád, aby se v určitém regionu dosáhlo ukončení násilí.\n\nKolektivní jednání v určitých podobách zkoumali již dřívější myslitelé, ale pojem sám vytvořil ekonom Mancur Olson a zavedl ho knihou \"Logika kolektivního jednání\" (\"The Logic of Collective Action\") roku 1965. Formuloval zde problém kolektivního jednání, tedy otázku, proč se aktéři často ke kolektivní akci nepřipojí, i když by pro ně byla výhodná, a pokusil se ho řešit metodami ekonomické teorie racionální volby. Takto viděný problém kolektivního jednání bývá ozřejmován modelovými situacemi z ekonomie a teorie her, jako je vězňovo dilema (kolektivní akce vzájemně nekomunikujících aktérů), problém černého pasažéra (parazitovat na kolektivní akci jiných aktérů může být výhodnější než připojit se k nim), tragédie občiny (problém koordinace aktérů, kteří využívají společný zdroj) anebo problematika externalit (důsledky kolektivní akce pro nezúčastněné aktéry).\n"}
{"id": "1387838", "url": "https://cs.wikipedia.org/wiki?curid=1387838", "title": "Broce", "text": "Broce\n\nBroce je vesnice v opčině Ston v Chorvatsku v Dubrovnicko-neretvanské župě. V roce 2011 zde žilo 87 obyvatel.\n\nVesnice je situována 3 km jihovýchodně od Stonu při pobřeží poloostrova Pelješac. Obyvatelé se věnují cestovnímu ruchu, rybolovu a zemědělství\n\n"}
{"id": "1387868", "url": "https://cs.wikipedia.org/wiki?curid=1387868", "title": "Avarský chanát", "text": "Avarský chanát\n\nAvarský chanát (avarsky \"Awarazul Nutsallhi\", rusky Аварское ханство) byl dlouho existující muslimský stát v Asii trvající od první poloviny 13. století do roku 1864, kdy byl včleněn do Ruského impéria.\n\nVe 12. století podléhali kavkazští Avaři vlivům islamizace, svůj muslimský stát založili na troskách křesťanského království Sarir. Stát se rozprostíral na Kavkaze v oblastech západního Dagestánu.\n"}
{"id": "1387872", "url": "https://cs.wikipedia.org/wiki?curid=1387872", "title": "Synagoga ve Skočově", "text": "Synagoga ve Skočově\n\nSynagoga ve Skočově stála na nároží dnešních ulic \"Adama Mickiewicza\" a \"Cieszyńska\" v letech 1853–1939.\n\nŽidé ze Skočov a okolí koupili pozemek pro stavbu synagogy roku 1850 a následujícího roku získali úřední schválení ke stavbě, která probíhala v letech 1850–1853. Roku 1901 byla přestavěna podle plánů architekta Ernsta Lindnera. V září 1939 byla synagoga nacisty vypálena a ruiny byly následujícího roku odklizeny. Na místě synagogy stojí od roku 1994 pomník.\n\n\n"}
{"id": "1387873", "url": "https://cs.wikipedia.org/wiki?curid=1387873", "title": "Biton", "text": "Biton\n\nBiton ( ביטון) je příjmení těchto osobností:\n\n"}
{"id": "1387886", "url": "https://cs.wikipedia.org/wiki?curid=1387886", "title": "Jaroslav Pollert (1943)", "text": "Jaroslav Pollert (1943)\n\nJaroslav Pollert (* 16. srpna 1943) je bývalý československý reprezentant v kanoistice, mistr světa ve slalomu na divoké vodě.\n\nNa mistrovství světa získal tři zlaté medaile v letech 1961, 1965 a 1973, v posledním roce navíc mezi jednotlivci a ve družstvech přidal ještě stříbro.\nPochází z rodiny Pollertů, kde jeho děda Emil Pollert byl český operní pěvec, mistrem světa jeho syn Jaroslav Pollert, olympijským vítězem synovec Lukáš Pollert a dcera Adéla Pollertová baletkou.\n\n"}
{"id": "1387888", "url": "https://cs.wikipedia.org/wiki?curid=1387888", "title": "Mercier", "text": "Mercier\n\nMercier je příjmení francouzského původu, které znamená „obchodník se střižním zbožím“. Nositeli jsou:\n\n\n"}
{"id": "1387894", "url": "https://cs.wikipedia.org/wiki?curid=1387894", "title": "Harry R. Truman", "text": "Harry R. Truman\n\nHarold R. Truman (30. října 1896 – 18. května 1980) byl obyvatel amerického státu Washington, který bydlel u hory St. Helens. Vlastnil chatu na břehu jezera Spirit lake u úpatí hory. Proslavil se několik měsíců před výbuchem sopky v roce 1980, kdy odmítl odejít ze svého domova i přes pokyny k evakuaci. Trumana nejspíše zabil pyroklastický proud, který se přehnal přes jeho chatu a pohřbil ji 50 metrů pod zem. V roce 1980 u Hory St. Helens zemřelo celkem 57 lidí.\n\nV roce 1981 ztvárnil Trumana Art Carney v dokumentárním dramatu St. Helens. Dále byl připomenut v několika hudebních dílech.\n"}
{"id": "1387896", "url": "https://cs.wikipedia.org/wiki?curid=1387896", "title": "Baltimore Clippers", "text": "Baltimore Clippers\n\nBaltimore Clippers byl profesionální americký klub ledního hokeje, který sídlil v Baltimore ve státě Maryland. V letech 1962–1976 působil v profesionální soutěži American Hockey League. Clippers ve své poslední sezóně v AHL skončily v základní části. Své domácí zápasy odehrával v hale Baltimore Civic Center s kapacitou 11 286 diváků. Klubové barvy byly černá, bílá a oranžová.\n\nKlub byl během své existence farmami celků NHL. Jmenovitě se jedná o New York Rangers, Pittsburgh Penguins, Detroit Red Wings, Philadelphia Flyers, California Golden Seals, Kansas City Scouts a Washington Capitals.\n\n\n\nZdroj: \n\n\n\nZdroj: \n\n"}
{"id": "1387905", "url": "https://cs.wikipedia.org/wiki?curid=1387905", "title": "Baltimore Skipjacks", "text": "Baltimore Skipjacks\n\nBaltimore Skipjacks byl profesionální americký klub ledního hokeje, který sídlil v Baltimore ve státě Maryland. V letech 1982–1993 působil v profesionální soutěži American Hockey League. Před AHL působil postupně v Eastern Hockey League a Atlantic Coast Hockey League. Skipjacks ve své poslední sezóně v AHL skončily ve osmifinále play-off. Své domácí zápasy odehrával v hale Baltimore Civic Center s kapacitou 11 286 diváků. Klubové barvy byly černá, bílá a zlatá.\n\nKlub zanikl v roce 1993 po přestěhování do Portlandu, kde byl založen tým Portland Pirates. Klub byl během své existence farmami celků NHL. Jmenovitě se jedná o Boston Bruins, Pittsburgh Penguins a Washington Capitals.\n\n\n\nZdroj: \n\n\n\nZdroj: \n\n"}
{"id": "1387907", "url": "https://cs.wikipedia.org/wiki?curid=1387907", "title": "Binghamton Dusters", "text": "Binghamton Dusters\n\nBinghamton Dusters byl profesionální americký klub ledního hokeje, který sídlil v Binghamtonu ve státě New York. V letech 1977–1980 působil v profesionální soutěži American Hockey League. Dusters ve své poslední sezóně v AHL skončily v základní části. Své domácí zápasy odehrával v hale Floyd L. Maines Veterans Memorial Arena s kapacitou 4 710 diváků. Klubové barvy byly černá a zlatá.\n\nZaložen byl v roce 1977 po přestěhování Rhode Island Reds do Binghamtonu. Zanikl v roce 1980 přejmenováním na Binghamton Whalers. Klub byl během své existence farmami celků NHL. Jmenovitě se jedná o Pittsburgh Penguins, Boston Bruins a Los Angeles Kings.\n\n\nZdroj: \n\n\n\nZdroj: \n\n"}
{"id": "1387919", "url": "https://cs.wikipedia.org/wiki?curid=1387919", "title": "David Teniers mladší", "text": "David Teniers mladší\n\nDavid Teniers mladší nebo David Teniers II (15. prosince 1610 Antverpy – 25. dubna 1690 Brusel) byl vlámský malíř, tiskař, kreslíř, miniaturista, kopista a kurátor uměleckých sbírek. Byl to extrémně všestranný umělec známý svou uměleckou plodností a také inovátor v široké škále žánrů. Maloval historické obrazy, krajiny, portréty a zátiší. Je nejčastěji uváděn jako přední vlámský žánrový umělec své doby. Teniers je obzvláště známý vývojem rolnického žánru, tavernových scén, obrazů galerií, scén s alchymisty a lékaři. Byl to dvorní malíř a kurátor sbírky habsburského arcivévody Leopolda I. Viléma Rakouského, generálního guvernéra Habsburského Nizozemska, milovníka umění. Vytvořil tištěný katalog sbírek arcivévody. Byl zakladatelem Královské akademie výtvarných umění v Antverpách, kde se mladí umělci učili kresbě a sochařině. Teniers chtěl oživit vlámské umění po jeho úpadku po smrti předních vlámských umělců Petera Paula Rubense a Anthony van Dycka počátkem let 1640. Měl velký vliv na další generaci severských malířů, stejně jako francouzských rokokových malířů jako byl Antoine Watteau.\n\nDavid Teniers mladší se narodil v Antverpách jako syn Davida Teniers staršího a Dymphny de Wilde. Jeho otec byl malíř oltářních obrazů a drobných kabinetních obrázků. Tři jeho bratři se také stali malíři: Juliaan III. (1616–1679), Theodor (1619–1697) a Abraham Teniers (1629–1670). Práce jeho dvou nejstarších bratrů je prakticky neznámá, zatímco dílo jeho nejmladšího bratra Abrahama se velmi blížilo stylu Davida. Od roku 1626 David Teniers mladší studoval u svého otce. Na počátku své kariéry s ním také spolupracoval. Společně vytvořili sérii dvanácti obrazů, které vyprávěly příběhy italského epického básníka Torquato Tasso \"Osvobozený Jeruzalém\" (Museo del Prado, Madrid). Jeho otec byl často ve finančních nesnázích a dluhy jej občas dostaly i do vězení. David byl tak nucen kopírovat díla starých mistrů aby rodinu podpořil. V letech 1632–33 byl registrován jako \"wijnmeester\" (tj. syn mistra) v antverpském uměleckém spolku Cech Sv. Lukáše. V archivu města Antverp je záznam o tom, že v roce 1635 byl Davidovi vydán pas pro návštěvu Paříže. Umělec pravděpodobně také cestoval do Anglie. Dne 29. prosince 1635 podepsal v Doveru smlouvu s antverpským obchodníkem s uměním Chrisostomosem van Immerseel, který v té době žil v Anglii.\n\nV roce 1636 získal Rubens zakázku od španělského krále Filipa IV., aby vytvořil sérii mytologických obrazů pro výzdobu jeho loveckého zámečku Torre de la Parada nedaleko Madridu. Mytologické scény zobrazené v této sérii byly z velké části založeny na Ovidiových Metamorfózách. Rubens realizoval tuto důležitou zakázku za pomoci velkého množství malířů z Antverp, jako jsou Jacob Jordaens, Cornelis de Vos, Jan Cossiers, Peter Snayers, Thomas Willeboirts Bosschaert, Theodor van Thulden, Jan Boeckhorst, Peeter Symons, Jacob Peter Gowy a další, kteří pracovali podle Rubensových návrhů. Teniers byl také pozván, aby se podílel na tomto projektu a vytvořil obráz podle Rubensova návrhu. Tento obraz je považován za ztracený. Dne 22. července 1637 se Teniers oženil s Annou Brueghel, dcerou Jana Brueghela staršího ze slavné malířské rodiny. Rubens, který byl opatrovníkem Anny po smrti jejího otce, byl svědkem na jejich svatbě. Svým sňatkem Teniers upevnil vztah s Rubensem, který byl dobrým přítelem a častým spolupracovníkem Annina otce. To je potvrzeno skutečností, že při křtu prvního ze sedmi dětí Daniela Davida Tenierse III., byla za kmotru Rubensova druhá žena Hélène Fourmentová. V té době Teniers začal získávat pověst umělce a dostával mnoho zakázek. V roce 1643 si u něho objednala antverpská domobrana \"Gilda Sv. Jiří\" skupinový portrét.\n\nTeniers byl děkanem Antverpského cechu svatého Lukáše v letech 1644–1645. Když se arcivévoda Leopold I. Vilém Rakouský stal v roce 1647 generálním guvernérem jižního Nizozemska, stal se významným patronem Tenierse. Úspěch stoupl umělci do hlavy a on začal tvrdit, že jeho dědeček, Julian Taisnier, který se přistěhoval do Antverp v 16. století z Ath (nyní valonská provincie Hainaut), pocházel z rodiny, která měla oprávnění nosit erb s vybrazením medvěda. Teniers začal používat tento erb sestávající z medvěda na zlatém poli obklopeném třemi zelenými žaludy. Jeho švagr Jan Baptist Borrekens o tom informoval a Teniersovi bylo zakázáno erb používat.\n\nKolem roku 1650 se Teniers přestěhoval do Bruselu, aby formálně vstoupil do služby arcivévody jako jeho dvorní malíř (\"pintor de cámara\"). Arcivévoda Leopold jej požádal, aby se stal kurátorem jeho umělecké galerie, kterou založil ve svém bruselském paláci. Na této pozici nahradil antverpského malíře Jana van den Hoecke (1611 – 1651), který tento úřad zastával ve Vídni. Jedním z klíčových úkolů Tenierse v této pozici bylo dbát o zvětšení arcivévodovy kolekce. Teniers sestavil sbírku pro uměleckou galerii, která zahrnovala nejen jeho vlastní dílo a i práce jiných umělců. Podílel se na nákupu velkého množství italských a obzvláště benátských mistrovských děl z konfiskovaných sbírek anglického krále Karla I. (19.listopadu 1600 – 30. ledna 1649, popraven). Jedním z jeho největších úspěchů bylo získání velké části (přibližně 400 obrazů) sbírky vlastněné Jamesem Hamiltonem, prvním vévodou z Hamiltonu (19. června 1606 – 9. března 1649), který byl blízkým spolupracovníkem a oblíbencem anglického krále a byl stejně jako král popraven v roce 1649. Conde de Fuensaldaña, poručík arcivévody Leopolda I. Wilhelma v jižním Nizozemí vyslal Davida Teniersa mladšího do Anglie v roce 1651, aby koupil obrazy v Pembroke a pravděpodobně i uskutečnil i jiné nákupy. Sbírka arcivévodova rostla. Zahrnovala asi 1300 děl, především předních italských umělců jako Raphael, Giorgione, Veronese a Titian (15 prací tohoto umělce ), stejně jako slavných severských umělců jako je Hans Holbein mladší, Pieter Bruegel starší a Jan van Eyck. Sbírka se stala základem sbírky Kunsthistorisches Museum ve Vídni. Arcivévoda také prosazoval Teniersovo umění také tím, že rozdával jeho obrazy jiným evropským vládcům jako dary. V důsledku toho se mnozí z těchto vládců také stali Teniersovými patrony, jako naříklad ghentský biskup Anthonius Triest, kníže Frederik Hendrik Oranžský, Kristina, královna Švédska, Vilém II. Oranžský a Filip IV. Španělský. Pouze francouzský král l Ludvík XIV. zdá se nemá v oblibě práci Davida Tenierse. Podle příběhu francouzský král, když mu byl ukázán Teniersův obraz s rolnickou scénou, požádal o co nejrychlejší odstranění těchto \"magotů (paviánů)\".\n\nTeniers koupil dům v blízkosti bruselského dvora a v roce 1655 byl povýšen do funkce \"kamerdiender\" nebo \"ayuda de cámara\" komorníka arcivévody. Bylo velice neobvyklé, aby dvorní malíř sloužil jako komorník u španělského dvora. Ve skutečnosti existoval pouze jeden další takový případ z té doby: Velázquez, jehož cílem bylo také být povýšen do šlechtického stavu. Nedlouho poté, co arcivévoda odstoupil z funkce generálního guvernéra španělského Nizozemska, vrátil se do Vídně i se svou velkou uměleckou sbírkou. Jan Anton van der Baren (1615 – 1687), vlámský kněz a nadaný malíř zátiší se přestěhoval s arcivévodou z Bruselu do Vídně, kde se stal nástupcem Tenierse jako ředitel jeho vídeňské galerie. Teniers se stal také velkým favoritem nového generálního guvernéra Španělského Nizozemska Dona Juana José de Austria, levobočka španělského krále Filipa IV. Kníže se stal jeho žákem a životopisec Cornelis de Bie říká, že princ maloval i portrét malířova syna. Teniersova manželka Enieers zemřela 11. května 1656. Dne 21. října téhož roku se umělec znovu oženil. Jeho druhou manželkou byla Isabella de Fren, 32letá dcera Andrije de Fren, tajemníka \"Rady Brabantu\". Je možné, že Teniersův hlavní motiv pro sňatek se \"spinster (starou pannou)\" bylo její poměrně vysoké společenské postavení. Také mu přinesla velké věno. Pár měl čtyři děti, dva syny a dva chlapce. Postoj jeho druhé manželky k Teniersovým dětem z prvního manželství později rozdělil rodinu v bojích o majetek. Teniers požádal španělského krále o přijetí mezi aristokracii, ale žádosti se vzdal poté, co podmínkou bylo vzdát se malování za peníze.\n\nV roce 1660 vydal Teniers své \"Theatrum Pictorium\". Zdá se, že když v lednu 1659 Juana José de Austria ukončil své funkční období generálního guvernéra jižního Nizozemska, Teniers ukončil své aktivity u dvora. Koupil od manžela Hélène Fourment, vdovy po Rubensovi, venkovské panství zvané \"Tři věže\", který se nachází v Perku, poblíž Bruselu a Vilvoorde. Během svého pobytu v Bruselu Teniers nepřerušil své kontakty s Antverpami. Dále udržoval úzké kontakty s antverpskými umělci a také s významnými uměleckými prodejci v Antverpách. Zvláště společnost \"Matthijs Musson\", založená v Antverpách malířem a obchodníkem s uměním, která hrála důležitou roli v popularizaci umělců antverpské školy z 17. století, se zasloužila o budování Teniersovy mezinárodní pověsti. Na přání svých antverpských kolegů z Cechu svatého Lukáše se Teniers stal hybnou silou při založením umělecké školy s názvem \"Královská akademie výtvarných umění v Antverpách\". V té době to byla pouze druhá taková instituce v Evropě po francouzské akademii v Paříži. Umělec použil své kontakty a poslal svého syna do Madridu, aby pomohl při vyjednávání o úspěšném získání požadované licence od španělského krále. V Antverpách se konaly velké oslavy, když 26. ledna 1663 Teniers přišel z Bruselu s královskou chartou, která vytvořila \"Královskou akademii výtvarných umění v Antverpách\", jejíž existence byla výsledkem Teniersovy vytrvalosti. Když v roce 1674 byla existence Akademie ohrožena, Teniers znovu použil svůj vliv na španělském dvoře, aby akademii zachránil. Vzhledem k tomu, že Teniers byl dvorním malířem, nebylo po něm po něm požadováno členství v antverpském uměleckém sdružení Svatého Lukáše. Nicméně v roce 1675 do spolku vstoupil. V pozdějších letech působil Teniers také jako prodejce umění a organizoval umělecké dražby. To ho přivedlo do konfliktu s jeho kolegy, kteří zahájili řízení, které mu zabránilo uskutečnit aukci v roce 1683. Teniers tvrdil, že potřebuje výtěžek z aukce, protože jeho děti ho žalují o majetek. Záležitost byla konečně vyřešena mezi samotnými stranami. Ve svých posledních letech ztratil druhou manželku a absolvoval další soudní řízení o majetek se dvěma přeživšími dětmi druhé manželky. Existuje důkaz, že v těchto letech utrpěl pokles jeho prosperity a jeho výkon klesal. Zemřel 25. dubna 1690 v Bruselu. Mezi jeho žáky patřili Ferdinand Apshoven mladší, Thomas van Apshoven, Jan de Froey, Aert Maes, Abraham Teniers a Aert van Waes. Údajně byl jeho žákem i Gillis van Tilborgh.\nDavid Teniers byl známý jako tvrdý, nesmírně plodný pracovník, za jeho práci je považováno asi dva tisíce obrazů. Byl extrémně všestranný a vyzkoušel si všechny žánry, které byly ve Flandrech praktikovány, včetně historických témat, žánrových obrázků, krajinomalby a obrazů zátiší. Teniers je obzvláště známý pro rozvoj obrazů s rolníky, obrazů taverny a scény s alchymisty a lékaři. Také maloval mnoho náboženských scén, mezi nimiž vyniká mnoho kompozic, které se zabývají tématy jako \"Pokušení Sv. Antonína\", svatými poustevníky v jeskyních nebo pustinách.\n\nRané Teniersovy práce ukazují vliv německého malíře Adama Elsheimera. U tohoto malíře studoval v Římě i jeho otec, který je považován za následníka Elsheimera. Elsheimer byl převážně známý malými obrazy, charakteristickými inovativní úpravou krajiny a světelnými efekty.\n\nDalší významný vliv na počáteční práci Davida Teniersa měla práce vlámského malíře Adriaena Brouwera. Adriaen Brouwer pracoval v Antverpách v letech 1620 až 1630 po svém pobytu v Haarlemu. Byl to významný inovátor žánrového malířství, vytvářel velmi přesvědčivá vyobrazení rolníků, vojáků a dalších osob \"nižší třídy\", s nimiž se podílel na pití, kouření, hraní karet nebo kostek, na jejich hrách, bojích, hudebních produkcích atd., obvykle v hostincích nebo venkovské prostředí. Brouwer také přispěl k rozvoji žánru \"genre of tronie\". Tronie (holandský výraz ze 16. a 17. století pro \"obličej\"), styl ukazující nadsazený, přehnaný výraz obličeje nebo přehnaně výrazné oblečení. Brouwerovy studie hlavy či obličeje zkoumají rozmanité výrazy. Počáteční díla Davida Tenierse byla velmi blízká Brouwerovým námětům, pokud jde o námět, techniku, barvu a kompozici. Převzal od Brouwera jeho drsné typy, umístil je do zakouřených, slabě osvětlených hospůdek se stejnou monochromatickou tonalitou jako Brouwer. Od počátku byl přesto znát osobitý styl Tenierse. Na rozdíl od Brouwera, který své žánrové scény umísťoval hlavně do interiérů, Teniers po roce 1640 postupně umísťoval své scény do krajiny. Krajina hrála v jeho obrazech stále důležitější roli. Tento vývoj byl společný pro vlámské malířství té doby. Kouřová a monochromatická tonalita interiérů z třicátých let byla nahrazena světlou, stříbřitou atmosférou, ve které sedláci sedí v klidu, zabráni do rozhovoru nebo hraní karet. Tyto obrazy ukazují radikální krok směrem k pozitivnějšímu postoji k venkovskému životu a rolnictvu, na rozdíl od jeho dřívějších satirických obrazech ovlivněných Brouwerem.\n\nPozdější díla umělců, jako je jeho obraz \"Vlámský veletrh\", dýchají idylickým duchem Arkádie. Sedlácké postavy ztratily svůj nezdvořilý vzhled a lidé z vyšších společenských tříd se nyní mísí s obyčejným lidem. Umělec, jenž byl od roku 1651 dvorním malířem arcivévody Leopolda, měl možnost přispět k této \"gentrifikaci\" své práce. Tento typ venkovské scény se stal velmi populární. V mnoha z pozdějších Teniersových obrazech je rozruch starších selských svátků postupně nahrazován klidnými scénami s pouze několika lidskými postavami. V tomto pozdějším období Teniers také přešel na více umělecký a volnější styl. Jeho kompozice s rolníky byly tak populární, že obrazy s tímto tématem se nazývaly \"tenierkens (malé dárky)\" a gobelíny s rolnickými scénami byly označovány jako \"tapisérie Teniers\". Teniers nevytvořil žádné tapisérie osobně. Pouze několik z těchto tapisérií s ním může být přímo spojováno. Tyto tapisérie byly obzvláště oblíbené od poslední třetiny 17. století a do 18. století. Teniersovy tapisérie tkala řada bruselských tkalců a také byla tkána v dalších centrech, jako jsou Lille, Oudenaarde, Beauvais a Madrid.\n\nKolem roku 1640 začal Teniers malovat více krajinných obrazů a vyvinul vlastní umělecký styl. Soustředil se na vlámský venkov jako námět sám o sobě, nikoli pouze jako kulisu k jeho venkovních rolnickým scénám. Ve svých krajinách věnoval zvláštní pozornost odlišnému světlu vlámské krajiny v různých klimatických podmínkách, například na obraze říční krajiny s duhou v pozadí \"Říční krajina s duhou\". Teniers byl spolu s Rubensem mezi prvními vlámskými umělci 17. století, kteří zařadili duhu do jejich zobrazení krajiny. Ne pro náboženský či alegorický význam, spíše jako další prostředek pro předvedení jejich pečlivého studia přírody. Další příklady jsou práce z poloviny let 1640, \"Sklizeň\". Ukazuje krajinu skutečnou i imaginární. Přestože nechtěl tuto práci dělat, trávil na venkově mnoho času. Tím se vysvětluje, proč se některé motivy v jeho krajinomalbách opakují. V šedesátých letech 17. století začal Teniers kreslit pastorální scény. Teniersův zájem o pastorální obrazy souvisí s jeho ambicí být povýšen do šlechtického stavu. Zemědělství a chov zvířat byly považovány za řádné povolání šlechty. Dům na venkově je tedy nezbytnou součástí postavení šlechticů té doby. Teniers sám získal panství \"Drij Toren\" v Perku poblíž Rubensova venkovského panství \"Het Steen\". Svůj statek Teniers několikrát namaloval. V pohledu na Drij Toren v Perku, s rodinou Davida Teniersa (kolem roku 1660) Teniers umístil do centra kompozice portrét své rodiny, služebnictva a nájemců na sklizni. Vzdal Rubensovi poctu tím, že do dálky umístil Rubensův nedaleký pozemek Het Steen. On sám se představuje jako venkovský džentlmen, který se svým nákladným oblečením odděluje od sluhů a rolníků a obraze.\n\nTeniers namaloval i mnoho obrazů jiných zámků a statků. Pouze několik zámků a statků, které namaloval, jsou známy. Předpokládá se, že jsou to fiktivní výtvory, které mají být velkolepou dominantou okolní krajině. Tyto obrazy často obsahují vyobrazení nájemce, kteří odměňují své pány. Vyjadřují tak převládající světový názor vládnoucí třídy, že být dobrým a pokorným rolníkem znamená projevovat úctu jeho ušlechtilému pánu.\n\nTeniers namaloval deset obrazů představujících bruselskou sbírku arcivévody Leopolda I. Viléma. Z nich jsou pouze tři datované. Devět je namalováno na plátně a jeden na mědi. Obrazy zobrazují pravděpodobně spíše fiktivní než skutečný prostor v bruselském paláci. Je však známo, že obrazy zobrazené na nich jsou součástí arcivévodské sbírky.\nTeniersovy obrazy arcivévodovy kolekce spadají do žánru nazvaného \"galerie obrazů\" nebo \"obrazů sbírek\". Obrazy galerií jsou typické zobrazením velké místnosti, ve které je mnoho obrazů a dalších drahých předmětů vystaveno v elegantním prostředí. Antverpští umělci Jan Brueghel starší a Frans Francken mladší byli prvními, kdo v roce 1620 malovali obrazy sbírek umění a uměleckých kuriozit. Tento žánr dále rozvíjel Hieronymus Francken mladší, Willem van Haecht a Hendrik Staben. Žánr se okamžitě stal populárním v Antverpách, kde ho mnoho umělců praktikovalo v období Davida Tenierse mladšího: zahrnuli umělce jako Jan Brueghel mladší, Cornelis de Baellieur, Hans Jordaens, Gonzales Coques, Jan van Kessel starší a Hieronymus Janssens, později také Tillerse Gillis van Tilborgh, stejně jako Wilhelma Schuberta van Ehrenberga, Jacoba de Formentrou a Balthasara van den Bossche.\n\nDavid Teniers mladší hrál důležitou roli při vývoji žánru galerijních obrazů a jeho obrazy sbírek arcivévody Leopolda Viléma z poloviny 17. století patří mezi nejslavnějšími příklady tohoto žánru. Nejstarší práce v tomto žánru zobrazovaly umělecké objekty společně s dalšími věcmi, jako jsou vědecké přístroje nebo zvláštní přírodní exempláře. Tyto obrazy vyjadřovaly ranou moderní kulturu zvídavosti, ve které se umělecká díla a vědecké nástroje mísily v tzv. \"Skříňkách kuriozit\". David Teniers pozměnil tento žánr v polovině 17. století. Přešel od zobrazení \"skříní kuriozit\" k zobrazení uměleckých galerií jako takových a zejména sbírky arcivévody Leopolda Viléma. Ve finální, pozdní fázi žánru, mezi roky 1660 až 1690 umělci jako Teniersův žák Gillis van Tilborgh šli ještě dále při odstraňování ne-uměleckých předmětů z galerie. Ve svých obrazech galerií malovali ty, kdož si nárokovali elitní status na základě svých znalostí a v případech umělců schopnost vytvářet umění.\n\nTeniers nejprve namaloval arcivévodu Leopolda Viléma s jeho sbírkou na dvou obrazech z roku 1651 (jeden v Petworth House a druhý v Královském muzeu výtvarných umění v Belgii). Jediný jiný Teniersův datovaný galerijní obraz je datován rokem 1653. Skutečnost, že ostatní galerijní obrazy Teniersovy datovány nejsou, je důvodem, že bylo obtížné vytvořit chronologii a evoluci jeho díla v tomto žánru. Dvě z deseti známých malířských obrazů s arcivévodou Leopoldem Vilémem mají podobné kompozice a jsou si podobné: velké, nedatované plátno v Kunsthistorisches Museum bylo pravděpodobně následováno stejně velkou malbou z roku 1651 v Petworth House. Ostatní zobrazované sbírky jsou nezávisle sestaveny a zobrazují různé práce, nebo když obsahují stejné práce, jsou zavěšeny v jiném pořadí. Přestože Teniersovy obrazové galerie ukazují obrazy, o nichž je známo, že byly součástí arcivévodské sbírky, je přesné uspořádání jak je malíř zobrazuje považováno za fiktivní. Teniers se v těchto obrazech snažil dosáhnout hlavně vizuálního účinku. Některé z obrazů zobrazují arcivévodu navštěvujícího svou galerii s dvořany a dalšími uměleckými sběrateli.\n\nJe pravděpodobné, že tyto galerijní obrazy arcivévodské sbírky byly malovány buď jako památka na někoho či připomínka něčeho a nebo pro možnost darování. Obraz galerie s arcivévodou Leopoldem Vilémem byl namalován na mědi. Toto bylo neobvyklé pro obraz tak velký. Důvodem byl pravděpodobně arcivévodův úmysl poslat obraz jako dar španělskému králi Filipovi IV. Darováním tohoto díla Filipovi IV., jenž byl znám svou velkou sbírkou v královském Alcázaru v Madridu, chtěl možná arcivévoda vzdát poctu svému strýci jako významnému znalci italského malířství. Jeho sekundárním záměrem bylo ukázat králi, že jeho sbírka v Bruselu by mohla napodobit královskou sbírku v Madridu. Stejně jako v 17. století moc knížete již nebyla posuzována pouze na základě jeho vojenského úspěchu, ale spíše na jeho vkusu a znalost umění. Arcivévoda tak chtěl ukázat, že by by mohl být hoden královského titulu.\n\nTeniers také namaloval několik obrazů zobrazujících umělce v práci nebo znalce, kteří si prohlížejí sbírku. Příkladem je obraz \"Obrazová galerie se dvěma muži zkoumajícími pečeť a červenou křídovou kresbu a opičí dárek\". Tyto galerijní obrazy jsou plné symbolů a alegorií. Odrážejí probíhající intelektuální změny, včetně kultivace osobních ctností a zvyšování důrazu na vědu a znalosti. David Teniers také vytvořil alegorický nebo satirický obraz galerijního malířství v kresbě Maškarní opic: Malířské studio, sedící umělec (\"Monkeys' Masquerade\"). Kresba je jednoznačně parodií na populární „umění jako opice přírody“ přítomné na mnoha obrazech sbírek začleněním opice mezi milovníky umění.\n\nBěhem svého působení ve funkci kurátora sbírky arcivévody Leopolda Viléma se Teniers ujal přípravy a vydání vůbec prvního ilustrovaného katalogu starých mistrovských obrazů. Jeho bratr Abraham Teniers se podílel na organizaci zveřejnění díla. První oficiální publikace katalogu ve formě vázané knihy byl publikován Hendrickem Aertssensem v Bruselu v roce 1660 (ačkoli titulní strana uvádí datum 1658). Titulní strana knihy odkazuje na \"Amfiteátr obrazů\". Publikace je nyní často označována jako \"Divadelní pictorium\" (\"Theatrum Pictorium\"). Katalog obsahoval portrét arcivévody s věnováním arcivévodovi. Titulní strana zdůrazňuje, že David Teniers projekt financoval ze svého. Katalog byl opatřen popisy ve čtyřech jazycích, v latině, francouzštině, nizozemštině a španělštině). Katalog byl znovu vydán v roce 1673 a 1688, po té v 18. století. Poslední vydání bylo pak bylo v roce 1755. Publikace obsahovala 246 rytin významných italských umělců. Původně měl katalog obsáhnou celou arcivévodovu sbírku, arcivévoda však odešel do Vídně ještě než byly práce pro katalog ukončeny. Proto bylo zhotoveno jen 246 rytin. Při přípravě tohoto projektu Teniers nejprve namaloval zmenšené kopie obrazů a podle nich pak byly zhotoveny rytiny. Z dochovaných předloh pro tisk je patrné, že Teniersovy kopie představují skutečný záznam originálu, i když umělec vynechal detaily a kopie vytvořil svým typickým transparentním způsobem. V 17. století neexistovala žádná účinná metoda tisku pomocí převrácení snímků. Výsledkem je, že většina tisků v katalogu jsou reverzní obrazy originálů. Každý tisk udává jméno autora původního díla. Vlevo je písmenem ‚P‘ pro ‚maloval‘ označen autor obrazu, vpravo pak rytec tisku, který je označen písmenem ‚y‘. Některé verze mají také uvedeny rozměry původních obrazů. Theatrum Pictorium měl významný vliv na způsob, jakým byly podobné katalogy v průběhu 18. století organizovány.\n\nDavid Teniers přispěl k šíření žánru \"opičích scén,\" nazývaný také \"singerie\". Ve francouzštině toto označení znamená komický úšklebek, chování nebo trik a je odvozen od \"singe\" (\"zpívat\"), ve franzouzštině slovo pro opice. Komická scéna s opicemi objevujícími se v lidském oděvu a v lidském prostředí je obrazový žánr, který se objevil ve vlámském malířství 16. století a následně byl rozvíjen v 17. století. Opice byly považovány za nestoudná, hloupá a rozpustilá stvoření a za vynikající napodobitele lidského chování. Tato zobrazení opic v různých lidských rolích byla metaforou pro nedůstojné, afektovné a nešlechetné chování. V 16. století se podle obrazových a literárních pramenů se obraz opice obvykle používal jako symbol lidské pošetilosti. Příkladem je obraz \"Allegory of Vanitas,\" opice v šaškovském oblečku se dívá dalekohledem opačným koncem.\n\nVlámský rytec Pieter van der Borcht představil \"singerie\" jako samostatné téma kolem roku 1575 v sérii tisků, které navazovaly na uměleckou tradici Pietera Brueghela. Tisky se rozšířily a tématu se chopili i francouzští umělci. V Antverpách se singeriim věnoval malíř Frans Francken mladší, dále Jan Brueghel starší a Sebastiaen Vrancx, David Teniers mladší se svým bratrem Abrahamem Teniersem. Oba bratři byli schopni pokrýt poptávku na trhu s uměním po těchto obrazech a pomohli tak k rozšíření žánru do Francie. Později v 17. století začal malovat i tyto ‚opičí scény‘ i Nicolaes van Verendael.\n\nTvorbu Davida Tenierse v žánru \"singeries\" je možno dělit do dvou období. Kolem roku 1630, kdy pracoval v Antverpách a kolem roku 1660, kdy působil v Bruselu jako dvorní malíř arcivévody Leopolda Viléma a k tématu se vrátil. V raném období Teniersových \"singeries\" byly opice zobrazovány jako vojáci. Z této doby pochází jeho obraz \"Festival of monkeys,\" (1633). Opičí vojáci se baví před vojenským stanem, v dálce krajina s náměstím, kolem stanu hojné jídlo a pití. Na stanu je obraz sovy s brýlemi Sova připomíná francouzský výraz \"wat baten kaars en bril als de uil niet zien en lezen wil\" – \"K čemu jsou svíčky a brýle v případě, že sova nechce vidět a číst\". Obraz \"Festival opic\" může být považován za kritiku bláznů na vysokých místech.\n\nDavid Teniers maloval několik scén ze strážnic. Strážnicová scéna je typem žánrových scén, které se staly populární v polovině 17. století a to zejména v Holandsku. David Teniers spolu se svým bratrem Abrahamem a malíři Antonem Goubau, Cornelisem Mahu a Janem Baptistem Tijssens mladším byli jedni z hlavních protagonistů tohoto žánru. Strážnicová scéna obvykle zobrazuje bavící se důstojníky a vojáky, často spolu s žoldáky a prostitutkami, kteří se dělí o peníze. obtěžují vězně nebo provozují jiné formy trestuhodných aktivit. Na jednom z jeho obrazů z interiéru strážnice je umělcův autoportrét. Teniers se zobrazil jako důstojník oblečený do exotického kabátu kožešinou lemovaného a kožešinové čepice s pery. Tento autoportrét může být klasifikován jako \"tronies\". David Teniers často kombinoval žánr singerie a scény ze strážnic.\n\nTéma lékařů a alchymistů bylo ve vlámském umění v 17. století velmi populární. David Teniers mladší byl hlavním přispěvatelem k tomuto žánru a jeho ikonografii ve Vlámsku. Pohled veřejnosti na praktiky obou oborů byl rozpolcený. Lékaři a alchymisté byli považováni buď za podvodníky nebo šarlatány, kteří pomocí podvodu usilují o materiální zisk. Na druhé straně byli považováni za vědce vážně usilující o poznání. Rozporuplnost tohoto postoje se odráží v umělecké prezentaci lékařů a alchymistů. První přístup ukazuje alchymistu jako předmět satiry a symbolu lidské pošetilosti. Umělci chtěli zdůraznit, že alchymistovy pokusy o přeměnu obecných kovů na zlato jsou výhradně hříšným gestem, usilujícím o osobní prospěch. Symbolika byla použita k prokázání, že alchymisté ztrácejí drahocenný čas a peníze, obětují tak blahobyt svých rodin. Kresba alchymisty Pietera Brueghela staršího z roku 1658 zobrazující alchymistu jako rozmařilce, byla důležitým zdrojem inspirace pro další generace umělců jako David Rijckaert III, Jan Steen a Adriaen van Ostade. David Teniers mladší představil jiný pohled na alchymistu na obraze z roku 1640 a jeho příklad následovali mimo jiné Thomas Wijck, Frans van Mieris starší, Jacob Toorenvliet a Cornelis Bega. Na svém obraze alchymisty (asi 1640–1650) Teniers vylíčil alchymistu jako moudrého a pokorného vědce, pilně používající ve svém výzkumu mnoho přístrojů. Teniersovy alchymisté jsou často doprovázeni jedním nebo dvěma asistenty, kteří se starají o realizaci experimentu. Teniers nikdy nezahrnul do alchymistické laboratoře symboly sebeklamu a následné neštěstí často spojené s alchymií, jako jsou prázdné peněženky a plačící rodiny.\n\nZatímco alchymisté se snažili především o proměnu obecných kovů na kovy ušlechtilé, snaha lékařů byla širší i když také využívali technik alchymistů při diagnostice nemocí či k experimentům, jejichž cílem bylo použít chemické roztoky k rozpoznání chorob či obtíží. Existuje tedy překrytí alchymie s lékařství. Jedním z populárních metod lékařské diagnózy byl tzv. \"Uroscopie\", analýza moči pacienta. Tato metoda byla považována za diagnostickou metodu středověku, moderní lékaři 17. století ji příliš nevěřili. Otázky kolem zkoumání moči lékaři byli impulsem pro žánrové malby na téma \"piskijker (\"zkoušející). Typickou ukázkou je obraz ukazující nahlížení lékaře či šarlatána do baňky moči poskytnuté mladou ženou. V případě, že kontrola odhalila obraz plodu, bylo to důkazem ženina těhotenství.\n\nTaké Tenierse k tomuto žánru přispěl. Zobrazil vesnického lékaře při zkoumání vzorku moči. Obraz ukazuje muže zkoumajícího láhev moči za účelem stanovení lékařské diagnózy, zatímco úzkostná selka stojí opodál. Teniers maloval také lékaře, provádějící různé operace, například operace nohou či zad.\n\nTeniers nebyl obecně známý jako malíř zátiší, i když několik takových obrazů mu připisovány jsou. Jeden z nejdokonalejších jeho obrazů zátiší je zátiší s převráceným džbánem. Práce je ze stylistických důvodů datována do poloviny let 1630. Zdá se, že tato práce ukazuje na vliv holandských monochromatických zátiší. Zejména jednoduchost a neformálnost díla a použití jemných tlumených barev připomíná díla současných umělců z Leidenu a Haarlemu. Nicméně není jasné, zda Teniers byl ve skutečnosti přímo ovlivněn těmito umělci a pokud ano, jakým způsobem. Nejsou známa žádná podobná zátiší v Antverpách z této doby. V době, kdy Teniers maloval toto zátiší, hlavní vliv na něj měl Adriaen Brouwer, který se vrátil z Haarlemu do Antverp kolem 1631–2. Ovšem není známo, že by Brouwer byl malířem zátiší. Teniersovy rané práce ukazují na jeho znalost nizozemských umělců z Rotterdamu jako byl Pieter de Bloot či bratři Saftlevenovy, žádný z těchto umělců však nebyl malíř zátiší. Může se zde ale odrážet vliv významného nizozemského malíře zátiší Jana Davidsz. de Heem, který přijel do Antverp v roce 1635, tedy v roce, kdy Teniers toto zátiší namaloval.\n\nSpolupráce mezi umělci, kteří se specializují na nějakém výrazném žánru byla určujícím rysem umělecké praxe v 17. století v Antverpách. Teniers také často spolupracoval s ostatními umělci. Například: Lucas van Uden, Jan Davidsz. de Heem, Adriaen van Utrecht, Jacques d'Arthois, jeho synovec Jan van Kessel mladší a Gualterus Gysaerts. Příkladem takové spolupráce je zátiší s kuchyňským stolem, vázou s květinami, mrtvými ptáky, rybami a kočkou a dvěma muži, kteří něco vaří. Vlevo v popředí malby je dominantní kytice květin a zátiší se zvěří, které namalovali specialisté na zátiší Nicolaes van Verendael a Carstian Luyckx.\n\nTeniers spolupracoval na sérii dvaceti měděných desek, zakázku mu zadala šlechtická katalánská rodina Moncada. Panely ilustrují skutky Guillermo Ramon Moncada a Antonio Moncada, dvou bratrů rodu Moncada, kteří žili na konci 14. a počátku 15. století na Sicílii. Na sérii spolupracovalo pět významných holandských umělců. Dvanáct scén je věnováno Ramonu Guillermo Moncadovi, Willem van Herp namaloval šest, Luigi Primo pět a Adam Frans van der Meulen jeden. Teniers byl zodpovědný za osm obrazů popisujících činy Antonio Moncada. Namaloval je nedlouho poté, co byla první část série dokončena. Jan van Kessel starší, Teniersův synovec a specialista na zátiší, vytvořil ozdobné okraje, rámující každou epizodu.\n\nDalším příkladem spolupráce je girlandový obraz \"Mýdlové bubliny\". Na tomto obraze Teniers opět spolupracoval se svým synovcem Janem van Kesselem starším. Ten maloval ozdobné věnce reprezentujících čtyři elementy kolem kartuše. Mladého muže v kartuši namaloval Teniers. Mladík vyfukující bubliny, prvky, jenž ho obklopují jako jsou květiny, mrtvé ryby a rytíři v brnění, to vše jsou odkazy na téma marnost, tj pomíjivost života a bezcennost všech pozemských statků.\n\nTento typ malby patří k žánru \"Girlandové obrazy,\" který byl vynalezen a vyvinut Teniersovým nevlastním otcem Janem Brueghelem starším v prvních dvou desetiletích 17. století. Girlandové obrazy obvykle zobrazují květinové věnce kolem obrázku nebo portrétu, obvykle měli vyjadřovat zbožnění či oddanost k zobrazovanému. Další umělci podílející se na rozvoji tohoto žánru byli Hendrick van Balen, Andries Daniels, Peter Paul Rubens a Daniel Seghers. Tyto obrazy byli původně zamýšleny jako metafora k protireformačnímu hnutí. Umělci byli inspirováni kultem uctívání a oddanosti k Panně Marii, převládající u habsburského dvora, což byli tehdejší vládci v jižním Nizozemsku a hlavně v Antverpách. Nejstarší girlandové obrazy často zobrazují Pannu Marii v kartuši, ale v pozdějším období může obraz v kartuši být jak cestunáboženský tak světský, jako je tomu v případě Teniersova obrazu \"Mýdlových bublin\".\n\nV roce 1676 Teniers spolupracoval se svým synovcem či bratrancem Gualterusem Gysaertsem, malířem zátiší, na sérii 19 obrazů zobrazujících mučedníky z Gorkumu (mučedníci z Gorkumu – 19 nizozemských katolických duchovních a bratří, kteří byli 9. července 1572 ve městě Brielle (nebo Den Briel) pověšeni militantními nizozemskými kalvinisty během náboženských válek 16. století). Série byla objednána pro kostel minoritů v Duisburgu pro blahořečení mučedníků dne 9. července 1676. Teniers namaloval monochromatické poprsí portrét každého mučedníka v kartuši, zatímco Gysaerts maloval kartuše a květinové věnce. Osm těchto obrazů stále existuje. Jeden, zobrazující mučedníka Hieronymuse van Weerta, je podepsán oběma umělci, dnes v Rijksmuseu.\n\nTeniersovy žánrové malby ovlivnily tvorbu severských malířů 17. století. Jeho práce byla snadno dostupná pro jiné umělce, Byl také jedním z nejvíce reprodukovaných umělců své doby a to i tiskem. Tištěné reprodukce byly vydávány ve velkém množství. Jeho práce měla vliv na takové malíře, jako byl Gillis van Tilborgh, David Rijckaert III., Thomas Wijck, Frans van Mieris starší, Jacob Toorenvliet a Cornelis Bega. Ovlivněni byli hlavně jeho obrazy s alchymisty.\n\nPařížští sběratelé umění 18. století velmi stáli o Teniersovy obrazy. Cenili si umělce především pro jeho idealizované scény venkovského života, obrazy vesnických slavností, interiéry s rolníky a scény ze strážnic. Francouzští malíři té doby jej obdivovali. Zvláště Antoine Watteau byl jeho velkým obdivovatelem. Je pravděpodobné, že by Watteau bez Teniersova vlivu nerozvinul svůj typický styl. Teniers jej inspiroval jej svými obrazy venkovských slavností s postavami v maškarních kostýmech či svátečním oděvu nebo milostnými scénami v přírodě. V 18. století byl Watteau mnohdy nazýván \"francouzský Teniers,\" toto srovnání obou umělců přispělo k úspěchu Watteaua. K dalším francouzským malířům této doby, kteří byli ovlivněni Teniersem patří Jean Baptiste-Siméon Chardin, Étienne Jeaurat, Étienne Jeaurat a Jean-Baptiste Greuze. Někteří historici umění vidí přímou souvislost mezi Teniersovým obrazem \"Švec ve své dílně\" a obrazem Jeana Siméona Chardin \"Kanárek\" na základě tematické i kompoziční podobnosti.\n\n"}
{"id": "1387920", "url": "https://cs.wikipedia.org/wiki?curid=1387920", "title": "Komora svěřenských poradců a správců", "text": "Komora svěřenských poradců a správců\n\nKomora svěřenských poradců a správců je česká profesní organizace, která sdružuje odborníky působící v oblasti svěřenských fondů. Vznikla v roce 2017. \n\nZáměrem komory je šířit osvětu o svěřenských fondech, vzdělávat své členy, budovat důvěru občanů v institut svěřenského fondu a hájit zájmy svěřenského průmyslu. V roce 2017 Komora svěřenských poradců a správců uspořádala svoji první konferenci. \n\nKomora svěřenských poradců a správců má kolem 40 členů (rok 2018) – svěřenských poradců nebo svěřenských správců. Generálním sekretářem komory je Pavel Kolář. \n\nInstitut svěřenských fondů v České republice zavedl nový občanský zákoník v roce 2014. Svěřenské fondy jsou po staletí užívány zejména v anglosaském právu. Svěřenské fondy slouží k různým účelům: zachování majetku, předání rodinné firmy nebo vyřešení dědictví. Od 1. ledna 2018 je povinná evidence svěřenských fondů.\n"}
{"id": "1387922", "url": "https://cs.wikipedia.org/wiki?curid=1387922", "title": "Boston Braves (AHL)", "text": "Boston Braves (AHL)\n\nBoston Braves byl profesionální americký klub ledního hokeje, který sídlil v Bostonu ve státě Massachusetts. V letech 1971–1974 působil v profesionální soutěži American Hockey League. Braves ve své poslední sezóně v AHL skončily v základní části. Své domácí zápasy odehrával v hale Boston Garden s kapacitou 14 418 diváků. Klubové barvy byly kaštanově hnědá, bílá a černá.\n\nZanikl v roce 1974 přestěhováním do Monctonu, kde vznikl tým Moncton Hawks. Klub byl během své existence farmou Bostonu Bruins.\n\n\n\nZdroj: \n\n\n\nZdroj: \n\n"}
{"id": "1387925", "url": "https://cs.wikipedia.org/wiki?curid=1387925", "title": "Ilja Matouš", "text": "Ilja Matouš\n\nIlja Matouš (17. dubna 1931, Horní Branná – 24. dubna 2018) byl československý lyžař. Po skončení aktivní kariéry působil jako trenér. Trénoval mj. Květu Jeriovou, Blanku Paulů nebo Stanislava Henycha.\n\nNa VII. ZOH ve Cortina d'Ampezzo 1956 skončil v běhu na lyžích na 15 km skončil na 13. místě, na 30 km na 10. místě a ve štefetě na 4x10 km na 8. místě. Na mistrovství Československa získal šestkrát titul ve štafetě.\n\n"}
{"id": "1387927", "url": "https://cs.wikipedia.org/wiki?curid=1387927", "title": "Buffalo Bisons (IHL)", "text": "Buffalo Bisons (IHL)\n\nBuffalo Bisons byl profesionální americký klub ledního hokeje, který měl sídlo v Buffalu ve státě New York (stát), ale své domácí zápasy odehrával ve Fort Erie v kanadské provincii Ontario. V letech 1936–1937 působil v profesionální soutěži American Hockey League. Před AHL působil postupně v Canadian Professional Hockey League a International Hockey League. Bisons ve své poslední sezóně v AHL skončily v základní části. Své domácí zápasy odehrával v hale Peace Bridge Arena s kapacitou 5 000 diváků.\n\nV roce 1940 byl vytvořen tým stejného názvu, který rovněž nastupoval v AHL.\n\n\nZdroj: \n\n\n\nZdroj: \n\n\n"}
{"id": "1387928", "url": "https://cs.wikipedia.org/wiki?curid=1387928", "title": "Josef Prokeš (lyžař)", "text": "Josef Prokeš (lyžař)\n\nJosef Prokeš (25. února 1933 – 25. srpna 2016) byl československý lyžař. Po skončení aktivní kariéry působil na Univerzitě Karlově, a po emigraci do Rakouska jako trenér. Společně s Baldurem Preimlem byl zakladatelem vzdělávacího střediska v severských disciplínách na lyžařském gymnáziu v tyrolském městě Stams, kde vyučoval až do roku 1991. Trénoval mj. Markuse Gandlera. Ovlivnil vývoj běžeckých lyží u firmy Kneissl.\n\nNa VII. ZOH ve Cortina d'Ampezzo 1956 skončil v běhu na lyžích na 15 km skončil na 13. místě, na 30 km na 16. místě a ve štafetě na 4x10 km na 8. místě. Dvakrát se zúčastnil mistrovství světa.\n\n"}
{"id": "1387934", "url": "https://cs.wikipedia.org/wiki?curid=1387934", "title": "Capital District Islanders", "text": "Capital District Islanders\n\nCapital District Islanders byl profesionální americký klub ledního hokeje, který sídlil v Troy ve státě New York. V letech 1990–1993 působil v profesionální soutěži American Hockey League. Islanders ve své poslední sezóně v AHL skončily v osmifinále play-off. Své domácí zápasy odehrával v hale Houston Field House s kapacitou 4 780 diváků. Klubové barvy byly modrá, oranžová a bílá.\n\nZanikl v roce 1993 přestěhováním do Albany, kde byl založen tým Albany River Rats. Klub byl během své existence farmou New Yorku Islanders.\n\n\nZdroj: \n\n\n\nZdroj: \n\n"}
{"id": "1387935", "url": "https://cs.wikipedia.org/wiki?curid=1387935", "title": "Džhánsí", "text": "Džhánsí\n\nDžhánsí (, ) je město v indickém svazovém státě Uttarpradéši. Má přibližně půl miliónu obyvatel a je správním střediskem svého okresu.\n\nDžhánsí leží v regionu Bundelkhand v nadmořské výšce kolem 250 metrů. Ze správního hlediska leží v jihozápadním výběžku Uttarpradéše – hranice mezi Uttarpradéšem a Madhjapradéšem leží jen několik kilometrů severozápadně a několik kilometrů jihovýchodně. Nejbližší větší město je miliónový Gválijar ležící přibližně sto kilometrů severozápadně v Madhjapradéši.\n\nObyvatelstvo mluví převážně hindsky a urdsky. Nejvyznávanějším náboženstvím je přibližně s 81 % hinduismus, po něm následuje s přibližně 16 % islám. Dále ve městě žijí rovněž menšinové komunity vyznavačů džinismu, sikhismu, buddhismu a křesťanství,\n"}
{"id": "1387939", "url": "https://cs.wikipedia.org/wiki?curid=1387939", "title": "Norbertina Kinská", "text": "Norbertina Kinská\n\nNorbertina \"(Nora)\" hraběnka Kinská z Vchynic a Tetova ( \"Norbertine \"Nora\" Gräfin Kinsky von Wchinitz und Tettau\", vdaná hraběnka Wilcz(e)ková (18. prosince 1888 Vídeň – 27. března 1923 Vítkovice) byla rakouská zdravotní sestra Červeného kříže, původem z českého šlechtického rodu Kinských. \n\nV době první světové války v Rusku založila lazaret a působila zde před a během Ruské revoluce. \n\nNora Kinská byla šestým z devíti dětí Oktaviána Zdenka hraběte Kinského (1844–1932) a jeho manželky Georginy Ernestiny Festeticsové z Tolny (1856–1934). Vyrůstala na zámku Karlova Koruna. „Byla příliš zvědavá na život za zdmi zámku na to, aby se vdala za některého z mnoha ctitelů“ a po vypuknutí první světové války roku 1914 založila lazaret.\n\nPoté, co se nuzné podmínky a vysoká úmrtnost v ruských válečných zajateckých táborech staly zcela zjevnými, iniciovala ruská panovnická rodina okolo cara Mikuláše II. vznik skupin tzv. „cestujících zdravotních sester“, aby kontrolovaly dodržování Haagské dohody. Mezi nimi, odcestovala roku 1916 jako sestra Červeného kříže i sedmadvacetiletá Nora Kinská v doprovodu ruského důstojníka na Sibiř, aby poukázala na „porušování lidských práv a pokusila se zmírnit utrpení vojáků“. Jeden z prvních záznamů do jejího deníku zněl: \n\nPři své cestě navštívila hraběnka Nora 16 zajateckých a 15 pracovních táborů, kde pomáhala někdy v nejprimitivnějších podmínkách při operacích a dalších lékařských zákrocích. Setkala se s tisíci rakousko-uherských a německých válečných zajatců, mezi nimiž byli např.:\n\n\nUprostřed zmatků Ruské revoluce se Norbertině podařil dramatický únik a v létě roku 1918 se vrátila zpět do vlasti. Zde se vdala za hraběte Ferdinanda Wilczka, kterého se jí podařilo osvobodit ze zajateckého tábora a který s ní v přestrojení z Ruska též uprchnul. Roku 1921 se jim ve Štýrském Hradci narodila dcera Georgina, pozdější kněžna lichtenštejnská (manželka knížete Františka Josefa II. a matka současného panujícího knížete Hanse Adama II.)\n\nNora Kinská zemřela v roce 1923 v porodnici ve Vítkovicích při porodu druhého dítěte. Ani dítě porod nepřežilo.\n\n"}
{"id": "1387940", "url": "https://cs.wikipedia.org/wiki?curid=1387940", "title": "Bellusaurus sui", "text": "Bellusaurus sui\n\nBellusaurus sui (\"nádherný ještěr\") byl druh sauropodního dinosaura z kladu Macronaria, formálně popsaného v roce 1990 z čínské oblasti Džungarie. Fosilie dinosaura byly objeveny v sedimentech souvrství Š'-šu-kou a mají stáří zhruba 170 milionů let (období střední jury).\n\nCelkem byly objeveny fosilie sedmnácti jedinců v jediném lomu, zřejmě šlo o jedince, kteří společně zahynuli při dávné povodni. Je možné, že šlo ve všech případech o mláďata a juvenilní jedince. Tento druh popsal čínský paleontolog Tung Č’-ming. Rodové jméno odkazuje k faktu, že fosilní kosti bellusaura jsou štíhlé a elegantní. Druhové jméno je zase poctou preparátorovi jménem Youling Sui, který preparoval množství dinosauřích fosilií.\n\nJednalo se zřejmě o menšího sauropoda, který mohl být příbuzný brachiosauridům (například rodu \"Daanosaurus\"). Protože jsou ale známé pouze kostry mláďat, nelze o tomto druhu říci nic konkrétního. Délka juvenilních jedinců dosahovala pouze asi 5 metrů a hmotnost se pohybovala maximálně kolem 1000 kilogramů, podle některých odhadů pak v dospělosti činila délka tohoto dinosaura asi 13 metrů a hmotnost kolem 6000 kilogramů. V roce 2018 byla publikována vědecká studie s podrobným popisem lebky tohoto eusauropoda.\n\n"}
{"id": "1387946", "url": "https://cs.wikipedia.org/wiki?curid=1387946", "title": "Rothkirch z Lehnice", "text": "Rothkirch z Lehnice\n\nRothkirch z Lehnice byl slezský šlechtický rod.\n\nRothkirch je jméno staré slezské šlechtické rodiny z Lehnice \"(Legnice, německy psáno Liegnitz, obec v Polsku)\". \n\nPoprvé je toto příjmení \"(Rothkirch)\" zmiňováno v dokumentu z 8. července 1302 v Lehnici a to v souvislosti s Woycechem z Roth Church. \n\nPlná doložitelnost začáku dynastie začíná kolem roku 1428, kdy zemřel Jan \"(Hans)\" von Rothkirch. Ten sloužil v roce 1411 jako maršál vratislavského biskupa Václava II. Lehnického. V roce 1413 byl maršálem lehnicko-lublinského knížete Jindřicha IX. Staršího.\n\nV roce držel v Bílém Potoku lénem 3 lány Baltazar von Rothkirch. Dva členové rodu byli členy pruského panského dvora.\n\nPoprvé je erb doložitelný na obraze bitvy u Lehnice, vedené Jindřichem II. Pobožným, proti tatarským vojskům 9. dubna 1241. Originál obrazu z roku 1451 je umístěn ve Vratislavi.\n\nV erbu jsou na zlatém štítě tři korunované orlice s červenými zoby. Na stříbrné přilbě je orlí hlava s černou přikrývkou se zlatým rámováním a zlatou korunkou.\n\nVyobrazení erbu je na žlutém poli v jedné polovině drak, v druhé pak tři černé orlice.\n\nJsou doloženy tři linie rodu Rothkirch.\n\n\n\nJan Václav (\"Johann Wenzel)\" svobodný pán Trach adoptoval (tzv. \"šlechtická adopce, viz. Adopce\") Jana Bedřicha \"(Johann Friedrich)\" von Rothkirch. Dne 4. března 1757 Fridrich II. Veliký schválil sjednocení erbů obou rodů a současně jmenoval Jana Bedřicha svobodným pánem von Rothkirch a Trach.\n\nÚřad Pruského vévodství dne 18. října 1861 potvrdil zachování titulu svobodného pána Arnoštovi Edwinovi \"(Ernst Edwin)\" von Rothkirch a Trach jako dědici panství Ratajno \"(Pątnów, německy psáno Panthenau, obec v Polsku)\". \n\nTen stejný úřad dne 15. listopadu 1861 jmenoval Leopolda svobodného pána Rothkirch a Trach, z Medvědova \"(Niedźwiedzice, německy psáno Bärsdorf, obec v Polsku)\", hrabětem Rothkirchem a svobodným pánem Trachem. \n\n"}
{"id": "1387948", "url": "https://cs.wikipedia.org/wiki?curid=1387948", "title": "Zdeněk Schneiderwind", "text": "Zdeněk Schneiderwind\n\nZdeněk Schneiderwind (* 13. ledna 1962) je bývalý československý motocyklový závodník, reprezentant v ploché dráze. \n\nV Mistrovství Československa a Česka jednotlivců skončil dvakrát na 3. místě. V Mistrovství Československa na dlouhé ploché dráze získal pětkrát mistrovský titul. V letech 1984-1994 startoval v kvalifikačních závodech mistrovství světa jednotlivců, nejlépe skončil v roce 1984 na 14. místě v kontinentálním finále. V kvalifikaci Grand Prix skončil nejlépe v roce 1997 na 17. místě v kontinentálním finále. V Mistrovství světa družstev startoval v letech 1985-1989. V Mistrovství světa na dlouhé ploché dráze startoval v letech 1995-2009, nejlépe skončil na 5. místě ve světovém finále 2003. V Mistrovství světa na travnaté ploché dráze získal 2 tituly mistra světa.\n\n\n"}
{"id": "1387952", "url": "https://cs.wikipedia.org/wiki?curid=1387952", "title": "David Teniers starší", "text": "David Teniers starší\n\nDavid Teniers starší (1582 – 29. července 1649) byl vlámský malíř narozený v Antverpách. Je otcem Davida Tenierse mladšího, který se proslavil také jako umělec.\n\nDavid Teniers starší se učil malovat od svého bratra Juliaena Tenierse (také znám jako Juliaan Teniers, 1572–1615), poté u Rubense v Antverpách. Následně byl žákem Adama Elsheimera v Římě. V roce 1606 se stal členem asociace malířů v Antverpách. Přestože maloval velké náboženské, historické a mytologické kompozice, proslavil se především krajinomalbou, obrazy s rolníky, venkovskými slavnostmi a podobně. Díla jsou poznamenána zdravým smyslem pro humor a často bývají zaměňována s ranými pracemi Davida Tenierseho mladšího, jeho syna.\n\nVelký obraz Tenierse staršího \"Works of Charity\" je v kostele sv. Pavla v Antverpách. Ve vídeňské galerii jsou čtyři krajiny malované Teniersem pod vlivem Elsheimera a čtyři malé mytologické obrázky \"Vertumnus a Pomona\", \"Juno\", a \"Jupiter a Io\". Charakteristické scény venkovského života ukazují obrazy \"Hra s miskami (Playing at Bowls)\", \"Rozhovor tří mužů a ženy (Conversation of three men and a woman)\", \"Skalnatá krajina (Rocky Landscape)\". Další ukázky jeho práce lze nalézt v galeriích Petrohradu, Madridu, Bruselu, Mnichova, Drážďan a v Berlíně \"Pokušení sv. Antonína (The Temptation of St Anthony\"). \n\nTeniers také dosáhl úspěchu jako prodejce obrazů a je známo, že se zúčastnil veletrhu St. Germain v Paříži v roce 1635, s velkým množstvím obrazů svých a jeho čtyř synů. Zemřel v Antverpách v roce 1649.\n\n"}
{"id": "1387954", "url": "https://cs.wikipedia.org/wiki?curid=1387954", "title": "Cincinnati Mighty Ducks", "text": "Cincinnati Mighty Ducks\n\nCincinnati Mighty Ducks byl profesionální americký klub ledního hokeje, který sídlil v Cincinnati ve státě Ohio. V letech 1997–2005 působil v profesionální soutěži American Hockey League. Mighty Ducks ve své poslední sezóně v AHL skončily ve čtvrtfinále play-off. Své domácí zápasy odehrával v hale Cincinnati Gardens s kapacitou 10 208 diváků. Klubové barvy byly fialová a bílá.\n\nZaložen byl v roce 1995 po přestěhování Baltimore Bandits do Cincinnati. Zanikl v roce 2005 přestěhováním do Rockfordu, kde byl založen tým Rockford IceHogs. Klub byl během své existence farmami celků NHL. Jmenovitě se jedná o Anaheim Ducks a Detroit Red Wings.\n\n\nZdroj: \n\n\n\nZdroj: \n\n"}
{"id": "1387961", "url": "https://cs.wikipedia.org/wiki?curid=1387961", "title": "OnlyOffice", "text": "OnlyOffice\n\nOnlyOffice (dříve TeamLab), stylizované jako ONLYOFFICE, je open source kancelářský balík, vyvinutý společností Ascensio System SIA, společnost se sídlem v lotyšské Rize. Řešení nabízí online editory dokumentů, platformu pro správu dokumentů, firemní komunikaci, mail a nástroje pro řízení projektů.\n\nOnlyOffice je dodáván buď jako SaaS řešení, nebo jako zařízení pro instalace na privátní síti. Přístup do systému je realizováno prostřednictvím vlastního on-line portál.\n\nRozhraní OnlyOffice je rozděleno do několika modulů: Dokumenty, CRM, Projekty, Pošta, Komunita, Kalendář a Diskuse.\n\nOnlyOffice rozhraní je k dispozici ve 22 jazycích: azeri (latinsky), čínština (Zjednodušená), čeština, nizozemština, angličtina, finština, francouzština, němčina, řečtina, italština, japonština, korejština, lotyština, polština, portugalština, ruština, slovinština, španělština, turečtina, ukrajinština a vietnamština.\n\nModul projektů je určen pro řízení fází daného projektu: plánování, vedení týmu a úkolu, delegování, monitorování a podávání zpráv. Modul také zahrnuje Ganttův Graf pro ilustraci etap projektů a závislosti mezi úkoly.\n\nCRM modul umožňuje vedení klientské databáze, transakce a potenciální tržby, úkoly, historii vztahů s klienty. Tento modul také poskytuje on-line fakturace a prodejní přehledy. CRM lze volitelně integrovat s Twilio VoIP.\n\nMail kombinuje poštovní server pro vytvoření vlastní domény, emailových schránek a agregátor pošty pro centralizovanou správu více schránek.\n\nKalendář umožňuje plánování a sledovaní osobních a firemních událostí, termíny úkolů v Projektech a CRM, zasílání a přijímání pozvánek na události. Kalendář lze integrovat do kalendářů třetích stran, které podporují iCal.\n\nKomunita nabízí funkce firemních sociálních sítí: ankety, firemní blog a diskusní fóra, zprávy, objednávky a oznámení, messenger.\n\nŘešení je technologicky založeno na třech složkách: dokumentový server, komunitní server a poštovní server.\n\nDokumentový server spravuje textový dokument, tabulkový editor a editor prezentací. Je napsán v Javascriptu pomocí HTML5 Canvas.\n\nKomunitní server hostí všechny funkční moduly OnlyOfficu. Je napsána v ASP.NET pro Windows a na Mono pro Linux a distribuce.\n\nPoštovní server představuje sadu komponent, který umožňuje vytváření firemní poštovní schránky pomocí výchozích nebo vlastních domén. Poštovní server je založen na balíčku iRedMail, který se skládá z Postfix, Dovecot, SpamAssassin, ClamAV, OpenDKIM, Fail2ban.\n\nOnlyOffice balíček se skládá z online editorů. To zahrnuje textové, tabulkové a prezentační editory, které zahrnují funkce podobné jako Microsoft desktop editorů (Word, Excel a PowerPoint). Od verze 5.0 z redaktorů rozhraní byla obnovena s kartami nástrojů. Editory umožňují co-editace, komentování a dialogu v reálném čase a poskytovat takové funkce, jako je Historie Revizí a hromadné Korespondence.Beta verze (předchůdce OnlyOffice) Online Editors Teamlab dokumentový editor, byl představen na veletrhu CeBIT 2012 v Hannoveru. Produkt byl naprogramován pomocí Canvas, což je část HTML5, který umožňuje dynamické a šikovné vykreslování 2D obrazců a bitmapových obrázků.\n\nTato technologie je známá, že zachovává počateční formátování bez ohledu na prohlížeč nebo operační systém. Podle blogu společnosti Canvas umožňuje přidávat funkce, které byly dříve k dispozici pouze v desktopové aplikaci, jako je například podpora sofistikovaných formátování vícestránkových dokumentů, a větší množství písem.\n\nZákladní typy formátů používaných v OnlyOffice dokumentových editorů je OOXML (DOCX, XLSX, PPTX). Jiné typy podporovaných formátů (ODT, DOC, RTF, EPUB, MHT, HTML, HTM, ODS, XLS, CSV, ODP, PPT) jsou zpracovány s vnitřní konverzí DOCX, XLSX nebo PPTX.\n\nFunkce sady lze rozšířit pomocí pluginů (vedlejší aplikací). Uživatelé si mohou vybrat z existujícího seznamu pluginů nebo vytvářet své vlastní aplikace pomocí poskytnutého rozhraní API.\n\nEditory ONLYFFICU můžou být integrovány s DocuSign službou elektronického podpisu, která je pak prostřednictvím rozhraní editoru.\n\nSlužba OnlyOffice také umožňuje přístup k dokumentům v platformách pro ukládání dat třetích stran, jako jsou Google Drive, Box, OneDrive, Dropbox, OwnCloud, Nextcloud a Yandex.Disk.\n\nOnline editory lze integrovat do aplikací napsaných v libovolném programovacím jazyce: .Net (C#), Node.js, Java, PHP, Ruby, atd.\n\nOnlyOffice na ploše jsou v režimu offline balíčku. Offline editory podporují kolaborativní editační funkce při připojení k portálu. Aplikace je k dispozici zdarma pro osobní i komerční využití.\n\nPro offline editory cross-platform řešení je k dispozici pro Windows 10, 8.1, 8, 7, XP, Vista (x32 a x64), Debian, Ubuntu a další Linuxové distribuce založené na RPM, Mac OS 10.10 a novější. Kromě platformy specifické verze existuje i přenosná varianta.\n\nEditory jsou kompatibilní s MS Office (OOXML) a OpenDocument (ODF) formáty a podporují DOC, DOCX, ODT, RTF, TXT, PDF, HTML, EPUB, XPS, DjVu, XLS, XLSX, ODS, CSV, PPT, PPTX, ODP.\n\nPodobně jako balíček on-line, základní sada nástrojů offline editorů pro OnlyOffice může být aktualizován pomocí vedlejších pluginů.\n\nOffline editory jsou distribuovány pod AGPL v3 licencí pro osobní i komerční využití.\n\nOnlyOffice editory jsou k dispozici také jako mobilní aplikace pro iOS a Android (pouze zobrazení). Aplikace se názvývá ONLYOFFICE Documents.\n\nV únoru 2017 vydal OnlyOffice aplikaci pro integraci do Nextcloud a ownCloud. V rozhraní platformy je možné vytvářet a upravovat OnlyOffice textový editor, tabulkový editor i editor prezentací. Díky integraci s jednou z těchto služeb mohou být OnlyOffice jako součást Univention Corporate Server.\n\nPodobné aplikace byly vyvinuty pro Sharepoint, Confluence a pod Alfresco.\n\nAplikace běží AGPL v3 open source licencí jako další serverová a klientská řešení OnlyOfficu a je k dispozici na GitHub.\n\n\nProdukt byl přezkoumán podle TechRadar, CMSWiRE, LiveEnterprise, Techi.com, Business Insider, TechRepublic, Unixmen, NoobsLAB, PCMag, Linux.com, Softpedia, FOSS Síla\n\nOnlyOffice se vztahuje k TechCrunch, Liventerprise, Gizmo ' s Freeware.\n"}
{"id": "1387963", "url": "https://cs.wikipedia.org/wiki?curid=1387963", "title": "Cincinnati Mohawks", "text": "Cincinnati Mohawks\n\nCincinnati Mohawks byl profesionální americký klub ledního hokeje, který sídlil v Cincinnati ve státě Ohio. V letech 1949–1952 působil v profesionální soutěži American Hockey League. Mohawks ve své poslední sezóně v AHL skončily v semifinále play-off. Své domácí zápasy odehrával v hale Cincinnati Gardens s kapacitou 10 208 diváků. Klubové barvy byly červená, bílá a černá.\n\nZaložen byl v roce 1949 po přestěhování Washingtonu Lions do Cincinnati. Klub byl během své existence farmami celků NHL. Jmenovitě se jedná o Montreal Canadiens a New York Rangers.\n\n\n\nZdroj: \n\n\n\nZdroj: \n\n"}
{"id": "1387971", "url": "https://cs.wikipedia.org/wiki?curid=1387971", "title": "Cincinnati Swords", "text": "Cincinnati Swords\n\nCincinnati Swords byl profesionální americký klub ledního hokeje, který sídlil v Cincinnati ve státě Ohio. V letech 1971–1974 působil v profesionální soutěži American Hockey League. Swords ve své poslední sezóně v AHL skončily ve čtvrtfinále play-off. Své domácí zápasy odehrával v hale Cincinnati Gardens s kapacitou 10 208 diváků. Klubové barvy byly námořnická modř a žlutá.\n\nV roce 1973 slavil klub zisk Calder Cupu. Klub byl během své existence farmou Buffala Sabres.\n\n\n\nZdroj: \n\n\n\nZdroj: \n\n"}
{"id": "1387974", "url": "https://cs.wikipedia.org/wiki?curid=1387974", "title": "Meiči Narasaki", "text": "Meiči Narasaki\n\nMeiči Narasaki (: 楢﨑 明智;* 13. května 1999) je japonský sportovní reprezentant ve sportovním lezení, mistr Asie v boulderingu, juniorský mistr světa a Asie v lezení na obtížnost a v boulderingu.\n\nLezení se věnuje také jeho starší bratr Tomoa Narasaki (* 1996), mistr světa v boulderingu.\n\n\n"}
{"id": "1387976", "url": "https://cs.wikipedia.org/wiki?curid=1387976", "title": "Cleveland Barons (2001–2006)", "text": "Cleveland Barons (2001–2006)\n\nCleveland Barons byl profesionální americký klub ledního hokeje, který sídlil v Clevelandu ve státě Ohio. V letech 2001–2006 působil v profesionální soutěži American Hockey League. Barons ve své poslední sezóně v AHL skončily v základní části. Své domácí zápasy odehrával v hale Quicken Loans Arena s kapacitou 10 025 diváků. Klubové barvy byly pacifická modř a černá.\n\nZaložen byl v roce 2001 po přestěhování Kentucky Thoroughblades do Clevelandu. Zanikl v roce 2006 přestěhováním do Worcesteru, kde byl založen tým Worcester Sharks. Klub byl během své existence farmou San Jose Sharks.\n\nTento tým byl již třetím klubem ledního hokeje s názvem Cleveland Barons. Před ním tento název používaly dva různé subjekty v letech 1937–1973 a 1976–1978.\n\n\nZdroj: \n\n\n\nZdroj: \n\n"}
{"id": "1387977", "url": "https://cs.wikipedia.org/wiki?curid=1387977", "title": "Sky-Watcher", "text": "Sky-Watcher\n\nSky-Watcher je komerční distribuční společnost založená v roce 1999 společností Synta Technology Corporation z Tchaj-wanu (Synta Taiwan), která obchoduje s teleskopy a astronomickými zařízeními, jako jsou čočky a okuláry, zaměřené na amatérský astronomický trh. Výrobky jsou vyráběny na Synta Tchaj-wanu Suzhou Synta Optical Technology Co., Ltd. v Suzhou (Jiangsu), Čína. Značka je distribuována v Kanadě a v Evropě a koncem roku 2000 byla rozšířena na trh USA.\n\nV roce 1999 vznikla značka \"Sky-Watcher\", která prodává optiku společnosti Synta Taiwan s ústředím v Richmondu v britské Kolumbii v Kanadě. Roku 2000 byl vyrobem první dalekohled s montáží dobson této společnosti. V roce 2001 jako první na světě vyrobila Maksutov-Cassegrains, a v roce 2004 svůj první refraktor Apochromat ED-APO. Od roku 2008 spolupracuje se společností Schott AG německým výrobcem vysoce kvalitního skla a optiky. Veškeré dalekohledy zakoupené po roce 2008 mají kvalitní německou optiku.\n\nProduktová řada FlexTube společnosti Sky-Watcher obsahuje dalekohledy s průměrem objektivu o rozměrech 60 až 60 palců (406 mm) s manuálními, motorovými nebo GoTo montážemi. Od roku 2008 společnost Sky-Watcher vyrábí dobsony se skládacími trubkami.\n\nMezi výrobky patří teleskopy (hvězdářské dalekohledy), špičkové obaly, montáže a mnoho doplňků.\n\nSky-Watcher má jedenáct modelových řad.\n"}
{"id": "1387980", "url": "https://cs.wikipedia.org/wiki?curid=1387980", "title": "Hexamethylfosforamid", "text": "Hexamethylfosforamid\n\nHexamethylfosforamid, také HMPA, je organická sloučenina patřící mezi fosforamidy (amidy kyseliny fosforečné). Tato bezbarvá kapalina se používá jako aprotické polární rozpouštědlo a jako přídavná látka v organické syntéze.\n\nHMPA je oxidem silně zásaditého triamidu hexamethylfosforitého (HMPT), P(NMe). Podobně jako u ostatních fosfinoxidů (jako například trifenylfosfinoxidu) má jeho molekula čtyřstěnné jádro a vazba P-O je velmi polarizována, takže na kyslíkovém atomu je výrazný záporný náboj.\n\nHMPA se stejně jako mnohé další sloučeniny obsahující vazbu dusík-fosfor rozkládá působením kyseliny chlorovodíkové za vzniku protonovaného aminu a fosforečnanu.\n\nHMPA se používá jako rozpouštědlo polymerů, plynů a organokovových sloučenin. Upravuje selektivitu lithiačních reakcí rozpadem oligomerů organolithných zásad jako je butyllithium. Jelikož HMPA selektivně solvatuje kationty, tak urychluje jinak pomalé S2 reakce tvorbou více „nahých“ aniontů. Zásaditá dusíková centra v HMPA se silně koordinují na Li.\n\nHMPA je ligandem u mnoha užitečných činidel založených na molybdenu a peroxidech, například MoO(O)(HMPA)(HO) se používá jako oxidační činidlo v organické syntéze.\n\nHMPA používaný jako rozpouštědlo lze nahradit dimethylsulfoxidem. Obě tyto látky jsou silnými akceptory vodíkových vazeb a jejich kyslíkové atomy vážou kovové kationty. Dalšími alternativami k HMPA jsou \"N\",\"N\"′-tetraalkyldetriváty močoviny a 1,3-dimethyl-2-imidazolidinon (DMI).\n\nHMPA je pouze mírně toxickou látkou ale u krys byla prokázána jeho karcinogenita. Mnoho organických chemiků jej kvůli tomu považuje za mimořádně nebezpečnou látku a snaží jeho použití vyhnout vždy, když je to možné. Pomocí kyseliny chlorovodíkové lze HMPA přeměnit na méně škodlivé látky.\n"}
{"id": "1387987", "url": "https://cs.wikipedia.org/wiki?curid=1387987", "title": "Cleveland Falcons", "text": "Cleveland Falcons\n\nCleveland Falcons byl profesionální americký klub ledního hokeje, který sídlil v Clevelandu ve státě Ohio. V letech 1936–1937 působil v profesionální soutěži American Hockey League. Falcons ve své poslední sezóně v AHL skončily v základní části. Své domácí zápasy odehrával v hale Elysium Arena s kapacitou 2 000 diváků.\n\nZaložen byl v roce 1934 po zániku Clevelandu Indians, zanikl v roce 1937 přejmenováním na Cleveland Barons.\n\n\nZdroj: \n\n\n\nZdroj: \n\n"}
{"id": "1387989", "url": "https://cs.wikipedia.org/wiki?curid=1387989", "title": "Giacinto-Boulos Marcuzzo", "text": "Giacinto-Boulos Marcuzzo\n\nMons. Giacinto-Boulos Marcuzzo (* 24. dubna 1945, San Polo di Piave) je italský katolický kněz, biskup, který je v současnosti pomocným biskupem v Latinském patriarchátu jeruzalémském.\n\n"}
{"id": "1387990", "url": "https://cs.wikipedia.org/wiki?curid=1387990", "title": "Patrik Červenka", "text": "Patrik Červenka\n\nPatrik Červenka (* 16. října 1999, Vyškov) je český fotbalový záložník, který od roku 2006 působí v klubu FC Fastav Zlín. Jeho otec je bývalý fotbalový hráč Bronislav Červenka. \n\nUž od mládežnických celků hraje ve Zlíně. Momentálně hraje za FC Fastav Zlín U19 na pozici křídelního záložníka. Na svou první profesionální smlouvu stále čeká. V průběhu jeho kariéry byl poslán na hostování v Loukách. Mezi jeho největší přednosti patří rychlost a skvělé centry do vápna. Svůj debut v MSFL připsal dne 28. 05. 2016 v dresu FC Fastav Zlín ve věku 16 let a 225 dní. Mimo jiné je velkým fanouškem londýnské Chelsea a jeho vzor je Eden Hazard.\n\nByl členem středoškolského futsalového týmu, který vybojoval 2. místo v celostátní soutěži. Finále SFL chlapců a dívek pro ročník 2017/2018 se uskutečnilo 5.4.2018 ve SH Žďár nad Sázavou.\n\nZúčastnil se také fotbalové školy Petra Čecha v roce 2010 , kde nasbíral cenné zkušenosti. Nastoupil také proti ročníku U14 FC Barcelony, ve kterém FC Fastav Zlín vysoce prohrál, ale pro hráče to byla obrovská zkušenost a zážitek.\n\nhttps://www.msfl.cz/hrac/patrik-cervenka\n\nhttps://www.livesport.cz/hrac/cervenka-patrik/jP2RB5jd/\n"}
{"id": "1387991", "url": "https://cs.wikipedia.org/wiki?curid=1387991", "title": "Cleveland Indians (IHL)", "text": "Cleveland Indians (IHL)\n\nCleveland Indians byl profesionální americký klub ledního hokeje, který sídlil v Clevelandu ve státě Ohio. V letech 1929–1934 působil v profesionální soutěži International Hockey League. Indians ve své poslední sezóně v IHL skončily v základní části. Své domácí zápasy odehrával v hale Elysium Arena s kapacitou 2 000 diváků.\n\nZanikl v roce 1934 přejmenováním na Cleveland Falcons.\n\n\nZdroj: \n\n\n\nZdroj: \n\n"}
{"id": "1387992", "url": "https://cs.wikipedia.org/wiki?curid=1387992", "title": "Maximum time interval error", "text": "Maximum time interval error\n\nMaximum time interval error (MTIE) je metrika používaná pro určení fázové stability signálu. Hojně se užívá v metrologii a telekomunikacích.\n\nNejprve se spočítá metrika TIE. Tu získáme pro každý čas vstupního signálu jako jeho fázovou chybu, tj. jeho fázový posun vůči referenci. Jednotkou této chyby je nejčastěji sekunda, resp. její zlomky.\n\nMTIE je funkcí tzv. pozorovacího intervalu T . Metriku spočítáme tak, že vezmeme funkci TIE(t) a po ní budeme postupně posouvat okénko o délce T. Pro každý posun okénka vyšetřujeme rozdíl mezi maximem a minimem TIE v rámci okénka (tedy tzv. peak-to-peak hodnotu TIEpp). Pro nějaký posun okénka bude tento rozdíl maximální. Toto maximum je pak právě hodnotou MTIE(T). \n\nPokud vykreslíme graf závislosti MTIE na T, bude monotónně rostoucí a transienty původního signálu se projeví jako náhlé skoky.\n"}
{"id": "1387994", "url": "https://cs.wikipedia.org/wiki?curid=1387994", "title": "Kangtega", "text": "Kangtega\n\nKangtega (též nazývaná Kantega) je hora v severovýchodním Nepálu vysoká 6 783 m n. m. Nachází se v oblasti Khumbu, východně od města Namche Bazaar a jižně od vesnice Pangboche.\n\nSměrem na jih od Kangtegy jsou hory Kyashar (6770 m) a Kusum Kanguru (6370 m), na západ Thamserku (6623 m), se kterou je Kangtega spojena hřebenem, na východ Malanphulan (6573 m) a Peak 41 (6548 m) a na severovýchod Ama Dablam (6856 m ).\n\nExpedice pod vedením Edmunda Hillaryho se podařilo vylézt na vrchol Kangtegy v červnu 1963. Dva Američané David Dornan a Tom Frost a dva Novozélanďané Michael Gill a Jim Wilson dosáhli vrcholu 5. června.\n"}
{"id": "1387995", "url": "https://cs.wikipedia.org/wiki?curid=1387995", "title": "Rakovec (přítok Tichávky)", "text": "Rakovec (přítok Tichávky)\n\nRakovec je levostranný přítok Tichávky v okresech Frýdek-Místek a Nový Jičín. Pramení na okraji přírodní rezervace Les Na Rozdílné v jižní části katastru obce Kunčice pod Ondřejníkem. Teče odtud severozápadním směrem, kdy pod Humbarkem (424 m) vstupuje do katastru obce Tichá, aby se zde ve výšce 362 m zleva připojuje k Tichávce. Délka vodního toku je 4,371 km.\n"}
{"id": "1387997", "url": "https://cs.wikipedia.org/wiki?curid=1387997", "title": "Edmonton Road Runners", "text": "Edmonton Road Runners\n\nEdmonton Road Runners byl profesionální kanadský klub ledního hokeje, který sídlil v Edmontonu v provincii Alberta. V letech 2004–2005 působil v profesionální soutěži American Hockey League. Road Runners ve své poslední sezóně v AHL skončily v základní části. Své domácí zápasy odehrával v hale Rexall Place s kapacitou 16 839 diváků. Klubové barvy byly modrá, červená a zlatá.\n\nZaložen byl v roce 2004 po přestěhování Toronto Roadrunners do Edmontonu. Klub byl během své existence farmou Edmontonu Oilers.\n\n\nZdroj: \n\n\n\nZdroj: \n\n"}
{"id": "1388000", "url": "https://cs.wikipedia.org/wiki?curid=1388000", "title": "Walker Books", "text": "Walker Books\n\nWalker Books je britské nezávislé knižní nakladatelství založené v roce 1978 Sebastianem Walkerem, Amelií Edwards a Wendy Boase. V roce 1991 se firma rozšířila do Spojených států amerických, kde založila sesterskou společnost Candlewick Press. Amelii Edwards byla v roce 2001 jako umělecké ředitelce nakladatelství Walker Books udělena medaile Eleanor Farjeonové za přínos dětské literatuře. Na oficiálním logu společnosti je medvěd držící svíčku; autorem je Helen Oxenbury.\n"}
{"id": "1388002", "url": "https://cs.wikipedia.org/wiki?curid=1388002", "title": "Mnich, který prodal své Ferrari", "text": "Mnich, který prodal své Ferrari\n\nMnich, který prodal své Ferrari je svépomocná kniha od Robina Sharma, spisovatele a motivačního řečníka. Kniha je odvozena od Sharmovy osobní zkušenosti, poté, co opustil svou kariéru soudního právníka ve věku 25 let.\n\n\"Mnich, který prodal své Ferrari\" byla vydána v roce 1997 nakladatelstvím Harper Collins Publishers a do roku 2013 se prodalo více jak tři miliony kopií. Nedávný překlad do jazyka Dogri byl proveden Champam Sharmou. Sharma také napsal několik dalších knih v serii jako \"Tajné Dopisy Mnicha, Který Prodal Své Ferrari\", \"Moudrost vedení od Mnicha, Který Prodal Své Ferrari\", a \"Rodinná Moudrost od Mnicha, Který Prodal Své Ferrari\".\n\nKniha pojednává o dvou postavách – Julianu Mantlovi a jeho nejlepším příteli Johnovi a je vedena ve formě rozhovoru. Julian vypráví o svém duchovním prozření během himálajské cesty, ke které se zavázal po mrtvici spolu s prodejem svého letního sídla a červeného Ferrari.\n"}
{"id": "1388003", "url": "https://cs.wikipedia.org/wiki?curid=1388003", "title": "Erie Blades", "text": "Erie Blades\n\nErie Blades byl profesionální americký klub ledního hokeje, který sídlil v pensylvánském městě Erie. V letech 1981–1982 působil v profesionální soutěži American Hockey League. Před AHL působil postupně v North American Hockey League a Eastern Hockey League. Blades ve své poslední sezóně v AHL skončily v základní části. Své domácí zápasy odehrával v hale Erie County Field House s kapacitou 11 286 diváků. Klubové barvy byly oranžová, černá a bílá.\n\nZanikl v roce 1982 po fúzi s týmem Baltimore Skipjacks. Klub byl během své existence farmami celků NHL. Jmenovitě se jedná o Boston Bruins a Pittsburgh Penguins.\n\n\nZdroj: \n\n\n\nZdroj: \n\n"}
{"id": "1388004", "url": "https://cs.wikipedia.org/wiki?curid=1388004", "title": "Ču Tchien–cchaj", "text": "Ču Tchien–cchaj\n\nČu Tchien–cchaj (pinyin: \"Zhu Tiancai\", čínsky: 朱天才, * 25. července 1944, Si-an, provincie Šen-si, Čína) vyrůstal od šesti let ve vesnici Čhen-ťia-kou, kolébce Tchaj-ťi čchüan. V roce 1958 se jeho učitelem Tchaj-ťi čchüan stal Mistr Čchen Čao Pchi, pod jehož vedením získal Ču Tchien–cchaj znalost sestav tzv. „staré školy“ (\"Lao-ťia\"): sestav beze zbraně i sestav s jedním a dvěma meči, kopím a tyčí. Dalším jeho učitelem byl Čchen Čao Kchuej, který jej naučil Tchaj-ťi čchüan sestavy tzv. „nové školy“ (\"Sin-ťia\"). Od začátku 80. let dvacátého století se Ču Tchien–cchaj profesionálně věnuje výuce Tchaj-ťi čchüan. Od začátku 90. let dvacátého století propaguje toto bojové umění a životní filozofii svými cestami nejen po Číně, ale po celém světě. Ču Tchien–cchaj je mistrem 19. generace Čchen Tchaj-ťi čchüan, je zahrnován mezi 13 velmistrů Tchaj-ťi čchüan na světě a je jedním z tzv. „Čtyř Buddhových bojovníků“. \n\nČu Tchien–cchaj se narodil 25. července 1944 v městě Si-an v provincii Šen-si, která se nachází v Číně. Jeho matka pocházela z rodu Čchen Čchang Singů (\"Chen Chang Xing\") a jejími synovci byli Čchen Siao-wang a Čchen Čeng Lej. Když bylo Ču Tchien–cchaj šest let, vrátil se se svojí matkou k otci, který žil ve vesnici Čhen-ťia-kou.\n\nVýuka Tchaj-ťi čchüan byla součástí života Ču Tchien–cchaj už od raného mládí, ale skutečně organizovaná výuka pro něj začala až v roce 1958. Tehdy se vrátil do vesnice Čhen-ťia-kou velmistr 18. generace - Čchen Čao Pchi (* 1893 – 1972) - a ujal se úkolu vychovat novou skupinu mistrů Tchaj-ťi čchüan pro další (to jest již 19.) generaci. Pod jeho vedením se výuky účastnili:\n\nO víkendech a denně hned po škole se žáci scházeli v mistrově domě, kde cvičili Tchaj-ťi čchüan či jinak trávili čas. Kolem sedmé hodiny večerní zasedali všichni společně k večeři. Ta sestávala z kukuřice nebo brambor (servírovaných ve velkém hrnci) a z čínského chleba man-tchou (\"mantou\"). Po jídle, které vždy proběhlo relativně rychle, se žáci opět vraceli do mistrova domu, kde mnohdy zůstávali i dlouho do noci. Pokud tedy žáci nebyli ve škole nebo nespali doma či nejedli, cvičili Tchaj-ťi čchüan v mistrově domě. Naučili se kompletní škálu sestav Tchaj-ťi čchüan beze zbraně i se zbraněmi, základní první sestavu „staré školy“ (\"lao-ťia ji-lu\"), druhou sestavu „staré školy“ (\"lao-ťia er-lu\"; známou též jako tzv. „dělové pěsti“), sestavy s jedním a se dvěma meči, s jedním a dvěma meči s širokou čepelí (se šavlí) i s kopím. Mistr je navíc učil cvičení ve dvojicích, bojové aplikace Tchaj-ťi čchüan a teorii. A tak jim mistr nakonec předal tradici Tchaj-ťi čchüan jako bojového umění, tak jak byla dříve předána i jemu, a tím uchoval umění Tchaj-ťi čchüan v Čhen-ťia-kou.\n\nKdyž byl Ču Tchien–cchaj ve věku 22 let, propukla v Číně v roce 1966 tzv. Velká proletářská kulturní revoluce. Původně zamýšleným účelem měla být modernizace čínské společnosti, ale ve skutečnosti kulturní revoluce přivodila smrt stovkám tisíců lidí, kteří se stali oběťmi vraždění tzv. Rudých gard, rozvrat ekonomiky, všeobecný chaos a obrovské ztráty na kulturním dědictví Číny. Všemi respektovaný a vážený mistr Čchen Čao Pchi byl pranýřován, vystaven ponížení a pokořování. Chrám v Čhen-ťia-kou byl srovnán se zemí, umění Tchaj-ťi čchüan bylo ve své kolébce zavrženo a označeno za dekadentní relikt minulosti.\n\nV roce 1969 skončilo nejhorší období Kulturní revoluce, ale její vliv však i nadál trval prakticky až do Mao Ce-tungovy smrti v roce 1976. Přesto došlo již v roce 1972 k zásadnímu obratu v přístupu čínské vlády k bojovým uměním. Výkony herce, mistra a popularizátora bojových umění Bruce Lee navodily silnou vlnu všeobecného zájmu o čínská bojová umění. Bruce Lee přenesl téma hrdinského čínského kungfu boje na novou úroveň „skutečných“ soubojů. Nastal „návrat ke kořenům“ - hledání starých čínských mistrů. Od roku 1972 se tak začala psát nová éra wu-šu v Číně, když čínská vláda (pod tlakem okolností) dala oficiální podnět k organizovanému cvičení wu-šu na všech úrovních.\n\nMistr Čchen Čao Pchi dostal povolení k tréninku skupiny svých studentů z Čhen-ťia-kou pro nadcházející září roku 1972, kdy se za asistence mistra Ču Tchien–cchaj měla konat přehlídka wu-šu. K přehlídce byla vybrána provincie Che-nan a městský okres Teng-feng – místo, kde se nachází klášter Šao-lin. Mistrovi studenti byli na přehlídce wu-šu oceněni řádem zásluh za vynikající výkon. Mistr Čchen Čao Pchi se tak na sklonku svého života dožil svého snu - předat štafetu bojového umění svým žákům. Zemřel v prosinci roku 1972.\n\nPo smrti mistra Čchen Čao Pchi se dalšího učení v Čhen-ťia-kou ujal mistr Čchen Čao Kchuej (* 1928 – 1981) a vyučoval to, co se naučil od svého otce Čchen Fa-kche (17. generace) (* 1887 - 1957) v Čhen-ťia-kou. V otevřené třídě Čchen Čao Kchuej každé ráno vyučoval své žáky a po večerech, vždy od šesti do sedmi, dával soukromé lekce speciální skupině chlapců, ve které byli:\n\nMistr Čchen Čao Kchuej převzal upravené pohyby od svého otce. (Jeho otec rozvinul změny v některých pohybech „staré školy“ (\"Lao-ťia\") - a také jiné pohyby přidal. Tyto inovace udělaly cvičení živější, působivější, a také zvýšily jeho účinnost.) Tak byly vytvořeny sestavy známé jako tzv. „nová škola“ (\"Sin-ťia\"). Jako doplnění této sestavy přidal Čchen Čao Kchuej také část bohatství z technik čchin-na (\"qin-na\"), jimiž byl pověstný, a také další dovednosti, včetně „tlačících rukou“. \n\nMistr Ču Tchien–cchaj studoval Tchaj-ťi čchüan jako ucelený systém boje a věnoval se mu s jediným cílem – získat bojové dovednosti. To bylo plně v duchu dřívějšího (tradičního) pojetí, kdy bylo umění Tchaj-ťi čchüan pro vesničany nutností. Bojové dovednosti potřebovali ke své vlastní obraně proti záškodníkům a banditům, ale také k boji, když se dali do služeb vojska. Mezi tím se však Tchaj-ťi čchüan v okolním světě transformovalo do různých stylů a spíše než bojový aspekt akcentovalo cestu zdravotního cvičení.\n\nKdyž bylo Mistru Ču Tchien–cchaj 22 let započal svoji učitelskou dráhu. Od roku 1966 pak třináct let působil jako učitel v místní škole v Čhen-ťia-kou a současně ve svém volném čase trénoval studenty Tchaj-ťi. V roce 1978 byl jmenován prvním národním trenérem na „Chengdu Sport University“ (sportovní univerzita v městě Čcheng-tu) - hlavním městě provincie S’-čchuan). Následující rok (1979) se stal členem sportovní komise hrabství Wen-sien (\"Wenxian\").\n\nV 80. letech dvacátého století došlo k uvolnění politické situace v Číně. V souvislosti s tím nastala v Číně i obroda umění Tchaj-ťi. Jako zástupce Číny byl Mistr Ču Tchien–cchaj vyslán na ostrov Singapur. Tady působil po dobu sedmi měsíců, během nichž získal na 400 studentů a jeho umění Tchaj-ťi zde bylo vysoce oceňováno.\n\nMezi léty 1984 až 1991 navštívil Mistr Ču Tchien–cchaj celkem osmkrát Japonsko. V roce 1993 byl pozván do Koreje. Prakticky od roku 1994 se pak začal vydávat z Asie do celého světa, pravidelně navštěvuje jak Spojené státy tak i Evropu. Několikrát zavítal též do České republiky, kde vedl semináře v Taiji Akademii v Praze na Vinohradech.\n\nNa pozvání „České společnosti Taiji“ (Prezidentkou této společnosti byla zakladatelka Wushu Institutu paní Čaj Chua (\"Zhai Hua\") a funkci sekretáře společnosti zastával pan Radek Kolář) v roce 1999 přijel Mistr Ču Tchien–cchaj do České republiky vůbec poprvé a pobyl zde tři měsíce. Kurzy, které zde vedl, byly věnovány studiu Tchaj-ťi, vyučovala se sestava staré školy \"Lao-ťia ji-lu\" (74 forem) a cvičilo se tehdy převážně venku. Během této návštěvy se Radek Kolář, budoucí zakladatel a hlavní trenér Taiji Akademie, stal osobním žákem Mistra Ču Tchien–cchaj. \n\nV roce 2001 navštívil Mistr Ču Tchien–cchaj Berlín. Téhož roku byla založena Radkem Kolářem i Taiji Akademie v Praze na Vinohradech, jejímž odborným garantem výuky se stal Mistr Ču Tchien–cchaj. V průběhu následujících let navštívil Mistr Ču Tchien–cchaj Taiji Akademii celkem devětkrát (stav k červnu roku 2018). Pořádá zde pravidelné výukové semináře, kterých se účastnilo více než tisíc studentů (stav k červnu roku 2018).\n\nV roce 2010 otevřel Mistr Ču Tchien–cchaj v Čhen-ťia-kou (v jižní části vesnice v bývalém domě svého dědečka Čchen Kuang-lu (\"Chen Guanglu\")) vlastní (internátní) školu. Zde vyučuje Tchaj-ťi společně se svým nejmladším synem Ču Siang Chua (\"Zhu Xiang Hua\"). Škola poskytuje (kromě celodenní výuky) také ubytování a stravu.\n\nMistr Ču Tchien–cchaj zdědil umění Tchaj-ťi po svých předcích, kultivoval je soustavně více jak 60 let a zasvětil mu prakticky celý svůj život. V jeho pojetí je Tchaj-ťi čchüan komplexním uměním, jehož součástí jsou lékařství, mechanika, přírodní vědy, estetika i filozofie. Mistr Ču Tchien–cchaj zastává názor, že Tchaj-ťi čchüan je systém, který učí pečovat o tělo, je formou sebeobrany, sebekultivace a zábavou pro ducha. Není to jen umění boje, ale i kulturní umění pocházející z dávné tradice.\n\nV průběhu života obdržel Mistr Ču Tchien–cchaj celou řadu titulů. Od roku 1996 je jedním ze 13 velmistrů Tchaj-ťi čchüan na světě. Je označován také za jednoho z tzv. „Čtyř Buddhových bojovníků“ - nejvýznamnějších představitelů Čchen Tchaj-ťi čchüan 19. generace.\n\n"}
{"id": "1388007", "url": "https://cs.wikipedia.org/wiki?curid=1388007", "title": "Hyklát", "text": "Hyklát\n\nHyklát () je ve farmacii použivaný pojem pro hydrochlorid hemiethanolát-hemihydrát (·HCl·½EtOH·½HO), např. doxycyklin-hyklát.\n"}
{"id": "1388008", "url": "https://cs.wikipedia.org/wiki?curid=1388008", "title": "Hamilton Canucks", "text": "Hamilton Canucks\n\nHamilton Canucks byl profesionální kanadský klub ledního hokeje, který sídlil v Hamiltonu v provincii Ontariu. V letech 1992–1994 působil v profesionální soutěži American Hockey League. Canucks ve své poslední sezóně v AHL skončily v osmifinále play-off. Své domácí zápasy odehrával v hale FirstOntario Centre s kapacitou 17 383 diváků. Klubové barvy byly žlutá a černá.\n\nZanikl v roce 1994 přestěhováním do Syracuse, kde byl založen tým Syracuse Crunch. Klub byl během své existence farmou Vancouveru Canucks.\n\n\nZdroj: \n\n\n\nZdroj: \n\n"}
{"id": "1388011", "url": "https://cs.wikipedia.org/wiki?curid=1388011", "title": "Under Armour", "text": "Under Armour\n\nUnder Armour je americká společnost, která vyrábí obuv, sportovní a volnočasové oblečení. Globální centrály Under Armour jsou v Baltimore (Maryland, USA) s kancelářemi v Amsterdamu (Nizozemsko), Austinu (Texas, USA), Kantonu (Čína), Hong Kongu, Houstonu (Texas, USA), Jakartě (Indonésie), Londýně (Velká Británie), Mexico City (Mexiko), Mnichově (Německo), New Yorku (New York, USA), Panamě (Panama), Paříži (Francie), Pittsburghu (Pensylvánie, USA), Portlandu (Oregon, USA), San Franciscu (Kalifornie, USA), São Paulo (Brazílie), Santiagu (Chile), Šanghaji (Čína) a Torontu (Kanada).\n\nUnder Armour byl založen v roce 1996 Kevinem Plankem. Kevin Plank byl dříve kapitánem speciálního fotbalového týmu univerzity v Marylandu. Značku začal vyrábět původně ze sklepa své babičky ve sklepě ve Washingtonu DC, a to mu bylo pouhých 24let. Svůj čas trávil cestováním po východním pobřeží jen s oblečením v kufru svého auta. Jeho první velký prodej přišel na konci roku 1996 v hodnotě 17 000 dolarů. Z babiččina sklepa se Plank přestěhoval do Baltimoru. Po několika přestěhování se usídlil v místě, kde je do teď, a to v Tide Pointu ve městě Baltimore.\n\nJako obránce na univerzitě v Marylandu už Planka unavovalo, že se musí převlékat do zpocených a starých dresů. Všiml si že jeho kompresní šortky, které nosil během tréninku, zůstávaly jediné suché. To ho inspirovalo k nápadu a výrobě trička, které bude odvádět vlhkost díky syntetické tkanině. Po absolvování Marylandské univerzity vyvinul svůj první prototyp trička, které dal svým spoluhráčům a přátelům, kteří pokračovali do slavné NFL. Plank brzy zdokonalil návrh vytvářející nové tričko vytvořené z mikrovláken, které udržuje sportovce v tělesné teplotě a suchu. Hlavní konkurenční značky včetně Nike, Adidas a Reebok brzy následovali Plankův nápad s jejich vlastním funkčním oblečením.\n\nLidé si značky začali všímat, když se na titulní fotce stránky USA Today objevil rozehrávač Oakland Raiders Jeff George, který měl na sobě rolák od Planka. V návaznosti na tuto fotografii přišel pro Planka první velký prodej, kdy si od něj manažer zařízení z Georgia Tech 10 triček. Tento obchod pomohl k podepsání smlouvy s NC State, Arizona State a dalšími týmy Divize I. Začali přibývat pozitivní ohlasy od hráčů, které pomohli šířit povědomí o této značce a objednávky začali přibývat. Téhož roku se Under Armour pustil do několika nových technologií včetně ColdGear, TurfGear, AllseasonGear and StreetGear. Do konce roku 1996 se prodalo přes 500 triček Under Armour HeatGear, které vynesli pro společnost 17 000 dolarů. V roce 1997 měl Plank objednávky už za 100 000 dolarů a našel továrnu v Ohiu na výrobu oblečení, aby objednávky zvládl.\n\nUnder Armour přijal první velkou pauzu v roce 1999, když Warner Brothers kontaktovali Planka, aby oblékl dva celovečerní filmy (Any Given Sunday a The Replacements).\n\nV následujícím roce se Under Armour stal hlavní značkou vybavení pro novou fotbalovou ligu XFL a získal si ještě vetší pozornost při debutu ligy v národní televizi. V roce 2003 se spotřebitelský sektor zaměřil na soukromou kapitálovou firmu Rosewood Capital, která do firmy Under Armour investovala 12 000 000 dolarů. Téhož roku společnost spustila první televizní reklamu, která ukazovala na jejich hlavní moto: \"Protect this house\". Společnost IPO´d na NASDAQ získala kapitál 153 000 000 dolarů v roce 2005. Na konci roku 2007 otevřela společnost Under Armour svou první maloobchodní prodejnu v obchodním domě Westfield Annapolis v Annapolis.\n\nSpolečnost také otevřela několik specializovaných obchodů a prodejních míst v Kanadě, Číně a 39 státech v USA včetně otevření prvního Brand House v Baltimoru v roce 2013 a druhého Brand House ve Washingtonu.\n\nV roce 2009 vytvořila Hall of Famer Cal Ripken Jr. alianci, v jejímž rámci bude mít společnost významné zastoupení na několika místech a akcích pod záštitou Ripken Baseball, včetně zajištění dresů pro nižší ligu Aberdeen IronBirds a mládežnických týmů a účastnicích se Cal Ripken World Series.\n\nSpolečnost je údajně hlavním komerčním sponzorem reality show Duck Dynasty a věnovala pozornost tomu, že zaujala stanovisko podporující show \"patriarchy\" Philla Robertsona.\n\nUnder Armour poskytli kombinézy, které nosili rychlobruslaři na zimních olympijských hrách 2014 v Soči. Americké rychlobruslaři prohrávaly při nošení nových kombinéz Mach 39, ale když se vrátili k předchozím modelovým oblekům, rychlobruslaři ztráceli i nadále. Ačkoliv se nezdálo, že by v obleku byla konstrukční vada, která by způsobila pomalé časy, zpráva o kombinézách způsobila pokles akcií společnosti o 2,38 %.\n\nSpolečnost nabízela 250 000 000 dolarů podobu 10 let, aby podepsala dohodu o podpoře NBA MVP Kevina Duranta. Společnost Nike však nakonec znovu podepsal Duranta, co souhlasilo se strukturou smlouvy a nabídla mu 300 000 000 dolarů.\n\n21. ledna 2014 bylo oznámeno, že univerzita Notre Dame a Under Armour přistoupily na poskytování dresů a atletického vybavení pro univerzitu. Tato 10letá dohoda byla největší svého druhu v historii vysokoškolské atletiky a stala se platnou 1. července 2014. Od roku 2014 měla společnost Under Armour provozní zisk více než 30 %. Cena akcií společnosti v tomto roce stoupla o 62,5 %.\n\nPo akvizici výrobce digitálních aplikací MapMyFitness v listopadu 2013 za 150 000 000 dolarů, v únoru 2015 společnost Under Armour oznámila že zakoupila aplikaci počítající kalorie a výživy MaFitnessPat za 475 000 000 dolarů a fitness aplikaci Endomondo za 85 000 000 dolarů.\n\n6. ledna 2016 společnost Under Armour oznámila strategické partnerství se společností IBM s cílem využít kognitivní výpočet technologií IBM Watson k poskytování smysluplných dat ze své sady IOT a aplikace UA Record.\n\n3. března 2016 se společnost stala oficiálním partnerem Match Ball North American Soccer League, začínající sezóny 2016.\n\n26. května 2016 oznámily společnosti Under Armour a UCLA své plány na 15letý kontrakt v hodnotě 280 000 000 dolarů. To udělalo největší sponzorství bot a oděvů v historii NCAA.\n\nUnder Armour je široce známý pro své partnerství s hráčem NBA Stephem Cuttym, který je považován za \"tvář jejich obuvy\". Původně se Curry dohodl s firmou Nike, ale po sezóně 2013 se podepsal se společností Under Armour. Vzhledem k tomu, že se stal Curry dvojnásobným vítězem NBA pro nejužitečnějšího hráče a jedním z nejpopulárnějších sportovců na světě. Prodej jeho bot se stal hlavním důvodem značky Under Armour, přičemž ceny akcií rostou a klesají na základě bot od Curryho.\n\nV říjnu 2019 Kevin Plank oznámil, že do roku 2020 odstoupí, a COO Patrik Frisk jako generální ředitel nastoupil v lednu v roce 2020.\n\nZa rok 2018 společnost Under Armour vykázala ztráty ve výši 46 000 000 dolarů s ročním příjmem 4 977 000 000 dolarů, což představuje nárust o 9,9 % oproti předchozímu roku. V rámci tržního kapitálu společnost Under Armour byla v listopadu oceněna na více než 10 700 000 000 dolarů.\nProdukty vyráběné pod značkou Under Armour zahrnují boty, trička, bundy, mikiny, kalhoty, legíny, kraťasy, spodní prádlo a doplňky (tašky, rukavice, čepice). Společnost Under Armour také vyrábí dresy amerického fotbalu, basketbalu a fotbalu.\n"}
{"id": "1388012", "url": "https://cs.wikipedia.org/wiki?curid=1388012", "title": "Hampton Gulls", "text": "Hampton Gulls\n\nHampton Gulls byl profesionální americký klub ledního hokeje, který sídlil v Hamptonu ve státě Virginie. V letech 1977–1978 působil v profesionální soutěži American Hockey League. Dříve působil v soutěži Southern Hockey League. Gulls ve své poslední sezóně v AHL skončily v základní části. Své domácí zápasy odehrával v hale Hampton Coliseum s kapacitou 9 777 diváků. Klubové barvy byly černá, bílá a zlatá.\n\nKlub byl během své existence farmami celků WHA. Jmenovitě se jedná o Edmonton Oilers a Cincinnati Stingers.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1388014", "url": "https://cs.wikipedia.org/wiki?curid=1388014", "title": "Horoušanská", "text": "Horoušanská\n\nHoroušanská je ulice v Hloubětíně na Praze 14, která spojuje ulici Chvalskou a Slévačskou. Směrem od západu do ní postupně ústí ulice Liblická a Štolmířská. Má přibližný západovýchodní průběh a je paralelní s hloubětínskou tepnou – ulicí Poděbradskou.\n\nNazvána je podle středočeské obce Horoušany v okrese Praha-východ. Vznikla a byla pojmenována v roce 1930. V době nacistické okupace v letech 1940–1945 se německy nazývala \"Horauschaner Straße\".\n\nV západní části ulice jsou třípodlažní bytovky, ve východní části dominují domy s plochou střechou ze 60. let 20. století z doby výstavby sídliště Hloubětín.\n\n"}
{"id": "1388017", "url": "https://cs.wikipedia.org/wiki?curid=1388017", "title": "Iowa Stars", "text": "Iowa Stars\n\nIowa Stars byl profesionální americký klub ledního hokeje, který sídlil v Des Moines ve státě Iowa. V letech 2005–2009 působil v profesionální soutěži American Hockey League. Stars ve své poslední sezóně v AHL skončily v základní části. Své domácí zápasy odehrával v hale Wells Fargo Arena s kapacitou 15 181 diváků. Klubové barvy byly černá, červená, šedá a bílá.\n\nZanikl v roce 2009 přestěhováním do Austinu, kde byl založen tým Texas Stars. Klub byl během své existence farmami celků NHL. Jmenovitě se jedná o Dallas Stars, Edmonton Oilers a Anaheim Ducks.\n\nZdroj: \n\n\n\nZdroj: \n\n\n\nZdroj: \n\n"}
{"id": "1388019", "url": "https://cs.wikipedia.org/wiki?curid=1388019", "title": "Kentucky Thoroughblades", "text": "Kentucky Thoroughblades\n\nKentucky Thoroughblades byl profesionální americký klub ledního hokeje, který sídlil v Lexingtonu ve státě Kentucky. V letech 1996–2001 působil v profesionální soutěži American Hockey League. Thoroughblades ve své poslední sezóně v AHL skončily v osmifinále play-off. Své domácí zápasy odehrával v hale Rupp Arena s kapacitou 10 011 diváků. Klubové barvy byly zelená, světle fialová a bílá.\n\nZanikl v roce 2001 přestěhováním do Clevelandu, kde byl založen tým Cleveland Barons. Klub byl během své existence farmami celků NHL. Jmenovitě se jedná o San Jose Sharks, New York Islanders a Florida Panthers.\n\n\n\nZdroj: \n\n\n\nZdroj: \n\n"}
{"id": "1388020", "url": "https://cs.wikipedia.org/wiki?curid=1388020", "title": "Guš Talmonim", "text": "Guš Talmonim\n\nGuš Talmonim (hebrejsky גוש טלמונים, doslova „\"Blok Talmon\"“ [\"Talmonim\", množné číslo od \"Talmon\"], podle zdejší hlavní osady Talmon) je blok izraelských osad na Západním břehu Jordánu (v distriktu Judea a Samaří a Oblastní radě Mate Binjamin), severozápadně od Ramalláhu a severně od Jeruzaléma, s židovskou populací necelých šesti tisíc osob.\n\nIzraelské osady v bloku Guš Talmonin vznikaly od 80. let, kdy vznikla v této hornaté části Samařska osada Dolev, Nachli'el a koncem dekády i Talmon. Právě ten je ústřední osadou celého bloku. \n\nOd konce 90. let 20. století prodělal blok výrazný rozmach, zejména v geografickém slova smyslu, protože v okolí původní vesnice Talmon vzniklo několik satelitních sídel (tzv. outposty), které se často nacházejí i několik kilometrů od mateřské osady. Výsledkem je síť židovských osad, která v severojižním směru dosahuje zhruba 6 kilometrů. Významný je i demografický nárůst. V roce 2000 žilo ve zdejších osadách necelých 2 a půl tisíce lidí, podle údajů z roku 2016 jde již o téměř 6 tisíc osob. Blok se nachází v kopcovité krajině a v jeho okolí leží četné palestinské vesnice a města. Jednotlivé zdejší osady propojuje v severojižním směru lokální silnice číslo 450.\n\nGuš Talmonim nebyl kvůli své poloze ve vnitrozemí Západního břehu počátek 21. století zahrnut do Izraelské bezpečnostní bariéry. Jeho budoucnost závisí na parametrech případné mírové smlouvy s Palestinci. Ani v rámci Izraele ale není Talmon a okolní osady považováno všeobecně za blok, který by v každém případě měl zůstat i po případné dohodě s Palestinci pod izraelskou suverenitou.\n"}
{"id": "1388022", "url": "https://cs.wikipedia.org/wiki?curid=1388022", "title": "Patriarchální vikariát jeruzalémský", "text": "Patriarchální vikariát jeruzalémský\n\nPatriarchální vikariát jeruzalémský je územní část Latinského jeruzalémského patriarchátu, která spravuje město Jeruzalém a palestinské autonomní oblasti ve Svaté zemi.\n\n"}
{"id": "1388024", "url": "https://cs.wikipedia.org/wiki?curid=1388024", "title": "Leova", "text": "Leova\n\nLeova je město v Moldavsku. Nachází se asi 92 km jihovýchodně od Kišiněva, na východním břehu řeky Prut, která zde tvoří moldavsko-rumunskou hranici. Je administrativním centrem okresu Leova. První zmínka o Leově pochází z roku 1489, status města obdržela v roce 1940. Žije zde přes 51 tisíc obyvatel. Město je známé především výrobou koberců.\n\n"}
{"id": "1388026", "url": "https://cs.wikipedia.org/wiki?curid=1388026", "title": "Leova (rozcestník)", "text": "Leova (rozcestník)\n\n"}
{"id": "1388030", "url": "https://cs.wikipedia.org/wiki?curid=1388030", "title": "William Hanna Shomali", "text": "William Hanna Shomali\n\nMons. William Hanna Shomali (* 15. května 1950, Bait Sahur) je palestinský katolický kněz, biskup, který je v současnosti pomocným biskupem v Latinském patriarchátu jeruzalémském.\n\n"}
{"id": "1388032", "url": "https://cs.wikipedia.org/wiki?curid=1388032", "title": "Obléhání Paříže (1370)", "text": "Obléhání Paříže (1370)\n\nObléhání Paříže uskutečnil v roce 1370 velitel anglického krále Robert Knolles při svém tažení do Francie během stoleté války.\n\nFrancouzský král Jan II. zemřel v roce 1364 a dauphin Karel nastoupil na trůn jako Karel V. Nový král chtěl s hlavním městem vycházet lépe než při předchozím obléhání a zajistit mu dostatek bezpečí. Věnoval velkou část daní povolených generálními stavy v roce 1369 na dokončení opevnění Paříže, které začal Étienne Marcel před 12 lety.\n\nRobert Knolles, který stál v čele 4000 lukostřelců a 1500 ozbrojenců, opustil koncem července 1370 Calais, vstoupil do oblasti Boulonnais a drancoval krajinu, přičemž se vyhnul opevněným městům jako Amiens, Noyon, Remeš a Troyes.\n\nAnglické jednotky Roberta Knowlesa se objevily před Paříží 23. září 1370, kam přijely z Gâtinais a vypálily vesnice kolem města.\n\nTři francouzské armády chtěly vyrazit do boje, ale Karel V. otevřený střet zakázal. Už nechtěl riskovat osud kvůli jedinému rozhodujícímu dni a upřednostňoval částečné útoky, záškodnický boj, obléhání a léčky, během nichž se Angličané pozvolna vyčerpávali. Po vyrabování a spálení pařížského předměstí se po dvou dnech, aniž by zahájily boj proti vojsku francouzského krále, anglické jednotky stáhly.\n\nAnglická armáda zamířila k Maine, kde byla vyčerpána mimořádnou zimou uprostřed země, kterou sama zničila, přičemž byla obtěžována oddíly konetábla Bertranda du Guesclina, který jim 4. prosince 1370 uštědřil porážku v bitvě u Pontvallainu.\n"}
{"id": "1388038", "url": "https://cs.wikipedia.org/wiki?curid=1388038", "title": "Večkerka", "text": "Večkerka\n\nVečkerka \"(Horní Paliárka)\" je zaniklá usedlost v Praze 5-Smíchově v ulici Holečkova (původně Košířská cesta, později Karlova třída).\n\nVinice se v místech usedlosti rozkládaly již ve středověku. Nazývaly se Kanclířka a Pařezka a během třicetileté války v 17. století byly obě poničeny. Roku 1687 je od dědiců Maggauera z Greisenau koupil Martin Antonín Wetzker, po kterém již jako spojené získaly své jméno. V té době třetím rokem na vinici nebyla úroda.\n\nV polovině 18. století na tří čtvrtinách pozemku původních vinic byla pole a usedlost měla obytné a hospodářské budovy a skleník. V polovině 19. století byla nazývána Horní Paliárkou a někdy též Dolní Hřebenkou. Při přestavbě se zvýšila o jedno patro a získala novorenesanční vzhled.\n\nV hospodářském dvoře měl kolem roku 1900 továrnu Karel Pašek, který zde vyráběl vodovody, pumpy a větrné motory. Roku 1907 přesídlil do továrního objektu v ulici Pod Brentovou a dům byl upraven na činžovní.\n\nRoku 1911 měla usedlost adresu Karlova třída 162/35. Ve 30. letech 20. století byl dům zbořen.\n\n\n\n"}
{"id": "1388039", "url": "https://cs.wikipedia.org/wiki?curid=1388039", "title": "Sloup se sochou Panny Marie (Dolní Adršpach)", "text": "Sloup se sochou Panny Marie (Dolní Adršpach)\n\nSloup se sochou Panny Marie je mariánský sloup v Dolním Adršpachu u silnice do Teplic nad Metují za odbočkou na Zdoňov.\n\nSloup nechal postavit Franz Hampel, mlynář z \"Prostředního mlýna\" v roce 1743. Sloup byl opravován v roce 1824. O této opravě existoval na sloupu pamětní zápis:\nSloup je podrobně popsán v popisu adršpašského panství z doby po roce 1831, který sepsal Jan Josef Charvát. V roce 1834 zemřel poslední potomek stavitele sloupu z rodiny Hampelových. O sloup nadále pečovali majitelé \"prostředního mlýna\". V pamětní farní knize je zmíněna oprava sloupu v roce 1885, kdy opravu provedl mlynář Wenzel Karpf. Další oprava proběhla v roce 1905.\n\nSloup stojí vedle silnice obrácený jihozápadním směrem. Na čtvercovém soklu, jehož stěny nesou kartuše s nápisy. V průčelí je oválná kartuše, která je v dolní části doplněna symboly sekyry, mlýnského kola a kružidla s trojúhelníkem. V kartuši je nápis:\nVlevo nad kartuší stojí:\nVpravo nad kartuší stojí:\nNa pravé straně podstavce:\nNa levé straně podstavce:\nNa zadní straně podstavce zbytky nápisu barvou:\npod ním tesaný nápis\nNa podstavci stojí sloup se šroubovitě stáčeným dříkem. Na něm je korintská hlaVice na které stojí socha Panny Marie Immaculaty.\n\n"}
{"id": "1388041", "url": "https://cs.wikipedia.org/wiki?curid=1388041", "title": "Tavastie", "text": "Tavastie\n\nTavastie ( \"Häme\", \"Tavastland\") je oblast ve vnitrozemí jihozápadního Finska. Leží na území moderních krajů Kanta-Häme, Päijät-Häme, Střední Finsko a částečně také Pirkanmaa a Kymenlaakso, její jižní hranici tvoří vyvýšenina Salpausselkä a východní hranici jezero Päijänne. Největšími městy jsou Tampere, Hämeenlinna, Lahti, Forssa a Valkeakoski.\n\nKraj je osídlen od paleolitu, z doby železné jsou z oblasti okolo jezera Vanajavesi doložena hradiště, která obývali Tavastiové (\"Hämäläiset\"), jejichž smísením se sousedními etniky vznikl finský národ. Severní část Tavastie obývali ještě ve středověku kočovní Sámové (odtud pochází také finský název \"Häme\"). Místní obyvatelé odmítali přijmout křesťanství, z rozhodnutí papeže Řehoře IX. byla proti nim vedena druhá švédská křížová výprava, v jejímž důsledku se region stal roku 1239 součástí Švédska. Ve 14. století byl založen hrad Häme (\"Tavastehus\"). Tavastie byla jednou ze švédských provincií do správní reformy v roce 1634, roku 1560 jí byl udělen znak z vyobrazením rysa. Roku 1809 se stala součástí Ruského impéria a v roce 1918 samostatného Finska.\n\nTavastie je rovinatá země s četnými lesy, vřesovišti a jezery, nejvýznamnější řekou je Kokemäenjoki. Hlavním hospodářským odvětvím je těžba dřeva a papírenský průmysl, v jižní části Tavastie se pěstuje žito a brambory. Turistickými atrakcemi jsou zachovaná příroda (národní park Liesjärvi), množství architektonických památek, historická cesta Hämeen Härkätie i muzeum tanků ve městě Parola.\n\n"}
{"id": "1388049", "url": "https://cs.wikipedia.org/wiki?curid=1388049", "title": "Metoda společného pozorování", "text": "Metoda společného pozorování\n\nMetoda společného pozorování (Common-view) se využívá pro synchronizaci časových stupnic dvou (nejčastěji pozemních) stanic s využitím třetího objektu; tímto objektem je často GPS družice.\n\nPozemní stanice A pošle družici dotaz na aktuální čas. Zároveň si zaznamená, kdy byl tento dotaz poslán (z hlediska časové stupnice stanice). Za dobu dA dostane odpověď. Rozdíl mezi časovými stupnicemi stanice A a družice se tedy dá vyjádřit jako diffA=A-GPS-dA, kde A je časová základna stanice A, dA je propagační doba (od vyslání požadavku do obdržení odpovědi) a GPS je časová stupnice satelitu.\n\nVýše popsaný postup provede pokud možno simultánně též stanice B.\n\nPokud by nebyly dotazy provedeny víceméně součinně, mohlo by dojít k degradaci přesnosti postupu vlivem driftu časové stupnice družice.\n\nPro rozdíl mezi časovými stupnicemi stanice B a družice dostaneme obdobně: diffB=B-GPS-dB.\n\nMůžeme tedy psát: diffA-diffB=A-GPS-dA-B+GPS+dB=A-B+dB-dA.\n\nJelikož vzdálenosti obou stanic od sebe jsou obecně podstatně menší než vzdálenost mezi stanicemi a družicí, cesty mezi stanicí a oběma družicemi jsou téměř stejně dlouhé a navíc procházejí velmi podobným prostředím s podobnými atmosférickými podmínkami. To znamená, že formula_1.\n\nTedy předchozí vzorec se redukuje na A-B, čímž byl spočítán rozdíl mezi časovými stupnicemi pozemních stanovišť.\n"}
{"id": "1388051", "url": "https://cs.wikipedia.org/wiki?curid=1388051", "title": "Makrofág asociovaný s nádorem", "text": "Makrofág asociovaný s nádorem\n\nMakrofágy asociované s nádory (TAM) tvoří různorodou skupinu imunitních buněk, která je přítomna v nádorovém mikroprostředí pevných nádorů. Makrofágy vznikají přeměnou z monocytů a představují velmi přizpůsobivé plastické buňky, jejichž polarizace se vytváří v závislosti na okolním prostředí. Roli hraje typ nádoru, ve kterém se TAM vyskytují, jeho velikost, lokalizace a stádium onemocnění. Také samotné nádorové mikroprostředí významně přispívá ke změně fenotypu makrofágů.\n\nPodle vzniku a vlivu na nádor se TAM rozlišují na několik typů. Hlavní typy jsou M1 a M2. Makrofágy M1 jsou ve zvýšeném množství přítomné v raných stádiích karcinogeneze a díky produkci prozánětlivých cytokinů mají protinádorový efekt. Naopak makrofágy M2 jsou dominantním typem v pozdějších stádiích nádorového onemocnění a jejich účinek je opačný, protizánětlivými cytokiny podporují růst nádoru, jeho angiogenezi a metastazování. V závislosti na okolním prostředí však mohou mít oba krajní fenotypy M1 a M2 prozánětlivé i protizánětlivé účinky.\n\nMakrofágy M1 jsou aktivovány klasickou cestou interferonem γ (IFNγ), lipopolysacharidy (LPS) nebo faktorem nádorové nekrózy TNF, zatímco M2 jsou aktivovány tzv. alternativní cestou přes interleukin 4 (IL-4).\n\nMakrofágy M1 a M2 se také liší ve způsobu metabolizace aminokyseliny argininu. Makrofágy M1 využívají syntázu oxidu dusnatého (NOS), která rozkládá arginin na NO a citrulin, ten je zpětně využit k syntéze NO. Naopak M2 makrofágy exprimují enzym arginázu hydrolyzující arginin na ornitin a močovinu. Ornitin pozitivně ovlivňuje dráhy vedoucí k buněčné proliferaci a opravám tkáně, čímž podporuje vznik a vývoj nádoru.\n\nMaturace a aktivace TAM je komplexní proces, který zahrnuje různé typy buněk z rodiny makrofágů. Vzhledem k tomu, že populace makrofágů jsou nádorově a tkáňově specifické, je klasifikace na pouhé dva typy TAM nedostatečná. K vytvoření uceleného systém TAM je nutné zahrnout jejich přirozenou dynamiku.\n\nV současné době nejsou popsány všechny funkce TAM, je však evidentní, že TAM mohou podporovat nádory, způsobovat imunosupresi nebo rezistenci na léčbu. Mezi funkce podporující nádory patří zvýšení proliferace nádorových buněk, ovlivnění angiogeneze nádoru, jeho invazivity a metastazování do okolí.\n\nAngiogeneze nádoru je proces, během kterého nádor tvoří nové cévy zajišťující dostatek živin a kyslíku pro jeho růst. Zvýšená vaskularita (schopnost cév pronikat do tkáně) umožňuje maligním buňkám pronikat do cévního oběhu, kde cirkulují a mohou tvořit metastázy. Mezi základní mechanismy TAM podporující nádory patří sekrece proangiogenních faktorů. Jedním z nich je vaskularní endoteliální růstový faktor A (VEGF-A). Exprese VEGF je regulována hypoxickým inducibilním faktorem 1 (HIF-1), který je produkován TAM akumulovanými v hypoxických oblastech nádoru. TAM dále modulují koncentraci VEGF-A skrz matrixové metaloproteinázy a skrze produkci proteinu Wnt-7b, který indukuje endoteliální buňky k další produkci VEGF-A. Dalšími proangiogenními faktory produkovanými TAM jsou TNF-α, růstový faktor základního fibroblastu (bFGF nebo FGF-2) a urokinázový aktivátor plasminogenu (uPA).\n\nČást TAM exprimuje na svém povrchu receptor TIE2, na který se váže angiopoetin-2 produkovaný endoteliálními buňkami. Tato vazba umožňuje TAM asociovat s cévami a aktivovat angiogenezi skrze parakrinní signalizaci. Angiopoetin-2 také způsobuje, že TAM s receptorem TIE2 produkují faktory regulující T lymfocyty. Pod vlivem těchto faktorů dochází k omezení proliferace T buněk a ke zvýšené expanzi regulačních T buněk, které napomáhají nádorovým buňkám unikat před imunitním systémem. Nádor také produkuje faktor 1 stimulující kolonie (CSF1) podněcující makrofágy ke zvýšené produkci receptoru TIE2, čímž CSF1 společně s TIE2 hrají zásadní roli při angiogenním „přepnutí“ nádoru (angiogenní switch).\n\nJednou z hlavních funkcí TAM je potlačit protinádorové imunitní odpovědi T buněk. U hepatocelulárního karcinomu bylo prokázáno, že TAM produkcí ligandu 1 programované buněčné smrti PD-L1, který se váže na receptor programované buněčné smrti PD-1 na T buňkách, přímo potlačují funkci T buněk. Inhibiční signály na PD-1 (případně na CTLA-4) představují imunitní kontrolní body tzv. checkpointy, protože vazba ligandu na inhibiční receptor zabraňuje signalizaci skrze T buňky, inhibuje cytotoxické funkce T buněk a podporuje jejich apoptózu.\n\nV mnoha typech nádorů slouží TAM jako nezávislé prognostické faktory. Přítomnost makrofágů v místě nádoru je často spojována s negativní prognózou pacienta u většiny pevných nádorů. U karcinomu prsu bylo prokázáno, že pacienti s větším množstvím M2 TAM měli vyšší stupeň histologie, zvýšenou angiogenezi a horší celkové přežití. Naopak pacienti s převahou M1 TAM vykazovali opačný efekt.\n"}
{"id": "1388052", "url": "https://cs.wikipedia.org/wiki?curid=1388052", "title": "Národní knihovna svatého Cyrila a Metoděje", "text": "Národní knihovna svatého Cyrila a Metoděje\n\nNárodní knihovna svatého Cyrila a Metoděje (bulharsky Национална библиотека „Св. Св. Кирил и Методий“; do roku 2009 Народната библиотека „Св. св. Кирил и Методий“) je národní knihovna v Bulharsku, která se nachází v hlavním městě Sofii.\n\nByla založena 4. dubna 1878, knihovna dostala statut bulharské Národní knihovny o tři roky později. Knižní fond se skládá z 7 808 928 titulů. Je pojmenována po sv. Cyrilovi a sv. Metodějovi. Budova knihovny byla navržena slavným bulharským týmem architektů Ivanem Vasilovem a Dimitărem Colovem a dokončena v období let 1940–1953.\n\n"}
{"id": "1388055", "url": "https://cs.wikipedia.org/wiki?curid=1388055", "title": "Ústřední vojenský klub", "text": "Ústřední vojenský klub\n\nÚstřední vojenský klub () je multifunkční budova nacházející se na ulici „Bulevar cara Osvoboditele“ v centru města Sofie v západním Bulharsku.\n\nZákladní kámen budovy navržené architektem českého původu Václavem Kolářem (v Bulharsku známým také jako Antonin Kolar nebo Antonin Vaclav Kolar) v novorenesančním stylu byl položen v roce 1895 a budova byla dokončena roku 1907 pod vedením bulharského architekta Nikoly Lazarova. Samotná budova je typickou ukázkou vývoje architektury v závěru 19. století. Má tři patra a rozložení místností je typické pro evropské klubové budovy, které vznikaly na konci 19. století.\n\nV budově sídlily po osvobození první bulharské divadelní spolky a místní ateliéry využívalo množství umělců. V budově se nachází množství salonů, koncertní síň, výstavní síně, kavárna a je také sídlem Ústřední vojenské knihovny s více než 120 000 tituly. Má statut kulturní památky národního významu.\n"}
{"id": "1388068", "url": "https://cs.wikipedia.org/wiki?curid=1388068", "title": "Juliaen Teniers starší", "text": "Juliaen Teniers starší\n\nJuliaen Teniers starší či Juliaan Teniers (1572 – 1615) byl vlámský malíř, jeden z členů malířské rodiny Teniersů. \n\nJuliaan Teniers se narodil v Antverpách. Byl nevlastním bratrem Davida Tenierse staršího a strýcem Davida Tenierse mladšího. Jeho manželkou se 23. dubna 1595 stala Suzanna Coignet, sestra malíře Gillise II. Coigneta. Měli spolu tři děti: Jana Baptista, Melchiora a Joannu. V roce 1595 se Juliaen Teniers stal mistrem cechu svatého Lukáše a vstoupil do \"Armenbusu\". Juliaan a jeho manželka žili v Koningstraatu až do roku 1597, kdy koupili dům \"De Roos\" ve Vaartstraatu. Mezi lety 1595 a 1608 měl nejméně jedenáct žáků, z nichž se stali slavnými pouze Gaspar van den Hoecke a jeho nevlastní bratr David Teniers starší. Juliaan Teniers zemřel krátce před 11. březnem 1615.\n\nS Davidem Teniersem starším pracoval na scénách pro hry, které se uskutečnily během Joyeuse Entrée, při příležitosti arcivévodské návštěvy Antverp. Jeho obrazy jsou známy pouze z inventárních seznamů, které jasně ukazují, že někdy spolupracoval s Joosem de Momper a Claesem van Cleve. \n\n"}
{"id": "1388069", "url": "https://cs.wikipedia.org/wiki?curid=1388069", "title": "Jaroslav Nečas", "text": "Jaroslav Nečas\n\nJaroslav Nečas (22. května 1913, Valašské Meziříčí – 24. prosince 1988, Praha) byl český učitel, básník, prozaik, redaktor a překladatel, bratr spisovatelky Bohuslavy Bradbrookové.\n\nPocházel z rodiny středoškolského profesora. Po maturitě na reálném gymnáziu v Brně roku 1931 začal studovat češtinu a francouzštinu na Filozofické fakultě Univerzity Karlovy. Studium ukončil roku 1936 a roku 1938 získal titul doktora filozofie. V letech 1935–1941 učil na středních školách ve Vysokém Mýtě a v Praze a pak do roku 1945 působil na kulturním oddělení prezidia ministerské rady. Poté byl vedoucím oddělení pro kulturní styky s Jugoslávií na ministerstvu informací a od roku 1948 rok redaktorem v nakladatelství Jaroslav Podroužek. Další rok pracoval jako odborný poradce pro výtvarné umění v národním podniku Antikva. V letech 1950–1954 se věnoval pouze literární práci ve svobodném povolání a pak do roku 1976 pracoval jako bibliograf v Ústavu pro českou literaturu ČSAV.\n\nPublikovat začal roku 1927 v různých periodikách (\"Právo lidu\", \"Literární noviny\", \"Lidové noviny\", \"Svobodné slovo\" a další). Knižně debutoval roku 1932 sbírkou básní \"Duhová brána\". Od roku 1934 spolupracoval s Československým rozhlasem v Praze a Brně. Také konal literární přednášky v různých městech Čech a Moravy. Nejprve se představil jako básník, jehož lyrická poezie zprvu navazovala na poetismus, později zachycovala teskné nálady a snění. Pro děti a mládež převyprávěl valašské pohádky a napsal prózu \"Příběhy ze slunečné zahrady\" (1946). Je rovněž autorem sbírky groteskně parodických fejetonů a prací o českém a moravském literárním místopisu. Jeho dílo doplňují překlady z chorvatštiny.\n\n\n\n"}
{"id": "1388071", "url": "https://cs.wikipedia.org/wiki?curid=1388071", "title": "Kazimierz Andrzej Jaworski", "text": "Kazimierz Andrzej Jaworski\n\nKazimierz Andrzej Jaworski (28. listopadu 1897 — 6. září 1973) byl polský básník, editor a překladatel. Vystudoval polskou filologii v Lublinu a ve Varšavě. Byl učitelem. V letech 1940—1942 byl vězněn v koncentračním táboře v Sachsenhausenu.\n\nRedigoval časopis \"Kamena\". Přeložil do polštiny m.j. epickou báseň \"Edison\" Vítězslava Nezvala.\n\nVýdal básnické sbirky \"Czerwonej i białej kochance\" (1924), \"Księżycowy mustang\" (1925), \"Na granitowym maszcie. Cykl wierszy tatrzańskich\" (1928), \"Więcierze. Wieniec sonetów\" (1932), \"W połowie drogi\" (1937), \"Wiersze wybrane 1939-1954\" (1955) a \"Stopy czasu\" (1961).\n"}
{"id": "1388072", "url": "https://cs.wikipedia.org/wiki?curid=1388072", "title": "Římskokatolická farnost Raškov", "text": "Římskokatolická farnost Raškov\n\nŘímskokatolická farnost Raškov je územní společenství římských katolíků v děkanátu Šumperk s farním kostelem svatého Jana Křtitele.\n\nFarní kostelík stál v Raškově již ve 14. století. Na jeho místě vybudovali místní evangelíci ve druhé polovině 16. století dřevěnou modlitebnu. Fara zřejmě zanikla za třicetileté války. Současný kostel se začal stavět v roce 1711 na popud a za finančního přispění Josefa Jana Adama z Lichtenštejna. Stavba probíhala až do roku 1733, ale již v roce 1725 byl slavnostně vysvěcen. Ve třetí čtvrtině 18. století byla vybudována zvonice a zřejmě i předsíň, v roce 1802 sakristie.\n\nV roce 1784 byla při novém kostele obnovena i fara.\n\nSoučasným administrátorem excurrendo je od července 2009 R. D. Mgr. Michał Stanisław Krajewski.\n\nVe farnosti se pravidelně koná tříkrálová sbírka. V roce 2018 činil její výtěžek v celém Bohdíkově 33 456 korun.\n\n"}
{"id": "1388073", "url": "https://cs.wikipedia.org/wiki?curid=1388073", "title": "Čepelatka prstnatá", "text": "Čepelatka prstnatá\n\nČepelatka prstnatá (\"Laminaria digitata\") je druh chaluhy vyskytující se na pobřeží severního Atlantského oceánu od Grónska a Špicberků na severu po Massachusetts a Francii na jihu, areál jejího rozšíření zahrnuje také Baltské moře. Na Britských ostrovech je známá jako \"oarweed\" a v Bretani jako \"tali moan\". Od čáry přílivu do hloubky okolo čtyřiceti metrů vytváří husté porosty, které jsou útočištěm mnoha drobných mořských živočichů. \n\nMá kožovitou strukturu, hladký povrch a tmavě hnědé zbarvení způsobené fukoxanthinem. Rozšířená spodní část je rhizoidy přichycena ke skalnatému podkladu. Z tohoto základu od jara do podzimu prstovitě vyrůstají zploštělé šlahouny, dosahující délky okolo dvou metrů. Čepelatka prstnatá vyžaduje teplotu do 17 °C, dožívá se až pěti let. Rozmnožuje se pomocí gametofytů. Živí se jí ježovky a přilbatka páskovaná.\n\nV letních měsících se sklízí ke komerčním účelům: využívá se k výrobě alginátových vláken, k získávání jódu a uhličitanu draselného, v kosmetickém i potravinářském průmyslu. V Irsku je pojídána jako zelenina (kelp). V minulosti byla čepelatka v lidové medicíně používána také jako abortivum.\n"}
{"id": "1388076", "url": "https://cs.wikipedia.org/wiki?curid=1388076", "title": "VietnamCupid.com", "text": "VietnamCupid.com\n\nVietnamCupid.com je internetová seznamka zaměřená na obyvatele Západního světa, kteří si chtějí najít partnerky ve Vietnamu. Službu VietnamCupid provozuje společnost Cupid Media, kterou v roce 2000 založili Andrew a Emily Bolton v Sydney. VietnamCupid je jednou z největších internetových seznamek ve Vietnamu. Při registraci vyplníte formulář, na jehož základě vám budou nabídnuty potenciální vhodné partnerky. Uživatelům stránky umožňují vytvořit si vlastní profil, hledat v profilech ostatních a vidět jejich fotky. Pokud se chce uživatel seznámit, kliknutím myši projeví zájem o seznámení se s druhým uživatelem. Ten se o tom dozví po přihlášení do svého vlastního profilu. Výhodou této seznamky je, že i bez zaplacení poplatku můžete používat důležité funkce, jako je poměrně podrobné vyhledávání. Server nabízí i odesílání přímých krátkých \"vzkazů\" mezi uživateli, musíte ale zaplatit poplatek za tuto možnost.\n\n"}
{"id": "1388077", "url": "https://cs.wikipedia.org/wiki?curid=1388077", "title": "Azita Haidarová", "text": "Azita Haidarová\n\nAzita Haidarová (10. července 1966 – 14. května 2018) byla česká překladatelka ze švédštiny a finštiny. \n\nDo češtiny převedla například bestellery Stiega Larssona (trilogie Milénium) i jejich pokračování z pera Davida Lagercrantze (\"Dívka v pavoučí síti\" a \"Muž, který hledal svůj stín\"). Přeložila i thrillery dvojice Alexandry a Alexandra Ahndorilových píšících pod pseudonymem Lars Kepler a několik divadelních her (August Strindberg, Sara Stridsbergová).\n\n"}
{"id": "1388079", "url": "https://cs.wikipedia.org/wiki?curid=1388079", "title": "Guš Ari'el", "text": "Guš Ari'el\n\nGuš Ari'el (hebrejsky גוש אריאל, doslova „\"Blok Ari'el\"“, podle zdejší hlavní osady Ari'el) je blok izraelských osad na Západním břehu Jordánu (v distriktu Judea a Samaří), rozkládající se mezi Zelenou linií a městem Ari'el, v prostoru západního Samařska. Jde o jeden z největších bloků osad, s populací (přesné územní vymezení kolísá) v řádu desítek tisíc lidí. Zároveň jde o geopoliticky kontroverzní území, protože zasahuje hluboko do vnitrozemí Západního břehu Jordánu. \nIzraelské osady v bloku Guš Ari'el vznikaly od konce 70. let 20. století. První osidlovací vlna souvisela s aktivitami hnutí Guš emunim, které prosazovalo zřizování židovských vesnic i v hornatém vnitrozemí Samařska. Takto vznikla osada Kedumim. Koncem dekády pak vzniklo nynější město Ari'el, které se dlouhodobě profiluje jako sídlo městského typu hrající střediskovou roli pro okolní osady. Během 80. a 90. let se zdejší sídelní síť dotvořila a vzniklo zde větší množství osad, některé z nich nabyly charakteru menších měst. Počátkem 21. století pak tyto osady zvětšovaly svou populaci a některé z nich se rozrůstaly o nové satelitní čtvrti nebo provizorní odlehlá sídla (tzv. outposty). Naopak za očekáváním zůstal rozvoj osady Imanu'el, která byla v 80. letech koncipována jako velké sídlo městského typu, určené pro ultraortodoxní Židy, ale pro ekonomické a další obtíže byla realizována jen ve zlomku zamýšleného rozsahu a populačně stagnuje okolo úrovně 3 tisíc obyvatel.\n\nNa dopravní síť Izraele je blok napojen pomocí silnice číslo 5, která vychází z aglomerace Tel Avivu k východu do města Ari'el a má charakter komunikace dálničního typu. Východozápadním směrem vede i silnice číslo 55, spojující menší města Karnej Šomron a Kedumim. Mezi jednotlivými osadami pak vedou další lokální silnice. \n\nRegion Guš Ari'el je formálně územím pod vojenskou správou Izraele (oblast C Západního břehu Jordánu pod plnou kontrolou Izraele), které ale nebylo nikdy oficiálně anektováno (na rozdíl od Východního Jeruzaléma nebo Golanských výšin). Izraelské vlády nicméně podporují pokračující výstavbu ve zdejších osadách a zčásti tolerují i takovou výstavbu, která probíhá neregulovaně a zpětně bývá legalizována. \n\nGeopolitický význam bloku osad Guš Ari'el je v tom, že vytváří kontinuum židovského osídlení od Zelené linie až téměř po hřbet hornatiny Samařska, hluboko ve vnitrozemí Západního břehu. Z mnoha míst tohoto bloku se naskýtají panoramatické výhledy na podstatnou část pobřežní planiny (aglomerace Tel Avivu), například z vyhlídky Mirpeset šel ha-medina („balkon státu“) u osady Pedu'el. Existence lidnaté soustavy židovských osad v této části Západního břehu tak jednak rozšiřuje úzký pobřežní pás Izraele, kde je židovský stát v hranicích z doby před rokem 1967 široký místy jen necelých 15 kilometrů, jednak poskytují kontrolu nad strategickými výšinami nad hustě osídlenou pobřežní planinou a dále otevírají cestu k Jordánskému údolí, které tvoří východní linii obrany Izraele.\n\nTyto strategické a geopolitické důvody, kterými větší část izraelské společnosti a politické reprezentace argumentuje ve prospěch trvalé existence zdejšího bloku osad, ale zároveň zvýrazňují kontroverznost bloku Guš Ari'el. Mainstream izraelských politických stran ho sice označuje za území, které by v každém případě mělo zůstat i po případné dohodě s Palestinci pod izraelskou suverenitou, ale představitelé Palestinské autonomie opakovaně odmítají, že by v rámci případného jednání o konečném statusu mohl Izrael tento blok osad anektovat, protože by to prý narušilo územní kontinuitu zamýšleného palestinského státu, se všemi ekonomickými i dopravními komplikacemi. \n\nÚzemní vymezení bloku Ari'el není přesně ustálené. Uváděná plocha kolísá od 80 do 122 kilometrů čtverečních. Některé zdroje ho definují v širším slova smyslu, jiné naopak úžeji, přičemž za samostatný blok považují Guš Karnej Šomron (severní část bloku Ari'el, zahrnující sídla podél silnice číslo 55). Osady Bruchin, Alej Zahav, Lešem a Pedu'el jsou někdy taky označovány za samostatný blok Guš Ma'arava.\n\nGuš Ari'el měl být podle původních plánů z počátku 21. století zahrnut do Izraelské bezpečnostní bariéry (přičemž dle pozdějších verzí plánů na její výstavbu mělo jít vlastně o dva samostatné výběžky, probíhající východozápadním směrem, jeden k městu Ari'el, druhý k osadě Kedumim, mezi nimiž by nebylo přímé spojení). Bariéra ale zatím byla vybudována jen v úseku daleko blíže Zelené linii (z vlastního Izraele se tak do bloku Guš Ari'el vjíždí přes kontrolní stanoviště) a kromě toho vyrostla jen v krátkém úseku, v půlkruhu okolo samotného města Ari'el, jež tvoří nejzazší východní výspu tohoto bloku. \n\nI v situaci politické a teritoriální nevyjasněnosti ale v prvních dvou dekádách 21. století prodělává blok Guš Ari'el setrvalý rozmach a postupně se integruje do ekonomického a veřejného života státu Izrael. Přispívají k tomu dvě velké průmyslové zóny (průmyslová zóna Barkan a průmyslová zóna Ariel) s tisíci pracovních míst, jakož i kapacitní silniční napojení bloku na aglomeraci Tel Avivu. Roku 2018 rozhodl izraelský ministr dopravy Jisra'el Kac o zahájení plánování výstavby tramvajové rychlodráhy, spojující aglomeraci Tel Avivu s osadou Ariel. Již roku 2012 byla dosavadní vyšší škola v Arielu povýšena na univerzitu, čímž se Arielská univerzita stala první vzdělávací institucí tohoto typu v izraelských osadách na Západním břehu. Univerzita na sebe váže další pracovní místa a několik tisíc zdejších studentů fakticky navyšuje populaci regionu. Rozvíjí se vinařství nebo turistický ruch, který využívá zejména přírodně atraktivní okolí kaňonu Nachal Kana s okolními osadami.\n"}
{"id": "1388085", "url": "https://cs.wikipedia.org/wiki?curid=1388085", "title": "Paliárka", "text": "Paliárka\n\nPaliárka \"(Dolní Paliárka)\" je zaniklá usedlost v Praze 5-Smíchově, která stála na západním rohu ulic Plzeňská a U Paliárky.\n\nViniční usedlost získala jméno po svém majiteli, kterým byl italský stavitel Ignác Jan Nepomuk Palliardi (1737-1824). Ten měl usedlost v majetku v letech 1772-1806. Roku 1840 držel pozemky s nemovitostmi Johan Schabas a roku 1880 Anna Fiedlerová.\n\nKoncem 19. století se usedlost nazývala Dolní Paliárkou (nedaleká Večkerka Horní Paliárkou). Zanikla ještě před 1. světovou válkou a na jejím místě stojí činžovní domy.\n\n\n"}
{"id": "1388089", "url": "https://cs.wikipedia.org/wiki?curid=1388089", "title": "Moncetz-Longevas", "text": "Moncetz-Longevas\n\nMoncetz-Longevas je francouzská obec v departementu Marne v regionu Grand Est. V roce 2015 zde žilo 539 obyvatel.\n\nSousední obce jsou: Courtisols, Chepy, Sarry a Sogny-aux-Moulins\n\n\"Počet obyvatel\"\n\n\n"}
{"id": "1388093", "url": "https://cs.wikipedia.org/wiki?curid=1388093", "title": "Emil Okuliár", "text": "Emil Okuliár\n\nEmil Okuliár (* 22. května 1931) je bývalý československý lyžař.\n\nNa VII. ZOH ve Cortina d'Ampezzo 1956 skončil v běhu na lyžích ve štafetě na 4x10 km na 8. místě. Startoval na mistrovství světa 1954 ve Falunu. Mistr republiky v běhu na lyžích na 15 km z roku 1954.\n\n"}
{"id": "1388096", "url": "https://cs.wikipedia.org/wiki?curid=1388096", "title": "Sarry (Marne)", "text": "Sarry (Marne)\n\nSarry je francouzská obec v departementu Marne v regionu Grand Est. V roce 2015 zde žilo 2 063 obyvatel.\n\nSousední obce jsou: Compertrix, Coolus, Courtisols, Écury-sur-Coole, Châlons-en-Champagne, Moncetz-Longevas, Saint-Memmie a Sogny-aux-Moulins.\n\n\"Počet obyvatel\"\n\n\n"}
{"id": "1388098", "url": "https://cs.wikipedia.org/wiki?curid=1388098", "title": "Fosfátování", "text": "Fosfátování\n\nFosfátování (další názvy parkerizace, parkerizování, bonderizace, bonderizování) je chemická úprava povrchu ocelí za účelem zvýšení korozivzdornosti a zlepšení přilnavosti pro další nátěr. Je to jeden z nejrozšířenějších způsobů chemické úpravy povrchu oceli, při kterém se na povrchu vytvářejí ve vodě nerozpustné krystalické terciární fosforečnany zinku, železa a Manganu. Fosfátová vrstva není sama o sobě dostatečnou ochranou ocelových výrobků proti korozi, a proto se vždy dodatečně upravuje konzervačními prostředky, nátěry, vosky, impregnováním zředěným lakem a podobně, Důležitou vlastností fosfátových vrstev je jejich schopnost vázat na sebe organické látky, například plastická maziva, nebo ve vodě rozpustné oleje, které ji významně chrání proti korozi.\nFosfátování vytváří ochrannou vrstvu o tloušťce cca 2 µm. Provádí se ponořením do lázně s následným oplachem, pasivací a dalšími oplachy. Odmašťování se provádí při teplotách od 30 do 60 °C.\n\n"}
{"id": "1388105", "url": "https://cs.wikipedia.org/wiki?curid=1388105", "title": "Saint-Memmie", "text": "Saint-Memmie\n\nSaint-Memmie je francouzská obec v departementu Marne v regionu Grand Est. V roce 2015 zde žilo 5 586 obyvatel. Je součástí aglomerace města Châlons-en-Champagne.\n\nSousední obce jsou: Courtisols, L'Épine, Châlons-en-Champagne a Sarry\n\n\"Počet obyvatel\"\n\n\n"}
{"id": "1388109", "url": "https://cs.wikipedia.org/wiki?curid=1388109", "title": "Jeskyně Verevkina", "text": "Jeskyně Verevkina\n\nJeskyně Verevkina (: Пещера Веревкина) je v současné době nejhlubší jeskyně na světě (2 212 m). Podobně jako jeskyně Voronija se nachází na krasovém plató Arabika v Abcházii (částečně uznaném státě nárokovaném Gruzií) v horách Západního Kavkazu.\n\nPůvodní označení jeskyně bylo S-115, poté P1-7, až byla v roce 1986 pojmenována po ruském speleologovi Alexandru Verevkinovi.\n\n"}
{"id": "1388121", "url": "https://cs.wikipedia.org/wiki?curid=1388121", "title": "Mistrovství Československa jednotlivců na klasické ploché dráze 1989", "text": "Mistrovství Československa jednotlivců na klasické ploché dráze 1989\n\nMistrovství Československa jednotlivců na klasické ploché dráze 1989bylo tvořeno 6 závody.\n\n\n"}
{"id": "1388125", "url": "https://cs.wikipedia.org/wiki?curid=1388125", "title": "Kate Spade", "text": "Kate Spade\n\nKate Spade, známá také jako Kate Valentine, rodným jménem Katherine Noel Brosnahan, (24. prosince 1962 – 5. června 2018) byla americká módní návrhářka. Ve druhé polovině osmdesátých a počátkem devadesátých let přispívala do oddělení doplňků v časopisu \"Mademoiselle\". V roce 1993 založila se svým přítelem a pozdějším manželem, Andym Spadem, módní značku Kate Spade New York. Spolu se Spadem měla jednu dceru, Frances Beatrix. V červnu 2018 byla nalezena oběšená ve svém bytě na Manhattanu. Rovněž se našel vzkaz, který napsala pro svou v té době třináctiletou dceru.\n"}
{"id": "1388133", "url": "https://cs.wikipedia.org/wiki?curid=1388133", "title": "Evangelický kostel ve Skočově", "text": "Evangelický kostel ve Skočově\n\nEvangelicko-augsburský kostel sv. Trojice ve Skočově (pol. \"Kościół ewangelicko-augsburski Świętej Trójcy w Skoczowie\") je evangelický farní kostel, který se nachází na ul. Z. Kossak-Szatkowské na Vilamovickém vrchu.\n\nKostel byl vystavěn v letech 1863–1865 podle návrhu vídeňského architekta Josefa Horkého stavitelem Emanuelem Rostem z Bělé.\n\nRoku 1928 byly na věži instalovány hodiny. Na věži jsou zavěšeny tři zvony z roku 1960. Varhany do kostela zhotovil Antoni Sapalski z Krakova. Roku 1929 byly nahrazeny varhanami firmy Biernacki z Włocławka. Roku 1983 byl kostel renovován, přičemž došlo k výrazným zásahům v interiéru (zejména v oltářní části).\n\nNa pravé straně oltáře se nachází poprsí Martina Luthera. Dva původní oltářní obrazy se nyní nacházejí v předsíni kostela.\n\nOd roku 1969 je kostel památkově chráněn.\n\nRoku 1995 kostel navštívil papež Jan Pavel II.\n\n"}
{"id": "1388134", "url": "https://cs.wikipedia.org/wiki?curid=1388134", "title": "Josef Horky", "text": "Josef Horky\n\nJosef Horky (4. prosince 1828 Vídeň – 17. dubna 1909 tamtéž) byl rakouský architekt a pedagog.\n\nJe mj. autorem (resp. spoluautorem) plánů nemocnice Rudolfovy nadace (\"Krankenhaus Rudolph-Stiftung\") ve Vídni, reálného gymnázia ve Villachu, evangelického kostela ve Skočově či budovy fyzikálního a chemického institutu ve Štýrském Hradci.\n\n"}
{"id": "1388138", "url": "https://cs.wikipedia.org/wiki?curid=1388138", "title": "Jaroslav Hamerský", "text": "Jaroslav Hamerský\n\nJaroslav Hamerský, vlastním jménem Jaroslav Krátký (5. dubna 1896, Hamr – 5. února 1937, Mladošovice), byl český učitel a regionální spisovatel, otec spisovatele Radovana Krátkého. \n\nJeho román \"V okovech vášní\" (1927) se odehrává v zaniklé obci Nová Ves u Klikova / Kösslersdorf, která vystupuje pod pseudonymem Bohdanov. \n\nJaroslav Krátký se narodil v Hamru u Veselí nad Lužnicí v domě čp. 27. Jeho otec František Krátký byl tehdy v Hamru učitelem (čp. 27). V dětství se odstěhoval s rodiči na školu do Vlkova, kde vychodil obecnou školu a později v Mladošovicích. Od roku 1907 studoval čtyři ročníky na gymnáziu v Třeboni. Od roku 1912 čtyři ročníky učitelského ústavu v Českých Budějovicích. V prosinci 1915 nastoupil vojenskou službu jako jednoroční dobrovolník u 28. zeměbraneckého pluku v Linci. Byl třikrát na italské frontě. V listopadu 1918 vrátil se jako poručík v záloze k učitelskému povolání. Následně působil učitel v Lutové, Řípci, Lomnici nad Lužnicí, Staré Hlíně, Nové Vsi u Klikova a v Mladošovicích. \n\n\n"}
{"id": "1388139", "url": "https://cs.wikipedia.org/wiki?curid=1388139", "title": "Fredericton Canadiens", "text": "Fredericton Canadiens\n\nFredericton Canadiens byl profesionální kanadský klub ledního hokeje, který sídlil ve Frederictonu v provincii Nový Brunšvik. V letech 1990–1999 působil v profesionální soutěži American Hockey League. Canadiens ve své poslední sezóně v AHL skončily v semifinále play-off. Své domácí zápasy odehrával v hale Aitken University Centre s kapacitou 3 278 diváků. Klubové barvy byly červená, bílá a modrá.\n\nZaložen byl v roce 1990 po přestěhování Sherbrooke Canadiens do Frederictonu. Zanikl v roce 1999 přestěhováním do Québecu, kde byl založen tým Quebec Citadelles. Klub byl během své existence farmami celků NHL. Jmenovitě se jedná o Montreal Canadiens a Los Angeles Kings.\n\n\n\nZdroj: \n\n\n\nZdroj: \n\n"}
{"id": "1388145", "url": "https://cs.wikipedia.org/wiki?curid=1388145", "title": "Kanton Longuenesse", "text": "Kanton Longuenesse\n\nKanton Longuenesse ( ) je francouzský kanton v departementu Pas-de-Calais v regionu Hauts-de-France. Tvoří ho sedm obcí. Zřízen byl v roce 2015.\n\n"}
{"id": "1388150", "url": "https://cs.wikipedia.org/wiki?curid=1388150", "title": "Fredericton Express", "text": "Fredericton Express\n\nFredericton Express byl profesionální kanadský klub ledního hokeje, který sídlil ve Frederictonu v provincii Nový Brunšvik. V letech 1981–1988 působil v profesionální soutěži American Hockey League. Express ve své poslední sezóně v AHL skončily ve finále play-off. Své domácí zápasy odehrával v hale Aitken University Centre s kapacitou 3 278 diváků. Klubové barvy byly světle modrá a červená.\n\nZanikl v roce 1988 přestěhováním do Halifaxu, kde byl založen tým Halifax Citadels. Klub byl během své existence farmami celků NHL. Jmenovitě se jedná o Vancouver Canucks a Quebec Nordiques.\n\n\n\nZdroj: \n\n\n\nZdroj: \n\n"}
{"id": "1388153", "url": "https://cs.wikipedia.org/wiki?curid=1388153", "title": "Čáp (Adršpašsko-teplické skály)", "text": "Čáp (Adršpašsko-teplické skály)\n\nČáp (někdy též Čapí vrch) je s nadmořskou výškou 786 m n. m. nejvyšší vrchol Adršpašsko-teplických skal v Chráněné krajinné oblasti Broumovsko a navazuje na jejich část, zvanou Supí skály. Vedle úbočí Boru na česko-polské hranici je také nejvyšším vrcholem Polické vrchoviny, a zároveň nejvyšší horou z křídového pískovce v Česku. Kopec se nachází se na jižním okraji Teplického skalního města a je dostupný po zelené turistické značce z osady Skály. I na samotném vrchu se nacházejí zajímavé pískovcové skalní útvary. \n\nPodle domněnek historiků jsou na Čápu zbytky skalního hradu, podobně jako nedaleké zříceniny hradů Skály a Střmen, ale není to s určitostí prokázáno. \n\nNa vrcholu Čápu byla 20. září 2014 otevřena nová rozhledna na místě zaniklé triangulační věže používané též jako rozhledna, jež na tomto místě byla postavena za první republiky. Rozhledna je tvořena středovým ocelovým sloupem s točitým ocelovým schodištěm, osm dřevěných hlavních sloupů je na čtyřech patkách. Celkově má rozhledna dvě nadzemní podlaží, příčle i táhla jsou z hraněného řeziva. Krov rozhledny je z dřevěných hranolů. Povrch střechy je plechový. Na vyhlídkovou plošinu je přístup přes točité schodiště. Z druhého patra je dobrý rozhled na celé Adršpašsko-Teplické skály; za dobré viditelnosti je možné vidět Stolové hory, Krkonoše i Orlické hory. Rozhledna je celoročně volně přístupná.\n"}
{"id": "1388155", "url": "https://cs.wikipedia.org/wiki?curid=1388155", "title": "Halifax Citadels", "text": "Halifax Citadels\n\nHalifax Citadels byl profesionální kanadský klub ledního hokeje, který sídlil v Halifaxu v provincii Nové Skotsko. V letech 1988–1993 působil v profesionální soutěži American Hockey League. Citadels ve své poslední sezóně v AHL skončily v základní části. Své domácí zápasy odehrával v hale Halifax Metro Centre s kapacitou 10 595 diváků. Klubové barvy byly modrá, bílá a červená.\n\nZaložen byl v roce 1988 po přestěhování Fredericton Express do Halifaxu. Zanikl v roce 1993 přestěhováním do Cornwallu, kde byl založen tým Cornwall Aces. Klub byl během své existence farmou Quebecu Nordiques.\n\n\nZdroj: \n\n\n\nZdroj: \n\n"}
{"id": "1388156", "url": "https://cs.wikipedia.org/wiki?curid=1388156", "title": "Olga Bežko", "text": "Olga Bežko\n\nOlga Bežko (: Ольга Бежко; * 14. ledna 1987) je bývalá ukrajinská reprezentantka ve sportovním lezení, juniorská mistryně světa v lezení na rychlost.\n\n"}
{"id": "1388158", "url": "https://cs.wikipedia.org/wiki?curid=1388158", "title": "Moncton Golden Flames", "text": "Moncton Golden Flames\n\nMoncton Golden Flames byl profesionální kanadský klub ledního hokeje, který sídlil v Monctonu v provincii Nový Brunšvik. V letech 1982–1987 působil v profesionální soutěži American Hockey League. Golden Flames ve své poslední sezóně v AHL skončily ve čtvrtfinále play-off. Své domácí zápasy odehrával v hale Moncton Coliseum s kapacitou 6 544 diváků. Klubové barvy byly oranžová a bílá.\n\nKlub byl během své existence farmami celků NHL. Jmenovitě se jedná o Edmonton Oilers, Calgary Flames a Boston Bruins.\n\nZdroj: \n\n\n\nZdroj: \n\n\n\nZdroj: \n\n"}
{"id": "1388159", "url": "https://cs.wikipedia.org/wiki?curid=1388159", "title": "Moncton Hawks", "text": "Moncton Hawks\n\nMoncton Hawks byl profesionální kanadský klub ledního hokeje, který sídlil v Monctonu v provincii Nový Brunšvik. V letech 1987–1994 působil v profesionální soutěži American Hockey League. Hawks ve své poslední sezóně v AHL skončily ve finále play-off. Své domácí zápasy odehrával v hale Moncton Coliseum s kapacitou 6 544 diváků. Klubové barvy byly modrá a bílá.\n\nKlub byl během své existence farmou Winnipegu Jets.\n\n\nZdroj: \n\n\n\nZdroj: \n\n"}
{"id": "1388161", "url": "https://cs.wikipedia.org/wiki?curid=1388161", "title": "L'Épine (Marne)", "text": "L'Épine (Marne)\n\nL'Épine je francouzská obec v departementu Marne v regionu Grand Est. V roce 2015 zde žilo 599 obyvatel.\n\nSousední obce jsou: Courtisols, Châlons-en-Champagne, La Cheppe, Saint-Étienne-au-Temple, Saint-Martin-sur-le-Pré a Saint-Memmie.\n\n\"Počet obyvatel\"\n\n"}
{"id": "1388163", "url": "https://cs.wikipedia.org/wiki?curid=1388163", "title": "Tomáš Macek", "text": "Tomáš Macek\n\nProf. Ing. Tomáš Macek, CSc., (* 23. prosince 1951) je profesor chemie na VŠCHT a pracovník Ústavu biochemie a mikrobiologie VŠCHT v Laboratoři aplikované mikrobiální ekologie. Je členem výboru České společnosti pro biochemii a molekulární biologii.\n\n"}
{"id": "1388166", "url": "https://cs.wikipedia.org/wiki?curid=1388166", "title": "L'Épine", "text": "L'Épine\n\nL'Épine je název více obcí ve Francii:\n\n"}
{"id": "1388167", "url": "https://cs.wikipedia.org/wiki?curid=1388167", "title": "New Brunswick Hawks", "text": "New Brunswick Hawks\n\nNew Brunswick Hawks byl profesionální kanadský klub ledního hokeje, který sídlil v Monctonu v provincii Nový Brunšvik. V letech 1978–1982 působil v profesionální soutěži American Hockey League. Hawks ve své poslední sezóně v AHL skončily ve finále play-off. Své domácí zápasy odehrával v hale Moncton Coliseum s kapacitou 6 544 diváků. Klubové barvy byly modrá a bílá.\n\nV roce 1982 tým slavil zisk Calder Cupu. Klub byl během své existence farmami celků NHL. Jmenovitě se jedná o Toronto Maple Leafs a Chicago Blackhawks.\n\n\n\nZdroj: \n\n\n\nZdroj: \n\n"}
{"id": "1388168", "url": "https://cs.wikipedia.org/wiki?curid=1388168", "title": "Karel Jiří Jan Leopold Josef Bees z Chrostiny", "text": "Karel Jiří Jan Leopold Josef Bees z Chrostiny\n\nKarel Bees, celým jménem Carolus Georgius Joannes Leopolous Josephus von Bees de Krostina, česky Karel Jiří Jan Leopold Josef baron Bees z Chrostiny (22. října 1817 Konská (dnes městská část Třince) – 21. února 1902 Drážďany, Německo), byl rakouský šlechtic a politik německé národnosti ze Slezska, v 2. polovině 19. století byl zvolen do Zemského sněmu za I. kurii velkostatků.\n\nRodiči Karla svobodného pána Bees z Chrostiny byl Franz svobodný pán Bees z Chrostiny (kolem 1780 – 1850) a jeho žena Karolina, baronka von Torgatsch. Rodina měla ve vlastnictví statky Konská a Nebory (nyní místní část města Třinec). \n\nKarel svobodný pán Beess se oženil 22. října 1853 s Marií Adalbertou Karolína Jana Baptista Zoe Christina (* 23. září 1828 – 10. listopad 1861), dceru zemřelého Adalberta rytíře z Höpfingenu a Bergendorfu z Velichova v Čechách (německy \"Welchow in Böhmen\", dnes obec Velichovky, okr. Náchod) a Gabriely svobodné paní Spens von Booden. \n\nV manželství se jim narodily dcery \n\n\nV matrikách jsou zapsány v domě Konská č.p. 52. \n\nV roce 1894 prodal z finančních důvodů statky Konská a Nebory rytíři Guidovi Gromhmannovi z Gronau. Rodina se posléze odstěhovala do Německa. Smrtí Karla Beese z Chrostiny tento rod vymřel po meči. \n"}
{"id": "1388171", "url": "https://cs.wikipedia.org/wiki?curid=1388171", "title": "Maxim Petrenko", "text": "Maxim Petrenko\n\nMaxim Petrenko (: Максим Петренко; * 7. ledna 1978 Luhansk, USSR) je bývalý ukrajinský reprezentant ve sportovním lezení, mistr Ukrajiny a juniorský mistr světa v lezení na obtížnost. Vítěz otevřeného mistrovství České republiky.\n\n"}
{"id": "1388178", "url": "https://cs.wikipedia.org/wiki?curid=1388178", "title": "Jiří Holenda", "text": "Jiří Holenda\n\nJiří Holenda (* 7. června 1933 Písek) je český matematik, vysokoškolský pedagog, emeritní rektor ZČU, bývalý člen zastupitelstva města Plzně\n\nStudoval na  Matematicko-fyzikální fakultě Univerzity Karlovy v Praze, kterou zakončil v roce 1959. Po úspěšném absolvování působil nejdříve jako středoškolský učitel v Sušici, později se výrazně zapojil do plzeňského vysokoškolského prostředí. Od roku 1961 působil na Vysoké škole strojní a elektrotechnické (VŠSE) v Plzni, na konci roku 1989 byl jmenován jejím rektorem. Po vzniku Západočeské univerzity v roce 1991 byl pověřen jejím řízením, o rok později pak zde jmenován rektorem. Tuto funkci vykonával až do roku 1998. V roce 1989 spoluzakládal Občanské fórum na bývalé VŠSE a od roku 1991 byl členem Zastupitelstva města Plzně. V roce 1998 obdržel Pečeť města Plzně a na Brunel University v Londýně mu byl udělen čestný titul Degree of Doctor of Science Honoris Causa. Roku 2016 vstoupil do Dvorany slávy hejtmana Plzeňského kraje. Kromě toho se věnoval i dalším aktivitám, společně s dalšími se zasloužil o vznik Techmanie, Mezinárodní letní jazykové školy, Dnů vědy a techniky a dalších vzdělávacích institucí.\n\nJiří Holenda se v roce 1961 oženil, jeho manželka Jitka (rozená Řeháčková) pracovala jako učitelka na plzeňském gymnáziu na Mikulášském náměstí. Mají dva syny, Tomáše (narozen 1962) a Michaela (narozen 1963), a dceru Petru (narozena 1977).\n\n\n"}
{"id": "1388181", "url": "https://cs.wikipedia.org/wiki?curid=1388181", "title": "Stan Musial", "text": "Stan Musial\n\nStanley Frank Musial, zvaný Stan the Man (21. listopadu 1920 Donora Donora, Pensylvánie – 19. ledna 2013 Ladue, Missouri) byl americký baseballový polař.\n\nNarodil se jako Stanisław Franciszek Musiał v rodině polských a rusínských přistěhovalců. Absolvoval Ringgold High School, kde hrál za školní baseballový tým, a v roce 1938 uzavřel smlouvu s klubem Major League Baseball St. Louis Cardinals. Hrál za něj v letech 1941 až 1963 (s výjimkou doby, kdy sloužil na konci druhé světové války u vojenského námořnictva). Třikrát vyhrál Světovou sérii (1942, 1944 a 1946), třikrát byl vyhlášen nejužitečnějším hráčem National League (1943, 1946 a 1948), sedmkrát byl nejlepším pálkařem ligy (1943, 1946, 1948, 1950, 1951, 1952 a 1957) a čtyřiadvacetkrát byl nominován k Major League Baseball All-Star Game, což kromě něj dokázali jen Willie Mays a Hank Aaron. Se 3630 úspěšnými odpaly v kariéře je na čtvrtém místě historické tabulky MLB.\n\nPo ukončení aktivní kariéry působil jako generální manažer Cardinals a poradce prezidenta Lyndona B. Johnsona pro otázky tělovýchovy, provozoval restauraci a vydal také desku svých nahrávek na harmoniku. V roce 1969 byl zařazen do National Baseball Hall of Fame, v roce 1999 do týmu století MLB a v roce 2011 mu byla udělena Prezidentská medaile svobody. Před Busch Stadium v St. Louis stojí jeho socha, byl po něm pojmenován také most přes řeku Monongahela nedaleko jeho rodné Donory.\n\n"}
{"id": "1388183", "url": "https://cs.wikipedia.org/wiki?curid=1388183", "title": "Riabininohadros", "text": "Riabininohadros\n\nRiabininohadros („hadrosaurid Anatolije Rjabinina“) byl rod býložravého kachnozobého dinosaura. Žil v období konce svrchní křídy (geologický věk maastricht, před 72 až 66 miliony let) na území současného Krymu (Ukrajina).\n\nFosilie tohoto dinosaura (v podobě fragmentů kostí zadní končetiny) byly objeveny roku 1934 u Bachčisaraje (hora Beš-Koš) a formálně popsány v roce 1945 ruským geologem a paleontologem Anatolijem Nikolajevičem Rjabininem z nepojmenovaného pozdně křídového souvrství. V té době byla Ukrajina součástí Sovětského svazu. Rjabinin dinosaura pojmenoval jako \"Orthomerus weberi\", na počest G. F. Weberové, která fosilie objevila. V roce 1995 však paleontolog Lev Nessov změnil druhové jméno na \"O. weberae\", což lépe odpovídá ženskému rodu. Později se na tento taxon začalo pohlížet jako na \"nomen dubium\" (pochybné jméno). V roce 2015 však přišel s vlastním rodovým jménem \"Riabininohadros\" (na počest paleontologa, který dinosaura pojmenoval) ruský amatérský paleontolog Roman Ulansky. Toto jméno však není současnou paleontologickou komunitou bez výhrad přijímáno. Nový vědecký popis by měl být publikován v roce 2018 nebo 2019. To se skutečně stalo v listopadu roku 2018.\n\n\n"}
{"id": "1388184", "url": "https://cs.wikipedia.org/wiki?curid=1388184", "title": "Horymír Sekera", "text": "Horymír Sekera\n\nHorymír Sekera (16. dubna 1927, Velká Bučina – 2. září 2015) byl hráč ledního hokeje a poté i trenér hokejového klubu Tesla Pardubice (v současnosti HC Dynamo Pardubice).\n\nS ledním hokejem začínal v AFK Velvary ve Velvarech v okrese Kladno. Do Pardubic se dostal přes Košice, Chomutov a Kolín. Za tým pardubické Tesly hrál od roku 1956, nastoupil k 319 utkáním a nosil dres číslo 7. Po hokejové kariéře jako hráč se v roce 1963 přesunul na trenérskou činnost. Začal u dorostu, kde sestavil později velmi známou útočnou formaci Martinec – Novák – Šťastný. Proslul drsnými metodami, ale byl považován za férového. Pardubický dorost vytáhl z krajského přeboru až k mistrovskému titulu. Tým Tesly Pardubice dovedl v roce 1973 společně s Josefem Novákem k prvnímu triumfu v nejvyšší soutěži dospělých. Potom prošel jako trenér týmy Karviné v letech 1973-1976 a Litvínova v sezóně 1976/1977. Po návratu do Pardubic (1977) vedl opět A tým Tesly, a to společně s Otakarem Marešem. V roce 1987 se jako asistent hlavního trenéra Tesly Karla Fraňka podílel na zisku druhého titulu mistra Československa v ledním hokeji pro město Pardubice. Vedl také československý reprezentační tým dorostenců do šestnácti let. Do Síně slávy pardubického sportu byl uveden v roce 2011.\n"}
{"id": "1388191", "url": "https://cs.wikipedia.org/wiki?curid=1388191", "title": "Neuroreceptor", "text": "Neuroreceptor\n\nNeuroreceptor  je membránový receptorový protein, který se aktivuje neurotransmiterem. Chemické látky (neurotransmiter) na vnější částii buňky mohou doputovat k buněčné membráně a podél doputují k receptoru, na který se navážou a tím vyvolají události uvnitř buňky. Membránový receptor je součástí molekulárního stroje, který umožňuje, aby buňky komunikovaly spolu navzájem . Neureceptor je pak takový typ receptoru, který se specificky váže na neurotransmitery.\n\nV postsynaptické buňce  neuroreceptory přijímají signál, který vyvolá elektrický signál regulací aktivity iontových kanálů. Příliv iontů přes iontové kanály otevřené kvůli vazbě neurotransmiterů na specifické receptory může měnit membránový potenciál neuronu a to může mít za následek signál vedoucí podél axonu (viz akční potenciál) na další neurony . Na presynaptické buňce, může také existovat receptor specifický pro neurotransmiter uvolněný z této buňky (tzv. autoreceptor), který je chopen vyvolat zpětnou vazbu a zprostředkovat masivní uvolňění neurotransmiterů z buňky.\n\nExistují dva hlavní typy neuroreceptorů: \"ionotropní\" a \"metabotropní\". Ionotropní znamená, že ionty mohou projít receptorem, zatímco metabotropní znamená, že tzv. druhý posel uvnitř buňky přenese zprávu (tj. metabotropní receptory nemají kanály). Metabotropní receptory jsou receptory navázané na G protein (od toho také jejich sekundární název receptory spřažené s G proteinem) . Ionotropní receptory jsou zase nazývány také jako ligandem řízené iontové kanály (LGIC-Ligand-gated ion channel). a mohou být excitoványi neurotransmitery (ligandy) typu glutamát a aspartát. Tyto receptory mohou být inhibovány neurotransmitery GABA a glycin. Naopak receptory spřažené s G proteinemr nejsou ani excitační ani inhibiční, ale mají širokou řadu funkcí. Spouští modulační excitační a inhibiční akce pro iontové kanály nebo signalizační kaskády, kterou se uvolňuje vápník z kapsulí uvnitř buňky. Většina neuroreceptorů  jsou spřažené s G-proteinem.\n\nNeuroreceptory se nachází na povrchu neuronů a gliových buněk. Na synapsi jeden neuron posílá zprávy do jiných neuronů prostřednictvím neurotransmiterů. Zpravidla postsynaptický neuron, který obdrží zprávu, shlukuje příbuzné neuroreceptory k sobě na membráně. Neuroreceptory mohou být umístěny do jakékoliv oblasti membrány neuronu (dendritu, axonu nebo do těla buňky.\n\nLigandem řízené iontové kanály (LGIC j sou ionotropní receptory , které mají transmembránový iontový kanál otevřený nebo uzavřený v reakci na vazbu chemického posla (ligandu), napříkld neurotransmiteru.\n\nVazebné místo pro endogenní ligandy na LGIC proteinovém komplexu (alosterické vazebné místo) se obvykle nachází na jiné části proteinu než se nachází pór iontového kanálu. Přímá vazba mezi navázáním ligandu  a otevřeným nebo zavřeným iontovým kanálem, která je charakteristický pro ligandem-řízené iontové kanály, je jiná oproti nepřímé funkce metabotropních receptorů, které používají druhé posly. LGICs jsou také odlišné od napětím řízených iontových kanálů, které se otevírají a zavírají v závislosti na membránovém potenciálu, a od mechanosenzitivních iontových kanálů, které se otevírají a zavírají v závislosti na mechanické deformaci buněčné membrány.\n\nReceptor spřažený s G proteinem (G protein-coupled receptory – GPCRs), také známý jako receptor sedmi transmembránových domén ( 7TM receptor) obsahuje velké proteinové rodiny transmembránových receptorů , které zcitliví  molekuly vně buňky a aktivovují uvnitř signální transdukční dráhy, a tedy nakonec i buněčnou odpověd. Nacházejí pouze u eukaryot, včetně kvasinek, truběnek, a zvířat. Jako ligandy se váží a aktivují receptory patří světločivné látky, vůně, feromony, hormony a neurotransmitery, velikostně od malých molekul peptidů až po velké proteiny. Receptory způsobují některé patologie a jsou také terčem přibližně 30% všech moderních léků.\n\nExistují dvě hlavní signální transdukční dráhy zahrnující receptor spřažený s G proteinem, jednak cAMP signální dráhy a fosfatidylinositol signální dráhy. Když se ligand naváže na GPCR,  způsobují konformační změnu GPCR, což umožní působit jako guanin nukleotid výměnný faktor (GEF). GPCR. Následně může aktivovat G-protein prostřednictvím výměny navázané GDP za GTP. G-protein pdjednotka α se váže GTP a může se oddělit od β a γ podjednotek a dále ovlivnit intracelulární signální proteiny anebo cílové funkční proteiny závislých přímo na α podjednotce (G, G, G, G).\n\nNeuroreceptory podléhají ligandem indukované desenzibilizaci a nereagují dlouhodobě na neurotransmitery. Neuroreceptory  jsou přítomny na postsynaptickém i presynaptickém neuronu, po ptředchozím příjmu neurotransmiterů a účinně tím brání dalšímu úniku určitého neurotransmiteru. Neuroreceptory se nacházejí nejen v nervových buňkách ale i v mnoha imunitních a svalových tkáních. Neuroreceptor přestane odpovídat na neurotransmitery, pokud jim mu vystaveny delší dobu. Tento jev je známý jako ligandem indukované desenzibilizace nebo downregulace.\n\nNásledující jsou některé hlavní třídy neuroreceptorů:\n\n\n"}
{"id": "1388192", "url": "https://cs.wikipedia.org/wiki?curid=1388192", "title": "Hornicko historický spolek Západočeských uhelných dolů", "text": "Hornicko historický spolek Západočeských uhelných dolů\n\nHornicko historický spolek Západočeských uhelných dolů (HHS ZUD) je spolek bývalých horníků a příznivců hornictví připomínající historii těžby černého uhlí na Plzeňsku.\n\nS koncem března 1995 skončila těžba na posledním černouhelném dole v západních Čechách a u této příležitosti se 31. března 1995 v nýřanském Společenském a kulturním centru (SKC) uskutečnilo shromáždění horníků a zaměstnanců Západočeských uhelných dolů. Uzavřela se kapitola hornictví, která trvala déle než 200 let.\n\nKe 20. výročí ukončení těžby v posledním černouhelném dole v plzeňské pánvi Krimich II. v Tlučné byl na schůzi v Národním domě v Chotěšově 31. března 2015 založen Hornický historický spolek (HHS ZUD), přesně na výročí uzavření dolu. Při založení měl spolek 69 členů a zájemců z řad bývalých horníků, jejich rodinných příslušníků a příznivců. Ustavující členská schůze se konala 12. května 2015 v SKC Nýřany. HHS ZUD sdružuje obce Bělá nad Radbuzou, Blatnice, Dobřany, Domažlice, Dýšiná, Chlebnice, Chotěšov, Klenčí pod Čerchovem, Líně, Mantov, Nýřany, Plzeň, Přeštice, Radnice, Stod, Tlučná, Touškov, Úherce, Vejprnice a Zbůch.\n\nSpolek má vlastní prapor, znak, používá hornickou hymnu \"Hornický stav budiž velebený\", která byla poprvé uvedena roce 1880 ve zpěvníku \"Commersbuch der Wiener Studenten\". Od roku 1895 je otiskována v hornických zpěvnících a je pokládána za hornickou hymnu.\n\nJiž v roce 2015 byl spolek přijat do Svazu hornických historických spolků ČR (SHHS ČR), který sdružuje 29 hornických historických spolků.\n\nV České republice je mnoho hornických muzeí, expozic, štol apod., které provozují a stará se o ně velké množství nadšenců. Členové spolku začali sbírat artefakty pro Muzeum hornictví v regionu ve Zbůchu, připravují naučnou stezku po starých důlních dílech Plzeňska, připravují trvalou expozici hornictví v lesoparku v Tlučné, pořádají přednášky pro školy. Pod patronací mají památník 11 obětí tragedie na dole August v Týnci, který je v Chotěšově. Pořádají zájezdy na akce jiných hornických spolků, v roce 2018 budou zahájeny práce na zpřístupnění starých důlních děl na Břasku a naučné stezce hornictví na Nýřansku.\n\nV roce 2015 byl pod vedením doktorandů a akademických pracovníků Fakulty architektury Českého vysokého učení technického a Výzkumného centra průmyslového dědictví uspořádán mezioborový studentský workshop Zbůch 2015 aneb Vize pro znovuobjevování hornické kulturní krajiny Plzeňska. Cílem bylo hledání nových přístupů a cest k rozvoji transformujícího se mikroregionu Západočeské uhelné pánve a jejího centra - obce Zbůch.\n"}
{"id": "1388194", "url": "https://cs.wikipedia.org/wiki?curid=1388194", "title": "Type", "text": "Type\n\ncodice_1 je unixový příkaz, který zobrazí, jak by jeho argumenty byly interpretovány, pokud by byly použity jako příkazy.\n\nPokud je to možné, tak codice_1 zobrazí cestu k příkazu. Možné příkaz typy příkazů jsou:\n\n\nType vrací nenulový exit status, pokud příkaz nelze nalézt.\n\nPříkaz type byl do Bourne Shell přidán v roce 1984, ale není součástí POSIX standardu. Podobný výstup v POSIX shell můžeme získat pomocí\n\nV Korn shellu příkaz codice_4 poskytuje podobnou funkcionalitu.\n\n"}
{"id": "1388203", "url": "https://cs.wikipedia.org/wiki?curid=1388203", "title": "Ionotropní receptor", "text": "Ionotropní receptor\n\nIonortopní (nebo ligandem řízený iontový kanál) (angl. LGIC-Ligand-gated ion channel) je transmembránový iontový kanál ve formě proteinu, který se otevře pro ionty Na, K, Ca, a/nebo Cl a ty mohou projít přes membránu v reakci na předchozí vazbu chemického posla (ligandu), převážně neurotransmiteru.\n\nPo excitaci presynaptického neuronu se uvolňuje neurotransmiter z vezikul do synaptické štěrbiny. Neurotransmiter se pak váže na receptory nacházející se na membráně postsynaptického neuronu., což způsobí konformační změnu a iontové kanály se otevřou a dochází k toku iontů přes buněčné membrány. Výsledkem je podle směru toku  depolarizace, pro excitační odpověď, nebo hyperpolarizace pro inhibiční odpověd.\n\nTyto proteiny jsou obvykle složeny z alespoň dvou různých transmembránových domén s iontrovým kanálem a extracelulární doménu s alosterickým vazebným místem pro navázání ligandu. Funkce těchto receptorů se uplatní u synapse při okamžitém převodu chemického signálu v presynapsi uvolněného transmiteru do postsynaptického elektricého signálu. Reakce Ionotorpních recpetorů  se liší podle alosterického ligandu, blokátory kanálu, ionty, nebo membránového potenciálu. Proteiny  jsou rozděleny do tří rodin cys-loop receptory, ionotropní glutamátové receptory a ATP kanály.\n\nDle evoluční homologie\n\n\n\nDle účinku:\n\n\nNa ionotropní glutamátové receptory se váže glatamátový neurotransmiter, který tvoří tetramery z extracelulární amino terminální doménou (ATD v každá podjednotce, která se podílí na složení tetrameru, zatímco extracelulární ligand vazebné domény (LBD) váže glutamát a transmembránové domény (TMD) tvoří iontový kanál. Transmembránové domény každé podjednotky obsahují tři transmembránové šroubovice a polovinu membránového helixu s reentrantní smyčkou. Po ATD na N konci následuje první polovina LBD, přerušená šroubovicí 1,2 a 3 TMD s druhou polovinou LBD a dokončovací helix 4 TMD na C-konci. Existují tedy tři spojení mezi TMD a extracelulárními doménami. Každé podjednotky tetrameru má vazebné místo pro glutamát tvořený dvěma LBD sekcemi tvořící tvar V. Pouze dvě z těchto míst v tetrameru musí být obsazena k otevření iontového kanálu. Samotný pór je tvořen především polovinou helixu 2 připomínající obrácený draselný kanál.\nATP kanály se otvírají v reakci na vazbu nukleotidu ATP. Vytváří trimer s dvěma řetezci s C- a N-konci uvnitř buňky.\n"}
{"id": "1388205", "url": "https://cs.wikipedia.org/wiki?curid=1388205", "title": "Beast of New Haven", "text": "Beast of New Haven\n\nBeast of New Haven byl profesionální americký klub ledního hokeje, který sídlil v New Havenu ve státě Connecticut. V letech 1997–1999 působil v profesionální soutěži American Hockey League. Beasts ve své poslední sezóně v AHL skončily v základní části. Své domácí zápasy odehrával v hale New Haven Coliseum s kapacitou 11 171 diváků. Klubové barvy byly světle fialová a červená.\n\nZaložen byl v roce 1997 po přestěhování Carolina Monarchs do New Havenu. Klub byl během své existence farmami celků NHL. Jmenovitě se jedná o Florida Panthers a Carolina Hurricanes.\n\n\nZdroj: \n\n\n\nZdroj: \n\n"}
{"id": "1388214", "url": "https://cs.wikipedia.org/wiki?curid=1388214", "title": "New Haven Eagles", "text": "New Haven Eagles\n\nNew Haven Eagles byl profesionální americký klub ledního hokeje, který sídlil v New Havenu ve státě Connecticut. V letech 1936–1943 a 1945–1951 působil v profesionální soutěži American Hockey League. Eagles ve své poslední sezóně v AHL skončily v základní části. Své domácí zápasy odehrával v hale New Haven Coliseum s kapacitou 11 171 diváků.\n\nKlub byl během své existence farmami celků NHL. Jmenovitě se jedná o New York Americans, Montreal Canadiens a New York Rangers.\n\nZdroj:\n\n\n\nZdroj:\n\n\n\nZdroj:\n\n\n"}
{"id": "1388247", "url": "https://cs.wikipedia.org/wiki?curid=1388247", "title": "Lilli Hornigová", "text": "Lilli Hornigová\n\nLilli Hornigová (narozena jako Schwenková; 22. března 1921 – 17. listopadu 2017) byla česko-americká vědkyně, která spolupracovala na vývoji atomové bomby v rámci Projektu Manhattan. \n\nLilli Schwenk se narodila v Ústí nad Labem do židovské rodiny českých Němců. V roce 1929 se s rodiči přestěhovala do Berlína. Kvůli odporu proti nacismu musela rodina v roce 1933 emigrovat do Spojených států, kde Hornigová vystudovala Harvard. Od roku 1944 se v Los Alamos podílela na vývoji jaderných zbraní. Po prvním testu a zjištění reálné síly zbraní protestovala proti svržení bomb na lidské cíle, upřednostňovala výstražný výbuch v neobydlené oblasti. Po druhé světové válce byla aktivní v mírovém a feministickém hnutí.\n"}
{"id": "1388248", "url": "https://cs.wikipedia.org/wiki?curid=1388248", "title": "Kostel Zvěstování Páně (Dobrš)", "text": "Kostel Zvěstování Páně (Dobrš)\n\nKostel Zvěstování Páně či Zvěstování Panny Marie je římskokatolický farní kostel v obci Dobrš, okres Strakonice. Původně románský, goticky přestavěný jednolodní kostel byl postaven v polovině 13. století a přestavěn po poškození okolo roku 1430. Z původní stavby se dochovala část zdiva lodi a portál na její západní straně.\n\nDobrš vznikla zřejmě již v raném středověku jako jedno z center kolonizace Šumavy. Předpokládá se existence hradiště díky strategické poloze vesnice i obou kostelů. První písemná zmínka o této vesnici pochází z roku 1352. Další z roku 1377, kdy Přibík z Dobrše, nejstarší známí člen rodu Koců z Dobrše, ustanovil faráře ke zdejšímu kostelu.  \n\nPůvodně románský z poloviny 13. století (část zdiva lodi, portál na její západní straně). Poškozen kolem roku 1430, přestavba pozdně gotická. Loď klenuta roku 1651 T. Rossin z Mendrisia (pracoval též v blízkých Volenicích a Katovicích), v téže době přistavěna sakristie.\n\nJednolodní kostel, s pětiboce uzavřeným presbytářem se sakristií na severu. Kaple sv. Kateřiny se nachází po délce jižní strany lodi a márnice v západním průčelí. Západní průčelí má hladkou štítovou zeď, prolomenou kruhovým oknem a v její ose je románský portál s hlubokou profilovanou špaletou, završený půlkruhem, uvnitř sedlový s plným tympanonem rámovaným reliéfním obloučkovým vlysem. Na jižní straně lodi jsou kruhová okna. Na východní straně kaple sv. Kateřiny se nachází zazděné hrotové okno. Presbytář je podepřen jednou odstupněnými opěrnými pilíři, okna má vysoká hrotová s kružbami. Na východní straně sakristie se nachází renesanční pravoúhlý profilovaný portál s reliéfními znaky. Hrotová okna sakristie byla obnovena. Presbytář zaklenutý dvěma poli a kápěmi závěru křížovou klenbou má žebra o profilu vyžlabeného klínu, které se sbíhají na maskaronové konzoly, terčovité svorníky, v závěru s reliéfní hlavou Krista, pravděpodobně i s vypodobněním Zeleného muže. V presbytáři se pod omítkou skrývají nástěnné malby. Sakristie zaklenuta valeně s výsečmi a žebry. V lodi je valená klenba s lunetami a bohatým vzorcem oblounů, tvořících pletence, zdobené v místech uzlových proniků motivem akantu. Klenba se sbíhá na středové půlválcové přízední pilíře. Kruchta je nesená dvěma pilíři, podklenuta křížově, vybíhající jedním polem do severní strany lodi. Zábradlí kruchty bylo zřízeno současně s klenbou a je opatřeno krásnými ornamenty, například erbem Koců z Dobrše. Rovný parapet a konzola podpírají výběh, zdobený štukovaným ornamentem. Kaple sv. Kateřiny je zaklenuta valenou klenbou, naopak márnice valenou s výsečemi. \n\nPůvodní románský presbytář byl zbořen a na jeho místě byl postaven ve 14. století nový gotický o dvou křížových polích s polygonálním zakončením.\n\nPortály svědčí o tom, že kostel i kaple vznikly buď současně, nebo v malém intervalu, kdy byl románský sloh úplně vyvinut. Okna lodi jsou zohyzděná, nepodobná žádnému slohu. Dotýkají stropu a to nasvědčuje tomu, že starý kostel byl postaven s rovným stropem, o čemž dávají důkaz i malby na stěnách. \n\nV areálu hřbitova tohoto kostela se nachází barokní kostnice.\n\nRozvilinový hlavní oltář se sochami sv. Petra a Pavla je raně barokní, vytvořen po roce 1700. Boční oltáře jsou pseudobarokní. Rozměrný barokní krucifix z dílny J. a J. Dietrichů byl vytvořen kolem roku 1725. Sousoší sv. Anny Samotřetí se nachází na triumfálním oblouku, vysocháno před polovinou 18. století. Je zde barokní socha Madony. Pozdně gotická kamenná křtitelnice je se štítky a s dřevěným víkem z první poloviny 18. století. Sloupek na almužny je z roku 1711. V kapli sv. Kateřiny se nachází malý oltář s točitými sloupky a sochami dvou sv. Biskupů, z poloviny 18. století a rokokový oltářík se sochami sv. Václava a Víta. V sakristii je gotická socha Madony s dítětem kolem roku 1500, restaurovaná prof. Karlem Strettim ze Školy restaurování sochařských a malířských děl Akademie výtvarných umění v Praze. Jsou zde i náhrobníky z 18. a 19. století. Malovaný deskový epitaf Kateřiny Tomkové z Kynšperku, z roku 1599, byl resturován Vyšší odbornou školou restaurování a konzervačních technik v Litomyšli.\n\n\n\n"}
{"id": "1388249", "url": "https://cs.wikipedia.org/wiki?curid=1388249", "title": "Římskokatolická farnost Dolní Studénky", "text": "Římskokatolická farnost Dolní Studénky\n\nŘímskokatolická farnost Dolní Studénky je územní společenství římských katolíků s farním kostelem svatého Linharta v děkanátu Šumperk.\n\nV Dolních Studénkách byla katolická fara již v předbělohorské době. Naposledy se v listinách připomíná v roce 1653, kdy panství koupili Žerotínové. Za jejich působení katolická fara zanikla a obec byla začleněna do farnosti v Bludově. Obnovena byla až v roce 1786. Místní kostel sv. Linharta vznikl na místě dřevěné modlitebny, kterou si postavili evangelíci již v 16. století. V roce 1701 byla nahrazena kamennou stavbou, která byla v letech 1840–1843 přestavěna do dnešní podoby. Stavba věže byla dokončena ve 2. polovině 19. století. \n\nOd září 2012 byl administrátorem excurrendo R. D. Mgr. Otto Sekanina (farář z Bludova). Toho s platností od července 2018 vystřídal R. D. Mgr. Sławomir Adam Sułowski (farář ze Šumperka).\n\nVe farnosti se pravidelně koná tříkrálová sbírka. V roce 2018 se při ní vybralo 32 958 korun. \n\nPro farnosti děkanátu Šumperk vychází měsíčník Tamtam. \n\n"}
{"id": "1388250", "url": "https://cs.wikipedia.org/wiki?curid=1388250", "title": "New Haven Nighthawks", "text": "New Haven Nighthawks\n\nNew Haven Nighthawks byl profesionální americký klub ledního hokeje, který sídlil v New Havenu ve státě Connecticut. V letech 1972–1992 působil v profesionální soutěži American Hockey League. Nighthawks ve své poslední sezóně v AHL skončily v osmifinále play-off. Své domácí zápasy odehrával v hale New Haven Coliseum s kapacitou 11 171 diváků. Klubové barvy byly černá, stříbrná a bílá.\n\nZanikl v roce 1992 přejmenováním na New Haven Senators. Klub byl během své existence farmami celků NHL. Jmenovitě se jedná o New York Rangers, Colorado Rockies a Los Angeles Kings.\n\n\n\nZdroj: \n\n\n\nZdroj: \n\n"}
{"id": "1388251", "url": "https://cs.wikipedia.org/wiki?curid=1388251", "title": "Eduard Fiedler", "text": "Eduard Fiedler\n\nEduard Fiedler (1. října 1890 Běsno – 12. června 1963 Stuttgart) byl německý politik. Původním povoláním byl pedagog, později se stal komunálním politikem a starostou v Chomutově. Po válce byl odsunut. Usadil se v Bádensku-Württembersku, kde se postupně stal poslancem zemského sněmu a ministrem pro odsunuté a válečné poškozence.\n\nEduard Fiedler se narodil v malé vesnici Běsno na Podbořansku. Pocházel z devíti sourozenců. Když bylo Fiedlerovi deset let, zemřel mu otec. V té době už rodina bydlela v blízkém Očihovci, kde Fiedler chodil do základní školy. Další tři roky měšťanské školy absolvoval v Podbořanech. V letech 1905–1909 vystudoval Učitelský ústav v Chomutově. Jeho prvními učitelskými místy byly Spořice, Březno u Chomutova a Zásada u Málkova. Během I. světové války se účastnil bojů na ruské a italské frontě.\n\nOd začátku roku 1919 učil na školách v Chomutově. V roce 1921 byl zvolen předsedou okresní stavovské organizace učitelů. Roku 1923 byl jako kandidát Německé nacionální strany zvolen do chomutovského městského zastupitelstva. Zasedal zde až do roku 1933. V té době působil také v chomutovské Okresní školní radě, zprvu jako místopředseda, později jako předseda. Ve 30. letech vstoupil Fiedler do Sudetoněmecké strany a v červnu 1938 se stal chomutovským starostou. Ve funkci zůstal až do začátku května 1945. Fiedler byl nositelem Sudetské pamětní medaile. Byl členem NSDAP a v SA měl hodnost Obersturmführer.\n\nPřed 8. květnem 1945 Fiedler Chomutov opustil, kartotéka odsunutých jeho jméno neuvádí. Neznámo jak se dostal do americké okupační zóny v Německu. Usadil se ve městě Korntal-Münchingen v Bádensku-Württembersku. Opět učil a brzy se znovu začal angažovat v politice. Působil v politické straně Gesamtdeutscher Block/Bund der Heimatvertriebenen und Entrechteten, která zastávala zájmy odsunutých Němců. Za tuto stranu se v roce 1950 dostal do zemského parlamentu. Ve stejném roce se stal okresním předsedou této strany a později i zemským předsedou. V letech 1952–1960 byl ministrem zemské vlády pro otázky vyhnanců, uprchlíků a válečných poškozenců. Od roku 1962 se stal opět poslancem v zemském sněmu Bádenska-Württemberska, tentokrát za Svobodnou demokratickou stranu (FDP). \n\n\n \n"}
{"id": "1388253", "url": "https://cs.wikipedia.org/wiki?curid=1388253", "title": "Newmarket Saints", "text": "Newmarket Saints\n\nNewmarket Saints byl profesionální kanadský klub ledního hokeje, který sídlil v Newmarketu v provincii Ontario. V letech 1986–1991 působil v profesionální soutěži American Hockey League. Saints ve své poslední sezóně v AHL skončily v základní části. Své domácí zápasy odehrával v hale Ray Twinney Complex s kapacitou 3 700 diváků. Klubové barvy byly modrá a bílá.\n\nZaložen byl v roce 1986 po přestěhování St. Catharines Saints do Newmarketu. Zanikl v roce 1991 přestěhováním do St. John's, kde byl založen tým St. John's Maple Leafs. Klub byl během své existence farmou Toronta Maple Leafs.\n\n\nZdroj: \n\n\n\nZdroj: \n\n"}
{"id": "1388255", "url": "https://cs.wikipedia.org/wiki?curid=1388255", "title": "Ye (album)", "text": "Ye (album)\n\nYe (stylizováno jako \"ye\") je osmé studiové album amerického rappera a hudebního producenta Kanyeho Westa. Album bylo nahráno u vydavatelství GOOD Music a Def Jam Recordings a vydáno 1. června 2018. Na albu hostují umělci Kid Cudi, Ty Dolla Sign, PartyNextDoor, Jeremih, Charlie Wilson, 070 Shake a Nicki Minaj. Hudbu kompletně produkoval West s dalšími spoluproducenty.\n\n\"Ye\" je druhé z pěti alb, které West produkoval na konci jara 2018. Alba vycházela s týdenním odstupem po sobě a všechna měla sedm písní. Jednalo se o alba: Pusha T - \"Daytona\", Kanye West - \"ye\", Kanye West a Kid Cudi - \"Kids See Ghosts\", Nas - \"Nasir\", Teyana Taylor - \"KTSE\".\n\nDeset dní od vydání alba \"The Life of Pablo\" West oznámil práci na novém albu s názvem \"Turbo Grafx 16\", které mělo být původně vydáno také během roku 2016. Původně oznámené datum vydání však nebylo dodrženo. V srpnu 2016 West vyjel na Saint Pablo Tour. Turné mělo zahrnovat 41 koncertů, ale po 19 z nich bylo zrušeno poté, co West v Sacramentu přerušil koncert 20minutovým monologem, po kterém koncert předčasně ukončil. Po incidentu byl přijat na pozorování na psychiatrii v UCLA Medical Center. Diagnóza zněla psychóza vyvolaná vyčerpáním a dehydratací. Po této zkušenosti se na 11 měsíců odmlčel ze sociálních sítí a stáhl se z veřejného života.\n\nOd května 2017 se uzavřel na ranči u pohoří Teton Range ve Wyomingu, kde začal tvořit novou hudbu. Veškerá vznikající hudba tak byla nahrávána v tichosti. V dubnu 2018 se West vrátil na sociální sítě, zejména na Twitter, a také dal několik rozhovorů. Na Twitteru mimo jiné vyvolal kontroverzi podporou republikánského prezidenta Donalda Trumpa, v rozhovoru pro bulvár TMZ zase odhalil svou dřívější závislost na opiátech a pronesl kontroverzní výrok, že dlouhodobé otroctví Afromaeričanů bylo jejich volbou.\n\nWest i jeho manželka Kim Kardashian později potvrdili, že po rozhovoru na TMZ, který proběhl 1. května 2018, došlo ke kompletnímu přehrání a předělání alba. Změny na poslední chvíli se dotkly také obalu alba, který West vyfotografoval na svůj iPhone 31. května 2018 před slavnostní přehrávkou alba. Na obalu jsou zachyceny hory s nápisem \"I hate being Bi-Polar / its awesome\".\n\nAlbum bylo vydáno 1. června 2018. Původně bylo vydáno jako live stream přehrávky alba, kterou West pořádal v Jacksonu ve Wyomingu. Brzy poté album uniklo na internet a West se ho tedy rozhodl vydat i na streamovacích službách.\n\nDebutovalo na 1. příčce žebříčku Billboard 200 s 208 000 prodanými kusy (po započítání streamů) v první týden prodeje. West tím vyrovnal Eminemův rekord osmi po sobě jdoucích alb, která debutovala na 1. příčce. Na streamovací službě Apple Music se umístilo na první příčce v přehrávání v 85 zemích, na iTunes v 63 zemích.\n\nVšech sedm písní debutovalo v top 40 písních žebříčku Billboard Hot 100. Nejlépe se umístily písně \"Yikes\" (8. příčka), \"All Mine\" (11. příčka) a \"Ghost Town\" (16. příčka).\n\nNa internetovém agregátoru recenzí Metacritic obdrželo hodnocení 65 bodů ze 100, jako - v době vydání - Westovo nejhůře hodnocené. Na jednu stranu byla albu vyčítána chaotičnost, nedotaženost a uspěchanost, na druhé kritici ocenili minimalismus skladeb a zachycení momentální nejisté osobnosti Kanyeho Westa, který na albu hovoří o své psychické nestabilitě.\n\nHudební publicista Karel Veselý ve své recenzi alba pro server Aktuálně.cz uvedl: \"„Westova reflexe života s mentální poruchou je chvíli upřímná, pak ale bez varování sklouzne do vyložené podivnosti. (...) Album Ye místo autentické zpovědi, natočené v osamění na venkově, působí prostě jen nedodělaně.“\" A uzavírá: \"„Ye tak odráží rozpolcenou mysl génia hlavně v roztěkanosti materiálu a pokročilé chaotičnosti.“\"\nRecenzent Radia Wave Matěj Schneider vyjádřil zklamání z desky následovně: \"„Při poslechu desky jsem se cítil tak, jak jsem nečekal, že se někdy u Kanyeho desky budu cítit. Kanye se totiž vždycky snažil být hodně bombastický, tahle deska ale není ani dobrá, ani špatná, prostě tak nějak jenom Ye.“\" Schneiderům kolega Jonáš Kucharský tento postoj potvrdil: \"„Tohle je spíš taková pohodlná selanka na gauči, u které se nic nestane. Kanye West se snaží mluvit o svých mentálních problémech, všechno je to ale na levelu motivačních citátů.“\"\n\n"}
{"id": "1388257", "url": "https://cs.wikipedia.org/wiki?curid=1388257", "title": "Nova Scotia Oilers", "text": "Nova Scotia Oilers\n\nNova Scotia Oilers byl profesionální kanadský klub ledního hokeje, který sídlil v Halifaxu v provincii Nové Skotsko. V letech 1984–1988 působil v profesionální soutěži American Hockey League. Oilers ve své poslední sezóně v AHL skončily ve čtvrtfinále play-off. Své domácí zápasy odehrával v hale Halifax Metro Centre s kapacitou 10 595 diváků. Klubové barvy byly modrá, bílá a oranžová.\n\nZanikl v roce 1988 přestěhováním do Sydney v Novém Skotsku, kde byl založen tým Cape Breton Oilers. Klub byl během své existence farmami celků NHL. Jmenovitě se jedná o Edmonton Oilers a Chicago Blackhawks.\n\n\nZdroj: \n\n\n\nZdroj: \n\n"}
{"id": "1388260", "url": "https://cs.wikipedia.org/wiki?curid=1388260", "title": "Kostel svatého Petra (Poříčí nad Sázavou)", "text": "Kostel svatého Petra (Poříčí nad Sázavou)\n\nKostel svatého Petra, někdy uváděn i jako kostel svatého Petra a Pavla je románský kostel se hřbitovem v Poříčí nad Sázavou v okrese Benešov.\n\nKostel byl postaven kolem poloviny 12. století, upravován a vybaven v druhé polovině 17. století.\n\nJedná se o jednolodní kostel s hranolovou věží postavený z kvádříkového zdiva. Věž má dvě řady podvojně sdružených oken, apsida má původní okno, jedno okno v lodi bylo rozšířeno v baroku. Uvnitř je plochostropá hlavní loď s klenutou tribunou. V apsidě jsou nástěnné malby z 13. a 14. století, vybavení – hlavní a vedlejší oltáře z doby barokní.\n\nV Poříčí se nachází ještě jeden původně románský kostel svatého Havla.\n\n"}
{"id": "1388270", "url": "https://cs.wikipedia.org/wiki?curid=1388270", "title": "Můj druhý život", "text": "Můj druhý život\n\nMůj druhý život (v německém originále Mein zweites Leben) je kniha navazující na světový bestseller: My děti ze stanice zoo. Autorkou této biografie je Christiane F. (celé příjmení Felscherinowová), která se narodila 20. května 1962 v Berlíně. Životopis je napsán novinářkou Sonjou Vukovič. Kniha získala několik ocenění a sklidila veliký úspěch. Byla přeložena do několika světových jazyků a vydána v roce 2013 nakladatelstvím Oldag. Do českého jazyka ji přeložila Nora Obrtelová.\n\nChristiane vyrůstala v rodině plné násilí a alkoholismu, proto již od útlého dětství trpěla depresemi a psychickými problémy. V šesti letech se odstěhovali do problematického sídliště Gropiusstadt. V mládí se pokusila i o sebevraždu. Jelikož ji její nevlastní otec mlátil, byla ráda za každou příležitost opustit domov. V období její puberty byl Berlín považován za střed drogové mafie a tamní mládež drogám zcela propadla.Později, když vykrádání obchodů nestačilo pokrýt její výdaje, které potřebovala k nákupu drog, začala si Christiane vydělávat peníze prostitucí. K drogám ji dostal její mladý přítel Detlef, který byl narkomanem už delší dobu. Spolu se několikrát pokusili o léčbu, avšak to se jim nikdy nepodaří a Detlefa nakonec uvěznili. V tu dobu jejich vztah skončil. To, co následovalo po této události, popisuje její druhá autobiografie (\"Můj druhý život\").\n\nVšechny kapitoly se věnují Christianinu životu po pětatřiceti letech, tedy po napsání své první knihy. Popisuje své životní vzestupy a pády: jak neustále propadala drogám a následně nastupovala na léčbu, její pobyt ve vězení, setkání s legendami amerického rocku a její šťastná léta v Řecku. Promluvila o svých nesčetných potratech, které absolvovala. I přes to, že zažila mnoho životních tragédií, za tu nejhorší označila událost, kdy jí byl sociální pracovnicí odebrán její syn Phillipa. To ji doslova probralo a dodalo odvahu k tomu přestat brát drogy. Podařilo se jí být na několik let čistá a o syna se směla postarat. Za několik let se k drogám opět vrátila. Phillip už byl dospělý, a tak se o sebe musel postarat sám. Autentičnost knize dodalo to, že se Christiane rozhodla zveřejnit své osobní fotografie, prohlášení a velice diskutabilní názory. Samozřejmě několik stránek v knize pojednává o tom, jak drogy člověka změní a zničí jak fyzicky, tak i psychicky.\n"}
{"id": "1388278", "url": "https://cs.wikipedia.org/wiki?curid=1388278", "title": "Josef Arnošt Kinský", "text": "Josef Arnošt Kinský\n\nJosef Arnošt Kinský IV. kníže z Vchynic a Tetova ( \"Joseph Ernst Kinsky, IV. Fürst von Wchinitz und Tettau\", 12. ledna 1751 Vídeň – 11. srpna 1798 Praha) byl šlechtic ze starobylého českého rodu Kinských.\n\nNarodil se ve Vídni jako druhý ze tří synů Františka de Paula Oldřicha, III. knížete Kinského z Vchynic a Tetova a hraběnky Marie Sidonie z Hohenzollern-Hechingenu. Byl pokřtěn jako Josef Arnošt Leonard Dominik. Oba jeho bratři zemřeli již jako děti, po smrti svého otce v roce 1792 se tedy, ač druhorozený, stal knížetem.\n\nV roce 1767 se Josef Arnošt stal císařským soudcem, v roce 1772 skutečným komorníkem, v roce 1774 vládním radou Rakouského arcivévodství a v roce 1775 císařským radou. V této funkci cestoval po celé Evropě. V roce 1792, když se stal po smrti svého otce IV. knížetem Kinským z Vchynic a Tetova, následoval otcova příkladu a vzdal se své pozice ve státní správě.\n\nJako mecenáš podporoval např. hudebního skladatele Pavla Vranického (1756–1808) a další moravské a české hudebníky ve Vídni.\n\nJosef se 23. dubna 1777 ve Vídeň oženil s hraběnkou Rozálií Harrachovou z Rohrau a Thannhausenu (1758–1814), dcerou Ferdinanda Bonaventury II. Antonína, hraběte Harracha z Rohrau a Thannhausenu a jeho manželky, hraběnky Marie Rozálie.\n\nV manželství se narodily čtyři děti:\n\n"}
{"id": "1388279", "url": "https://cs.wikipedia.org/wiki?curid=1388279", "title": "Čudnite mostove", "text": "Čudnite mostove\n\nČudnite mostove (bulharsky \"Чудните мостове\", též \"Скалните мостове\"), v českém překladu \"Zázračné\" či \"Úžasné mosty\", jsou přírodní skalní formací v Západních Rodopech na jihu Bulharska. Nacházejí se mezi horskými obcemi Zabardo (\"Забърдо\") na jihu a Orechovo na severu v krasovém údolí řeky Erkijuprija v nadmořské výšce cca 1450 m n. m., na úpatí východním úpatí masívu Persenk s nejvyšším vrcholem Goljam Persenk (\"Голям Персенк\", 2091 m n. m.) v řídce osídlené horské oblasti Černatice. Toto chráněné území náleží do obštiny Čepelare ve Smoljanské oblasti. \n\nMosty vznikly přirozenou cestou probořením postupně vytvářející se jeskyně řeky Erkijuprija. Ta si vyhloubila cestu v mramorových skalách. Vzhledem k tomu, že se mosty nacházejí v seismicky aktivní oblasti, lze předpokládat, že k erozi dopomohla zemětřesení. Zřícenou skálu poté odnesla postupující voda. Řeka si později změnila své koryto. Součástí památky jsou dvě skály, které mají tvar připomínající mostu; největší z nich se nachází po proudu řeky – je patnáct metrů široký a 96 m dlouhů. Menší oblouk se nachází po proudu 300 m dále; v nepřístupném terénu. Dlouhý je 60 m a nachází se výšce 50 metrů nad terénem. \n\nOkolí je hustě zalesněné, těžce přístupné a nacházejí se v něm četné jeskyně.\n"}
{"id": "1388281", "url": "https://cs.wikipedia.org/wiki?curid=1388281", "title": "Michail Šalagin", "text": "Michail Šalagin\n\nMichail Šalagin (: Михаил Шалагин; * 1982) je bývalý ukrajinský reprezentant ve sportovním lezení, trenér, mistr Ukrajiny a juniorský vicemistr světa v lezení na obtížnost.\n\nPochází z nehorolezecké rodiny, vystudoval pedagogii a zabýval se tréninkovými metodami pro sportovní lezce, je autorem řady publikací a organizátorem závodů \"BoulderRing by Shalagins\". K lezení motivoval také oba své sourozence. Mezinárodním závodům ve sportovním lezení se věnovala jeho mladší sestra Olga Šalagina (* 1983), mistryně světa a Ukrajiny, zasloužilá mistryně sportu. Ukrajinu reprezentoval také mladší bratr Alexandr Šalagin (* 1989), trenér, mistr Ukrajiny a mistr sportu.\n\n\n\n"}
{"id": "1388285", "url": "https://cs.wikipedia.org/wiki?curid=1388285", "title": "Jistebník (rozcestník)", "text": "Jistebník (rozcestník)\n\nJistebník má více významů:\n\n"}
{"id": "1388286", "url": "https://cs.wikipedia.org/wiki?curid=1388286", "title": "Huňatec žlutopásný", "text": "Huňatec žlutopásný\n\nHuňatec žlutopásný (\"Psodos quadrifaria\") je drobný, leč nápadný motýl z čeledi píďalkovitých, vyskytující se omezeně i v České republice.\n\nJedná se o zástupce alpinské fauny; jeho biotopem jsou vysokohorské louky nad hranicí lesa.\nVyskytuje se ostrůvkovitě v horách a velehorách napříč Evropou. Je znám z Alp, Pyrenejí a Vysokých Tater, na území ČR se vyskytuje v Krkonoších. V Červeném seznamu bezobratlých ČR (2016) je veden jako druh \"téměř ohrožený\".\n\nDélka předního křídla je 10–14 mm. Základní barvou křídel je černohnědá až černá, přes křídla se v zadní třetině táhne široká, pomerančově oranžová páska. Přední i zadní křídla mají stejné zbarvení i kresbu, a to jak na líci, tak na rubu. V důsledku ostrůvkovitého rozšíření ale dochází ke vzniku lokálních forem, které se zbarvením křídel mohou mírně lišit.\nTělo huňatce žlutopásného je černohnědé, hustě ochlupené.\n\nHousenkou je hnědozelená zavalitá píďalka se světlým páskem na bocích.\n\nLétá od června do srpna. Ačkoli se taxonomicky jedná o nočního motýla, na stanovištích se s ním lze setkat i ve dne.\n\nHousenka se vyvíjí od léta do jara následujícího roku, je tedy přezimujícím stádiem.\n\n"}
{"id": "1388290", "url": "https://cs.wikipedia.org/wiki?curid=1388290", "title": "Koolhoven F.K.52", "text": "Koolhoven F.K.52\n\nKoolhoven F.K.52 byl nizozemský dvoumístný dvouplošník, navržený koncem 30. let 20. století u společnosti Koolhoven k plnění rolí průzkumného a stíhacího letounu. Měl krytý kokpit a samonosné nohy hlavního podvozku. Bylo vyrobeno jen šest kusů, ale mimo země původu se typ dočkal služby i v leteckých silách Finska.\n\nPrototyp poprvé vzlétl 9. února 1937, ale již 11. srpna téhož roku byl ztracen při nehodě. Ačkoliv na poměry letectví v roce 1938 byla konstrukce již poněkud zastaralá, firma Koolhoven zahájila výrobu menší série a letectvo Nizozemska v roce 1939 objednalo 36 kusů, z nichž se ale do doby vpádu Wehrmachtu do země podařilo dokončit jen pět.\n\nV době Zimní války byly dva kusy zakoupeny švédským hrabětem Carlem Gustavem von Rosen, který je daroval Finskému letectvu. Do Finska přelétly 18. ledna 1940, a byla jim přidělena trupová čísla KO-129 a KO-130. V březnu 1940 bombardovaly a ostřelovaly sovětská vojska útočící na Virolahti. Do konce války oba kusy uskutečnily okolo 15 bojových letů, a byly zasaženy palbou nepřítele. \n\nV roce 1941 byly oba kusy přiděleny peruti LeLv 6 v oblasti Hanko. V průběhu Pokračovací války byly oba stroje ztraceny. \n\nKO-130 zbloudil během shozu letáků na Hanko 16. srpna 1941, a byl donucen k pokusu o přistání 80 km jižně od Tallinnu v Estonsku. Při nouzovém přistání zahynuli oba členové osádky. Letoun byl spálen estonskými partyzány, kteří také v obci Velise pohřbili ostatky finských letců.\n\nLetoun KO-129 v roce 1943 havaroval severně od vesnice Pernaa u města Kauhava, a byl zcela zničen. Pilot, který vyskočil s padákem, nehodu přežil.\n\nVe Finsku si typ získal přezdívku \"Kolho\" (nemotora).\n\n\nÚdaje platí pro verzi užívanou Finskem\n\n\n"}
{"id": "1388292", "url": "https://cs.wikipedia.org/wiki?curid=1388292", "title": "Patriarchální vikariát jordánský", "text": "Patriarchální vikariát jordánský\n\nPatriarchální vikariát jordánský je územní část Latinského jeruzalémského patriarchátu, která pečuje o katolíky v Jordánsku ve Svaté zemi.\n\n"}
{"id": "1388295", "url": "https://cs.wikipedia.org/wiki?curid=1388295", "title": "Meštrovićův pavilon", "text": "Meštrovićův pavilon\n\nMeštrovićův pavilon (chorvatsky Meštrovićev pavilon), oficiálně Dům chorvatských výtvarných umělců (chorvatsky Dom hrvatskih likovnih umjetnika) je neoklasicistní válcová budova, která se nachází v chorvatské metropoli Záhřebu, na náměstí Trg žrtava fašizma (Obětí fašismu) v jihovýchodní části města. Nazývá se podle svého architekta, chorvatského sochaře Ivana Meštroviće.\n\nV roce 1933 bylo v Záhřebu rozhodnuto o výstavbě budovy na počest krále Petra I., architektonickou soutěž v roce 1934 vyhrál Ivan Meštrovič, který byl již tehdy bezkonkurenčně slavný, a bylo rozhodnuto o výstavbě budovy. Meštrovičův architektonický koncept vycházel z funkcionalismu a soudobého druhého neoklasicismu. Byl inspirován antickými římskými chrámky, jako je chrám bohyně Vesty v Tivoli nebo fragmenty Vestina chrámu na Foru romanu v Římě.\n\nPavilon byl dokončen v roce 1938. První název stavby zněl \"Dům výtvarného umění krále Petra I. Velikého Osvoboditele.\" Sloužila do začátku druhé světové války jako výtvarná galerie. Dále za nezávislého státu Chorvatsko sloužila jako mešita a od té doby je i v Záhřebu známá pod názvem \"džamija\". Fašistický stát ve snaze o sjednocení katolických Chorvatů a bosenských muslimů (Bosňáků) dal okolo budovy postavit čtyři minarety. Přestavba podle návrhů Stjepana Planiće a Zvonimira Požgaje trvala od roku 1942 do roku 1944.\n\nV roce 1947 byly tři z minaretů zbořeny, jen studna před budovou byla ušetřena demolice. Budova byla proměněna v Muzeum revoluce (srbochorvatsky \"Muzej revolucije\") a nová mešita byla otevřena v místní části Borovje. Přestavbu interiéru pavilonu navrhl chorvatský architekt Vjenceslav Richter; bylo přistavěno patro a vestavěno schodiště.\n\nPo roce 1991 byla budova vrácena Chorvatské společnosti výtvarných umělců, která ji vrátila původnímu účelu. O obnově výtvarné galerie, o které se v chorvatské společnosti diskutovalo již od konce 80. let 20. století, rozhodlo město Záhřeb v roce 1993. V současné době slouží budova především pro výstavy výtvarného umění a koncerty.\n\nzčásti: \n\n"}
{"id": "1388296", "url": "https://cs.wikipedia.org/wiki?curid=1388296", "title": "Ecstasy", "text": "Ecstasy\n\nEcstasy může být:\n\n\n"}
{"id": "1388298", "url": "https://cs.wikipedia.org/wiki?curid=1388298", "title": "Jolie (rozcestník)", "text": "Jolie (rozcestník)\n\nJolie je ženské jméno francouzského původu, používá se i jako příjmení.\n\n\n"}
{"id": "1388299", "url": "https://cs.wikipedia.org/wiki?curid=1388299", "title": "Vjenceslav Richter", "text": "Vjenceslav Richter\n\nVjenceslav Richter (8. dubna 1917, Donja Drenova, Rakousko-Uhersko – 2. prosince 2002, Záhřeb, Chorvatsko) byl chorvatský architekt, který byl aktivní také i v oblasti urbanismu, sochařství, výtvarného umění, malířství apod. \n\nV roce 1949 Richter vystudoval na Technické fakultě Univerzity v Záhřebu pod vedením profesora Zdenka Strižiće. Spolu s několika dalšími architekty se Richter podílel na vzniku skupiny Exat 51, společně s Bernardem Bernardim, Zdravkem Bregovacem, Božidarem Rašicou a Vladimírem Zaharovićem. Byl také členem umělecké skupiny Nové tendence. Navrhl výstavní pavilon Jugoslávie na světové výstavě Expo 1958 v Bruselu a později i na výstavách v Turíně a Miláně. \n\nRichter se věnoval také problematice urbanismu. Snažil se prosadit tzv. \"syntetické urbanismus\", neboli synturbanismus (srch. \"sinturbanizam\"), který se zabýval realizací měst v jedné velké stavbě; věži nebo pyramidě. Uvnitř stavby by se nacházelo vše potřebné pro chod města a snížily by se náklady i nároky na dopravu i infrastrukturu.\n\nMezi jeho práce pak patří několik moderních budov muzeí na území tehdejší Jugoslávie, např. ikonické výškové budovy na jižním okraji chorvatské metropole Záhřebu. Od roku 1962 se věnoval ve značné míře také sochařství. Své návrhy staveb vystavoval na řadě veletrhů jak v tehdejší Jugoslávii, tak i v zahraničí.\n\n"}
{"id": "1388306", "url": "https://cs.wikipedia.org/wiki?curid=1388306", "title": "Big Country", "text": "Big Country\n\nBig Country je skotská rocková skupina založená v roce 1981 v Dunfermline, městě ve skotské správní oblasti Fife.\n\nNejvětší popularitu skupina zažívala v první polovině 80. let 20. století. Skupina byla typická svými zvuky inspirovánými skotskou lidovou a bojovou hudbou. První singl skupiny byl vydán s názvem \"Harvest Home\", nahrán a vydán v roce 1982. Dalším singlem byl v roce 1983 \"Fields Of Fire (400 Miles)\", po němž následovalo hudební album \"Crossing\", které se stalo hitem ve Spojených státech amerických. V roce 1984 skupina vydala další singl \"Wonderland\", který někteří kritici považují za jeden z jejich nejlepších. Tento singl byl hitem v žebříčku Top 40 (číslo 8) v UK Singles Chart.\n\nVrcholem jejich doposavadní kariéry byl koncert v Glen Pavilion v Dunfermline a rozhovor s BBC Radio Scotland, kde byly použity ukázky z CBS Studia.\n\n\n\n \n"}
{"id": "1388307", "url": "https://cs.wikipedia.org/wiki?curid=1388307", "title": "Patía", "text": "Patía\n\nRío Patía je řeka v jihozápadní Kolumbii. Pramení v Západní Kordilleře na úbočí sopky Sotará a ústí do Tichého oceánu nedaleko města Tumaco v departementu Nariño. Měří 400 kilometrů a je nejdelší řekou na pacifickém pobřeží Kolumbie. Hlavními přítoky jsou Guáitara, Juanambú, Quilcacé a Telembí. Podél řeky se nacházejí suché lesy gir a vlnovců, delta o rozloze pěti tisíc čtverečních kilometrů je pokryta džunglí. Řeka je splavná do vzdálenosti 90 km od ústí. Její název je odvozen od výrazu pro člun v jazyce guambiano, dříve se nazývala \"Ancomayo\" a tvořila severní hranici Incké říše.\n\n"}
{"id": "1388313", "url": "https://cs.wikipedia.org/wiki?curid=1388313", "title": "Luigi Barlassina", "text": "Luigi Barlassina\n\nLuigi Barlassina (30. dubna 1872, Turín – 27. září 1947, Jeruzalém) byl italský římskokatolický biskup, v letech 1920 – 1947 patriarcha Latinského patriarchátu jeruzalémského.\n\n"}
{"id": "1388314", "url": "https://cs.wikipedia.org/wiki?curid=1388314", "title": "Střešovičky", "text": "Střešovičky\n\nStřešovičky jsou jednou z částí Střešovic v městské části Praha 6. Jedná se o jeden z nejzachovalejších vesnických souborů v Praze vůbec. V 19. století tato městská část byla dělnickou kolonií. Celý soubor domků je vystavěn přímo na pískovcových skalách. Jádro této historické vsi bylo vždy na hřbetu střešovického kopce v okolí Andělky a Norbertova. Střešovičky jsou někdy přezdívány druhou Zlatou uličkou, protože svým zachovalým vzhledem připomínají Zlatou uličku na Pražském Hradě.\n\nNejstarší dochované informace hovoří, že Střešovičky byly vybudovány už v 10. a 11. století. Tehdy oblast patřila českým knížatům, později jej dostal do vlastnictví Strahovský klášter. V době husitských válek měnila majitele, ale poté se navrátila do vlastnictví kláštera. Původně zde bydleli zaměstnanci právě Strahovského kláštera. Vesnice se skládala z vinic a jednoduchých domků. Nejstarším domem Střešoviček je bývalá viniční usedlost Kocourka, kterou můžeme nalézt v ulici Ve Střešovičkách. Budova je pozůstatkem stejnojmenné vinice ze 17. století. Kdysi se Kocourkou nazývala celá jižní stráň od Andělky k Břevnovu. Aktuální vzhled domu pochází z druhé poloviny 18. století. Dům je však mnohem staršího data, je znázorněn na van Ouden-Allenově pohledu na Prahu z roku 1685. Až do roku 1784 tu stál samostatně a až později jej začaly obklopovat ostatní přistavované domy.\n\nMnoho ulic ve Střešovičkách má vojenský název (např. K Bateriím), což odkazuje na události sedmileté války v roce 1757, kdy z těchto místo ostřelovalo pruské vojsko Hradčany a Strahov. Přes všechny válečné konflikty, které se odehrály v Praze, se tento vesnický komplex zcela zachoval. Ač jsou Střešovičky nazývány vesnickým komplexem, nikdy vesnicí nebyly. V 19. století se staly dělnickou kolonií. Tehdy si sami dělníci vystavěli své miniaturní domky přímo na pískovcových skalách. Na rozdíl od nedalekých Starých Střešovic, které byly ze značné části zdemolovány nebo nešťastně přestavěny, najdeme ve Střešovičkách původní zástavby bývalé dělnické kolonie, včetně starých obydlí i dlážděných cest. Střešovičky jsou také spojeny s malířskou tvorbou Karla Holana.\n\nPokud přejdeme ulici Na Petynce, dostaneme se do areálu villy Kajetánky. Tento zámeček vznikl v druhé polovině 17. století na místě barokního letohrádku. Do roku 1721 byl přestavěn do nynější podoby a později se dočkal i rozšíření o východní křídlo. Poté se stala ze zámečku fabrika na vosková plátna, ale ta vyhořela a zřídila se zde restaurace. Na začátku 20. století patřila Kajetánka starostovi Břevnova Kolátorovi, který plánoval, že celý areál nechá zastavět činžovními domy. Jediné, co dnes připomíná jeho plány, je opodál stojící „Břevnovský mrakodrap\" vystavěný roku 1911 . Za minulého režimu, sloužila Kajetánka jako Dům dětí a mládeže. V roce 1963 se pak stala památkou a byla vrácena původním majitelům. Poměrně nedávno došlo k rekonstrukci celého objektu a nyní zde můžeme najít restauraci. Celý zámeček je obklopen anglickým parkem, v němž se také rozléhá rybník.\n\nKousek od Kajetánky se nachází Kaple na Kajetánce. V roce 1666 v těchto místech Bernard Ignác z Martinic vystavěl klášter s kaplí, která byla přesnou kopií kaple Panny Marie z Altöttingu. Kaple má dvě podlaží stejného půdorysu, bývala zde hrobka a kostnice. Celá její konstrukce je na českém území neobvyklá. V roce 1783 byl klášter, který stával u kaple, zrušen a byla zachována jen rotundovitá stavba.\n\nPetynka má velice podobnou historii jako Kajetánka, ale na rozdíl od Kajetánky nemá jistou budoucnost. V roce 1650 ji zde nechal postavit na místě původní vinice hrabě František Eusebius z Pöttingu. Z české výslovnosti slova Pötting (Petynk) vznikl i název Petynka. V 19. století byla původně barokní stavba přestavena do klasicistního a poté do anglického novogotického stylu. V 19. století se Petynka stala vyhledávaným výletním hostincem, kde se pořádaly různé slavnosti. V roce 1898, po smrti hraběte Emanuela, posledního z rodu Pöttingů, přešla usedlost do majetnictví organizace Vincentium, ta Petynku začala využívat jako ústav pro nevyléčitelně choré. Ústav zanikl až roku 1949, kdy byla zrušena i organizace. Poté byla Petynka zabrána armádou, některé její části byly zbourány a další přestavěny na garáže. V současnosti je zchátralá a zanedbaná budova na pokraji demolice.\n\nPůvodně byla roku 1770 budova vystavěna v barokním stylu Františkem Václavem Schleichertem, po němž se i jmenuje. Roku 1845 pak byla usedlost přestavěna do klasicistního slohu, v té době vzniklo i dvoukřídlí, konkrétně východní a jižní křídlo. V roce 1922 ji pak koupila Kongregace řádu sester svatého Františka, která nechala celou nemovitost přestavět pro účel výuky a ubytování kongregačního gymnázia. V té době byly všechny budovy vyvýšeny o jedno patro a bylo k nim přistavěno severní křídlo s kaplí. V druhé polovině 20.století zde byla zřízena kulturní síň Obvodního národního výboru. Dnes opět, po rekonstrukci, slouží Kongregaci rádu sester svatého Františka k charitním účelům.\n\nUsedlost Na Panenské je často zaměňována se zbouranou budovou Malovankou. Byla také omylem zaregistrována jako nemovitá kulturní památka pod názvem Malovanka a to v roce 1958. O tento status přišla až roku 2010, v dnešní době ji nejspíše čeká jen demolice. K záměně jména došlo při bourání původní budovy. Tehdy tento název přešel na nejbližší sousední budovu. Původní budova pocházela z druhé poloviny 17. století, stávala zde oblíbená hospoda. V 19. století byla přestavěna do klasicistního stylu a v roce 1885 k ní byla přistavěna restaurační část.\n\n"}
{"id": "1388316", "url": "https://cs.wikipedia.org/wiki?curid=1388316", "title": "Ecstasy (album, Kissin' Dynamite)", "text": "Ecstasy (album, Kissin' Dynamite)\n\n\n\n"}
{"id": "1388317", "url": "https://cs.wikipedia.org/wiki?curid=1388317", "title": "Vrozená syfilis", "text": "Vrozená syfilis\n\nVrozená syfilis (kongenitální syfilis, \"syphilis congenita\") je infekce plodu nebo novorozencespirochétou \"Treponema pallidum\" získanou od matky intrauterinně (transplacentárně) nebo při porodu.\n\nKongenitální syfilis může být rozdělena do více typů:\n\n1. Infekce matky před početím způsobuje odumření plodu v 5. nebo 6. měsíci těhotenství (luetická infekce plodu před 3. měsícem těhotenství není možná, protože placenta ještě není dotvořená).\n\n2. Neléčená infekce matky při početí způsobuje porod mrtvého dítěte v 7. nebo 8. měsíci těhotenství.\n\n3. Infekce matky ve druhém trimestru způsobí porod nemocného dítěte (syfilis congenita tarda).\n\n4. Infekce matky ve třetím trimestru způsobí porod nemocného dítěte (syfilis congenita recens).\n\n5. Infekce matky několik týdnů nebo krátce před porodem může mít za následek porod zdravého dítěte.\n\n6. Přenos infekce během porodu způsobí kongenitální syfilis novorozence s primární afekcí v místě vstupu.\n"}
{"id": "1388319", "url": "https://cs.wikipedia.org/wiki?curid=1388319", "title": "Nesypka", "text": "Nesypka\n\nNesypka je zaniklá usedlost v Praze 5-Smíchově, která stála na rohu ulic Švédská a U Nesypky. Kaple Nejsvětější Trojice, která se z usedlosti dochovala, je chráněna jako kulturní památka České republiky.\n\nViniční dům stál na místě Nesypky již ve středověku. Ve 2. polovině 17. století bylo na jeho místě postaveno malé, obdélné, patrové stavení, ke kterému přiléhala barokní kaple.\n\nRoku 1718 koupil vinici prokurátor Jiří Maxmilián Nesyba, po kterém usedlost získala jméno. Dalšími vlastníky byli roku 1821 pražský prýmkař František Scheiba a koncem 19. století Martin Vlček. Ještě před 1. světovou válkou byla usedlost zbořena.\n\nKapli založenou roku 1667 dal roku 1732 Jiří Nesyba přestavět. Při josefínských reformách byla roku 1784 zrušena, obnovena byla roku 1821. Na začátku 20. století byla ubourána při úpravách silnice a zbyla z ní pouze její přední část.\n\n\n\n"}
{"id": "1388320", "url": "https://cs.wikipedia.org/wiki?curid=1388320", "title": "Strange Affair", "text": "Strange Affair\n\nStrange Affair je šestnáctým studiovým albem skupiny Wishbone Ash. Je prvním albem v jedenadvacetileté historii skupiny kde nehraje bubeník Steve Upton, který skupinu opustil během nahrávacích zkoušek. Nahradil jej Robbie France a později Ray Weston, který se skupinou zůstal až do roku 1994. K Wishbone Ash se znovu připojil v roce 1997 a nahrál s nimi několik alb, včetně Bona Fide a Clan Destiny, než znovu odešel v roce 2007.\n\n\"Strange Affair\" je také posledním studiovým albem na kterém vystupují zakládající členové skupiny Martin Turner a Ted Turner, kteří odešli v roce 1991 a 1994.\n\n\n\nhttp://wishboneash.com/\n"}
{"id": "1388321", "url": "https://cs.wikipedia.org/wiki?curid=1388321", "title": "Klánovická", "text": "Klánovická\n\nKlánovická je ulice v Hloubětíně na Praze 14, která spojuje náměstí Ve Starém Hloubětíně a ulici Poříčanskou. Od západu ji postupně protíná ulice Soustružnická a Čertouská, dále do ní ústí Chvalská a pak ji zase protíná ulice Liblická a Štolmířská. Má přibližný západovýchodní průběh.\n\nNazvána je podle obce Klánovice, která byla připojena k Praze v roce 1974. Ulice vznikla a byla pojmenována v roce 1930. V době nacistické okupace v letech 1940–1945 se německy nazývala \"Klanowitzer Straße\".\n\nVýchodní část ulice pozvolna stoupá ke kopci Lehovec. Charakter zástavby je pestrý, tvoří ji však převážně jednopatrové řadové domy, dominantou jsou tři věžové domy z 60. let 20. století z období výstavby sídliště Hloubětín. Ulice je v celém profilu jednosměrná, západně od ulice Chvalská směrem do centra a východně směrem na Lehovec. V západní části je autobusová zastávka \"Bazén Hloubětín\", do 28. června 2019 se jmenovala \"Hloubětínská\".\n\n\n\n"}
{"id": "1388322", "url": "https://cs.wikipedia.org/wiki?curid=1388322", "title": "David Teniers III", "text": "David Teniers III\n\nDavid Teniers III (pokřtěn 10. července 1638 Antverpy – 2. října 1685 Brusel) byl vlámský malíř, který se narodil jako syn Davida Tenierse mladšího.\n\nDne 4. dubna 1671 se David Teniers III oženil s Annou Marií Bonnarens. Měli spolu pět dětí. Jedno z dětí, David Teniers IV (1672–1731), se stal dalším malířem v dynastii Teniers. V roce 1675 se přestěhoval do Bruselu, kde 2. října 1685 zemřel. \n\nDavid Teniers III maloval ve stylu svého slavnějšího otce.\n\n"}
{"id": "1388327", "url": "https://cs.wikipedia.org/wiki?curid=1388327", "title": "Ryder Cup 2018", "text": "Ryder Cup 2018\n\nRyder Cup 2018 je týmová soutěž mužů v golfu, probíhající na 25. až 30. září 2018. Jedná se o 42. pokračování Ryder Cupu, ve kterém v týmové hře na jamky nastoupí proti sobě týmy Evropy a USA. Kapitánem týmu Evropy je Thomas Björn, kapitánem týmu USA Jim Furyk. Soutěž se bude konat na hřišti Le Golf National u Paříže.\n\nZa oba týmy nastoupí 12 hráčů. Proběhne 28 zápasů na jamky, z toho osm čtyřher \"fourball\", osm čtyřher dvěma míči \"foursome\" a dvanáct dvouher. Týmu USA, obhájci trofeje, stačí k jejímu udržení remíza, tj. 14 bodů. Tým Evropy potřebuje k zisku trofeje získat alespoň 14½ bodu.\n\nKapitánem týmu Evropy je Thomas Björn. Jeho asistenty budou Robert Karlsson, Lee Westwood, Padraig Harrington, Luke Donald a Graeme McDowell. \n\nTým USA povede Jim Furyk, který za asistenty vybral Tigera Woodse, Stevea Strickera a Davise Lovea III. K nim později přibyl David Duval, Zach Johnson a Matt Kuchar. Čtvrtého září 2018 oznámil kapitán Furyk, že Tiger Woods je jednou z jeho divokých karet - nebude tak zástupcem kapitána, ale aktivním hráčem.\n\nDo týmu USA se kvalifikuje prvních osm hráčů podle bodového žebříčku. Body do něj získávají hráči na turnajích PGA Tour, konaných od 1. ledna do 12. srpna 2018. Zbylá čtyři místa obsadí hráči zvolení kapitánem. První tři divoké karty týmu USA byly oznámeny 4. září 2018 - Bryson Dechambeau, Phil Mickelson a Tiger Woods. Jméno posledního hráče bude oznámeno 10. záři, po skončení turnaje BMW Championship.\n\nV týmu Evropy se zvýšil oproti předchozímu ročníku počet divokých karet kapitána na čtyři. Jejich jména byla oznámena 5.září 2018. Čtyři hráči se kvalifikovali umístěním na žebříčku Ryder Cup European Points List. Další čtyři (mimo již kvalifikovaných dle předchozího bodu) podle žebříčku Ryder Cup World Points List.\n\nPrvní čtyři zápasy byly odehrány ve formátu fourball, tj. se čtyřmi míči. První zápas tým USA získal na posledních třech jamkách - ještě po patnácti jamkách dvojice Justin Rose, Jon Rahm o ránu vedla. Tým USA získal celý bod i v dalších dvou zápasech, pouze v poslední čtyřhře dokázali Tommy Fleetwood a Francesco Molinari porazit Patricka Reeda a čerstvého vítěze Tour Championship Tigera Woodse.\nPáteční odpoledne zcela opanoval tým Evropy, a otočil průběžné skóre z 1:3 na 5:3. Zvítězil ve všech čtyřech zápasech, v prvních dvou už po šestnácti jamkách, a v ostatních dokonce po čtrnácti.\nV sobotu dopoledne pokračovala tradice zápasů, které nedošly na osmnáctý green. Tým Evropy ziskem prvních tří utkání protáhl sérii vyhraných zápasů na osm; teprve poslední sobotní fourball dokázali získat Američané. \nPoslední sobotní čtyřhry zakončily dvě zápasové série. Evropská dvojice Francesco Molinari, Tommy Fleetwood získala čtvrtý bod ze čtyř zápasů. Naopak Tiger Woods ani po změně spoluhráče neuspěl ani ve své třetí čtyřhře, a ze tří zápasů tak odešel s nulou. Ian Poulter poprvé v Ryder Cupu zažil dvě po sobě následující porážky. Ani jeden zápas opět nedošel na osmnáctou jamku - celkem takto skončilo čtrnáct z šestnácti čtyřher. Tým USA po dvou prohraných \"sessions\" dokázal alespoň udržet vyrovnané skóre, a do nedělních dvouher tak vstupoval se ztrátou čtyř bodů.\n\nhttp://www.rydercup.com – oficiální stránky Ryder Cupu \n\nhttps://www.golf-national.com/ – místo konání ročníku 2018\n"}
{"id": "1388328", "url": "https://cs.wikipedia.org/wiki?curid=1388328", "title": "Geno Senečić", "text": "Geno Senečić\n\nGeno Senečić (7. listopadu 1907 Záhřeb – 21. června 1982 tamtéž) byl chorvatský prozaik, dramatik, dramaturg, novinář, redaktor a překladatel z češtiny a slovenštiny.\n\nDo roku 1941 působil jako prozaik a dramatik v Záhřebu, kde také začal studovat slavistiku. Pak se stal kulturním atašé na velvyslanectví Nezávislého státu Chorvatsko v Bratislavě. Zde také roku 1942 dokončil svá studia na Filozofické fakultě Slovenské univerzity. Po roce 1945 byl dramaturgem Jadran-filmu a novinářem, v letech 1951-1963 redaktorem v Lexikografickém ústavu v Záhřebu a pak se věnoval překladatelské činnosti..\nJe autorem povídek, satirického románu a především komediálních a tragikomických divadelních her, kterými vytvořil jakousi kroniku života v Záhřebu a jeho okolí. Ve třicátých letech byl jedním z nejoblíbenějších chorvatských dramatiků, tuto popularitu se mu však po roce 1945 nepodařilo již obnovit. Překládal i české autory, ale hlavní doménou jeho překladatelské činnosti byla slovenská literatura, jejímž byl v Chorvatsku nejvýznamnějším propagátorem.\nNásledující překlady Gabriela Harta jsou uložený v knihovně Divadelního ústavu v Praze jako strojopisy na průklepovém papíře bez nakladatelských údajů.\n\n"}
{"id": "1388329", "url": "https://cs.wikipedia.org/wiki?curid=1388329", "title": "Mavuň červená", "text": "Mavuň červená\n\nMavuň červená (\"Centranthus ruber\") je až metr vysoká, vytrvalá rostlina, kvetoucí v letních měsících četnými drobnými červenými nebo růžovými, vonnými květy sestavenými do květenství vidlanů. Na území nynější České republiky byla v 19. století dovezená ze středomořské oblastí a od té doby se pro své květy pěstuje v zahradách jako okrasná rostlina. Ze zahrad občas zplaňuje a dostává se do volné přírody, kde byla jako neofyt poprvé pozorována již roku 1880.\n\nJe původní rostlinou jižní Evropy, asijského Turecka, k Černému moři přiléhající části Kavkazu a západoafrického středomořského pobřeží. V Evropě původně nevystupovala severněji než do jižní Francie, Itálie a na Balkán. Postupně byla lidmi rozšířena do Střední Evropy i Velké Británie a také na mnohá mimoevropská území s teplým klimatem. Proto se druhotně vyskytuje v přírodě tropické Afriky, Severní i Jižní Ameriky, v jihovýchodní Asii, téměř po celé Austrálii, na Novém Zélandu i některých ostrovech v Tichomoří.\n\nV Česku vyrůstá ve volné přírodě nejčastěji v okolí měst (Praha, České Budějovice, Sobotka, Vyškov), kde se nejvíce pěstuje v zahradách a má dobrou příležitost zplanět rozptýlením semen.\n\nMavuň červená je teplomilný hemikryptofyt a je řazena mezi vegetaci skal, sutí a zdí, v české přírodě vyskytuje na slunných stanovištích od nížin po pahorkatiny. Roste ve štěrbinách skal i starých zdí, podél kamenitých cest, na rumoviskách i skládkách odpadu. Je náročná na slunce a prospívají ji lehké, propustné půdy, které mohou být kamenité, málo výživné a jen střídmě mokré, při vyšší zimní vlhkosti rostlina trpí hnilobou. Pokud během vlhké zimy uhyne, jistě na jaře v blízkosti vyrostou ze semen rostliny nové. Kvete od května do července.\n\nTrvalka s nahloučenými lodyhami vyrůstajícími z podzemního vícehlavého oddenku. Lodyha vysoká 50 až 100 cm je přímá nebo od báze vystoupavá, lysá a větvená. Je porostlá vstřícnými, přisedlými, jednoduchými listy dlouhými až 8 cm, které mají celokrajné čepele úzce kopinaté až vejčité, po obvodě jemně zubaté, mírně dužnaté a společně s lodyhou mají modrozelený nádech.\n\nČetné červené či růžové květy vytvářejí hustá květenství, vidlany skládající hustou latu. Květy mají krátké stopky, jsou oboupohlavné, dvoustranně souměrné a pětičetné. Kalich s pěti téměř nezřetelnými cípy se v době zrání plodů přemění v pérovitý chmýr. Koruna je řepicovitě srostlá z pěti červených nebo růžových, vzácně bílých lístků, má korunní trubku asi 1 cm dlouhou a na bázi dozadu vybíhá v tenkou ostruhu. Tyčinek je pět a jsou přirostlé ke korunní trubce. Spodní semeník nese čnělku s hlavatou bliznou. Vespod korunní trubky jsou žlázky produkující nektar. Květ bývá opylován létajícím hmyzem, nejčastěji motýly s dlouhým sosákem. Plod je jednosemenná, asi 4 mm velká nažka s pérovitým chmýrem.\n\nVysévá se na záhon nebo do mohutnější skalky, kde rychle roste, dlouze kvete a potřebuje jen minimální péči, neláká žádné škůdce. Pokud ji chceme rozšířit na nové místo, položíme tam na podzim odříznuté květenství se semeny a na jaře vyroste řada semenáčů. Vhodná je i k řezu do vázy. Ve středozemní kuchyni se mladé listy používají jako přísada do salátů a vařené bývají součásti polévek.\n\nMavuň červená je na mnoha místech Austrálie, na západním pobřeží Spojených států i na Havajských ostrovech považována za invazní rostlinu.\n\n"}
{"id": "1388330", "url": "https://cs.wikipedia.org/wiki?curid=1388330", "title": "Peletka", "text": "Peletka\n\nPeletka je zaniklá usedlost v Praze 5 – Smíchově, která stála mezi ulicemi Plzeňská a Tomáškova.\n\nMalá usedlost z konce 18. století stála východně od malostranského hřbitova a na jižní straně ji obtékal Motolský potok. Bývala při ní vinice a chmelnice. Roku 1747 ji vlastnil Adalbert Pöllet, který zde měl již jen zahrady a pole. Dalšími majiteli byli v 80. letech 19. století Frimlovi.\n\nUsedlost byla zbořena před 1. světovou válkou a na jejím místě byla postavena budova smíchovské sokolovny (Plzeňská 168/27).\n\n\n\n"}
{"id": "1388331", "url": "https://cs.wikipedia.org/wiki?curid=1388331", "title": "Inka Zvachová", "text": "Inka Zvachová\n\nIda Zvachová, též Inka Zvachová nebo Ida Zvachová-Spiegelová (25. února 1886, Týn nad Vltavou – neznámé datum a místo úmrtí), byla česká středoškolská profesorka a překladatelka z angličtiny.\n\nNarodila se v rodině Aloise Zvacha (1852–??), kontrolora berního úřadu a jeho manželky Gabriely, rozené Girtlerové šl. z Kleebornu (1860–1915). Nejméně do roku 1890, kdy se narodil první syn, žila rodina v Týně nad Vltavou. Od roku 1907 byla policejně hlášena na Královských Vinohradech. Ida Zvachová byla nejstarší ze čtyř dětí.\n\nJak vyplývá ze školních výročních zpráv, byla ve školním roce 1920/1921 učitelkou na \"Reálném dívčím gymnáziu Krásnohorská\" v Praze II, v letech 1921–1936 byla profesorkou němčiny na \"Veřejné obchodní škole Ženského výrobního spolku českého v Praze\".\n\nPřed rokem 1924 se provdala, psala pak své příjmení \"Spieglová–Zvachová\" či pouze \"Spieglová\". Podrobnější údaje o manželství se prozatím nepodařilo zjistit.\n\n\n \n"}
{"id": "1388333", "url": "https://cs.wikipedia.org/wiki?curid=1388333", "title": "Jolanta Januchtaová", "text": "Jolanta Januchtaová\n\nJolanta Januchtaová (* 16. ledna 1955) je bývalá polská atletka, halová mistryně Evropy v běhu na 800 metrů.\n\nNa olympiádě v Moskvě v roce 1980 doběhla ve finále běhu na 800 metrů šestá. Ve stejné sezóně se stala halovou mistryní Evropy v této disciplíně. O dva roky později získala na této trati na halovém mistrovství Evropy třetí místo. Celkem desetkrát se stala mistryní Polska v běhu na 800 metrů.\n\nOsobní rekordy: \n\n"}
{"id": "1388334", "url": "https://cs.wikipedia.org/wiki?curid=1388334", "title": "Arcidiecéze Melbourne", "text": "Arcidiecéze Melbourne\n\nArcidiecéze melbournská (latinsky \"Archidioecesis Melburnensis\") je římskokatolická arcidiecéze na území australského města Melbourne a katedrálou sv. Patrika. Jejím současným arcibiskupem je Peter Andrew Comensoli. Jde o metropolitní arcidiecézi, jíž jsou podřízeny tyto sufragánní diecéze na území australského státu Victoria:\nZ administrativních důvodů jsou k provincii připojeny následující:\n\nRoku 1848 bylo z území Arcidiecéze Sydney vyčůeněna část území jako melbournská diecéze. 31. července 1874 byla povýšena an metropolitní arcidiecézi.\n\n\n"}
{"id": "1388335", "url": "https://cs.wikipedia.org/wiki?curid=1388335", "title": "Seznam biskupů a arcibiskupů melbournských", "text": "Seznam biskupů a arcibiskupů melbournských\n\n"}
{"id": "1388337", "url": "https://cs.wikipedia.org/wiki?curid=1388337", "title": "Škoda Tatra", "text": "Škoda Tatra\n\nŠKODA TATRA s.r.o. byla společná firma založená 14. června 1996 dvěma společnostmi, a sice Škoda Plzeň a Tatra, která ve firmě vlastnila menšinu čtyřiceti procent. Sídlo měla v Příboře a podnikala v oblasti automobilového průmyslu. Vyvíjela vozidlo Tatra Beta, na němž posléze při vývoji jeho verze na elektrický pohon spolupracovala se Škodou Elcar z Ejpovic. Roku 2000 byl na společnost Škoda Tatra vyhlášen konkurz, který byl 14. prosince 2004 po splnění rozvrhového usnesení zrušen, nicméně samotná firma následně 15. října 2005 zanikla.\n"}
{"id": "1388338", "url": "https://cs.wikipedia.org/wiki?curid=1388338", "title": "Výplň (kryptografie)", "text": "Výplň (kryptografie)\n\nVýplň (i v českých textech se někdy používá anglické ) je v kryptografii označení pro umělé rozšíření otevřeného textu, někdy náhodnými znaky, v jiných situacích naopak předepsaným způsobem. V období tradičních šifer představovalo vkládání náhodné výplně jednoduché opatření, které mělo útočníkovi zabránit snadno zpozorovat nějaké vzory stejné napříč různými stejně šifrovanými šifrovými texty na základě podobnosti otevřených textů. I tehdy, ale především s nástupem moderních šifer, se zároveň jedná o pomocnou záležitost umožňující použití blokových šifer pro zprávy, jejichž délka není dělitelná délkou bloku. Specifikace konkrétního algoritmu výplně může být i součástí specifikace provozního režimu blokových šifer.\n\nKromě šifer používají metody vkládání výplně i některé kryptografické hašovací funkce, které pracují na úrovni bloků (například ty, které jsou postavené pomocí Merkleovy-Damgårdovy konstrukce).\n\nPříkladem široce používaného schématu výplně je OAEP.\n"}
{"id": "1388339", "url": "https://cs.wikipedia.org/wiki?curid=1388339", "title": "Výplň", "text": "Výplň\n\nVýplň může být:\n"}
{"id": "1388347", "url": "https://cs.wikipedia.org/wiki?curid=1388347", "title": "Náměstí Českého ráje", "text": "Náměstí Českého ráje\n\nNáměstí Českého ráje je hlavní náměstí v Turnově. Leží v historické části města a je součástí městské památkové zóny s řadou nemovitých kulturních památek. Náměstí změnilo ve své historii několikrát jméno od původního Rynk či Rynek po dnešní název, který je již 4. v pořadí.\n\nNejstarší záznamy o domech na náměstí jsou kolem roku 1460, radnice pak pochází z roku 1526-7. V letech 1651-5 byl na severovýchodní straně náměstí postaven klášter s kostelem. Kašna v severozápadním cípu pochází z roku 1847-8.\nPůvodně bylo náměstí označováno jako Rynk či Rynek, po roce 1918 bylo přejmenováno na počest 1. prezidenta na Masarykovo náměstí. Po roce 1948 pak neslo jméno náměstí Pracujících, aby bylo v roce 1990 přejmenováno na náměstí Českého ráje.\n\nČtvercový půdorys náměstí se téměř zachoval, rozměry náměstí jsou 80 m x 65-70 m. Celková plocha je cca 5 500 m.\n\n\nNa náměstí slouží i pro automobilovou dopravu – po obvodu náměstí je objízdná jednosměrná komunikace, středem pak prochází frekventovaná silnice II/283, vedoucí od jihozápadu na severovýchod ulicemi Hluboká a 5. května. Z náměstí vychází dále ulice Jiráskova, Mikulášská, Skálova, Markova a Antonína Dvořáka.\n\nNa náměstí je k dispozici cca 30 parkovacích míst, zpoplatněných pomocí parkovacího automatu.\n\n"}
{"id": "1388352", "url": "https://cs.wikipedia.org/wiki?curid=1388352", "title": "Iškašim", "text": "Iškašim\n\nIškašim (tádžicky Ишкошим, ruskyИшкашим) je hlavní město Iškašimského okresu.\n\nMěsto leží v nadmořské výšce 2 550 metrů nad mořem a leží na řece Pandž kde se její směr stáčí ostře na sever. Přes hraniční řeku leží stejnojmenné město v Afghánistánu. V roce 2006 byl otevřen most spojující obě města. Dále je v plánu zrekonstruovat 100 km silnice spojující Iškašim s hlavním městem provincie Chorogem, která byla poničena lavinami.\n"}
{"id": "1388353", "url": "https://cs.wikipedia.org/wiki?curid=1388353", "title": "Mistrovství Československa jednotlivců na klasické ploché dráze 1990", "text": "Mistrovství Československa jednotlivců na klasické ploché dráze 1990\n\nMistrovství Československa jednotlivců na klasické ploché dráze 1990.\n\n"}
{"id": "1388361", "url": "https://cs.wikipedia.org/wiki?curid=1388361", "title": "Petr Vandírek", "text": "Petr Vandírek\n\nPetr Vandírek (* 7. dubna 1962) je bývalý československý motocyklový závodník, reprezentant v ploché dráze. Jeho synem je plochodrážní závodník Adam Vandírek.\n\nV Mistrovství Československa jednotlivců skončil získal v roce 1989 mistrovský titul. V Mistrovství Československa na dlouhé ploché dráze získal pětkrát mistrovský titul. V letech 1985-1994 startoval v kvalifikačních závodech mistrovství světa jednotlivců, nejlépe skončil v roce 1986 na 17. místě ve světovém finále. V kvalifikaci Grand Prix skončil nejlépe v roce 1995 na 4. místě v kontinentálním čtvrtfinále. V Mistrovství světa družstev startoval v letech 1986-1993. V Mistrovství světa na dlouhé ploché dráze startoval v letech 1986-1992, nejlépe skončil na 9. místě ve světovém finále 1986. V britské profesionální lize jezdil v letech 1995 a 1996 za tým Exeter Falcons.\n\n"}
{"id": "1388365", "url": "https://cs.wikipedia.org/wiki?curid=1388365", "title": "Philadelphia Firebirds", "text": "Philadelphia Firebirds\n\nPhiladelphia Firebirds byl profesionální americký klub ledního hokeje, který sídlil v pensylvánském městě Philadelphia. V letech 1977–1980 působil v profesionální soutěži American Hockey League. Před AHL klub působil v North American Hockey League. Firebirds ve své poslední sezóně v AHL skončily ve čtvrtfinále play-off. Své domácí zápasy odehrával v hale Philadelphia Civic Center s kapacitou 9 600 diváků. Klubové barvy byly oranžová a žlutá.\n\nKlub byl během své existence farmou Colorada Rockies.\n\nZdroj: \n\n\n\nZdroj: \n\n\n\nZdroj: \n\n"}
{"id": "1388372", "url": "https://cs.wikipedia.org/wiki?curid=1388372", "title": "Philadelphia Ramblers", "text": "Philadelphia Ramblers\n\nPhiladelphia Ramblers byl profesionální americký klub ledního hokeje, který sídlil v pensylvánském městě Philadelphia. V letech 1936–1941 působil v profesionální soutěži American Hockey League. Ramblers ve své poslední sezóně v AHL skončily v základní části. Své domácí zápasy odehrával v hale Philadelphia Arena s kapacitou 5 526 diváků. Klubové barvy byly modrá a bílá.\n\nZanikl v roce 1941 přejmenováním na Philadelphia Rockets. Klub byl během své existence farmou New Yorku Rangers.\n\n\n\nZdroj: \n\n\n\nZdroj: \n\n"}
{"id": "1388376", "url": "https://cs.wikipedia.org/wiki?curid=1388376", "title": "Philadelphia Rockets", "text": "Philadelphia Rockets\n\nPhiladelphia Rockets byl profesionální americký klub ledního hokeje, který sídlil v pensylvánském městě Philadelphia. V letech 1941–1942 a 1946–1949 působil v profesionální soutěži American Hockey League. Před druhým vstupem do AHL působil v Eastern Hockey League. Rockets ve své poslední sezóně v AHL skončily v základní části. Své domácí zápasy odehrával v hale Philadelphia Arena s kapacitou 5 526 diváků.\n\nZaložen byl v roce 1941 po zániku Philadelphia Ramblers. Klub byl po celou dobu své existence nezávislým na týmech z NHL, což z něj dělá jednu z mála výjimek v historii AHL.\n\n\nZdroj: \n\n\n\nZdroj: \n\n"}
{"id": "1388380", "url": "https://cs.wikipedia.org/wiki?curid=1388380", "title": "Quad City Flames", "text": "Quad City Flames\n\nQuad City Flames byl profesionální americký klub ledního hokeje, který sídlil v Moline ve státě Illinois. V letech 2007–2009 působil v profesionální soutěži American Hockey League. Flames ve své poslední sezóně v AHL skončily v základní části. Své domácí zápasy odehrával v hale TaxSlayer Center s kapacitou 9 200 diváků. Klubové barvy byly červená, černá, zlatá a bílá.\n\nZaložen byl v roce 2007 po přestěhování Omahy Ak-Sar-Ben Knights do Moline. Zanikl v roce 2009 přestěhováním do Abbotsfordu, kde byl založen tým Abbotsford Heat. Klub byl během své existence farmou Calgary Flames.\n\n\nZdroj: \n\n\n\nZdroj: \n\n"}
{"id": "1388384", "url": "https://cs.wikipedia.org/wiki?curid=1388384", "title": "Sherbrooke Canadiens", "text": "Sherbrooke Canadiens\n\nSherbrooke Canadiens (: ) byl profesionální kanadský klub ledního hokeje, který sídlil v Sherbrooke v provincii Québec. V letech 1984–1990 působil v profesionální soutěži American Hockey League. Canadiens ve své poslední sezóně v AHL skončily v semifinále play-off. Své domácí zápasy odehrával v hale Palais des Sports Léopold-Drolet s kapacitou 3 646 diváků. Klubové barvy byly červená, bílá a modrá.\n\nZaložen byl v roce 1984 po přestěhování Nova Scotia Voyageurs do Sherbrooke. Zanikl v roce 1990 přestěhováním do Frederictonu, kde byl založen tým Fredericton Canadiens. Ve své inaugurační sezóně slavil tým zisk Calderova poháru. Klub byl během své existence farmami celků NHL. Jmenovitě se jedná o Montreal Canadiens a Winnipeg Jets.\n\n\n\nZdroj: \n\n\n\nZdroj: \n\n"}
{"id": "1388386", "url": "https://cs.wikipedia.org/wiki?curid=1388386", "title": "Sherbrooke Jets", "text": "Sherbrooke Jets\n\nSherbrooke Jets (: ) byl profesionální kanadský klub ledního hokeje, který sídlil v Sherbrooke v provincii Québec. V letech 1982–1984 působil v profesionální soutěži American Hockey League. Jets ve své poslední sezóně v AHL skončily v základní části. Své domácí zápasy odehrával v hale Palais des Sports Léopold-Drolet s kapacitou 3 646 diváků. Klubové barvy byly modrá, červená a bílá.\n\nKlub byl během své existence farmou Winnipegu Jets.\n\n\nZdroj: \n\n\n\nZdroj: \n\n"}
{"id": "1388387", "url": "https://cs.wikipedia.org/wiki?curid=1388387", "title": "Margarita Zacharovová", "text": "Margarita Zacharovová\n\nMargarita Zacharovová (: Маргарита Захарова; * 1995 Charkov) je ukrajinská reprezentantka ve sportovním lezení, vítězka poháru Ukrajiny v boulderingu.\n\n\n"}
{"id": "1388392", "url": "https://cs.wikipedia.org/wiki?curid=1388392", "title": "Acantholipan", "text": "Acantholipan\n\nAcantholipan byl rod ptakopánvého dinosaura ze skupiny Thyreophora, jež zahrnuje jediný popsaný druh (\"A. gonzalezi\"). Fosilie tohoto nodosaurida byly objeveny na území mexického státu Coahuila v sedimentech souvrství Pen. Stáří fosilií bylo datováno do geologického věku santon, tedy do doby před asi 86 až 84 miliony let (svrchní křída). \n\n\"Acantholipan\" byl formálně popsán mezinárodním týmem paleontologů v červnu roku 2018 na základě fosilních osteodermů a částí kostry, včetně lebky (holotyp má katalogové označení \"CPC 272\"). Jedná se o jednoho z mála známých zástupců této skupiny dinosaurů z oblasti jižní Laramidie (jihozápadu dnešní Severní Ameriky).\n\n"}
{"id": "1388398", "url": "https://cs.wikipedia.org/wiki?curid=1388398", "title": "Xuxa", "text": "Xuxa\n\nXuxa ([šuša]), vlastním jménem Maria da Graça Meneghel (* 27. března 1963 Santa Rosa) je brazilská herečka, zpěvačka, modelka a televizní moderátorka. Pochází z rodiny italských přistěhovalců, její otec byl voják z povolání. Od patnácti let působila v modelingu, pracovala pro agenturu Ford Models a časopis Playboy. V roce 1982 debutovala jako herečka ve filmu \"Amor Estranho Amor\". Od roku 1983 uváděla na stanici Rede Manchete dětský pořad \"Clube da Criança\" a od roku 1986 \"Xou de Xuxa\" na Rede Globo. Její stejnojmenné album bylo nejprodávanější v Latinské Americe: prodalo se dva a půl milionu kopií. Natočila dvacet hraných filmů zaměřených převážně na dětské publikum, vystupovala v pořadech \"Xuxa Park\", \"Mundo da Xuxa\" a \"TV Xuxa\". Značný mediální ohlas měly rovněž její milostné vztahy s fotbalistou Pelém, závodníkem F1 Ayrtonem Sennou a hercem Lucianem Szafirem, s nímž má dceru Sashu (* 1998). Podniká v oblasti nemovitostí a vlastní produkční firmu Xuxa Produções. Patří k nejbohatším lidem v Brazílii, její majetek se odhaduje na miliardu dolarů. Věnuje se také dobročinným aktivitám, angažuje se pro dostupnější vzdělání a proti násilí na dětech, je nazývána \"Rainha dos Baixinhos\" (Královna dětí). V roce 1992 získala Prêmio da Música Brasileira a v letech 2002 a 2003 Latin Grammy Award.\n\n"}
{"id": "1388407", "url": "https://cs.wikipedia.org/wiki?curid=1388407", "title": "Inarticulata", "text": "Inarticulata\n\nInarticulata, též bezoporní ramenonožci, je podkmen ramenonožců zahrnující kranie, jazovky a pajazovky. Vychází z fylogenetických studií ukazujících jako sesterskou skupinu chapadlovky. V dnes překonaném systému byla sesterskou skupinou Articulata (opornatky). Konkurenční analýzy ale chapadlovky považují za sesterskou skupinu všech ramenonožců, skupina se tedy považuje spíše za nepřirozenou. Za společný znak se považuje nepárové chapadlo vytvořené na počátku ontogeneze lofoforu.\n\n"}
{"id": "1388408", "url": "https://cs.wikipedia.org/wiki?curid=1388408", "title": "Ústav státu a práva Akademie věd České republiky", "text": "Ústav státu a práva Akademie věd České republiky\n\nÚstav státu a práva AV ČR, v. v. i. (zkr. ÚSP), je veřejnou výzkumnou institucí zaměřenou na vědecké bádání v oblasti teoretických otázek státu a práva a právní vědy. V rámci struktury 51 ústavů Akademie věd České republiky je zařazen do oblasti humanitních a společenských věd a dále do sekce sociálně-ekonomických věd.\n\nÚstav provádí dlouhodobý vědecký výzkum v celém spektru právní vědy, včetně dnes vysoce aktuálních oblastí jako je právní informatika či medicínské právo. Vedle vlastního výzkumu také organizuje vědecké konference, semináře, workshopy a stáže. Rovněž poskytuje vědecká stanoviska, posudky a doporučení. Ve své činnosti spolupracuje s vysokými školami a dalšími českými i zahraničními vědeckými institucemi.\n\nV rámci organizační struktury je ústav členěn do následujících vědeckých pracovišť: oddělení teorie práva a právní filozofie (vedoucí Michal Šejvl), oddělení soukromého práva (vedoucí Tomáš Doležal), oddělení veřejného práva (vedoucí Hana Müllerová), kabinet zdravotnického práva a bioetiky, centrum pro výzkum právního jazyka a Centre for Law and Public Affairs. Ředitelem ústavu je od roku 2015 Ján Matejka.\n\nÚSP vydává tři vlastní odborné časopisy. „Vlajkovou lodí“ ústavu je nejstarší český právnický časopis \"Právník\", založený již v roce 1861, jehož redakci ústav převzal krátce po svém založení. Periodikum je zaměřeno na teoretické otázky státu a práva. Ústav dále vydává \"Časopis zdravotnického práva a bioetiky\" a \"The Lawyer Quarterly\", vycházející v anglickém jazyce.\nVýzkumná instituce vznikla v roce 1955 jako nové středisko základního právního výzkumu v tehdejším Československu v rámci Československé akademie věd. Do roku 1960 působila pod názvem \"Ústav práva\", po té přijala současný název.\n\nV prvním období se ústav zaměřoval především na výzkum v právních oblastech, kterým v předchozím období nebyl v českém a slovenském prostředí věnován dostatek pozornosti. Jednalo se zejména o mezinárodní právo veřejné a právní dějiny. Od ministerstva spravedlnosti převzal redakci časopisu \"Právník\". V průběhu druhé poloviny 50. let začal vydávat také tři zcela nová odborná periodika – \"Právněhistorické studie\", \"Studie z mezinárodního práva\" a rovněž teoretický časopis \"Stát a právo\". ÚSP byl rovněž pověřen zajišťováním postgraduálního právnického vzdělávání v Československu. Získal oprávnění udělovat vědecké tituly v oblasti práva.\nVýzkumná činnost ústavu v letech 1955 až 1989 pochopitelně nezůstala nedotčena ideologickými zásahy a přísnou kontrolou ze strany tehdejšího komunistického režimu. V období tzv. pražského jara v roce 1968 instituce patřila k oporám reformních sil uvnitř KSČ, ostatně jako celá akademie. Někteří přední reformisté byli zaměstnanci ústavu, další se podíleli na přípravě nové legislativy, která však nestihla být dokončena a schválena.\n\nV 70. a 80. letech ÚSP i za podmínek normalizace a postnormalizačního režimu rozšiřoval pole svého vědeckého výzkumu. Mezi předměty bádání přibyla například právní komparatistika, právo životního prostředí či právní informatika. Na ústavu tehdy vznikl také základ první automatizované databáze právních informací v Československu. K dalšímu rozšíření oblastí výzkumu došlo po politických změnách v roce 1989. V roce 1992 se ústav stal součástí vznikající Akademie věd ČR.\n"}
{"id": "1388410", "url": "https://cs.wikipedia.org/wiki?curid=1388410", "title": "Quebec Aces", "text": "Quebec Aces\n\nQuebec Aces (: ) byl profesionální kanadský klub ledního hokeje, který sídlil v Québecu ve stejnojmenné provincii. V letech 1959–1971 působil v profesionální soutěži American Hockey League. Před AHL klub působil v Quebec Senior Hockey League a Quebec Hockey League. Aces ve své poslední sezóně v AHL skončily ve čtvrtfinále play-off. Své domácí zápasy odehrával v hale Colisée Pepsi s kapacitou 15 176 diváků. Klubové barvy byly zelená, bílá a červená.\n\nZanikl v roce 1971 přestěhováním do Richmondu, kde byl založen tým Richmond Robins. Klub byl během své existence farmami celků NHL. Jmenovitě se jedná o Montreal Canadiens a Philadelphia Flyers.\n\n\n\nZdroj: \n\n\n\nZdroj: \n\n"}
{"id": "1388411", "url": "https://cs.wikipedia.org/wiki?curid=1388411", "title": "Boljenovići", "text": "Boljenovići\n\nBoljenovići, je osada, patřící do vesnice Ponikve v opčině Ston v Chorvatsku, v Dubrovnicko-neretvanské župě. V roce 2011 měla 87 obyvatel.\n\nPonikve je osada v centrální části vnitrozemí poloostrova Pelješac při hlavní silnici D 414 od Stonu směrem na Orebić.\n\n"}
{"id": "1388412", "url": "https://cs.wikipedia.org/wiki?curid=1388412", "title": "Prelatura v Českém Krumlově", "text": "Prelatura v Českém Krumlově\n\nObjekt bývalé prelatury je situován do Horní ulice 155 a vybudován na skalní vyvýšenině nad meandrem řeky Vltavy. Jedná se o objekt sestávající ze dvou křídel o jednom až tří patrech. Dvůr je mírně lichoběžníkového tvaru a z něj je přímý vstup do Městské knihovny v Českém Krumlově.\n\nJednotlivá křídla budovy jsou zastřešena převážně sedlovými střechami. Hlavní neorenesanční severní průčelí budovy směřuje do Horní ulice a je rozčleněno na tři části. Jeho fasáda je kryta psaníčkovým sgrafitem, motivy rozet a průčelí s letopočtem 1576 je ukončeno historizujícími štíty s klasicizujícími ozdobnými prvky. Po levé straně obloukového vstupního průjezdu na průčelí je umístěna pamětní deska preláta Jiřího Bílka z Bílenberku (1588 - 1657). Nad obloukovým vstupním portálem průjezdu je část průčelí předsunuta na čtyřech krakorcích. Vnitřní průčelí dvora je členěno lisenami. Na fasádách vnitřního nádvoří jsou umístěny tři pamětní desky: naproti průjezdu červená mramorová deska připomínající obnovu prelatury péčí preláta Jana Františka Chvalenického po požáru roku 1665. Na protější straně je hnědá deska ve volutovém štítu nad krytým schodištěm, připomínající obnovu budovy po požáru roku 1768 péčí preláta Františka Kfellera, jehož erb je v horní části desky. Třetí, béžová deska na levé fasádě oznamuje obnovu činnosti prelátského pivovaru zásluhou preláta Dr. Loberschinera roku 1865. Schodišťová loggie a arkádový přechod jsou rokokovou úpravou. V přízemí jižního dvoupatrového traktu budovy se nachází na vnější straně směrem k řece Vltavě zbytky tří gotických oken, z nichž jedno má zachované původní kamenné kružby ze 14. století.\n\nSoučástí objektu je v patře východního křídla Prokyšův sál s rokokovými výmalbami, zdobený štukovým zrcadlem na stropě a Gotický sálek s rokokovými kamny.\n\nV přízemí budovy se nachází Městská galerie a v prvním patře dvě učebny, které využívá Městská knihovna v Českém Krumlově.\n\nBudova je významná několika architektonickými detaily:\n\n"}
{"id": "1388415", "url": "https://cs.wikipedia.org/wiki?curid=1388415", "title": "Marian Kasprzyk", "text": "Marian Kasprzyk\n\nMarian Krzysztof Kasprzyk (* 22. září 1939 Kołomań) je bývalý polský boxer. Byl členem klubů Sparta Ziębice, Nysa Kłodzko, BBTS Bielsko, Górnik Wesoła a Górnik Pszów, trénoval ho Feliks Stamm. Ve své kariéře vyhrál 232 ze 270 zápasů (zajímavostí, svědčící o silné domácí konkurenci, je skutečnost, že tento olympijský vítěz nikdy nezískal titul boxerského mistra Polska).\n\nNa olympiádě 1960 porazil ve čtvrtfinále kategorie do 63,5 kg obhájce titulu Vladimira Jengibarjana ze Sovětského svazu, ale utrpěl zranění, které mu znemožnilo nastoupit v semifinále proti Clementu Quarteymu z Ghany. Na mistrovství Evropy v boxu získal v roce 1961 bronzovou medaili. Krátce nato byl uvězněn za rvačku s policistou a doživotně distancován. Další vyšetřování však ukázalo, že incident vyprovokoval opilý policista a Kasprzyk byl před olympiádou 1964 omilostněn. Ve váze do 67 kg pak vybojoval zlatou medaili, i když ve finále s úřadujícím mistrem Evropy Ričardasem Tamulisem (SSSR) boxoval od prvního kola se zlomeným prstem. Kasprzykův životní příběh byl zpracován v úspěšném filmovém dramatu \"Boxer\" (1966), kde hrál hlavní roli Daniel Olbrychski.\n\nNa olympiádě 1968 vypadl v prvním kole s Američanem Armandem Muñízem, pozdějším profesionálním šampiónem North American Boxing Federation. Kariéru ukončil v roce 1976 a stal se trenérem. V roce 2001, kdy se vyrovnával se smrtí manželky a vážnými zdravotními problémy, přijal křesťanskou víru, od té doby se věnuje výrobě růženců a vystupuje v médiích s vyprávěním o své duchovní proměně.\n\n"}
{"id": "1388416", "url": "https://cs.wikipedia.org/wiki?curid=1388416", "title": "Quebec Citadelles", "text": "Quebec Citadelles\n\nQuebec Citadelles (: ) byl profesionální kanadský klub ledního hokeje, který sídlil v Québecu ve stejnojmenné provincii. V letech 1999–2002 působil v profesionální soutěži American Hockey League. Citadelles ve své poslední sezóně v AHL skončily v osmifinále play-off. Své domácí zápasy odehrával v hale Colisée Pepsi s kapacitou 15 176 diváků. Klubové barvy byly námořnická modř, bílá, zlatá a stříbrná.\n\nZaložen byl v roce 1999 po přestěhování Frederictonu Canadiens do Québecu. Zanikl v roce 2002 přestěhováním do Hamiltonu, kde byl založen tým Hamilton Bulldogs. Klub byl během své existence farmou Montrealu Canadiens.\n\n\n\nZdroj: \n\n\n\nZdroj: \n\n"}
{"id": "1388418", "url": "https://cs.wikipedia.org/wiki?curid=1388418", "title": "St. Catharines Saints", "text": "St. Catharines Saints\n\nSt. Catharines Saints byl profesionální kanadský klub ledního hokeje, který sídlil v St. Catharines v provincii Ontario. V letech 1982–1986 působil v profesionální soutěži American Hockey League. Saints ve své poslední sezóně v AHL skončily v semifinále play-off. Své domácí zápasy odehrával v hale Gatorade Garden City Complex s kapacitou 3 145 diváků. Klubové barvy byly modrá a bílá.\n\nZaložen byl v roce 1982 po přestěhování New Brunswick Hawks do St. Catharines. Zanikl v roce 1986 přestěhováním do Newmarketu, kde byl založen tým Newmarket Saints. Klub byl během své existence farmou Toronta Maple Leafs.\n\n\nZdroj: \n\n\n\nZdroj: \n\n"}
{"id": "1388421", "url": "https://cs.wikipedia.org/wiki?curid=1388421", "title": "Anna Červinková-Eiseltová", "text": "Anna Červinková-Eiseltová\n\nAnna Červinková–Eiseltová (19. srpna 1883 Praha – neznámé datum a místo úmrtí) byla česká překladatelka.\n\nByla jediná dcera pražského obhájce JUDr. Eugena Eiselta a jeho manželky Josefy, rozené Tobischové, původem z Hradce Králové. V době jejího narození bydlela rodina na pražské Malé Straně.\n\nDne 7. listopadu 1905 se provdala za advokáta a básníka Adolfa Červinku (1875–1936), se kterým měla syna Eugena (1906–??). (Syn Eugen Červinka se stal advokátem jako otec, byl autorem spisů o pozemkové reformě a o odluce církve od státu.)\n\nDatum a místo úmrtí se prozatím nepodařilo zjistit.\n\nIdentifikovány byly pouze drobné časopisecké práce a jeden překlad.\n\n\n\n"}
{"id": "1388422", "url": "https://cs.wikipedia.org/wiki?curid=1388422", "title": "Náměstí V Novém Hloubětíně", "text": "Náměstí V Novém Hloubětíně\n\nNáměstí V Novém Hloubětíně je zaniklé náměstí v Hloubětíně na Praze 14. Ohraničují ho dnešní ulice V Novém Hloubětíně, Sadská, V Humenci a Mochovská a ústí do něj od jihu ještě ulice Milovická. Má obdélníkový tvar protažený přibližně v severojižní ose.\n\nVzniklo a pojmenováno bylo v roce 1925. Nazváno bylo podle zástavby v Novém Hloubětíně, která vznikla na sever od Starého Hloubětína. V době nacistické okupace v letech 1940–1945 se německy nazývalo \"Neutiefenbacher Platz\". Lidově se mu říkalo \"Bramborák\", protože tam bývaly záhumenky brambor a za 2. světové války obchod s bramborami.\nNáměstí bylo zrušeno v roce 1972.\n\nV současnosti má parkovou úpravu. Nachází se tam pomník obětem 2. světové války. V létě 2013 bylo v severní části zprovozněno dětské hřiště, které financovala Praha 14 a společnost Lidl jako součást akce Rákosníčkova hřiště. V rámci revitalizace prostoru bývalého náměstí po stranách hřiště doplnila venkovní posilovna, kde nechybí bradla, hrazdy nebo šlapací stroje.\n"}
{"id": "1388423", "url": "https://cs.wikipedia.org/wiki?curid=1388423", "title": "St. John's Maple Leafs", "text": "St. John's Maple Leafs\n\nSt. John's Maple Leafs byl profesionální kanadský klub ledního hokeje, který sídlil v St. John's v provincii Newfoundland a Labrador. V letech 1991–2005 působil v profesionální soutěži American Hockey League. Maple Leafs ve své poslední sezóně v AHL skončily v osmifinále play-off. Své domácí zápasy odehrával v hale Mile One Centre s kapacitou 6 287 diváků. Klubové barvy byly modrá a bílá.\n\nZaložen byl v roce 1991 po přestěhování Newmarketu Saints do St. John's. Zanikl v roce 2005 přestěhováním do Toronta, kde byl založen tým Toronto Marlies. Klub byl během své existence farmou Toronta Maple Leafs.\n\n\n\nZdroj: \n\n\n\nZdroj: \n\n"}
{"id": "1388426", "url": "https://cs.wikipedia.org/wiki?curid=1388426", "title": "Blok izraelských osad", "text": "Blok izraelských osad\n\nBlok izraelských osad (hebrejsky גוש התיישבות, \"Guš hitjašvut\" nebo גוש ההתנחלויות, \"Guš hitnachalujot\", [\"druhý výraz odkazuje specificky k izraelským osadám na okupovaných územích, první výraz je obecnější a může označovat libovolné sídelní bloky kdekoliv v Izraeli\"]) je sídelní koncept, používaný často v izraelských osadách, zejména na Západním břehu Jordánu. Je charakterizován vytvořením souvislejšího shluku (bloku) osad, který posiluje jejich geopolitickou, demografickou a bezpečnostní situaci (na rozdíl od osad izolovaných).\n\nPreference pro shlukování židovských vesnických sídel do kompaktnějších bloků se objevila už v mandátní Palestině, zejména po arabských nepokojích roku 1929 a ještě silněji po arabském povstání v letech 1936–1939. Tehdy totiž došlo na mnoha místech k útokům na izolovaná židovská sídla, ať už šlo o židovské čtvrti v převážně arabských městech, nebo o židovské vesnice obklopené arabskou populační převahou. V tomto ohledu se ukázalo být ze strategických důvodů výhodnější budovat komplexnější židovskou sídelní síť. Už ve 20. letech takto vznikala souvislá síť židovských zemědělských vesnic v Jizre'elském údolí. Ve 30. letech 20. století vedení jišuvu přikročilo k několika plánovitým akcím, při kterých vznikaly shluky nových osad v strategicky významných lokalitách. Šlo například o program Hitjašvut ha-Elef v Šaronské planině, síť vesnic Mecudot Usiškin v nejsevernějším výběžku Horní Galileje, nebo o početné bloky polovojenských osad typu Hradba a věž. Těsně před vznikem státu Izrael to bylo 11 bodů v Negevu, tedy cílený vznik malých osad v dosud řídce osídlené Negevské poušti. \n\nPoté, co byl vyhlášen samostatný židovský stát a došlo k masivní přistěhovalecké vlně, nabylo územní plánování v Izraeli významné role. A i nyní se model kompaktnější sídelní struktury opakovaně využíval v podobě různých jednotně řešených regionálních programů zakládání vesnic (například Chevel Lachiš, region Ta'anach nebo Chevel Adulam). V 70. a 80. letech pak došlo k plánovitému budování sítě židovských vesnic v Horní Galilei (tzv. Micpim be-Galil). \n\nU všech výše uvedených projektů se vyskytovaly motivace, které byly později použity i u židovských osad na Západním břehu Jordánu, který Izrael dobyl během šestidenní války v roce 1967. Bloky osad situovaných v těsné blízkosti u sebe měly zajistit větší bezpečnost zdejších obyvatel, kompaktnější sídelní struktura měla přinášet ekonomické a logistické výhody (snadnější sdílení občanské a dopravní infrastruktury), blokové osidlování a zemědělská kultivace krajiny měla navíc posilovat faktickou kontrolu státu Izrael nad danými regiony, v situaci, kdy převážná část arabského světa odmítala uznat legitimitu a trvalost existence židovského státu.\n\nUž několik týdnů po skončení šestidenní války, ještě v roce 1967, došlo k obnovení židovské vesnice Kfar Ecion, která se nacházela jihozápadně od Jeruzaléma a byla do roku 1948 součástí malého židovského sídelního bloku, nazvaného Guš Ecion, který byl dobyt a zničen arabskými silami během první arabsko-izraelské války. První izraelská osada na Západním břehu tak přímo navazovala na bývalý blok židovských osad z doby před rokem 1948. V letech bezprostředně po šestidenní válce řešila izraelská politická reprezentace otázku budoucího statusu Západního břehu Jordánu i geopolitických a demografických implikací jeho částečné anexe nebo jeho osidlování Židy. Počátkem 70. let byl v hrubých obrysech vodítkem izraelských vlád takzvaný Alonův plán, který předpokládal omezenou židovskou kolonizaci převážně neosídlených regionů Jordánského údolí a Judské pouště. Pozůstatkem této prvotní koncepce je dodnes poměrně kompaktní síť zemědělských osad v Jordánském údolí. Vznikaly ale i izraelské osady na Sinajském poloostrově, u kterých byl cíleně budován blok osad Chevel Jamit se střediskovým městem Jamit.\n\nVýraznější vlna osidlování Západního břehu ale i Golanských výšin a Pásma Gazy nastala až po roce 1977, kdy vládu poprvé sestavila strana Likud. Organizace jako Guš emunim prosazovala zakládání židovských osad i ve vnitrozemí Západního břehu, často v oblastech s hustou existující sídelní strukturou arabskou (palestinskou). I nyní ale hrály svou roli výše uvedené historické důvody ve prospěch zakládání kompaktnějších bloků osad. Takzvaný Droblesův plán z roku 1978 počítal se vznikem četných bloků židovských osad, které měly fakticky rozbít územní kontinuitu palestinského osídlení na Západním břehu. Vláda Likudu dojednala podpis Egyptsko-izraelské mírové smlouvy a do roku 1982 v jejím rámci provedla vystěhování všech židovských osad na Sinaji, čímž zcela zanikl blok Chevel Jamit. Zároveň ale část vystěhovaných osadníků zamířila do Pásma Gazy, na jehož jižním okraji vznikl blok izraelských osad Guš Katif.\n\nDroblesův plán nebyl beze zbytku realizován, ale masivní zakládání izraelských osad v závěru 70. let a po celá 80. léta, položilo předpoklady pro postupné formování několika sídelních osadnických bloků. Předělem bylo uzavření palestinsko-izraelských dohod z Osla roku 1993. Když se následně konkretizoval rozsah předání částí Západního břehu Jordánu pod částečnou či plnou palestinskou samosprávu, podílela se na finalizaci teritoriálního vymezení „Oblasti C“ Západního břehu Jordánu, jež měla (dočasně) zůstat pod plnou kontrolou Izraele, i osadnická střechová organizace Rada Ješa. I výsledkem jejího tlaku bylo, že všechny existující izraelské osady na Západním břehu si ponechaly územní kontinuitu, žádná se neocitla v konfiguraci enklávy obklopené územím Palestinské autonomie. V této souvislé Oblasti C se ocitly i komunikace spojující osady, jakož i další infrastruktura jako průmyslové areály, vojenské základny nebo většina turistických a posvátných míst. Naopak území kontrolované zčásti nebo plně Palestinskou autonomií (Oblasti B a A) mělo často charakter územně nespojitých enkláv, omezených na intravilány jednotlivých palestinských sídel. Dohody z Osla předpokládaly, že toto teritoriální uspořádání bude pouze provizorního charakteru, do 5 let mělo dojít k dojednání finálního statusu. To se ale nestalo, vlivem opakované nedohody mezi oběma stranami při několika pokusech o její dosažení. \n\nPři absenci finálního statusu (a tedy finálních územních parametrů) palestinského státu tak pokračující existence územně souvislé Oblasti C pod plnou kontrolou Izraele (navíc s jistou mezinárodní legitimitou danou dohodami z Osla) umožnila další expanzi osad a jejich propojování. V 90. letech a v prvních dvou dekádách 21. století tak osadnické bloky vesměs nadále rostly a zahušťovaly se. Charakteristickým urbanistickým rysem tohoto novějšího období bylo zakládání nových obytných souborů a satelitních čtvrtí osad, často vzdálených i několik kilometrů od mateřské osady (tzv. outposty), často i formou živelné výstavby, bez územního a stavebního povolení od izraelských úřadů (výstavbu v osadách na Západním břehu, který nebyl nikdy formálně anektován Izraelem, schvaluje vojenská správa, respektive ministr obrany a vláda). Příkladem může být blok Šilo (Guš Šilo), kde okolo větší osady Šilo postupně vyrostly outposty Giv'at Har'el, Švut Rachel, Achija, Adej Ad, Eš Kodeš, Kida, Jišuv ha-Da'at a Amichaj, které dohromady vytvářejí pás o délce cca 7 kilometrů, přičemž administrativně jde o součást jedné mateřské osady. Jiný příklad je město Efrat, které leží v bloku Guš Ecion, ale samo je koncipováno jako protáhlý řetězec jednotlivých obytných souborů o délce cca 5 kilometrů. Dalším sídelním typem, odvozeným z osadnického bloku, se stalo velké město s populací v řádu desítek tisíc obyvatel, k němuž se pojí několik menších osad (například blok okolo města Modi'in Ilit, které samo mělo k roku 2017 populaci čítající 70 100 lidí, nebo okolo města Giv'at Ze'ev či blok Guš Adumim okolo města Ma'ale Adumim, který sahá hluboko do Judské pouště a vytváří sídelní kontinuum mezi Jeruzalémem a Mrtvým mořem).\n\nKrystalizaci bloků osad napomohla i výstavba bezpečnostní bariéry, kterou Izrael zčásti postavil počátkem 21. století na pomezí Západního břehu Jordánu a která se v některých místech odchyluje výrazně od Zelené linie (hranice příměří z doby před rokem 1967) a zahrnula i početné osady i několik kilometrů od Zelené linie. To je případ bloku Guš Ecion (kde ovšem bariéra nebyla ještě dokončena), bloku okolo města Giv'at Ze'ev nebo bloku Guš Šaked, jenž leží na severozápadním okraji Samařska. Zahrnutí bloků osad na „izraelskou“ stranu bariéry posílilo faktickou integraci těchto bloků do ekonomického, dopravního a společenského života státu Izrael. Ovšem z jiného úhlu pohledu je výstavba a plánovaná trasa bariéry narušením konceptu bloků, například tím, že v důsledné snaze se vyhnout zahrnutí palestinských sídel, vytváří bariéra pouze úzké koridory, kterými do budoucna ztěžuje územní rozrůstání bloků osad (ačkoliv rozšiřování osad probíhá fakticky vně i uvnitř bariéry, již zbudovaná bariéra se stává fyzickou i bezpečnostní překážkou). To je případ bloku Guš Ari'el, kde se město Ari'el ocitlo v obklopení touto bariérou a oslabilo tak svůj růstový potenciál směrem k východu, kde se nalézají další židovské osady, nyní více izolované. Podobné úzké koridory měly vzniknout i v dalších partiích tohoto bloku, ale zatím nebyly realizovány. Město Efrat zase výstavbou bariéry ztratilo přímou územní souvislost s územní rezervou východně odtud, kde se v lokalitě Giv'at ha-Ejtam plánovala masivní bytová výstavba. Postoj části osadnické i izraelské veřejnosti k výstavbě bariéry tak byl rozporuplný.\n\nPodstatná část populace izraelských osad na Západním břehu Jordánu žije počátkem 21. století v blocích osad, jen menší část obývá izolované osady. Mezi izolované osady patří například město Kirjat Arba, které je obklopeno lidnatou aglomerací Hebronu, podobně jako osada Bejt Chagaj na jižním okraji Hebronu, nebo osada Jichar hluboko ve vnitrozemí Samařska či Mevo Dotan v severním Samařsku. Za izolované osady lze považovat i větší sídla jako Bejt El, Psagot nebo Ofra, severně od Jeruzaléma, která jsou obklopena hustou sítí palestinských sídel a dopravní kontinuitu s okolními židovskými osadami docilují jen díky nově vybudovaným silničním obchvatům. Extrémním příkladem izolované osady je židovská čtvrť v Hebronu, kde žije několik set osadníků v historickém jádru převážně palestinského města a zcela izolovaná byla židovská osada Necarim v Pásmu Gazy, jež kompletně postrádala teritoriální souvislost s vlastním Izraelem i s blokem izraelských osad v Gaze (Guš Katif) a její obyvatelstvo muselo až do zrušení osady roku 2005 využívat pro dopravní účely konvoje pod ochranou izraelské armády. Ovšem stejně jako není pevně definován seznam bloků izraelských osad, není oficiálně vymezena ani množina izolovaných osad. Během více než půlstoletí židovského osidlování Západního břehu Jordánu se navíc sídelní struktura židovská i palestinská proměňuje v závislosti na demografickém a stavebním rozvoji obou komunit. Zatímco výše uvedená osada Šilo mohla být zpočátku své existence považována za izolovanou, dramatický rozmach jejích satelitních čtvrtí od 90. let 20. století, jenž pokračuje i v druhé dekádě 21. století, nakonec v jejím okolí zformoval rozsáhlý sídelní blok, který se na svém východním okraji dotýká polopouštní krajiny příkopové propadliny Jordánského údolí, čímž dává bloku Guš Šilo územní kontinuitu s převážně židovským osídlením údolí řeky Jordán. \n\nNaopak některé izraelské osady, zakládané s perspektivou jejich možného zapojení do souvislejšího osadnického bloku, jako výše zmíněná Kirjat Arba, se kvůli dramatickému populačnímu a územnímu nárůstu palestinské populace ocitly spíše v izolované poloze. To je částečně i případ osad v bloku Guš Adumim, ve kterém sice populačně jednoznačně dominuje židovská populace, ale zároveň se tu plošně rozrůstají živelné shluky arabských (beduínských) příbytků, takže region koncipovaný od 70. let 20. století jako ryze židovský sídelní blok, spojující v dosud neobydlené pouštní krajině Jeruzalém a Mrtvé moře, musí nyní čelit urbanistickým, politickým a soudním sporům ohledně regulace zdejší beduínské populace.\n\nKoncept bloků osad se rozvinul převážně na Západním břehu Jordánu, zatímco izraelské osady na Golanských výšinách vytvářejí spíš volnější, rozptýlenou sídelní strukturu. V případě židovských čtvrtí budovaných po roce 1967 ve Východním Jeruzalémě jde sice v některých případech o shluky čtvrtí, ale v územně omezeném prostoru Jeruzaléma, kde početně a územně roste palestinská populace, nedošlo ke jednoznačné krystalizaci konceptu bloků, spíše jde o mozaiku arabských a židovských čtvrtí.\n\nVětšina mezinárodního společenství nerozlišuje mezi většími bloky osad a osadami izolovanými, považuje celý Západní břeh Jordánu za okupované území a jeho osidlování civilní izraelskou populací za odporující mezinárodnímu právu. Při opakovaných pokusech o mírovou dohodu mezi Izraelem a Palestinci se ale téma možné částečné anexe bloků izraelských osad objevovalo a bylo (byť s různou mírou definice jejich přípustného územního rozsahu) uznáváno nejen izraelskými vládami, ale i palestinskými vyjednavači, stejně jako americkými zprostředkovateli rozhovorů. Když počátkem 21. století projevila vláda Ariela Šarona po opadnutí druhé intifády ochotu k ústupkům (mj. v roce 2005 provedené jednostranné stažení z Gazy), zaslal prezident USA George W. Bush Šaronovi v dubnu 2004 dopis, ve kterém formuloval americkou představu teritoriálních parametrů budoucí mírové dohody. Dopis obsahoval i větu, podle které „\"ve světle nové reality v terénu, včetně už existujících větších izraelských populačních center, by bylo nerealistické očekávat, že výsledkem vyjednávání o konečném statusu by měl být kompletní návrat k liniím příměří z roku 1949\".“ Ta byla interpretována částí izraelské politické scény i veřejnosti jako americké uznání legitimity nejvýznamnějších bloků osad. Když roku 2009 navštívil bývalý americký prezident Jimmy Carter oblast Guš Ecion a setkal se v osadě Neve Dani'el se starostou zdejší Oblastní rady Guš Ecion Ša'ulem Goldsteinem, konstatoval, že „\"si myslí, že tyto osady zde budou navždy\"“ a že „\"tento region osad neměl na mysli, když mluvil o vystěhování osad a jejich předání Palestincům\".“ Tyto výroky od exprezidenta, který se na sklonku svého života opakovaně vyjadřuje sympaticky k státoprávním aspiracím Palestinců, vzbudily v Izraeli i mezi osadníky velký ohlas.\n\nV mainstreamu izraelské politické reprezentace se pojem bloků osad často spojuje s konceptem tzv. konsensuálních osad, tedy těch, které by v každém případě měly zůstat i po případné dohodě s Palestinci o finálním statusu pod izraelskou suverenitou. Jde zejména o nejlidnatější bloky osad a ty, které se nacházejí nejblíže Zelené linii, tedy jejich případná anexe by byla geograficky a demograficky proveditelná. Seznam konsensuálních osad není pevně daný, nikdy nebyl oficiálně definován a bloky nemají ani optikou izraelského práva odlišný status. Navíc se jejich definice mírně odlišuje podle jednotlivých politických proudů, nicméně mezi osady, u kterých panuje celonárodní konsensus, bývají řazeny tyto bloky: \n\nSouhrnná populace těchto pěti osadnických bloků byla k roku 2009 udávána na cca 250 000 obyvatel. Mezi bloky osad nacházejících se poblíž Zelené linie patří i populačně méně významný Guš Šaked s několika vesnickými sídly. Ten je již od počátku 21. století navíc fakticky propojen s vlastním Izraelem po výstavbě bezpečnostní bariéry, která ho oddělila od sousedních arabských oblastí Západního břehu.\n\nKoncept konsensuálních osad a bloků osad se plně nepřekrývá, protože některé bloky osad nejsou ani v Izraeli většinově vnímány coby konsensuální (například Guš Šilo nebo Guš Talmonim). Navíc palestinští vyjednavači při pokusech o dosažení teritoriálního kompromisu s Izraelem (například Summit v Camp Davidu roku 2000 nebo při pozdějším jednání mezi premiérem Ehudem Olmertem a předsedou Mahmúdem Abbásem) dávali najevo, že některé z bloků osad vnímaných Izraelem za konsensuální, považují oni za nepřijatelné. Takto například Palestinci odmítají možnost izraelské anexe bloku Guš Ari'el, který by podle nich rozrušil územní kontinuitu palestinského státu, stejně tak odmítají tolerovat anexi celého bloku Guš Adumim a v rámci bloku Guš Ecion odmítají souhlasit s připojením města Efrat k izraelskému území. Specifický je případ plošně rozsáhlého (byť populačně nevýznamného) řetězu židovských vesnic v Jordánském údolí, které sice nebývají označovány za blok, ale jde o území, které Izrael vnímá jako bezpečnostní východní hranici a kde byla na mnoha místech, vzhledem k řídkému arabskému osídlení, dosažena židovská populační většina, zatímco Palestinci toto údolí považují za nepostradatelnou územní rezervu svého budoucího státu.\n\nNa izraelské politické scéně se od 90. let objevuje názor, že Izrael by měl výstavbu na Západním břehu soustřeďovat do bloků osad, zatímco v odlehlejších osadách buď výstavbu zmrazit, nebo dokonce začít formou finančních kompenzací podporovat přesídlení tamních osadníků s cílem výhledového stažení z těchto oblastí (ať už po dohodě s představiteli Palestinců nebo jednostranně, podobně jako Izrael učinil v roce 2005). Jinými slovy, že teritoriální kompromis s Palestinci má být založen na blocích osad a jejich limitované anexi s cílem připojit k Izraeli maximální počet osadníků při minimálním záboru území (a při respektování některých vojensko-strategických priorit židovského státu). Takto se vyjadřovali, s mírně odlišnými argumenty, už v 90. letech Josi Alfer nebo Josi Bejlin. Toto bylo i základem strategie Ehuda Baraka na neúspěšném summitu v Camp Davidu roku 2000. Podobně koncipoval své pozice výše uvedený premiér Ariel Šaron a následně i Ehud Olmert v době, kdy vedl izraelskou vládu. K trvalejšímu pozastavení výstavby v odlehlých osadách se přihlásil roku 2010 též umírněný člen strany Likud Dan Meridor. O redukci výstavby mimo osadnických bloků, respektive konsensuálních osad, mluví též politici izraelské levice. Koncem roku 2017 musel nový předseda Izraelské strany práce Avi Gabaj korigovat po vnitrostranickém tlaku svá mediální vyjádření, ve kterých odmítl, že by v rámci případné mírové dohody bylo nutno vystěhovat i izolované osady s tím, že jejich obyvatelé by mohli zůstat ve svých domovech i pod případnou palestinskou suverenitou. Gabaj následně prohlásil, že „\"potvrzuje závazek podporovat mírovou dohodu založenou na dvou státech, při zachování bezpečnosti Izraele a jasného rozlišování mezi bloky osad a izolovanými osadami\".“ \n"}
{"id": "1388428", "url": "https://cs.wikipedia.org/wiki?curid=1388428", "title": "St. Louis Flyers", "text": "St. Louis Flyers\n\nSt. Louis Flyers byl profesionální americký klub ledního hokeje, který sídlil v St. Louis ve státě Missouri. V letech 1944–1953 působil v profesionální soutěži American Hockey League. Flyers ve své poslední sezóně v AHL skončily v základní části. Své domácí zápasy odehrával v hale St. Louis Arena s kapacitou 14 200 diváků. Klubové barvy byly modrá, bílá a oranžová.\n\nV letech 1928–1942 působil ve městě klub ledního hokeje stejného názvu. Klub byl během své existence farmami celků NHL. Jmenovitě se jedná o Detroit Red Wings a Chicago Blackhawks.\n\n\n\nZdroj: \n\n\n\nZdroj: \n\n"}
{"id": "1388429", "url": "https://cs.wikipedia.org/wiki?curid=1388429", "title": "Syracuse Eagles", "text": "Syracuse Eagles\n\nSyracuse Eagles byl profesionální americký klub ledního hokeje, který sídlil v Syracuse ve státě New York. V letech 1974–1975 působil v profesionální soutěži American Hockey League. Eagles ve své poslední sezóně v AHL skončily v základní části. Své domácí zápasy odehrával v hale Oncenter War Memorial Arena s kapacitou 6 159 diváků. Klubové barvy byly černá a bílá.\n\nKlub byl během své existence farmami celků NHL. Jmenovitě se jedná o Montreal Canadiens a St. Louis Blues.\n\n\nZdroj: \n\n\n\nZdroj: \n\n"}
{"id": "1388430", "url": "https://cs.wikipedia.org/wiki?curid=1388430", "title": "Beveren", "text": "Beveren\n\nBeveren je město v belgické provincii Východní Flandry, v němž žije necelých padesát tisíc obyvatel, převážně Vlámů. Nachází se na břehu řeky Šeldy v regionu Waasland, 10 km západně od Antverp. K Beverenu patří od správní reformy v roce 1977 dříve samostatné obce Doel, Haasdonk, Kallo, Kieldrecht, Melsele, Verrebroek a Vrasene, uvažuje se také o připojení Kruibeke.\n\nMěsto leží v přímořské rovině a bylo často zasaženo povodněmi, nejhorší byly v letech 1570 a 1953. Od šedesátých let byly v okolí vybudovány poldery a vznikl významný říční přístav Waaslandhaven, na který navazuje rozsáhlá průmyslová a obchodní zóna. V Doelu se nachází jaderná elektrárna. Většina původních obyvatel byla vystěhována a Doel je tak známý jako útočiště squatterů a tvůrců graffiti. Významnými památkami jsou vodní hrad Cortewalle, gotický chrám Panny Marie v Melsele, větrný mlýn v Doelu a vojenské opevnění z dob první světové války v Haasdonku.\n\nBeveren je znám fotbalovými kluby KSK Beveren (zanikl v roce 2010) a Waasland-Beveren, který hraje na místním Freethielstadionu. Tým Asterix Avo Beveren je dvanáctinásobným mistrem Belgie v ženském volejbalu.\n\n\n"}
{"id": "1388431", "url": "https://cs.wikipedia.org/wiki?curid=1388431", "title": "Syracuse Stars", "text": "Syracuse Stars\n\nSyracuse Stars byl profesionální americký klub ledního hokeje, který sídlil v Syracuse ve státě New York. V letech 1936–1940 působil v profesionální soutěži American Hockey League. Před AHL působil v International Hockey League. Stars ve své poslední sezóně v AHL skončily v základní části. Své domácí zápasy odehrával v hale State Fair Coliseum s kapacitou 7 500 diváků. Klubové barvy byly červená, bílá a modrá.\n\nZanikl v roce 1940 přestěhováním do Buffala, kde byl založen tým Buffalo Bisons. Klub byl během své existence farmami celků NHL. Jmenovitě se jedná o New York Americans a Toronto Maple Leafs.\n\n\nZdroj: \n\n\n\nZdroj: \n\n"}
{"id": "1388434", "url": "https://cs.wikipedia.org/wiki?curid=1388434", "title": "Pašerák (film, 2018)", "text": "Pašerák (film, 2018)\n\nPašerák je americký film. Režíruje jej Clint Eastwood, který rovněž ztvárnil hlavní roli Earla Stona, muže, jemuž je více než osmdesát let, a který nečekaně začne pracovat pro mexický drogový kartel. Pro Eastwooda jde o první hereckou roli po šesti letech, naposledy hrál ve snímku \"Zpátky ve hře\" (2012). \"The Mule\" je zároveň prvním snímkem od \"Gran Torino\" (2008), ve kterém Eastwood jak hraje, tak jej i režíruje. V dalších rolích se ve snímku představí například Bradley Cooper, Michael Peña a režisérova dcera Alison Eastwood. Autorem scénáře, který je inspirovaný životem Lea Sharpa, je Nick Schenk. Ten s Eastwoodem spolupracoval již na filmu \"Gran Torino\" (2008). Natáčení filmu začalo v červnu 2018 v americkém státě Georgie. Premiéra v USA byla 14. prosince 2018.\n\n"}
{"id": "1388435", "url": "https://cs.wikipedia.org/wiki?curid=1388435", "title": "Seznam dílů seriálu Nová holka", "text": "Seznam dílů seriálu Nová holka\n\nToto je seznam dílů seriálu \"Nová holka\". České názvy mají pouze první tři série.\n\n<onlyinclude>\n</onlyinclude>\n\n"}
{"id": "1388440", "url": "https://cs.wikipedia.org/wiki?curid=1388440", "title": "Petr Brož", "text": "Petr Brož\n\nPetr Brož (* 25. května 1984 Písek) je český geolog. Jeho specializací jsou projevy sopečné činnosti na povrchu Marsu.\n\nJe členem Strany zelených, za které neúspěšně kandidoval v roce 2017 ve Středočeském kraji do Poslanecké sněmovny ČR a v roce 2018 do zastupitelstva města Jesenice.\n\nPetr Brož je laureátem ceny Nadání Josefa, Marie a Zdenky Hlávkových pro talentované studenty a mladé talentované vědecké pracovníky do 33 let. Mimo jiné se věnuje popularizaci vesmírné geofyziky.\n\nV roce 2018 získal Prémii Otto Wichterleho.\n\nJe přispěvatelem internetové encyklopedie Wikipedie, byl členem spolku Wikimedia Česká republika a účastní se Wikikonferencí. Na Wikipedii se věnuje zejména tématu ochrana přírody. V roce 2010 spolupracoval na vydání české monografie o této encyklopedii, nazvané \"Wikipedie, průvodce na cestě za informacemi\".\n"}
{"id": "1388442", "url": "https://cs.wikipedia.org/wiki?curid=1388442", "title": "Jacqueline Apithananon", "text": "Jacqueline Apithananon\n\nJacqueline Apithananon (), Jacqui () nebo Natrada () Apithananon je thajská filmová herečka.\n\nPochází z rasově smíšené rodiny, jelikož její matka je Thajka a otec je Kanaďan. Zahrála si hlavní role v mnoha thajských filmech. 7. října 2010 si vzala moderátora Nattakorna Devakulu. Spolu mají syna.\n\n\n"}
{"id": "1388448", "url": "https://cs.wikipedia.org/wiki?curid=1388448", "title": "Virginia Wings", "text": "Virginia Wings\n\nVirginia Wings byl profesionální americký klub ledního hokeje, který sídlil v Norfolku ve Virginii. V letech 1971–1975 působil v profesionální soutěži American Hockey League. Wings ve své poslední sezóně v AHL skončily ve čtvrtfinále play-off. Své domácí zápasy odehrával v hale Hampton Coliseum s kapacitou 9 777 diváků. Klubové barvy byly červená a bílá.\n\nKlub byl během své existence farmou Detroitu Red Wings.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1388450", "url": "https://cs.wikipedia.org/wiki?curid=1388450", "title": "Besta Chrudim", "text": "Besta Chrudim\n\nBesta Chrudim je taneční škola působící v Chrudimi od roku 1991. Založil ji manželský pár Martina a Aleš Novákovi. Besta vyučuje mnoho tanečních stylů: od mazurky, jazz až po street dance. V současné době se soustředí nejvíce na kategorii modern dance a jazz dance. Věnuje se sólům, duům, malým skupinám a velkým formacím. Pro dívky a chlapce od 10 let umožňují výuku latinskoamerických a standardních párových tanců.\n\nZ počátku se manželé věnovali pouze párovému tanci, později se taneční styl rozšířil na jazz dance, modern dance a contemporary. V současné době většinu tanečních lekcí vede mladší dcera – Klára Nováková. Klub je rozdělen do věkových kategorií. Později se dělí podle počtu tanečníků na: sóla, dua, malé skupiny \"(3–8 tanečníků)\" a velké formace \"(9–24 tanečníků)\" \n\nTaneční škola měla možnost se reprezentovat nejen na republikových soutěžích, ale také reprezentovat Českou republiku na mistrovství světa a jiných zahraničních soutěžích. V průběhu taneční sezóny také objíždí prestižní akce, plesy a různá další představení.\n\n"}
{"id": "1388451", "url": "https://cs.wikipedia.org/wiki?curid=1388451", "title": "Toronto Roadrunners", "text": "Toronto Roadrunners\n\nToronto Roadrunners byl profesionální kanadský klub ledního hokeje, který sídlil v Torontu v provincii Ontario. V letech 2003–2004 působil v profesionální soutěži American Hockey League. Roadrunners ve své poslední sezóně v AHL skončily v předkole play-off. Své domácí zápasy odehrával v hale Ricoh Coliseum s kapacitou 7 851 diváků. Klubové barvy byly modrá, žlutá a šedá.\n\nZaložen byl v roce 2003 po přestěhování Hamiltonu Bulldogs do Toronta. Zanikl v roce 2004 přestěhováním do Edmontonu, kde byl založen tým Edmonton Road Runners. Klub byl během své existence farmou Edmontonu Oilers.\n\n\nZdroj: \n\n\n\nZdroj: \n\n"}
{"id": "1388452", "url": "https://cs.wikipedia.org/wiki?curid=1388452", "title": "Mantes-la-Jolie", "text": "Mantes-la-Jolie\n\nMantes-la-Jolie [\"mát lažolí\"] je město ve Francii, v regionu Île-de-France a v départementu Yvelines. Leží na levém břehu Seiny asi 50 km západně od Paříže a žije zde přes 42 tisíc obyvatel. Město má bohatou historii a cenné památky.\n\nMěsto sloužilo jako opevněný říční přístav, roku 1087 je vypálil Vilém I. Dobyvatel a roku 1110 získalo městská práva. Koncem 16. století patřilo ke katolické lize, než je dobyl král Jindřich IV.. který v Mantes často pobýval a měl zde i milenku, Gabrielu d´Estrées. Přídomek \"la jolie\" je citát z jeho dopisu této dámě.\n\nMantes leží při dálnici A 13 (Paříž-Normadie), která město obchází z jihu a má zde tři sjezdy.\nMěsto má dvě nádraží, Mantes-la-Jolie a zastávku Mantes-Station místní dopravy. Má velmi dobré železniční spojení s Paříží, Gare Saint-Lazare, jednak vlaky TGV, které jedou do Normandie a do Cherbourgu, jednak dvěma linkami místní dopravy Transilien. Zastávka Mantes-Station leží na lince Transilien J, Paris, St-Lazare – Le Havre. \n\n"}
{"id": "1388455", "url": "https://cs.wikipedia.org/wiki?curid=1388455", "title": "Joglland", "text": "Joglland\n\nJoglland je region v Rakousku. Zaujímá severovýchodní část Štýrska, od Dolních Rakous jej odděluje pohoří Wechsel dosahující nadmořské výšky až 1742 metrů. Název dostal podle vesnice Sankt Jakob im Walde („Jogl“ je místní domácká podoba jména Jakub), dalšími významnými sídly jsou Weiz, Hartberg, Pöllau, Krieglach a Vorau. Krajinou protékají řeky Feistritz a Lafnitz. Joglland je kopcovitá země s borovými, smrkovými a dubovými lesy, pro své přírodní bohatství byla vyhlášena turistickým regionem Joglland–Waldheimat (Kraftspendedörfer Joglland), chráněným územím je vrchoviště Sommersguter Moor. Zdejší krajinu a lidi popsal ve svých dílech spisovatel Peter Rosegger, místní rodák.\n\n"}
{"id": "1388456", "url": "https://cs.wikipedia.org/wiki?curid=1388456", "title": "Kyselina nonadecylová", "text": "Kyselina nonadecylová\n\nKyselina nonadecylová (systematický název kyselina nonadekanová) je nasycená mastná kyselina s devatenácti atomy uhlíku v molekule. Její soli a estery se nazývají \"nonadecyláty\".\n\nTuto mastnou kyselinu lze najít v některých tucích a rostlinných olejích. Rovněž je složkou hmyzích feromonů.\n"}
{"id": "1388457", "url": "https://cs.wikipedia.org/wiki?curid=1388457", "title": "Rhatha Phongam", "text": "Rhatha Phongam\n\nRhatha Phongam (; * 19. května 1983), také známá pod uměleckým pseudonymem Ying (), je thajská filmová herečka.\n\nAbsolvovala Bangkockou Univerzitu. Její patrně nejznámější filmovou postavou je ústřední role Mai ve filmu Jen Bůh odpouští z roku 2013. Vedle herectví se věnuje i zpěvu. Údajně je neprovdaná.\n\n\n"}
{"id": "1388461", "url": "https://cs.wikipedia.org/wiki?curid=1388461", "title": "Utah Grizzlies (1995–2005)", "text": "Utah Grizzlies (1995–2005)\n\nUtah Grizzlies byl profesionální americký klub ledního hokeje, který sídlil ve West Valley City v Utahu. V letech 2001–2005 působil v profesionální soutěži American Hockey League. Před AHL působil v International Hockey League. Grizzlies ve své poslední sezóně v AHL skončily v základní části. Své domácí zápasy odehrával v hale Maverik Center s kapacitou 10 100 diváků. Klubové barvy byly kaštanově hnědá a bílá.\n\nZanikl v roce 2005 přestěhováním do Clevelandu, kde byl založen tým Lake Erie Monsters. Klub byl během své existence farmami celků NHL. Jmenovitě se jedná o Dallas Stars a Phoenix Coyotes.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1388470", "url": "https://cs.wikipedia.org/wiki?curid=1388470", "title": "Dům rytířů Sokolů z Mor", "text": "Dům rytířů Sokolů z Mor\n\nDům rytířů Sokolů z Mor je městským domem čp. 43 v Lounech na jižní straně Pivovarské ulice, severně od kostela svatého Mikuláše. V 19. století byl dům výrazně přestavěn. Jde o jedinečnou středověkou zástavbu města Louny. Dnes objekt slouží jako budova oblastního muzea.\n\nO domě jsou zmínky už od počátku 15. století. Dům postupně různě majitele střídal. Jan Sokol, který byl nejstarším synem Vaňka Sokola, získal po sňatku s Annou, dcerou konšela Václava Suchého z Loun, tento městský dům v Pivovarské ulici jako dar. On a jeho potomci ho poté dosti nákladně přestavěli.\n\nRodina, původem z Loun, patřila mezi tzv. erbovní měšťany. Rod má kořeny v lounském soukenictví. Erb, který je i vyobrazen na arkýři v průčelí, obdržel Jan Sokol od tehdejšího krále Vladislava II. v 15. století. Dům byl dostavěn před jejich pasováním do šlechtického stavu. Přídomek z Mor, který jako šlechtická rodina používali, je odvozen od vesnice Mory nedaleko Podbořan.\n\nNa celém objektu lze spolehlivě přiřadit stavební sloh a konkrétní rok jen arkýři, který byl vystavěn roku 1491. Jedná se o pozdní gotiku, to lze poznat hlavně dle vstupního portálu pod arkýřem dle oblouku ve tvaru oslího hřbetu. Předpokládá se, že dům byl přestavěn v letech 1470–1480. V březnu v roce 1517 dům značně zničil lounský požár, dle písemných pramenů prošel přestavbou v letech 1517–1525.\n\nDo gotické doby můžeme zařadit i vnitřní prostory, které jsou klenuty žebrovou klenbou a také zdi, hlavně v podzemním podlaží, které dle rozborů jsou také středověké. Masivní konstrukci obvodového zdiva, která částečně vystupuje do prvního poschodí, je také připsán středověký původ. \n\nOd 16. století bylo na objektu provedeno hodně stavebních i architektonických změn.\n\nObjekt se nachází na obdélné parcele. Terén stoupá jižním směrem ke kostelu svatého Mikuláše. Vpravo od domu vede ulička ke kostelu.\n\nPostupem staletí získalo průčelí domu klasicistní vzhled, který byl upraven roku 1890 architektem Josefem Mockerem na vzhled neogotický. Špaletová okna jsou v každém podlaží jiná, v přízemí segmentová a v patře pravoúhlá. Ostění oken tvoří štuková šambrána s úkosem v dolní třetině. Na průčelí je patrná i kordonová a hlavní římsa, obě jsou málo členěné. Hladká omítka byla roku 1925 na domě opravena. Na fasádě si lze rovněž všimnout struktury zdi, která je postavena z velkých kamenných kvádrů a z opukového řádkového zdiva. Zastřešení budovy je provedeno valbovou střechou. Dnes je na střeše od roku 1938 na koso kladená eternitová krytina, dříve byla krytina tradiční tašková.\n\nHlavní dominantou je bohatě dekorovaný arkýř, který se nachází v hlavním průčelí. Podstavec arkýře je zabudován do předsunutého portálu průjezdu domu. Během 19. století prošel dvakrát úpravou – poprvé statickou, protože hrozilo sesutí, podruhé esteticky dle Josefa Mockera. Oba pilíře, které se krakorcovitě rozšiřují do oslího hřbetu, nesou celou tíhu konstrukce arkýře. Přechod mezi mohutným pilířem a zbytkem hmoty vyplňují stupňovitě řešené římsy. Dvojkřídlá dřevěná vrata jsou z roku 1890. V úrovni prvního patra jsou na arkýři čtyři okna, dvě v průčelí a jedno na každém boku. Okna v průčelí jsou zdobena článkovitým ostěním, rámované kraby, dole se nacházejí obloučky ukončené liliemi. Nad těmito okny se také nachází vimperky zdobené kraby a liliemi. Mezi těmito vimperky se do roku 1873 nacházel znak Loun.\n\nV úrovni parapetů se dodnes nachází erb rytířů Sokolů z Mor, který je původní. Boční okna arkýře nejsou tak bohatě zdobená, mají pouze u parapetu lilie (na pravém okně zcela chybí).\n\nNa obou nárožích arkýře jsou konzolky s andělskými hlavami, nad kterými jsou baldachýny. Kdysi stály na nárožích také sochy, které zde od roku 1890 chybí. (Dle pověstí mělo jít o sochy Jeronýma Pražského a Mistra Jana Husa). Vrchol arkýře tvoří balustráda s kružbou ve tvaru čtyřlistu, na rozích se nachází chrliče. Při přestavbě Mockerem přibylo nad kružby cimbuří a znak lva a orlice. Původně byla na arkýři stanová střecha krytá prejzovou krytinou, dnes je tam místo ní vysoká dlátová střecha krytá břidlicovou krytinou s kovovým ukončením, na kterém lze vidět hroty s praporky.\n\nPodzemní prostory se rozprostírají jen pod dvěma třetinami plochy budovy. Do těchto prostor se dá dostat schodištěm z roku 1890, které je napojeno na sklepní chodby. Chodby jsou z cihelného zdiva. Je zde patrná známka zbytků středověkého zdiva. Část původního gotického sklepení je klenuté půlkruhovou valenou klenbou, která je dodatečná, pravděpodobně zde byl dříve trámový strop. Najdeme zde i větrací průduchy, které sloužily k dobré cirkulaci vzduchu kvůli plísním. \n\nV přízemí najdeme hlavní trakt a dva dvorní trakty. Hlavní trakt byl rozdělen na dvě části. Pravý trakt sloužil jako průjezd, který navazuje na vchod s arkýřem. V levém traktu se nachází dodnes dochovaný prostorný sál, mázhaus. Velikost sálu je cca 9,1 m na délku a 5,4 m na šířku. \n\nKamenná žebra jsou tvarována obloučky přecházející v hruškovitý závěr. \n\nVýchodní dvorní trakt byl výrazně změněn po zásahu Josefa Mockera, kdy do něj bylo umístěno vřetenové schodiště. Západní dvorní trakt byl přistavěn roku 1900. \n\nPůdorysy přízemí a prvního patra se shodují. Z pravé přední místnosti se dá vejít do prostoru arkýře. Všechny prostory v patře mají ploché stropy. \n\nKrov průčelního traktu je tvořen jako vaznicová soustava, strany vyneseny věšadly. Krov východního traktu je tvořen hambalkovou soustavou krovu.\n\n"}
{"id": "1388472", "url": "https://cs.wikipedia.org/wiki?curid=1388472", "title": "Pedro Sánchez", "text": "Pedro Sánchez\n\nPedro Sánchez Pérez-Castejón (* 29. února 1972 Madrid) je španělský politik a ekonom, který od června 2018 zastává úřad předsedy vlády Španělského království. V roce 1993 se stal členem Španělské socialistické dělnické strany, v níž byl během června 2017 podruhé zvolen generálním tajemníkem. Na této pozici plnil úlohu vůdce opozice, z titulu lídra nejsilnější opoziční strany v dolní komoře parlamentu. \n\nNarodil se do katolické rodiny ekonoma a právničky. Na střední škole se profesionálně věnoval basketbalu. Na Madridské univerzitě vystudoval ekonomii a podnikání, na Svobodné univerzitě v Bruselu politologii a ekonomii a studoval také na Navarrské univerzitě. V letech 2004–2009 byl členem městské rady v Madridu. V roce 2012 získal doktorát z ekonomie. Pracoval jako asistent v Evropském parlamentu a také pro představitele OSN v Bosně během kosovské války. \n\nV roce 2018 byla vládě premiéra Mariana Rajoye kvůli korupčními skandálu vyslovena nedůvěra a 2. června král Filip VI. jmenoval Pedra Sáncheze novým premiérem.\n\nOd roku 2006 je Sánchez ženatý a má dvě dcery. Mluví anglicky a francouzsky. Je ateista a při inauguraci jako první premiér využil možnosti přísahat na španělskou ústavu bez přítomnosti bible a kříže.\n"}
{"id": "1388473", "url": "https://cs.wikipedia.org/wiki?curid=1388473", "title": "Xylotrupes gideon", "text": "Xylotrupes gideon\n\nXylotrupes gideon je druh nosorožíka z rodu Xylotrupes.\n\nVyskytuje se v Indonésii, dále na Sundských ostrovech a Molukách.\n\n\"Xylotrupes gideon\" může dosáhnout délky 3,5 až 7 centimetrů. U druhu je patrný pohlavní dimorfismus. Samci jsou větší než samice. Mají dva chitinové rohy na konci rozdvojené rostoucí z hrudi a hlavy, které používají k odstranění svých soupeřů během období páření.\n\nBrouci jsou lesklé tmavě červení, tmavě hnědí až černí. Oči jsou umístěny na každé straně hlavy. Když jsou brouci vyrušeni, vydávají syčivý hluk, který se vytváří otíráním špičky břicha proti okraji elytra.\n\nLarvy žijí v rozkládající se rostlinné hmotě, jejich vývoj trvá dva roky, dospělí brouci žijí 2-4 měsíce. Samice může naklást asi 20-30 vajec.\n\n"}
{"id": "1388474", "url": "https://cs.wikipedia.org/wiki?curid=1388474", "title": "Paloma Faith", "text": "Paloma Faith\n\nPaloma Faith, vlastním jménem Paloma Faith Blomfield (* 21. července 1981, Hackney, Londýn, Anglie), je anglická zpěvačka, textařka a herečka. Na hudební scéně působí od roku 2007 a od té doby nazpívala několik singlů, které se dobře umístily nejen na UK Singles Chart: \"New York\", \"Can't Rely on You\", \"Only Love Can Hurt Like This\", \"Changing\", společně se Sigmou, a \"Lullaby\", společně se Sigalou. Své první studiové album, nazvané \"Do You Want the Truth or Something Beautiful?\", vydala v roce 2009. Je také známa svým retro a excentrickým stylem oblékáním. V roce 2015 získala cenu BRIT Awards v kategorii British Female Solo Artist (nejlepší ženský výkon).\n\nPaloma Faith Blomfield se narodila 21. července 1981 v městské části Londýna v Hackneyi, ačkoli její rodiče byli oba z Norfolku. Palomin otec je Španěl a matka Angličanka. Její rodiče se od sebe odstěhovali, když měla dva roky a o dva roky později se rozvedli. Vyrůstala ve Stoke Newington s matkou, která ji vedla k tanci a navštěvovala týdenní baletní školu v Dalstonu. Po dokončení City a Islington College šla studovat moderní scénický tanec na Northern School of Contemporary Dance v Leedsu. Poté studovala na Central Saint Martins College of Art and Design divadelní režii a při studii si brigádně vydělávala jako prodavačka spodního prádla a zpěvačka v burleském kabaretu, barmanka, modelka v umění a asistentka kouzelníka. \n\nKdyž pracovala v hospodě, manažerka Dr. Vishaal Goel ji požádala, aby vystupovala se svou skupinou, kterou později nazvali Paloma and Penetrators. Během jednoho z těchto vystoupení se skupinou, ji spatřil agent nahrávacího studia Epic Records a pozval ji na konkurz k manažerovi. Dostala příležitost se připojit ke kapele Amy Winehouse, ale odmítla a začala psát a hrát své vlastní písně. Jejím prvním uznávaným dílem byla píseň \"It's Christmas (and I Hate You)\", kterou natočila v roce 2008 jako duet se zpěvákem a skladatelem Joshem Wellerem.\n\nV polovině roku 2009 vydala svůj debutový singl \"Stone Cold Sober\", který dosáhl 17. pořadí na UK Singles Chart. Její druhý singl \" New York \" byl spuštěn v září 2009 a dosáhl vrcholné pozice na 15. příčce na UK Singles Chart začátkem října. Dne 28. září 2009 vydala své debutové album „Do You Want the Truth or Something Beautiful?“. Album debutovalo na 14. místě v UK Albums Chart a později se dostálo na čísle 9. a zůstalo v grafu šestnáct týdnů a stalo se BBC Radio 2 \"Album týdne\" od 19. září 2009. Dne 4. listopadu 2009 oznámila svoje první hlavní turné po Velké Británii a Irsku, které se konalo od 17. března 2010. \n\nBěhem rozhovoru s Mayer Nissim z Digital Spy v březnu 2010 odhalila, že pracuje na druhém albu. Dne 29. února 2012 odhalila, že její druhé album se bude jmenovat „Fall to Grace“ a že bude vydáno nahrávacím studiem RCA Records 28. května 2012. Album se dostalo na 2. příčku UK Albums Chart a její první píseň z alba byla \"Picking Up the Pieces\", která byla vydáno dne 20. května a dosáhla na 7. příčku na UK Singles Chart, což bylo její zatím nejlepší umístění.\n\nV květnu 2012 podepsala smlouvu s nahrávacím studiem Epic Records.\n\nV lednu 2013 odhalila, že začala pracovat na svém třetím studiovém albu během svého času v USA, která měla v úmyslu pracovat na něm v New Yorku. Byl vydán 10. března 2014 a stal se nejrychleji nejprodávanějším albem a dostal se na druhém místě v UK Albums Chart a Platinovou desku. Píseň \"Can't Rely on You\", kterou produkoval Pharrell Williams, byla druhá v UK Singles Chart. Druhý singl z alba \"Only Love Can Hurt Like This\" bylo na 6. místě ve Velké Británii, číslo jedna v Austrálii a číslo tří na Novém Zélandu.\n\nV červenci vydalo se Sigmou píseň \"Changing\", kterou nazpívala. Stala se číslem jedna ve Velké Británii.\n\nNa příspěvku na Facebooku ze dne 10. června 2016 uvedla, že v novém albu bude mít celý orchestr složený z Davida Arnolda.\n\nDne 22. srpna 2016 se zjistilo, že očekávala své první dítě spolu s partnerem Leymanem Lahcinem. Dne 5. prosince 2016 se narodila císařským řezem.\n\nČtvrtý album vydaný v roce 2017 se nazývá „The Architect“. První singl z alba \"Crybaby\" bylo vadáno 31. srpna 2017. „The Architect“ debutoval na prvním místě na UK Albums Chart.\n\nDne 23. února 2018 vydala společně se Sigalou píseň \" Lullaby\", která se dostala na 6. místo ve Velké Británii.\n\nV roce 2007 se Faith objevila v epizodě policejního dramatu BBC „HolbyBlue“ zobrazujícího zloděje. Byla také obsazena jako Andrea ve „St Trinian“ v roce ve stejném roce. Také se objevila v hororovém filmu Dread jako Clara Thornhill. Později hrála na Channel 4 v sérii Coming Up a v krátkém filmě Hezké. V roce 2013 se objevila jako kabaretní performerka Georgie v televizní adaptaci Blandings Castle od Pelhama Grenville Wodehouse (epizoda \"The Crime Wave at Blandings\") na BBC. V roce 2016 byla porodce v soutěži The Voice UK.\n\n"}
{"id": "1388475", "url": "https://cs.wikipedia.org/wiki?curid=1388475", "title": "Sedm sester (vodopád)", "text": "Sedm sester (vodopád)\n\nSedm sester ( či , také \"Knivsflåfossen\") je norský vodopád, co do výšky je na 39. místě mezi norskými vodopády. Je tvořen sedmi oddělenými proudy, vody největšího z nich padají do hloubky 250 m.\n\nVodopád leží v Geirangerfjordu u obce Stranda v kraji Møre og Romsdal. Je chráněn jako Světové dědictví (coby část oblasti Geirangerfjordu a Nærøyfjordu).\n\n"}
{"id": "1388476", "url": "https://cs.wikipedia.org/wiki?curid=1388476", "title": "Prstenka", "text": "Prstenka\n\nPrstenka \"(Prstýnka, Perštýnka)\" je zaniklá usedlost v Praze 5-Smíchově, která stála jižně od Kinského zahrady v místech mezi ulicemi Holečkova, Drtinova a Zubatého.\n\nRoku 1611 zdědil František Asterštok z Astfeldu 4 strychy vinice a k nim roku 1622 přikoupil 5 strychů vinice sousední. Asterštok byl císařský rychtář na Starém Městě a měl v majetku dům U Zlatého prstenu, po kterém získala spojená vinice jméno.\n\nUsedlost je na vinici doložena před polovinou 19. století, kdy patřila Vilemíně Plitznerové. Kolem roku 1860 byla ale zbořena a na jejím místě postaveny činžovní domy.\n\nDům č.p. 317 v ulici Zubatého převzal název „Prsténka“ a po tímto názvem byl v 80. letech 19. století veden jako majetek Jana a Johany Bradáčových. \n\n\n"}
{"id": "1388479", "url": "https://cs.wikipedia.org/wiki?curid=1388479", "title": "Chvalská", "text": "Chvalská\n\nChvalská je ulice v Hloubětíně na Praze 14, která spojuje ulici Poděbradskou a Klánovickou. Má přibližný severojižní průběh. Od východu do ní ústí ulice Horoušanská.\n\nNazvána je podle vesnice Chvaly, které se v roce 1950 staly součástí Horních Počernic a celek byl v roce 1974 připojen k Praze. Ulice vznikla a byla pojmenována v roce 1930. V době nacistické okupace v letech 1940–1945 se německy nazývala \"Chwaller Straße\".\n\nJejí severní část de facto tvoří stranu bývalého Vetiškova náměstí, neoficiálně nazývaného \"náměstí Hloubětín\". Tvoří ji až čtyřpatrové nájemní domy. Ulice je v celém profilu jednosměrná a nachází se na ní autobusová zastávka Hloubětín.\n\n"}
{"id": "1388483", "url": "https://cs.wikipedia.org/wiki?curid=1388483", "title": "Konfliktualismus", "text": "Konfliktualismus\n\nKonfliktualismus je směr a oblast výzkumu v soudobé sociologii a politologii, zabývající se společenskými jevy a procesy z hlediska schématu konfliktu. Jako konflikt chápe každý střet ve společnosti, v němž se zúčastněné strany dostávají do vzájemného rozporu. Popisuje, modeluje a formalizuje konflikty mezi sociálními systémy, geografickými oblastmi, třídami a politickými stranami, mezi jednotlivci, mezi jednotlivcem a skupinou, dále konflikty v rodině, manželství generační konflikty a podobné.\n\nKonfliktualistická teorie vychází z učení německého filosofa a publicisty Karla Marxe. Základní myšlenkou je, že pokud existují nějaké sociální celky, pak vděčí za svou existenci neustálému střetávání jednotlivých sociálních subjektů v těchto útvarech.\n\nKonflikt je nedílnou součástí společnosti. Již od raných společenství se setkáváme s konflikty mezi etnickými, náboženskými, zájmovými skupinami. Sociologové se však tímto tématem začínají intenzivněji zabývat ve 20. století, kdy konflikt začíná nabývat výrazně třídního charakteru. S postupem času vzniká konflikt i v jiných oblastech společenských vztahů. V 60. a 80. letech 20. století to byl například konflikt mezi příznivci neomezeného ekonomického růstu a ochránci přírody, nebo konflikt mezi tradičním pojetím vtahu mezi mužem a ženou, a feminismem. V globálním světě 21. století, se objevují konflikty mezi nadnárodními společnostmi, jako konflikt mezi zeměmi NATO a teroristickými skupinami, nebo mezi Světovou zdravotnickou organizací a nadnárodními tabákovými společnostmi.\n\nSociální konflikt lze považovat jak za krajně nebezpečnou záležitost, v podobě mezinárodních, rasových, náboženských, generačních, manželských či jiných konfliktů, tak i za „hybnou sílu dějin“ nebo „motor pokroku“.  \n\nObecně je dle učení marxismu i moderní sociologie velmi těžké určit, kudy hranice mezi konfliktem blahodárným a konfliktem vše zničujícím vede. Oba přístupy však tento fenomén vnímají kladně a tvrdí, že konflikt přispívá ke zdravému vývoji společnosti a zastávají názor, že potlačování konfliktu přispívá k umrtvování společenského života, stagnaci a hraničí s totalitarismem. Optimistický pohled na sociální konflikt má své opodstatnění jak teoretické, tak i historické či politické.\n\n„Po historické stránce souvisí kladné oceňováni konfliktů s viděním světa, které se prosazovalo v minulém století v přímé souvislosti s přechodem od tradiční společnosti ke společnosti moderní.“\n\nVzniká v průběhu 50. let 20. století a předpokládá, že jakákoliv forma společenského soužití vyhovuje vždy pouze jedné části společnosti, ostatní jsou k účasti na daném sociálním řádu donuceni, i když to pro ně není zpravidla výhodné. Základním východiskem tohoto paradigmatu je neodstranitelná protikladnost zájmů. Teorie konfliktů se rozšířila hlavně v USA a je spjata se jmény sociologů jako jsou Lewis Coser, Charles Wright Mills a také Ralf Dahrendorf.\n\nKonfliktualistické paradigma tedy vychází z dominance konfliktních vztahů. Tento neustálý konflikt je zdrojem dynamiky sociálního útvaru. Výraznou hodnotou, od které se toto pojetí odvíjí, je svoboda jednotlivce. Konflikt však není uvažován v rovině individuálních vztahů, neboť v tomto boji všech proti všem by se ztratil základní rozměr konfliktu a skutečnosti, které mají poznamenávat celkový charakter sociálního útvaru, by byly značně rozdrobené. Jako základní se proto uvažuje konflikt mezi velkými sociálními skupiname, ve kterých jsou důležité individuální zájmy zahrnuty v transformované podobě.\n"}
{"id": "1388484", "url": "https://cs.wikipedia.org/wiki?curid=1388484", "title": "Stát vs. Fritz Bauer", "text": "Stát vs. Fritz Bauer\n\nStát vs. Fritz Bauer (\"Der Staat gegen Fritz Bauer\") je německý hraný film z roku 2015, který režíroval Lars Kraume podle vlastního scénáře. Film popisuje skutečný příběh frankfurtského generálního prokurátora Fritze Bauera, který usiloval o soudní potrestání nacistických zločinců. Snímek měl světovou premiéru na Mezinárodním filmovém festivalu v Locarnu 7. srpna 2015.\n\nHesenský generální prokurátor Fritz Bauer je pověřen stíháním nacistických zločinců. V jeho aktivitách ho však brzdí politici i zástupci bezpečnostní služby, z čehož je Bauer rozladěný. Zjistí, že se spisy ztrácejí i z jeho kanceláře. Jednoho dne obdrží z Argentiny dopis, že se Adolf Eichmann skrývá pod falešnou identitou v Buenos Aires. Ochotu ke spolupráci však nenachází ani u německé kriminální služby, ani u Interpolu. Rozhodne se proto sám kontaktovat Mosad i s vědomím, že se dopouští vlastizrady. Odletí do Jeruzaléma, kde se setká se zástupci Mosadu. Mosad však požaduje další důkaz o Eichmannově pobytu právě v Buenos Aires. Bauer se po návratu svěří o svých krocích s mladým prokurátorem Karlem Angermannem, kterému jedinému důvěřuje.\n\nAngermann konzultuje s Bauerem obžalobu proti homosexuálovi podle § 175. Na Bauerovu radu navrhne jen mírný trest. Victoria, přítelkyně obžalovaného, poděkuje Angermannovi a pozve ho do nočního podniku „Kokett“. Angermann se do ní zamiluje, ale jedná se o trassexuála. BKA při jednom z jejich milostných setkání pořídí kompromitující fotografie.\nKdyž Bauer zjistí, že bývalý nacista Schneider pracuje u Daimler-Benz v personálním oddělení pro Jižní Ameriku, pod tlakem z něj získá Eichmannovo krycí jméno. Tím získá pro Mosad konkrétní stopu. Eichmann je následně v Argentině unesen Mosadem a dopraven do Izraele. Bauerova žádost o vydání Eichmanna do Německa je však spolkovou vládou zamítnuta s ohledem na plánovanou dodávku německých zbraní pro Izrael a z možné Eichmannovy výpovědi před německým soudem, neboť ve státním aparátu stále působí velké množství bývalých nacistů. Angermanna vydírá kriminální služba, aby udal Bauera, že spolupracoval s Mosadem. Ten se však sám udá na policii pro porušení § 175. Bauer se následně pustí do procesu s dozorci v Osvětimi.\n\n"}
{"id": "1388486", "url": "https://cs.wikipedia.org/wiki?curid=1388486", "title": "Ráj (usedlost)", "text": "Ráj (usedlost)\n\nUsedlost Ráj je zaniklá viniční usedlost v Praze 5-Smíchově v Holečkově ulici, která stála západně od Kinského zahrady v místech Speciální školy pro sluchově postižené.\n\nVinice Ráj je doložena v 15. století, kdy měla rozlohu 11 strychů. Roku 1614 předal vinici Velký a Malý Ráj Tomáš Had z Proseče své manželce Markétě, rozené z Dubu, která je roku 1628 prodala za 6000 tolarů Janu de Vitte. Roku 1730 vlastnila pozemky Marie Anna Libštejnská z Kolovrat. V polovině 18. století se dostal rozsáhlý vinohrad do majetku Václava Mikuláše Prause, pokladníka hraběte Kolovrata.\n\nV 19. století vlastnil pozemky Ráje hrabě Kinský, který je včlenil do své nově budované zahrady. Později budovy usedlosti dal zbořit a na jejich místě roku 1901 postavil Ústav pro hluchoněmé.\n\n\n"}
{"id": "1388496", "url": "https://cs.wikipedia.org/wiki?curid=1388496", "title": "Sojuz MS-10", "text": "Sojuz MS-10\n\nSojuz MS-10 je ruská kosmická loď řady Sojuz. Start proběhl 11. října 2018 08:40 UTC. Nosná raketa Sojuz-FG odstartovala z kosmodromu Bajkonur k Mezinárodní vesmírné stanici (ISS), ale došlo k selhání urychlovacího stupně a kosmická loď nedosáhla oběžné dráhy. Loď musela nouzově přistát.\n\nPosádka se tak nepřipojila k Expedici 57 na ISS. Do odvolání byly pozastaveny všechny ruské pilotované lety do vesmíru, což bylo velkým problémem pro ISS, když tyto lety zajišťují veškerou dopravu posádek ISS. Po dvou týdnech byly obnoveny zásobovací lety ke stanici.\n\nHlavní posádka:\n\nV závorkách je uveden dosavadní počet letů do vesmíru včetně této mise.\n\nZáložní posádka:\n\nStart proběhl 11. října 2018 v 08:40 UTC. ve 119 sekundě letu neproběhlo správně oddělení bloků prvního stupně a došlo k poškození druhého stupně, jehož motor se havarijně vypnul. Přistávací modul Sojuzu MS-10 se oddělil od zbytku lodi a rakety a přistál na padácích, kosmonauti prožili přetížení 6 G, havárii přestáli bez zranění. Návratová kabina dosedla 20 kilometrů východně od města Žezkazgan.\n\n\n"}
{"id": "1388498", "url": "https://cs.wikipedia.org/wiki?curid=1388498", "title": "Seznam českých katolických laiků perzekvovaných komunistickým režimem", "text": "Seznam českých katolických laiků perzekvovaných komunistickým režimem\n\nKatoličtí laici spolu s kněžími a řeholníky patří k významným skupinám, které byly perzekvovany komunistickou diktaturou. K nim patří početná skupina řeholnic. Pro lepší přehled je oddělena skupina řeholnic od laiků. Perzekuce řeholnic byla prováděna uvězněním a ve velké míře také rušením klášterů a následným násilným stěhováním do výrobního procesu, do oblasti Sudet, kde chybělo původní obyvatelstvo. \n\nSoudní procesy \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1388499", "url": "https://cs.wikipedia.org/wiki?curid=1388499", "title": "Římskokatolická farnost Nový Malín", "text": "Římskokatolická farnost Nový Malín\n\nŘímskokatolická farnost Nový Malín je územní společenství římských katolíků s farním kostelem Narození Panny Marie v děkanátu Šumperk.\n\nDle datace na starém kostelním zvonu lze předpokládat, že kostel zde stál již v 15. století. V roce 1724 byl kostel značně přestavěn a v barokním slohu rozšířen stavitelem Jan Wisnerem z Uničova a Antonínem Scholzem ze Šumperka. Dostavěna byla i věž kostela s hodinami, na kterou v r. 1727 byla slavnostně usazena kostelní báň. V r. 1810 byla za hlavním oltářem přistavěna sakristie s oratoří. Zvětšený a renovovaný kostel byl v r. 1811 konsekrován olomouckým světícím biskupem Josefem Kolowratem. V následujících letech byla opravována střecha a báně kostela. V r. 1930 byl zcela obnoven.\n\nV roce 2004 dostal kostel novou fasádu. V roce 2013 byla dokončena fasáda věže a opraveny věžní hodiny, restaurovány kamenné prvky na portále kostela. V roce 2014 byla provedena celková úprava kostelního náměstí a bezprostředního okolí kostela včetně výsadby nových stromů. \n\nOd září 2012 je administrátorem excurrendo R. D. Mgr. Otto Sekanina.\n\nVe farnosti se pravidelně koná tříkrálová sbírka. V roce 2018 se při ní vybralo 74 499 korun. \n\nPro farnosti děkanátu Šumperk vychází měsíčník Tamtam. \n\n"}
{"id": "1388502", "url": "https://cs.wikipedia.org/wiki?curid=1388502", "title": "Mark Coleridge", "text": "Mark Coleridge\n\nMark Benedict Coleridge (* 25. září 1948, Melbourne) je australský katolický kněz a biskup, od roku 2012 arcibiskup brisbanský.\nJe komturem s hvězdou Řádu Božího hrobu a velkopřevorem jeho místodržitelství v Austrálii – Queenslandu; byl mu určen velkopřevor-koadjutor, jímž je Joseph John Oudeman, brisbanský pomocný biskup.\n\n"}
{"id": "1388504", "url": "https://cs.wikipedia.org/wiki?curid=1388504", "title": "Železniční trať Zabok–Gornja Stubica", "text": "Železniční trať Zabok–Gornja Stubica\n\nŽelezniční trať Zabok–Gornja Stubica se nachází v chorvatském Záhoří, severně od Záhřebu, na druhé straně pohoří Medvednica. Jednokolejná neelektrizovaná trať má délku 12,9 km.\n\nTrať je vedena v údolí říčky Lapoška. U obce Dubrava Zabočka se odpojuje od trati Zaprešić–Čakovec a směřuje jižně k obci Stubičke Toplice. Od ní poté směřuje do Gornje Stubice směrem na východ. Na trať je v údolí řeky prostřednictvím vleček napojeno několik menších průmyslových podniků.\n\nTrať byla budována na počátku 20. století. Původně měla být napojena na záhřebskou tramvajovou síť. Tento plán však nakonec nebyl realizován, a tak byla spojena pouze dvě města. Výstavbu trati financoval místní velkopodnikatel Ivan Obad, který v roce 1907 požádal o koncesi na stavbu trati a roku 1914 zahájil její výstavbu. Do vypuknutí první světové války byly realizovány zhruba tři čtvrtiny stavebních prací na terénu. Teprve až roku 1915 získal investor licenci na stavbu trati. Stavební práce byly dokončeny dne 19. listopadu 1916. Trať byla poslední lokálkou na území Chorvatska v rámci Rakousko-Uherska, která byla předána do provozu před rozpadem mocnářství. \n\nVzhledem k nízké cestovní rychlosti, která byla realitou již v okamžiku dokončení trati, stejně jako na počátku 21. století, byl provoz přerušován. Na trati je osobní přeprava provozována především pro potřeby dopravy studentů. Cestovní rychlost se pohybuje na trati okolo 30 km/h, v některých nádražích byla omezena na 10 km/h a 20 km/h. \n"}
{"id": "1388507", "url": "https://cs.wikipedia.org/wiki?curid=1388507", "title": "Emil Púchly", "text": "Emil Púchly\n\nEmil Púchly (* 15. prosince 1938) je bývalý slovenský fotbalista (levý obránce). Žije v Trnavě.\n\nJeho manželkou je bývalá házenkářka Spartaku Trnava ing. Valéria Púchla-Kollárová.\n\nV československé lize hrál za Spartak Trnava, vstřelil jeden prvoligový gól. Debutoval v neděli 12. března 1961 v prešovském zápase s domácím Tatranem (nerozhodně 1:1). Naposled se v I. lize objevil v neděli 15. července 1962 tamtéž proti témuž soupeři (prohra 0:3).\n\nV sezonách 1962/63 a 1963/64 bojoval za Spartak Trnava ve II. lize a pomohl mu k návratu do nejvyšší soutěže.\n\n"}
{"id": "1388508", "url": "https://cs.wikipedia.org/wiki?curid=1388508", "title": "SK Skarolek", "text": "SK Skarolek\n\nSK Skarolek (celým názvem: Sportovní klub Skarolek) byl moravský firemní fotbalový klub, který sídlil ve městě Brně v Protektorátu Čechy a Morava.\n\nKlub založil v roce 1943 podnikatel Leopold Skarolek (19. května 1886 Staré Brno – 10. dubna 1947 Brno, do roku 1938 se jmenoval Škarolík). Oddíl zahájil ve III. třídě BZMŽF (Bradova západomoravská župa footballová) a probojoval se do II. třídy BZMŽF (tehdejší 5. nejvyšší soutěž). V závěru druhé světové války bylo hřiště SK Skarolek u Brněnského výstaviště zpustošeno, majetek zničen a klub poté činnost již neobnovil.\n\n\nZdroj: \n\n\n\nZdroj: \n\n"}
{"id": "1388511", "url": "https://cs.wikipedia.org/wiki?curid=1388511", "title": "Thajci", "text": "Thajci\n\nThajci (thajsky ชาวไทย) též Siamejci (thajsky ชาวสยาม) jsou národ, jehož identita je spjata s Thajským královstvím. Hlavním náboženstvím je buddhismus. Thajským národním sportem je Muay Thai. Thajci se tradičně prosazují v akčních filmech bojových umění. Celosvětově známym hercem v této oblasti je Tony Jaa a z režisérů se proslavil Manop Udomdej.\n\n\n\n"}
{"id": "1388512", "url": "https://cs.wikipedia.org/wiki?curid=1388512", "title": "Kuřička krkonošská", "text": "Kuřička krkonošská\n\nKuřička krkonošská (\"Minuartia corcontica\") je druh rostliny z čeledi hvozdíkovité. Je to trsnatá nevysoká bylina se vstřícnými úzkými listy a bílými pravidelnými květy. Je to endemický druh Krkonoš, který se vyskytuje pouze na 2 lokalitách na Studniční hoře. Je řazen mezi kriticky ohrožené druhy.\n\nKuřička krkonošská je vytrvalá, hustě trsnatá nebo až polštářovitě rostoucí bylina se slabě zdřevnatělou bází. V trsech jsou četné sterilní lodyhy. Květonosné lodyhy jsou přímé, asi 5 až 8 cm vysoké. Listy jsou vstřícné, čárkovitě kopinaté až úzce čárkovité, trojžilné, 7 až 12 mm dlouhé. Květy jsou bílé, uspořádané v chudokvětých, koncových vidlanech a měří v průměru 8 až 10 mm.\n\nKuřička krkonošská je endemit Krkonoš. V současnosti se vyskytuje pouze na východních svazích Studniční hory na lokalitách Čertova zahrádka a Čertova rokle. Roste na vlhkých stanovištích na severně a severovýchodně orientovaných skalnatých svazích a roklích a na skalních teráskách na minerálně živnějším, porfyritovém podkladu. Kdysi byla udávána i z oblasti Dolního Rudníku a Dlouhého dolu.\n\nDruh je chráněn zákonem a je řazen do kategorie kriticky ohrožené druhy. Obě lokality leží v I. zóně Krkonošského národního parku a jsou veřejnosti nepřístupné.\n\nDruh \"Minuartia corcontica\" byl popsán Marií Dvořákovou v roce 1999, kdy byl oddělen jako samostatný druh od \"Minuartia gerardii\". Oba tyto druhy náležejí do komplexu \"Minuartia verna\" s.l.\n\n"}
{"id": "1388515", "url": "https://cs.wikipedia.org/wiki?curid=1388515", "title": "Dzjatlava", "text": "Dzjatlava\n\nDzjatlava (, – \"Ďjatlovo\", , ) je město v Hrodenské oblasti v Bělorusku. K roku 2018 v ní žilo přibližně sedm a půl tisíce obyvatel.\n\nDzjatlava leží přibližně 165 kilometrů jihovýchodně od Hrodna, správního střediska oblasti.\n\nPrvní zmínka o Dzjatlavě je z roku 1498, kdy ji Jan I. Olbracht dává Konstantinovi Ostrožskému.\n\nPřed druhou světovou válkou město patřilo do Druhé polské republiky a jednalo se o typický východoevropský štetl, malé město s převážně židovským obyvatelstvem. Sovětský svaz obsadil město 17. září 1939 v rámci své invaze do Polska, ale následně jej obsadilo v červnu 1941 svým útokem nacistické Německo. Německé úřady zřídily v Dzjatlavě dne 22. února 1942 Dzjatlavské gheto a následně zde došlo 30. dubna a 10. srpna k Dzjatlavským masakrům, při kterých bylo v rámci holokaustu zabito přibližně tři až pět tisíc Židů.\n\n"}
{"id": "1388530", "url": "https://cs.wikipedia.org/wiki?curid=1388530", "title": "Cincinnati Cyclones", "text": "Cincinnati Cyclones\n\nCincinnati Cyclones je profesionální americký klub ledního hokeje, který sídlí v Cincinnati ve státě Ohio. Do ECHL vstoupil v ročníku 2001/02 a hraje v Centrální divizi v rámci Západní konference. Před vstupem do ECHL působil několik let v International Hockey League. Své domácí zápasy odehrává v hale U.S. Bank Arena s kapacitou 14 453 diváků. Klubové barvy jsou červená, černá, šedá a bílá. Jedná se o farmu klubů Buffalo Sabres (NHL) a Rochester Americans (AHL).\n\nKlub je dvojnásobným držitelem Kelly Cupu, trofeje pro vítěze ECHL.\n\n\nZdroj: \n\n\n"}
{"id": "1388534", "url": "https://cs.wikipedia.org/wiki?curid=1388534", "title": "Inotropie", "text": "Inotropie\n\nInotropie  (řeckyː pohybující se)  je ovlivnění síly svalového stahu, zpravidla srdečního svalu. Pozitivní inotropie znamená zesílení svalové kontrakce  např. zvýšením aktivity sympatika, negativní inotropie je charakterizována  poklesem síly svalové kontrakce např. zvýšením aktivity parasympatika. Léky ovlivňující sílu kontrakce srdečního svalu se nazývají inotropika.\n\nPozitivní a negativní inotropika jsou používána při léčbě různých kardiovaskulárních chorob.  Jedním z nejdůležitějších faktorů, které ovlivňují inotropní stav je hladina vápníku v cytoplazmě svalové buňky. Pozitivní inotropika obvykle zvyšují koncentraci vápníku, zatímco negativní inotropika snižují. \nZvýšením koncentrace intracelulárního vápníku  nebo zvýšením  citlivosti proteinových receptorů na vápník, pozitivně inotropní látky mohou zvýšit kontraktilitu myokardu. Koncentrace intracelulárního vápníku může být zvýšena jeho vyšším vstupem do buňky nebo stimulací jeho uvolnění ze sarkoplazmatického retikula.\n\nVápník může projít jedním ze dvou kanálů: L-typem vápníkového kanálu (dlouhá životnost) a T-typ vápníkových kanálů (přechodný). Tyto kanály reagují na změny napětí na membráně jinak: L-typ kanály reagují na vyšší membránové potenciály, otevírají se pomaleji, ale jsou otevřené déle než T-typ kanály.\n\nL-typ kanály jsou důležité při trvání akčního potenciálu, zatímco T-typ kanály jsou důležité pro jeho zahájení.\n\nZvýšením intracelulárního vápníku pomocí působení L-typ kanálu lze akční potenciál udržet déle, a proto, zvyšuje kontraktilitu.\n\nPozitivní inotropika se užívají na podporu srdeční funkce při dekompenzované srdečním selhání, kardiogenním šoku, septickém šoku, infarktu myokardu, kardiomyopatie, atd.\n\nPříklady pozitivní inotropní látky patří:\n\n\nNegativní inotropní látky snižují myokardiální kontraktilitu a jsou využívány ke snížení srdeční zátěže při angině pectoris. Zatímco negativní inotropie může vyvolat nebo zhoršit srdeční selhání, některé beta-blokátory (např. karvedilol, bisoprolol a metoprolol) pravděpdoobně  vedou k snížení morbidity a mortality po městnavém srdečním selhání.\n\nPříklady negativní inotropní látky patří:\n\n\nTřídy IA antiarytmika, jako jsou\n\n\nTřída IC antiarytmika, jako jsou\n\n\n"}
{"id": "1388540", "url": "https://cs.wikipedia.org/wiki?curid=1388540", "title": "Nálet na Zlín 1944", "text": "Nálet na Zlín 1944\n\nV pondělí 20. listopadu 1944 zasáhla skupina amerických bombardérů část města Zlína. \n\nNejprve v pátek 13. října 1944 shodil jeden americký bombardér na část čtvrti Letná několik bomb. Od té doby začala pravidelná evakuační cvičení.\nBombardéry B-17 a B-24 svrhly pumy na část továrny a obytnou čtvrť Letná. Nejvíce byly zasaženy sklady materiálu, z nichž jeden prohoříval ještě dlouhé měsíce po náletu.\n\nZasažena byla východní část čtvrti Letná a objekty továrny, vlakové nádraží, rovněž elektrárna.\n\nZahynulo 24 civilistů, asi 90 lidí bylo zraněno.\n\nNa vybombardovaném území Letné u hotelu Společenský dům (dnes Hotel Moskva) bylo vybudováno obratiště trolejbusů. Jeden tzv. čtyřdomek na dnešní Mostní ulici byl zasažen ve druhém nadzemním podlaží, které bylo později ubouráno. Dodnes je tak připomínkou tohoto bombardování, i když zde není žádná pamětní deska.\nDnes se historici kloní k tomu, že nálet na Zlín byl omylem způsobeným špatnou navigací, kdy si piloti mohli myslet, že doletěli nad Ostravu. V dané době byl však nálet propagandisticky vykládán jako útok tzv. nepřátelských sil proti českému lidu a jeho pracovnímu úsilí.\n\n"}
{"id": "1388546", "url": "https://cs.wikipedia.org/wiki?curid=1388546", "title": "Eikosanoidní receptor", "text": "Eikosanoidní receptor\n\nEikosanoidní receptor je receptor zpravidla spřažený s G proteinem, který se váže na eikosanoidní signální molekuly. Eikosanoidy jsou rychle metabolizovány na neaktivní produkty a působí proto krátce a ilokálně.. Buňky po stimulaci metabolizují arachidonovou kyselinu na eikosanoid, který se pak váže na koreceptory a to na svou mateřské buňku (autokrinní signalizace) nebo na blízké buňky (parakrinní signálizace) a tím se vyvola funkční odpověď v rámci omezené oblasti tkáně, např. zánětlivou reakci na invazi patogenu. V některých případech však syntetizováný eikosanoid se šíří krví a působí jako pseudo hormonální messenger pro spuštění systémové a koordinované reakce tkáně, např. prostaglandin (PG) E2 cestuje do hypothalamu a vyvolá febrilní reakce (viz Horečka#uvolňování PGE2). Příkladem receptoru nespřaženého s G proteinem je PPAR-γ nukleární receptor.\n\n(lidské eicosanoidní receptory spřažené s G proteinem dle typu of eikosanoidového ligandu, které se na ně váže):\n\nBLT1 (Leukotrien B4 receptor) – BLT1 je primární receptor pro leukotrien B4. Aktivace BLT1 je spojena s protizánětlivou reakcé v tkáni\n\nBLT2, CysLT1 (Cysteinový leukotrienní receptor 1), CysLT2 (Cysteinový leukotriení receptor 2) – Aktivace CysLT2 souvisí a alergickou reakcí.\n\nGPR99/OXGR1 – nebo také 2-oxoglutarátový receptor 1 (OXGR1) nebo cysteinní leukotrienový receptor E (CysLTE), je třetí CysLTR receptor; oproti CYSLTR1 a CYSLTR2, GPR99 se váže více na Leukotrien E4 neý na leukotrien C4 nebo leukotrien D4. GPR99 je také slabým receptorem pro 2-oxoglutarát. Aktivace souvisí s alergickou reakcí. \n\nGPR17 exprimovaný v CNS je receptorem pro leukotrien C4, D4 a E4 a puriny, adenosintrifosfát and uridyndifosfát a glykosilované uridindifosfáty a souvisí s demyelinazí Poslední výzkumy ale tyto poznatky zpochybnily.\n\nALX/FPR2 nebo FPR2, ALX, ALX/FPR, formyl peptide receptor-like 1) – FPR2 je receptorem pro lipoxin A4 a 15-epi-Lipoxin A4 (nebo AT-LxA4) \n\nResolvin E nebo chemokinový receptor 1 nebo ChemR23 je receptorem pro eikosanoidy resolvin E1 a 18S-resolvin E2, chemerin, a adipokinový protein Resolvin aktivuje tento receptor jiným způsobem, než chemerin: resolvin ho potlačuje chemerin stimuluje za účelem pro-ánětlivé reakce v cílových buňkách\n\nOxoeikosanoid (OXE) receptor 1 – \"OXER1\"\n\nProstanoidy\n\nProstanoidové a prostaglandinové receptory\nPod prostanoidy spadají prostaglandiny, tromboxíny a prostacyklíny. Sedm strukturně podobných prostanoidních receptorů je zařazeno do tří kategorií podle typu dráhy buněčné aktivace a aktivity, kterou regulují.\n"}
{"id": "1388547", "url": "https://cs.wikipedia.org/wiki?curid=1388547", "title": "Sekretinový receptor", "text": "Sekretinový receptor\n\nSekretinový receptor (kódovaný genem SCTR) je receptor spřažený s G proteinem, který váže sekretin a byl prvním popsaným GPCR receptorem třídy B.\n\nSekretinový receptor interaguje s peptidem PACAP.\n"}
{"id": "1388549", "url": "https://cs.wikipedia.org/wiki?curid=1388549", "title": "Metabotropní glutamátový receptor", "text": "Metabotropní glutamátový receptor\n\nMetabotropní glutamátový receptor (mGluR), je typem glutamátového receptoru, který je aktivní skrze nepřímý metabotropní proces. Patří mezi receptory spřažené s G proteinem. Všechny glutamátové receptory se váží na glutamát jako na excitační neurotransmiter.\nNa rmGluR receptorech probíhají různé funkce nervového systému (učení, paměť, úzkost, a vnímání bolesti), nacházejí se v pre- i postsynaptických neuronech, v synapsích v hipokampu, mozečku, a mozkové kůře, stejně jako v jiných částech mozku a v periferních tkáních.\n\nStejně jako ostatní metabotropní receptory mají sedm transmembránových domén, které se klenou přes buněčnou membránu a na rozdíl od ionotropních receptorů nejsou iontovými kanály. Aktiuvují biochemické kaskády, tím modifikují proteiny, jako například iontové kanály. Ovlivňují dráždivost synapse, např. způsobují presynaptickou inhibicí neurotransmise, nebo modulují, případně vyvolávají postsynaptickou odpověď. Dimerní organizace mGluRs je nutná pro signalizaci vyvolanou agonistou.\n\nOsm různých typů (mGluR až mGluR) je rozděleno do skupin I, II, a III. podle struktury a fyziologické aktivity. mGluRs se dále dělí na podtypy, mGluR a mGluR.\n"}
{"id": "1388550", "url": "https://cs.wikipedia.org/wiki?curid=1388550", "title": "Ladislav Hrubý (lyžař)", "text": "Ladislav Hrubý (lyžař)\n\nLadislav Hrubý (* 22. listopadu 1934, Horní Branná) je bývalý československý lyžař.\n\nNa IX. ZOH v Innsbrucku skončil v běhu na lyžích na 15 km skončil na 29. místě, na 30 km na 33. místě a na 50 km na 23. místě. Na Mistrovství světa v klasickém lyžování 1962 v Zakopanem skončil v běhu na 30 km na 37. místě, na 50 km na 17. místě a ve štafetě na 4x10 na 11. místě. Na Mistrovství světa v klasickém lyžování 1970 ve Vysokých Tatrách skončil v běhu na 15 km na 39. místě.\n\n"}
{"id": "1388556", "url": "https://cs.wikipedia.org/wiki?curid=1388556", "title": "CAMP receptorový protein", "text": "CAMP receptorový protein\n\ncAMP receptorový protein (CRP), nebo také protein katabolitického aktivátoru (CAP) je regulační protein v bakteriích. CRP protein se váže  na cAMP a vyvolá jeho konformační změnu umožňující pevnou vazbu CRP na DNA a na promotory genů, které ovládá. CRP tak aktivuje transkripci prostřednictvím přímé protein–protein interakce s RNA polymerázou.\n\nGeny regulované pomocí CRP jsou zapojeny do energetického metabolismu, např. galaktóza, citrát, nebo skupina PEP systému translokace . U \"Escherichia coli\" CRP může regulovat transkripci více než 100 genů.\n\nSignál pro aktivaci CRP se váže na cyklickou AMP. Vazba cAMP na CRP vede k přenosu signálu na dlouhou vzdálenost od N-konce vazebné domény proteinu na C-konec domény proteinu, který je zodpovědný za interakce se specifickou sekvenci DNA.\n"}
{"id": "1388558", "url": "https://cs.wikipedia.org/wiki?curid=1388558", "title": "Smoothened", "text": "Smoothened\n\nSmoothened je protein , který je u lidí kódován SMO genem. Smoothened (\"česky vyhlazený\") protein patří do skupiny F (Frizzled) receptorů spřažených s G proteinem , který je součástí hedgehog signální dráhy, která je je zachována u mnoha organismů od mouchy po člověka. Smoothened je molekulárním cílem pro přírodní teratogen cyclopamin.\n\nBuněčná lokalizace hraje zásadní roli ve funkci SMO, která kotvy na buněčné membráně jako 7-pass transmembránový protein.\n"}
{"id": "1388559", "url": "https://cs.wikipedia.org/wiki?curid=1388559", "title": "Štefan Harvan", "text": "Štefan Harvan\n\nŠtefan Harvan (17. května 1937, Kežmarské Žľaby - 9. ledna 2007, Kežmarok) byl československý lyžař.\n\nNa IX. ZOH v Innsbrucku skončil v běhu na lyžích na 30 km na 26. místě a na 50 km 22. místě. Na Mistrovství světa v klasickém lyžování 1966 v Oslo skončil v běhu na 50 km na 19. místě. Třikrát vyhrál mistrovství Československa.\n\n"}
{"id": "1388560", "url": "https://cs.wikipedia.org/wiki?curid=1388560", "title": "Prostaglandinový receptor", "text": "Prostaglandinový receptor\n\nProstaglandinový receptor nebo také  prostanoidní receptor je transmembránový receptor pro jeden nebo více přirozeně se vyskytujících prostanoidů např. prostaglandinu D2 (tj. PGD2), PGE2, PGF2alpha, prostacyklinu (však pgi2), tromboxanu A2 (TXA2), a PGH2. Názvy prostaglandinových receptorů jsou tvořeny podle názvů prostanoidů, na které se přednostně receptory vážou a reagují, např. receptor citlivý na PG12 při nižších koncentracích je prostacyklin receptor (IP). Jedinou výjimkou z tohoto pravidla je receptor pro tromboxan A2 (TP), který se váže a reaguje na PGH2 a TXA2 stejně dobře.\n\nVšechny prostanoidní receptory jsou receptor spřažené s G proteinem patřící do podskupiny A14 z rodiny rhodopsinových receptorů rodiny s výjimkou prostaglandin DP2 receptoru, který je více v sekvenci aminokyselin a své funkcii podoben chemotakticko-faktorovým receptorům pro C5a a leukotrien B4.\n\nProstanoidní receptory se váží  a reagují s metabolity s lineárním řetězcem polynenasycené mastné kyseliny (PUFA),tj. kyseliny arachidonové. Tyto metabolity obsahují dvě dvojné vazby a jsou pojmenovány dle prostanoidů 2. skupiny, tj. PGD2, PGE2, PGF2a, Pgi2, TXA2 a PGH2. Nicméně, stejné enzymy metabolizují kyselinu arachidonovou na 2 prostanoidy podobně metabolizují další dva lineární řetězce polynenasycených mastných kyselin:  kyselinu gama-Linolenovou, která má o jednu dvojnou vazbu méně než kyselina arachidonová na 1.sériiprostanoidů (PGD1, PGE1, atd.), které mají o jednu dvojnou vazbu méně, než 2. skupina prostanoidů, a  dále metabolizují  kyselinu eikosapentaenovou, která má o jednu dvojnou vazbu více než arachidonová kyselina na 3.skupinu prostanoidů (PGD3, PGE3, atd.), které mají o jednu dvojnou vazbu, více než 2.skupima prostanoidů. Obecně platí, že receptory pro 2. skuoinu prostanoidů také vázží a reagují  na řadu prostanoidů ze skupin 1 a 3. s poněkud menší afinitou.\n"}
{"id": "1388562", "url": "https://cs.wikipedia.org/wiki?curid=1388562", "title": "Purinergní receptor", "text": "Purinergní receptor\n\nPurinergní receptor nebo purinoceptor je skupina molekul plazmatické membrány , která se nachází téměř ve všech savčích tkáních.  a je zapojena do učení a paměti, pohybu, výživy, spaní., proliferace a migrace neurálních kmenových buněk, cévní reaktivity, apoptózy a cytokinové sekrece. Některé funkce zatím nebyly dobře charakterizovány a účinek extracelulárního mikroprostředí na jejich funkci je předmětem výzkumu.\n\nTermín \"purinergní receptor\" byl původně zaveden pro receptory umožňující relaxaci střevní hladké svaloviny jako reakce na uvolnění ATP (P2 receptory) nebo adenosinu (P1 receptory). V roce 2014  byl objeven první purinergní receptor v rostlinách, DORN1.\n\nJsou známy tři odlišné třídy purinergních receptorů.\n"}
{"id": "1388565", "url": "https://cs.wikipedia.org/wiki?curid=1388565", "title": "Jaime Yzaga", "text": "Jaime Yzaga\n\nJaime Yzaga Tori (* 23. října 1967 Lima) je bývalý peruánský tenista, který hrál profesionálně v letech 1984–1997. \n\nV juniorské kategorii vyhrál dvouhru na French Open 1985 a čtyřhru ve Wimbledonu 1985 spolu s Mexičanem Agustínem Morenem, byl semifinalistou juniorské dvouhry na US Open 1984 a Wimbledonu 1985, stal se držitelem Ceny ATP pro největší objev roku 1985. \n\nMezi seniory vyhrál osm turnajů Asociace tenisových profesionálů, jeho nejlepším žebříčkovým postavením bylo 18. místo ve dvouhře a 95. místo ve čtyřhře. Na grandslamových turnajích bylo jeho největším úspěchem čtvrtfinále Australian Open 1991 a Wimbledonu 1994. \n\nStartoval na olympijských hrách 1992, kde v prvním kole porazil Inda Leandra Paese a ve druhém prohrál s Američanem Pete Samprasem. \n\nZa daviscupový tým Peru odehrál 68 zápasů, z toho 41 vítězných. Po ukončení kariéry byl jeho nehrajícím kapitánem a v roce 2008 dovedl Peruánce poprvé v historii k účasti ve Světové skupině.\n\nS výškou 170 cm patřil k nejmenším hráčům světové tenisové špičky, po něm až Diego Schwartzman dokázal s touto nevýhodou postoupit do grandslamového čtvrtfinále. \n\n"}
{"id": "1388566", "url": "https://cs.wikipedia.org/wiki?curid=1388566", "title": "Katalytický receptor", "text": "Katalytický receptor\n\nKatalytický receptor je takový transmembránový receptor, u kterého jeho vazba k extracelulárnímu ligandu způsobí enzymatickou aktivitu na intracelulární straně. Katalytický receptor je integrální transmembránový protein současně s enzymaticko-katalytickou a receptorovou funkcí.\n\nKatalytické  proteiny mají transmembrální šroubovici řetězec dvě důležité domény, na extracelulární doménu se váže ligand a intracelulární doména má katalytickou funkci Signální molekula se váže na receptor vně buňky, způsobí konformační změnu a změnu katalytické funkce na doméně uvnitř buňky.\n\nPříklady enzymatické aktivity:\n\n\nExistuje pět hlavních rodin katalytických receptorů:\n\n"}
{"id": "1388568", "url": "https://cs.wikipedia.org/wiki?curid=1388568", "title": "Guanylátcykláza", "text": "Guanylátcykláza\n\nGuanylátcykláza (někdy guanylyl cykláza, nebo GC) je druhem lyázy, která je často součástí G proteinové signální kaskády, které se aktivuje při nízké intracelulární hladině vápníku a je inhibována jeho vysokou koncetraací. V reakci na koncentraci vápníku guanylátcyklázu syntetizuje cGMP z GTP.a cGMP udržuje cGMP-gate kanály otevřené a umožní tím vstup vápníku do buňky. Stejně jako cAMP, cGMP je důležitý druhý posel, pro  peptidové hormony a může také fungovat jako autokrinní signál. V závislosti na typu buňky  může řídit adaptivní/vývojové změny vyžadující syntézu bílkovin. V hladké svalovině, cGMP je signálem pro relaxaci a je spojen s mnoha homeostatickými mechanismy, včetně ovládání vazodilatace, tonu hlasu, inzulínové sekrece a peristaltiky. Vzniklý cGMP může být degradován fosfodiesterázou, která je řízena jinými procesy v závislosti na typu tkáně.\n\nGuanylátcyklázy katalyzuje reakci guanosin trifosfát (GTP) na 3',5'-cyklický guanosin monofosfát (cGMP) a pyrofosforečnan:\n\nGuanylátcykláz se nachází v sítnici (RETGC) a moduluje kaskádu převodu světla z tyčinek a čípků. Vápníkem negativní zpětněvazebný systém aktivuje v reakci na hyperpolarizaci fotoreceptorů světlem, což způsobuje snížení intracelulárního vápníku, který stimuluje guanylátcyklázu aktivující proteiny (GCAPs).\n"}
{"id": "1388571", "url": "https://cs.wikipedia.org/wiki?curid=1388571", "title": "Proteázou aktivovaný receptor", "text": "Proteázou aktivovaný receptor\n\nProteázou aktivované receptory (PAR) jsou podrodinou skupiny receptorů spřažených s G proteiny a jsou aktivovány štěpením části jejich extracelulární domény. Vysoce se exprimují v krevních destičkách a také na endoteliálních buňkách, myocytech a neurocytech. \n\nExistují čtyři savčí typy proteázou aktivovaných receptorů (PAR): PAR1 - kódovaný genem F2R, PAR2 - F2RL1, PAR3 - F2RL2 a PAR4 - F2RL3, všechny tyto geny mají lokus na chromozomu 5 s výjimkou PAR4, které je na chromozomu 19 . Jsou exprimovány v celém těle, ovšem jejich exprese se zásadně liší dle druhu tkáně, místa a situace. \n\nPAR1 byl poprvé popsán v roce 1991 na lidských krevních destičkách jako tzv. trombinový receptor. V roce 1994 byl objeven další člen této rodiny, jeho objevitel, S. Nysted, ho pojmenoval jednoduše proteinázou aktivovaný receptor 2. Experimenty na F2R knockout myších pak vedly k objevu PAR3 a PAR4. \n\nProteázami aktivované receptory jsou integrální membránové proteiny, které jsou spřaženy s G-proteiny. Jsou aktivovány působením serinových proteáz, jako jsou trombin (působí na PAR 1, 3 a 4) a trypsin (PAR 2). Tyto enzymy štěpí N-konec receptoru, který působí jako upoutaný ligand. V rozštěpeném stavu funguje část samotného receptoru jako agonista, což způsobuje fyziologickou odpověď. Podrobněji, aktivace probíhá specifickým štěpením aminokyselinové N-terminální sekvence, tím vzniká nová N-terminální sekvence, která funguje jako uvázaný ligand a váže se na konzervovanou oblast na extracelulární smyčce 2 (ECL2) ) na PAR. Taková vazba na receptor způsobuje specifickou změnu konformace PAR a mění afinitu pro intracelulární G-protein. Molekulárním klonováním byly identifikovány čtyři typy receptorů PAR a klasifikovány podle hlavního enzymu, který je schopen je aktivovat. Bylo zjištěno, že velká skupina proteáz štěpí a aktivuje receptory PAR, patří sem například endogenní proteázy z: a) koagulační kaskády, b) zánětlivých buněk a c) trávicího traktu. Na druhé straně mohou být PAR specificky štěpeny a ireverzibilně aktivovány i exogenními proteázami pocházejícími z hmyzu, bakterií nebo rostlin a hub. Široká distribuce PAR v různých buňkách podporuje myšlenku, že jsou zapojeny do mnoha procesů souvisejících s gastrointestinální fyziologií. Ačkoli proteolýza je hlavním mechanismem pro aktivaci PAR, je dobře známo, že syntetický peptid (SLIGKV), který napodobuje novou N-koncovou sekvenci vznikající po naštěpení staré N-terminální sekvence, aktivuje receptory PAR-2 bez jeho proteolytického zpracování. V tomto smyslu zde uvádíme, že TFF3 izolovaný z lidského mateřského mléka aktivuje PAR-2 receptory střevních epiteliálních buněk HT-29. Tato zjištění naznačují, že TFF3 aktivuje střevní epiteliální buňky prostřednictvím PAR-2 spřaženého s G-proteiny a aktivně se účastní nástupu imunitního systému u kojených dětí, což indukuje produkci peptidů souvisejících s vrozenou obranyschopností, jako jsou defensiny a cytokiny. \n\nBuněčné účinky trombinu jsou zprostředkovány proteázou aktivovanými receptory (PAR). Trombinová signalizace v krevních destičkách přispívá k hemostáze a trombóze. Endoteliální PAR receptory se účastní regulace vaskulárního tonu a permeability, zatímco ve vaskulárním hladkém svalstvu zprostředkovávají kontrakci, proliferaci a hypertrofii. V endoteliálních buňkách hrají PAR receptory klíčovou roli při podpoře vaskulární bariérové funkce, protože poskytují pozitivní signály pro expresy endoteliálních adhezních molekul (adhezní molekuly z imunoglobulinové superrodiny - (VCAM-1), intercellular adhesion molecule-1 (ICAM-1) a E- selektin - CD62). PAR receptory přispívají k prozánětlivé reakci. Například PAR4 indukuje migraci leukocytů a PAR2 pomáhá makrofágům produkovat cytokiny, jako je interleukin-8 (IL-8). Nedávný výzkum zjistil také zapojení těchto receptorů do procesu růstu svalů a diferenciace a proliferace kostních buněk. \n\n"}
{"id": "1388573", "url": "https://cs.wikipedia.org/wiki?curid=1388573", "title": "Sláva Tonderová-Zátková", "text": "Sláva Tonderová-Zátková\n\nSláva Tonderová-Zátková, \"křtěná\" Miloslava Karolína (1. února 1884 Březí u Kamenného Újezda – 2. dubna 1969 Praha) byla česká malířka.\n\nNarodila se v obci Březí v rodině majitele strojního mlýna Vlastimila Zátky. Miloslava měla ještě čtyři sourozence, dva bratry a dvě sestry. Mladší sestra Růžena svůj profesní život zasvětila rovněž výtvarnému umění. Po odchodu do Prahy studovala malířství v soukromé škole ak. mal. Antonína Slavíčka. V roce 1909 odešla do Mnichova, kde studovala na dámské malířské akademii a v roce 1910 pobývala v Paříži, kde navštěvovala kurzy v \"Académie de la Grande Chaumiere\". Po návratu do vlasti se v roce 1912 provdala za advokátního koncipienta Ferdinanda Tondera, s nímž měla dva syny, Iva (1913-1995), pozdějšího pilota RAF, a Hannóna (1915-1955), pozdějšího právníka a golfistu).\n\nV roce 1919 měla Miloslava svou první autorskou výstavu v pražském Topičově salonu a roku 1921 vystavovala své práce opět v salonu u Topičů. O šest let později pak následovala další výstava v pražském Mánesu, jehož byla v letech 1918-1949 řádnou členkou. Své motivy hledala nejen v české krajině, ale také při svých cestách po Evropě. Zajížděla do jižní Francie, Dalmácie a na ostrovy Korsiku a Mallorku. Pobývala rovněž v italské Perugii a San Gimignanu či Ibize a Baleárech. V roce 1927 u příležitosti výstavy v pražském Mánesu bylo její dílo pochvalně zmíněno předním českým historikem umění Antonínem Matějčkem v časopisu Pestrý týden. V roce 1944 byla spolu se svými bratry Jaroslavem Ferdinandem a Oldřichem zatčena gestapem a vězněna 13 měsíců na Pankráci. Ve věznici byla až do konce války. Důvodem jejího věznění byl tajný odchod jejího syna Iva, který v roce 1939 opustil Československo a vstoupil do boje proti fašismu v anglickém letectvu. Poslední výstava Tonderové-Zátkové se konala v roce 1959 v galerii Mánes. Zemřela v Praze v roce 1969.\n\nMiloslava Tonderová-Zátková se uplatnila jako krajinářka a portrétistka.\n\n\n\n\n"}
{"id": "1388574", "url": "https://cs.wikipedia.org/wiki?curid=1388574", "title": "Receptor biogenních aminů", "text": "Receptor biogenních aminů\n\nReceptor biogenních aminů je velká skupina neuroreceptorů, které jsou citlivé na neurotransmitery z biogenních aminů a zpravidla patří do G protein-coupled receptorů (GPCR) skupiny transmembránových receptorů, GPCR \"Rodina A\"  (Rhodopsin-like receptory). Výjimkou z pravidla je serotonin 5-HT receptor, což je ligand-gated ion channel. Biogenní amin receptory obsahují monoaminové receptory.\n"}
{"id": "1388577", "url": "https://cs.wikipedia.org/wiki?curid=1388577", "title": "Francesco Turini", "text": "Francesco Turini\n\nFrancesco Turini (asi 1589 nebo 1595, Praha – 1656, Brescia) byl italský raně barokní hudební skladatel a varhaník, mistr kontrapunktu narozený v Praze.\n\nTurini se narodil někdy kolem let 1589–1595 v Praze. Hudební umění studoval u svého otce Gregoria Turiniho, zpěváka a korneta u pražského dvora císaře Rudolfa II..\n\nPo předčasné smrti otce v roce 1601 se Francesco ve svých 12 letech stal díky podpoře Rudolfa II. dvorním varhaníkem. Po smrti císaře odešel v roce 1612 do Benátek, kde se nadále věnoval tvorbě. Později přesídlil do Padovy, kde byl ve službách Gianfrancesca Morosiniho (1595–1628), opata benediktinského kláštera v Lenu, jenž byl současně kanovníkem katedrály v Brescii, rodném městě jeho otce. Tam roku 1620 Francesco přesídlil do Brescii, kde byl varhaníkem až do své mrti v roce 1656.\n\nByl autorem madrigalů, motet, mší a triových sonát pro dvoje housle a basso continuo. Jeho tři knihy madrigalů (1621–1629) pro dvoje housle patří mezi první vokální komorní koncertantní skladby. První kniha také obsahuje několik prvních exemplářů triových sonát.\n\nTurini patřil mezi první skladatele, kteří užívali termínu \"cantata\". Turiniho několik málo instrumentálních skladeb patří mezi rané příklady barokní triové sonáty. Georg Friedrich Händel použil téma z jedné Turiniho mší pro svou fugu B dur.\n\n\n"}
{"id": "1388580", "url": "https://cs.wikipedia.org/wiki?curid=1388580", "title": "Timothy Costelloe", "text": "Timothy Costelloe\n\nTimothy John Costelloe SDB (* 3. února 1954, Melbourne) je australský katolický kněz a biskup, od roku 2012 arcibiskup perthský.\nJe komturem s hvězdou Řádu Božího hrobu a velkopřevorem jeho místodržitelství v Západní Austrálii.\n\n"}
{"id": "1388581", "url": "https://cs.wikipedia.org/wiki?curid=1388581", "title": "Seznam osobností Prahy", "text": "Seznam osobností Prahy\n\nToto je neúplný seznam významných osob a osobností narozených v Praze.\n\n \n\n\n\n\n\n\n\n\n\n\n\n\n\n\n\n\n\n"}
{"id": "1388582", "url": "https://cs.wikipedia.org/wiki?curid=1388582", "title": "Sparagovići", "text": "Sparagovići\n\nSparagovići, je osada, patřící do vesnice Ponikve v opčině Ston v Chorvatsku, v Dubrovnicko-neretvanské župě. V roce 2011 měla 114 obyvatel.\n\nSparagovići je osada v centrální části vnitrozemí poloostrova Pelješac při hlavní silnici D 414 od Stonu směrem na Orebić mezi Zabrđe a Boljenovići.\n\n"}
{"id": "1388583", "url": "https://cs.wikipedia.org/wiki?curid=1388583", "title": "Nils Gaup", "text": "Nils Gaup\n\nNils Gaup (* 12. dubna 1955 Kautokeino) je norský filmový režisér a scenárista sámské národnosti. Vystudoval divadelní školu v Oslo a působil v sámském divadle Beaivváš Sámi Našunálateáhter v Kautokeinu, roku 1978 hrál hlavní roli ve filmu \"Det Andre skiftet\". V roce 1987 natočil \"Stopaře\" (\"Ofélaš\"), vůbec první film namluvený v severní sámštině, v němž zpracoval legendu ze dvanáctého století o sámském mladíkovi, který zachránil svůj lid před loupeživými nájezdníky. Film získal Cenu Amanda za nejlepší norský film roku, hlavní cenu na festivalu fantastických filmů v japonském Jubari a dostal se do pětice snímků nominovaných na Oscara za nejlepší cizojazyčný film.\n\nNáledovaly další úspěchy: dětský dobrodružný film \"Trosečníci\" (1990) podle románu Olufa Falcka-Yttera a kriminální černá komedie \"Hlava nad vodou\" (1993, druhá Cena Amanda, v roce 1996 byl natočen americký remake). Gaup poté dostal i nabídky z Hollywoodu, ale odmítl režírovat pokračování filmu \"RoboCop\" i \"Vodní svět\", roku 1996 natočil koprodukční western \"Tašunga\" s Christopherem Lambertem v hlavní roli. Je také autorem historického filmu \"Vzpoura v Kautokeinu\" (2007) a pohádky \"Cesta za vánoční hvězdou\" (2012), která se natáčela v České republice (např. na Pernštejně). Podílel se rovněž na dokumentárním filmu \"Saamelainen\" a na seriálech norské televize \"Nini\" a \"Hjerterått\".\n\n"}
{"id": "1388584", "url": "https://cs.wikipedia.org/wiki?curid=1388584", "title": "Eltodo", "text": "Eltodo\n\nEltodo je česká koncernová skupina působící v oborech energetiky, dopravy, telekomunikace, veřejného osvětlení a informačních a komunikačních systémů. Působí zejména v České republice, kde patří zejména na poli veřejného osvětlení a v technologiích řízení silniční dopravy mezi nejvýznamnější subjekty, ale prostřednictvím dceřiných společností též například na Slovensku a v Bulharsku. Zakladatelem společnosti byl v roce 1991 Ing. Libor Hájek, v roce 2016 skupinu plně ovládl RNDr. Libor Sadílek. Maximálního obratu (4,7 miliardy Kč ročně) i nejvyššího počtu zaměstnanců (1822), dosáhla skupina v roce 2008. \n\nV roce 1991 byla několika odborníky na průmyslovou automatizaci založena společnost ELTODO, spol. s.r.o. Postupem času se akvizicemi rozrůstala, takže deklaruje návaznost zejména na společnosti ELEKTROPODNIK, a.s., ENERGOVOD, a.s., Vegacom, a.s., ELEKTROSIGNÁL, s.r.o., MIS-ELEKTROTECHNIKA, s.r.o., KATES, spol. s r.o., Enest, s.r.o. a ELEXA spol. s r.o.\n\nZaložením společnosti se v létě 1991 zabývala skupina kolem Ing. Libora Hájka, do níž patřila ještě Zdeňka Molnárová, Ing. Pavel Přibyl a JUDr. Ing. Bohumil Studýnka. Název ELTODO, ze španělského základu el todo, tedy „všechno“ (a s odkazem na elektrotechnické zaměření), tehdy vymyslel \nJUDr. Ing. Bohumil Studýnka. 19. září 1991 byla do rejstříku zapsána společnost ELTODO, spol. s r.o., jejímiž zakladateli byli Ing. Libor Hájek a Zdeňka Molnárová. Jejich nejbližšími spolupracovníky byli inženýři Jiří Řehák st., Pavel Přibyl, Milan Hájek, Karel Kraus a Zdeněk Plch.\n\nZa svoji první významnou akci společnost označuje automatizaci elektrického vytápění na státním zámku v Kolodějích v roce 1991. Za první velkou zakázku dodávku kontrolního a řídicího systému a tunelových technologií pro Strahovský tunel v roce 1992 od Výstavby inženýrských staveb, v 90. letech pak následovala řada podobných zakázek, včetně zahraničních. V květnu 1993 rozhodnutím pražské městské rady bylo Eltodo s.r.o. schváleno jako jeden ze dvou dodavatelů pro řadiče světelných signalizačních zařízení v Praze.\n\n1. května 1994 v rámci první velké privatizace skupina koupila majetek rušené společnosti Elektropodnik Praha s. p. a transformovala jej ve společnost Elektropodnik a.s. 2. května 1994 Eltodo s.r.o. založilo dceřinou společnost ELTODO CENTRUM a.s., 1. března 1996 pak byly všechny tři tyto společnosti sloučeny do Eltodo a.s.\n\n10. října 1997 bylo podepsáno memorandum o spolupráci s francouzskou skupinou CITÉLUM SA. Poté Eltodo vytvořilo společný podnik ELTODO-CITELUM a.s. se společností CITELUM, a.s., která byla dceřinou společností francouzské CITÉLUM SA a Východočeské energetiky.\n\n2. října 1998 vznikla společnost ELTODO Louny a.s. pro realizaci PPP projektu přenesené správy veřejného osvětlení v Lounech a přilehlých obcích. 20. listopadu 1998 dostal podnik ELTODO-CITELUM na 15 let do správy veřejné a slavnostní osvětlení v Praze, Tato zakázka byla pak prodlužována až do konce roku 2016. V říjnu 2014 byla ve výběrovém řízení vybrána společnost Eltodo Osvetlenie a.s. na 10 let od 1. ledna 2015 – výběr vítěze v červnu 2015 zrušil Úřad pro ochranu hospodářské soutěže kvůli tomu, že dvěma účastníkům (včetně vítěze) bylo uznáno splnění kvalifikačních požadavků, které nedoložily, město Praha pak správu osvětlení svěřilo bez výběrového řízení své vlastní společnosti. Mezi Eltodem a městem Prahou pak proběhla řada sporů, předání osvětlení novému správci proběhlo nestandardním způsobem, Eltodo obviňovalo městského správce z takřka znárodňování firmy přetahováním zaměstnanců a technologií a podalo trestní oznámení na svého manažera Jiřího Skálu, který se na tom měl podílet. V roce 2011 uvádí výroční publikace, že Eltodo vykonává správu osvětlení ve 208 městech a obcích, v roce 2015 měla firma Eltodo-Citelum podle výroční zprávy smlouvy na provozování veřejného osvětlení v 344 městech a obcích v České republice. 1. července 2006 získalo na 15 let zakázku na zajištění provozu, správy, údržby a modernizace veřejného osvětlení a dopravní světelné signalizace ve městě Liberec a výstavbu dalších dopravních řešení, včetně navigace k parkovacím místům a vybudování dopravní centrály. \n\n22. prosince 1998 vzniká vyčleněním výrobního úseku společnost ELTODO Power, s.r.o. 21. ledna 1999 byla společnost ENERGAMONT Hradec Králové, spol. s r.o. zakoupením a přejmenováním transformována ve společnost ENEST, s.r.o. Společnost se zabývá zejména výrobou hraněných stožárů pro veřejné osvětlení a energetiku.\n\n19. dubna 1999 založilo Eltodo se společností Siemens, s.r.o. společný podnik ELTODO dopravní systémy s.r.o. Jeho prvním ředitelem byl RNDr. Jan Koukal, který by primátorem hlavního města v době, kdy Eltodo získalo patnáctiletou zakázku na správu veřejného osvětlení v Praze. 19. října 2009 společnost ELTODO EG, a.s. koupila zbývající podíl ELTODO DS s.r.o. a 9. dubna 2010 51% podíl společnosti Siemens ve společnosti ELTODO dopravní systémy s.r.o. a stala se tak jejich jediným vlastníkem. 30. června 2010 společnost ELTODO dopravní systémy s.r.o. zanikla fúzí s nástupnickou společností ELTODO DS, s.r.o., která pak převzala její obchodní jméno ELTODO dopravní systémy s.r.o.\n\nNa valné hromadě 7. října 1999 skupina Eltodo převzala řízení společnosti ENERGOVOD, a.s., která se specializuje na dodávky elektrických částí energetických zařízení a technologických celků, rozvoden a transformoven.\n\n13. prosince 1999 byla dosavadní společnost MS-Doprax, spol. s r.o. transformována a přejmenována na ELTODO Parking, s.r.o. Společnost se zabývá projekcí a výstavbou garáží a provozováním parkovacích systémů.\n\n31. března 2000 skupina Eltodo koupila část majetku podniku Elektrosignál Praha a rozšířila tak svůj sortiment o výrobu letištních světelných zabezpečovacích zařízení.\n\n2. dubna 2001 společnost Eltodo a.s. založila dceřinou společnost Českomoravská energetická, a.s., ta pak v letech 2003–2004 ovládala dceřinou společnost Slévárna a strojírna a.s. v Pilníkově, která vyráběla městský mobiliář z šedé litiny, včetně historických replik. 20. dubna 2009 se skupina Eltodo těchto podílů prodejem zbavila.\n\n30. října 2001 Eltodo koupilo obchodní podíl ve společnosti MIS-ELEKTROTECHNIKA, s.r.o., 7. července 2002 byla obchodní firma změněna na ELTODO MIS-ELEKTROTECHNIKA, s.r.o. Společnost se zabývá mimo jiné bezdemontážní diagnostikou. 21. března 2006 se pak Eltodo stalo jediným vlastníkem a tuto společnost přejmenovalo na ELTODO Ostrava, s.r.o.\n\n31. prosince 2001 fúzí společností ELTODO, a.s. a ENERGOVOD, a.s. vzniká společnost ELTODO EG, a.s.\nV roce 2001 vznikl Centrální dispečink ELTODO EG, a.s., který v nepřetržitém provozu sbírá, zpracovává a předává informace a řídí, monitoruje a koordinuje veškeré práce v terénu po celé České republice.\n\nV roce 2002 ELTODO EG, a.s. přejmenovala společnost ELTODO POPRAD s.r.o. na ELTODO Slovakia, s.r.o. a přenesla její sídlo do Skalice, následně pak tato společnost vstoupila do společnosti Elektrovod Košice, s.r.o., která následně získala zakázku na přenesenou správu veřejného osvětlení v Košicích. 1. dubna 2007 ELTODO Slovakia, s.r.o. zanikla sloučením se svou dceřinou společností Elektrovod Osvet-\nlenie, s.r.o. 1. srpna 2007 společnost ELTODO-CITELUM, s.r.o. odkoupila obchodní podíl od společnosti Elektrovod Holding, a.s. ve společnosti Elektrovod OSVETLENIE, s.r.o a zároveň ji přejmenovala na ELTODO OSVETLENIE, s.r.o. 16. dubna 2010 společnost ELTODO OSVETLENIE s.r.o. koupila společnost RAMEZ – M, s.r.o. ve Zvolenu. \n\n13. června 2002 byla založena společnost ELTODO BULGARIA s.r.o. pro aktivity v Bulharsku. \n\n18. září 2003 byla završena akvizice společnosti ACTUAL Plus Praha, a.s., která zajišťuje využití stožárů veřejného osvětlení pro účely reklamy.\n\n13. února 2004 byla do skupiny Eltodo začleněna společnost ELEXA spol. s r.o., která se zabývá integrovanými systémy tzv. inteligentních budov.\n\n14. dubna 2004 byla založena dceřiná společnost KMET Handlová a.s. pro modernizaci zásobování města Handlová teplem a teplou vodou.\n\n17. dubna 2005 společnost ACTUAL Plus, a.s., ELTODO Parking, s.r.o., Kates spol. s r.o. a ELEXA spol. s r.o. byly fúzí začleněny do mateřské společnosti Eltodo EG a.s. K 9. červenci 2007 společnosti ELTODO Ostrava, s.r.o., ENEST, s.r.o. a ELTODO Power, s.r.o. zanikly fúzí s mateřskou společností ELTODO EG, a.s. a společnosti ELTODO Louny, s.r.o. a ELSYMO, s.r.o. zanikly fúzí se společností ELTODO-CITELUM, s.r.o. 20. srpna 2007 byla pro zpřehlednění majetkových vztahů založena společnost ELTODO, a.s.\n\n7. července 2005 byla založena společnost ELTODO Národní dům, s.r.o., se kterou následně 21. července 2005 byla uzavřena smlouva na rekonstrukci a dostavbu Národního domu v Karlových Varech. \n\nV roce 2006 Eltodo získalo zakázku na kompletní zajištění projektových a inženýrských činností souvisejících s výstavbou systému elektronického mýtného a napojení mýtných bran na inženýrské sítě. \n\n31. ledna 2007 ELTODO dopravní systémy s.r.o. podepsala s Technickou správou komunikací hlavního města Prahy smlouvu o údržbě, obnově a dodávkách zařízení pro řízení dopravy na 15 let v hodnotě 4,4 milionu Kč, hlavními subdodavateli jsou Signalbau Huber CZ, s.r.o. a AŽD Praha s.r.o.\n\n11. května 2007 byl uveden do provozu systém preference MHD a inteligentních zastávek v Olomouci. \n\n20. listopadu 2007 Eltodo od společnosti Antsia Limited, patřící do skupiny PPF Investments, koupila společnost Vegacom, a.s., čímž získala její tři dceřiné společnosti: TELEMONT Slovensko a.s., Vegacom Slovakia, a.s., a společnost Mediumstroj, aktivní na trhu Ruské federace. Společnost Vegacom a.s. koncem roku 2008 zprovoznila v Lužné ulici v Nových Vokovicích kolokační datové centrum, v té době \njediné veřejně dostupné komerční centrum tohoto typu v západní polovině Prahy. 7. října 2008 se ELTODO EG, a.s. stala jediným společníkem ELTODO Investment, s.r.o., která zanikla dne 31. prosince 2008 fúzí s nástupnickou organizací Vegacom, a.s. 25. června 2009 společnost Vegacom a.s. koupila od společnosti Vegacom Invest, s.r.o. obchodní podíl ve výši 90 % ve společnosti \nVegacom Ukrajina, t.o., 30. července 2009 se však tohoto podílu opět prodejem zbavila. V srpnu 2009 Vegacom a.s. ve výběrovém řízení získala od společnosti Telefónica O2 zakázku na správu a servis tří z pěti oblastí České republiky, a to on-line zřizování služeb, provozní údržbu telefonní sítě a investiční výstavbu. \n\n11. září 2008 bylo v Ostravě slavnostně otevřeno Národní dopravní informační a řídící centrum (NDIC), Eltodo se podílelo na dodávkách technologické části. \n\nPodle smlouvy ze září 2009 se Eltodo EG stalo exkluzivním dodavatelem technologií železničních signalizačních zařízení německé firmy Scheidt & Bachmann pro český trh. \n\nNejvyššího počtu zaměstanců, 1822, dosáhla skupina v roce 2008. V roce 2010 pracovalo 35 % zaměstnanců skupiny Eltodo v technice a projekci a 33 % v montážích a ve výrobě. V roce 2008 dosáhla společnost i rekordního obratu 4,7 miliardy Kč. \n\nV roce 2012 došlo ke změně akcionářské struktury, 50 % akcií ELTODO EG, a.s. zakoupil RNDr. Libor Sadílek. V roce 2016 se pak RNDr. Libor Sadílek stal jediným vlastníkem Eltodo a.s. odkoupením zbylých akcí od zakladatele, Ing. Libora Hájka a zakladatelé Libor Hájek a Zdeňka Molnárová byli eliminování z exekutivních orgánů společnosti. Mezi Liborem Hájkem a Liborem Sadílkem pak v následujících letech probíhal vleklý spor o vyrovnání po prodeji firmy. Ještě v březnu 2014 přitom Libor Sadílek říkal, že jeho vztahy s Liborem Hájkem jsou excelentní a že Libor Hájek je velmi nekonfliktní.\n\nV roce 2012 Eltodo koupilo firmu společnosti KH servis, a.s., jež se specializuje na kamerové systémy.\n\nV roce 2016 Eltodo vyhrálo v soutěži o dodávku 520 kusů jízdenkových automatů pro Dopravní podnik hl. m. Prahy a.s.\n\nPrvní sídlo měla společnost až do března 1993 v pronajatých prostorách poloviny prvního patra vily Výstavby inženýrských staveb v Braníku, Modřanská 43 (dnes Ledařská 433/9), poblíž branických ledáren. Poté si pronajala od Ústavu technického rozvoje a informací (Utrin) a zrekonstruovala objekt v Čerčanské ulici, který byl původně určen k demolici. 26. října 1994 Eltodo na základě výběrového řízení koupilo od hlavního města Prahy rozestavěný objekt na Nových Dvorech a do roku 1996 jej dostavělo do podoby administrativního centra, kam přesunulo své sídlo a které pronajímá i dalším subjektům – Telecom, Microsoft, Landys&Gyr atd. V červenci 1996 společnost koupila moderní výrobní areál ve Hvožďanské ulici na Chodově (Roztylech), kam přestěhovala výrobu z objektu Na Popelce. \n\nPůvodní logo z roku 1991 bylo tvořeno modrým názvem společnosti v běžném tištěném fontu, vlevo doplněným stylizovaným návěstidlem ve tvaru kříže vytvořeného prolínáním malého tiskacího e a velkého tiskacího L. Logo z roku 1992 bylo tvořeno růžovým patkovým nápisem ELTODO s drobnými doplňky. Aktuální logo z roku 1996 je tvořené zeleným nápisem ELTODO, kde písmeno E je zvýrazněné v negativním provedení na kruhovém zeleném pozadí. \n\nELTODO, a.s., mateřská společnost. S koncem dubna 2014 přebrala smluvní závazky společnosti ELTODO dopravní systémy, s.r.o., která zanikla fúzí s mateřskou společností. Společnost působí v oblasti silničních dopravních systémů: světelná signalizační zařízení a jejich řízení, tunelové systémy řízení dopravy, parkovací systémy, inteligentní dopravní systémy.\n\nDceřiné společnosti: \n\nSpolečnost Osvětlení a energetické systémy a.s. byla původně v říjnu 1996 zapsána pod názvem Citelum, a.s. a tento název nesla až do 11. července 2017. Je vlastněna prostřednictvím akcií na jméno. Je spoluvlastníkem společnosti ELTODO OSVĚTLENÍ, a.s. Podle zprávy ÚOHS byla společnost Citelum a.s. spoluvlastněna z 52 % francouzskou skupinou Citelum a ze 48 % českou skupinou ČEZ, která jej získala integrací Východočeské energetiky. Po definitivní ztrátě zakázky na správu veřejného osvětlení v Praze francouzská skupina začátkem roku 2017 svůj podíl prodala skupině Eltodo.\n\n\n"}
{"id": "1388585", "url": "https://cs.wikipedia.org/wiki?curid=1388585", "title": "Vomeronasální receptor", "text": "Vomeronasální receptor\n\nVemeronasální receptor  je čichový receptor pro feromony umístěný u savců především v jacobsonově orgánu na spodní části nosní přepážky.\n\nVemeronasální receptor má většina obojživelníků, plazů a  savců, chybí u ptáků a lidoopů. Role jacobsonova orgánu u lidí  při detekci feromonů je sporná; ale je  přítomen v plodu . Byly nalezeny tři odlišné skupiny  vomerosanálních receptorů  (V1Rs, V2Rs and V3Rs) jako . receptory spřažené s G proteinem.\n"}
{"id": "1388587", "url": "https://cs.wikipedia.org/wiki?curid=1388587", "title": "Dominikánský klášter (Olomouc)", "text": "Dominikánský klášter (Olomouc)\n\nDominikánský klášter v Olomouci s kostelem sv. Michala se nachází v historickém jádru města a je jednou z dominant Olomouce. Vznikl již na počátku 13. století a byl několik století postupně dostavován a dále i rekonstruován po několika ničivých požárech. V 18. století byl klášter zrušen a dominikáni se přemístili do bývalého kláštera Františkánů. Později byl bývalý klášter využíván pedagogickou fakultou a poté navrácen arcibiskupskému semináři. \n\nPřítomnost dominikánů v Olomouci je doložena již začátkem 40. let 13. století. Tradicí je přenášena informace, že byl konvent založen sv. Hyacintem. Z kritického rozboru konfirmační listiny Přemysla Otakara II. z roku 1255 se soudí, že dominikáni byli v Olomouci usazeni již v letech 1239-1240.\n\nAreál kláštera byl založen v jihovýchodní části města nad městskými tržišti a městskou hradbou koncem 30. let 13. století. Nejstarší užívanou budovou v klášteře byla kaple sv. Michala, která byla dominikánům darována spolu s pozemkem Václavem I. Její poloha ani podoba ale nejsou známy. Průzkum odhalil základové zdivo z lomeného kamene, které je zřejmě pozůstatkem nejstaršího konventního kostela. Také se zde zřejmě nejpozději v 2. polovině 12. století stála románská svatyně. Z klášterních staveb 13. století se kromě zmiňované obvodové zdi zachovaly pouze fragmenty – klenby v barokní sakristii, okno a část portálu kapitulní síně.\n\nV první polovině 13. století byly započaty první fáze výstavby. Ty ovšem na konci 14. století přerušily dva požáry. Chod kláštera byl postižen bouřlivými léty 1619-1620, kdy byli dominikáni nuceni klášter několikrát opustit. Klášter byl také vyrabován a byla zničena knihovna. V první polovině 14. století byl klášter zasažen morem, kdy zemřeli všichni bratří a správu kostela převzal dočasně magistrát. V průběhu 14. a 15. století byl klášter dále rozšiřován a byla postavena zvonice.\n\nV 17. století byl klášter barokně přestavěn. Obnova byla financována z milodarů a rovněž se podílelo město, hradní opat a panovník. Obnovu kláštera však narušilo obléhání Prusy v roce 1758, kdy byl klášter poškozen. V době opětného rozkvětu vyšel 26. července 1784 dvorní dekret, jímž byl klášter zrušen. Kostel se stal farním a bratři byli přestěhováni do bývalého kláštera františkánů, kde sídlí dodnes. Po zrušení kláštera jeho část s kostelem připadla nově zřízené faře přenesené z Předhradí a část arcibiskupskému semináři. Po zrušení semináře roku 1946 užívala objekty pedagogická fakulta a roku 1990 byly vráceny obnovenému arcibiskupskému semináři. \nV rámci Programu záchrany architektonického dědictví bylo v letech 1995-1996 na opravu památky čerpáno 7 000 000 Kč.\n\nPrvní fáze stavby byla zřejmě spojená se stavbou obytných částí konventů. Klášterní kostel byl položen na nejvyšší místo návrší a jeho podélná osa byla otočena k jihu. Kostel byl částečně klenutý s pravoúhle uzavřeným presbytářem. Průčelí kostela bylo orientováno do náměstí. Klášterní budovy byly vystavěny na jeho jižní straně a byly budovány po etapách. Použity byly materiály jako nízká cihla a lomený kámen, které se používala i v dalších fázích výstavby. Dále se využíval spongilit na zdobné části architektury. V další fázi výstavby v průběhu 13. století následovala postupná přestavba kostela na trojlodní baziliku a následovalo zaklenutí jižní lodi a vybudování vstupu do kapitulní síně s obloukovým portálem. Ke konci 13. století byl kostel zvýšen a zaklenut kamennou klenbou. V roce 1393 vypukl v Olomouci požár, kterému podlehlo celé město včetně kláštera. Obnovu podpořily, jak papežské odpustky z let 1400 a 1401, tak samotné město. Naneštěstí byl areál v roku 1404 zachvácen novým požárem a dominikáni byli nuceni započít další opravy financované z darů a nadací.\n\nV první polovině 14. století byly stavební úpravy přerušeny, a to pravděpodobně z důvodu moru. V 80. letech byla založena kaple Panny Marie, po roce 1740 nazývána Alexiova, založená zřejmě roku 1380. Krátce předtím bylo zahájeno i budování severního a východního křídla ambitu a v následujícím desetiletí bylo vystavěno i jeho jižní a západní křídlo. Další budování kláštera podpořily v roce 1473 odpustky papežského legáta Marka. Klášterní stavby byly obnovovány po požárech 1398, 1404, 1492. Fragmenty pozdně gotických maleb jsou zachovány ve východním křídle ambitu.\n\nNa počátku 15. století byl kostel rozšířen a bylo zaklenuto zbývající jižní a západní křídlo. V roce 1482 byla vybudována zvonice, které je do výšky prvního patra postavena z lomeného kamene a dále dostavěna z cihel, základy věže ovšem spadají již do staršího období, pravděpodobně se jedná o zbytky bývalého hradu. V současnosti je ze středověkého souboru zachován ambit s kaplí svatého Alexia. \nVýznamnou součástí historie kláštera je barokní přestavba probíhající v letech 1673 až 1699, které započala za podpory bohatých mecenášů a také rozsáhlých sbírek. K vysvěcení došlo v roce 1707 avšak po dvou letech kostel vyhořel.\n\nŠpatný stavební stav kláštera na začátku 17. století dovršila devastace za švédské okupace. Proto byl klášter koncem 17. století a začátkem 18. století přestavěn. Autorem projektu byl G. P. Tencalla. Původní gotická stavba byla zvýšena na západě a na východě prodloužena. Halový prostor kostela byl zaklenut třemi kopulemi a pod kostelem vznikly krypty. Díky tomuto prvku se stal kostel jednou z nejzajímavější stavbou z tohoto období v Evropě a trojkopulové zakončení má v Evropě jen velmi málo obdob. V roce 1709 byl kostel zasažen opět požárem a došlo tak k další přestavbě.\n\nV 19. století byly budovy zvýšena a upravován byl i interiér. Areál barokního klášterního dvora zmizel pod dostavbou semináře na začátku 20. století jehož autorem byl J. Kovář starší. Areál kláštera se dále opravoval v průběhu 19. a 20. století. \n\n\n"}
{"id": "1388590", "url": "https://cs.wikipedia.org/wiki?curid=1388590", "title": "Neuropilin", "text": "Neuropilin\n\nNeuropilin je gykoproteinový transmemrbránový receptor (zkr. NRP) v neuronech , prevážně fungující jako koreceptor se semaforíny. \n\nNRP-1 NRP-2 jsou specifické receptory pro třídu-3 semaforínů zodpovědné za vedení axonu během vývoje nervového systému u obratlovců. Mají malé cytoplazmatické domény, a proto se spoléhají na jiné molekuly (obvykle plexiny) při přenosu signálu přes buněčnou membránu, obecně fungují jako dimery s různou afinitou pro různé molekuly. Například, NPR-1 homodimery mají vysokou afinitu pro Sema3A, zatímco SPR-2 homodimery mají vysokou afinitu pro Sema3F. Další ligand pro neuropiliny je VEGF, růstový faktor podílející se na regulaci angiogeneze. \n\nNeuropiliny jsou terapeutickým cílovým proteinem v léčbě leukémie a lymfomu, protože dochází ke zvýšení exprese v neuropilinu-1 u postižených buněčných linií. Neuropilin-1 také inhibuje buněčné migraci a adhezi nádorových buněk.\n"}
{"id": "1388594", "url": "https://cs.wikipedia.org/wiki?curid=1388594", "title": "Frizzled receptor", "text": "Frizzled receptor\n\nFrizzled receptor je  receptor spřažený s G-proteinem pro Wnt signálizaci a další signální dráhy u hub a zvířat. Pokud je aktivován, Frizzled vede k aktivaci proteinů Disevelled v cytosolu.\nFrizzled proteiny hrají klíčovou roli v řízení buněčné polarity, embryonálním vývoji, tvorbě nervových synapsí, buněčné proliferace, a mnoha dalších procesů  Tyto procesy se vyskytují jako výsledek jedné ze tří signálních drahː Wnt/β-catenin dráhy, Wnt/kalcium dráhy, a  PCP). .\n\nSeznam deseti známých lidských frizzled receptorů:\n\nVantictumab je monoklonální protilátka proti pěti frizzled receptorům, která je ve vývoji pro léčbu rakoviny.\n\n"}
{"id": "1388595", "url": "https://cs.wikipedia.org/wiki?curid=1388595", "title": "Philip Wilson", "text": "Philip Wilson\n\nPhilip Edward Wilson (* 2. října 1950, Cessnock, Nový Jižní Wales, Austrálie) je australský katolický kněz a biskup, od roku 2001 arcibiskup adelaidský. V důsledku obvinění zanedbání obvinění ze sexuálního zneužívání mladistvých kněžími se na skloknu května 2018 stáhl z vykonávání funkce biskupa (aniž by rezignoval) a jeho povinnosti vykonává jako apoštolský administrátor Gregory O'Kelly, biskup Diecéze Port Pirie. V červenci 2018 byl odsouzen k trestu odnětí svobody v délce jednoho roku za krytí zneužívání dětí, krátce poté rezignoval na svou funkci.\n\nArcibiskup Wilson je také komturem s hvězdou Řádu Božího hrobu a velkopřevorem jeho místodržitelství v Jižní Austrálii, založeného roku 2003.\n\n"}
{"id": "1388597", "url": "https://cs.wikipedia.org/wiki?curid=1388597", "title": "Bión z Borysthenu", "text": "Bión z Borysthenu\n\nBión z Borysthenu (řec. Βίων Βορυσθενίτης, Bíōn Borysthenítēs; asi 325 př. n. l. – 255 př. n. l.) byl starořecký řečník, spisovatel a filozof, představitel hédonického kynismu, autor populárních filozofických přednášek, tzv. diatribní literatury.\nPocházel z Borysthenu, starověké řecké osady na severním pobřeží Černého moře, kde se narodil okolo roku 325 př. n. l. Jeho otec byl propuštěncem a živil se prodejem solených ryb. Za manželku si vzal si ženu z nevěstince, hetéru. Když se dopustil celního podvodu, byla celá rodina prodána do otroctví. Mladého Bióna, jenž byl příjemného vzhledu, koupil jakýsi řečník a zřejmě si ho oblíbil, protože mu v závěti odkázal celý svůj majetek. To umožnilo Biónovi, aby se po jeho smrti odstěhoval do Athén a oddal se filozofii.\n\nSeznámil se s učením platónské Akademie a školy kynické, poslouchal Theodóra z Kyrény a Theofrasta. Po způsobu sofistů konal mnohé cesty po helénistickém světě a vyučoval veřejně filozofii, hlavně v Makedonii a na Rhodu. Nějaký čas žil na dvoře makedonského krále Antigona Gonaty. Svá poslední léta prožíval v Chalkidě. Když těžce onemocněl, poslal mu prý král Antigonos dva služebníky, aby o něho pečovali. Zemřel okolo roku 255 př. n. l.\nBión byl spíše vzdělaným literátem než ortodoxním příslušníkem některé filozofické školy. Z kynismu převzal kritický poměr k tradiční etice, kyrénská škola ho ovlivnila svým hédonismem. Jako žák Theodóra z Kyrény měl i on kritický vztah k náboženské víře a v důvěrných hovorech prý vykládal „mnoho bezbožného\".\n\nBývá považován za zakladatele tzv. diatribní literatury. Psal filozofické rozpravy, ve kterých pojednával populárním způsobem o různých stránkách praktické etiky. Vynikaly duchaplným stylem a sršely sarkastickými vtipy, Horatius se o nich zmiňuje jako o „hloubavých rozpravách ostrých\". Bión uměl podle potřeby střídat vážný i humorný tón. Měl mysl pro divadelnost i parodii a dovedl čato rozesmát své posluchače. Eratosthenés o něm řekl, že „první oděl filozofii v květnaté roucho\". Je považován za předchůdce Lúkianova. Ve svých diatribách ho napodoboval kynik Telés z Megary (3. stol. př. n. l.).\n\nAčkoliv Biónovy \"Rozpravy\" (řec. διατριβαι, diatribai) byly hojně čteny ještě i v době římského císařství, dochovalo se z nich jen několik názvů a zlomků. Některé vtipné výroky se zachovaly u Stobaia a v díle Diogena Laertia. Když se např. Bióna tázali, kdo zakouší nejvíce úzkostí, odpověděl: „Ten, kdo chce být nejvíce šťasten.\" Cicero ke zmínce o králi, který si v bolu rval vlasy, dodal: „K tomu vtipně poznamenává Bión, že si ten hloupý král ze zármutku vyškubává vlasy, jako by se plešatostí zármutek zmenšil.\" \n\n"}
{"id": "1388598", "url": "https://cs.wikipedia.org/wiki?curid=1388598", "title": "Karl Patterson Schmidt", "text": "Karl Patterson Schmidt\n\nKarl Patterson Schmidt (19. června 1890 Lake Forest − 26. září 1957 Chicago) byl americký herpetolog, jeden z nejdůležitějších herpetologů 20. století. Pojmenoval na 200 druhů a byl odborníkem na korálovcovité hady.\n\nKarl Patterson Schmidt byl synem George W. Schmidta a Margaret Patterson Schmidtové. Otec byl profesor původem z Německa, který v době narození K. P. Schmidta vyučoval v Lake Forest v Illinois. Jeho rodina opustila město v roce 1907 a usadila se ve Wisconsinu, kde pracovala na farmě blízko města Stanley. Na začátku srpna 1935 zde při požáru zemřela Schmidtova matka a jeho mladší bratr.\n\nKarl Schmidt se roku 1919 oženil s Margaret Wightmanovou a měl s ní dva syny, Johna a Roberta.\n\nRoku 1913 byl přijat na Cornellovu univerzitu, kde studoval biologii a geologii. Zájem o herpetologii v něm propukl roku 1915. Roku 1916 obdržel titul Bachelor of Arts a uskutečnil svou první geologickou expedici do Santo Dominga. Roku 1952 získal Čestný titul doktora věd od Earlham College.\n\nMezi lety 1916 až 1922 pracoval coby vědecký asistent herpetologie v Americkém přírodovědném muzeu v New Yorku pod známými americkými herpetology Mary Cynthií Dickersonovou a Gladwynem K. Noblem. Roku 1919 uskutečnil svou první sběratelskou expedici do Portorika a roku 1922 se stal asistentem kurátora plazů a obojživelníků v chicagském Field Museum of Natural History. Mezi lety 1923 až 1934 uskutečnil další sběratelské expedice, a to pro toto muzeum. Cestoval po Střední a Jižní Americe, roku 1923 navštívil Honduras, roku 1926 Brazílii a mezi lety 1933 a 1934 Guatemalu. V roce 1937 se stal až do roku 1949 redaktorem herpetologického a ichtyologického periodika \"Copeia\". Mezi lety 1941 až 1955 se stal hlavním kurátorem zoologie pro Field Museum a od roku 1942 do roku 1946 byl prezidentem ichtyologické a herpetologické společnosti American Society of Ichthyologists and Herpetologists. O sedm let později pak uskutečnil svou poslední expedici (Izrael).\n\nKarl Patterson Schmidt zemřel roku 1957 na následky uštknutí užovkovitého hada bojgy africké (\"Dispholidus typus\"). Mylně se domníval, že nemůže dojít k fatálním následkům, neboť had byl mladý jedinec a podle Schmidta neměl mít ještě dostatečné množství jedu. Had uštknul Schmidta do levého palce. Po útoku Schmidt dělal podrobné poznámky o symptomech až téměř do okamžiku smrti. Několik hodin před úmrtím mu byla nabídnuta lékařská péče, ale Schmidt ji odmítl, protože by narušila příznaky, které dokumentoval. Oběti se vlivem účinků jedu začne tvořit v krvi tolik malých sraženin, že nakonec ztratí schopnost hemokoagulace a vnitřně vykrvácí. Karl Paterson Schmidt zemřel 24 hodin od uštknutí, krvácel do plic, ledvin, srdce a mozku.\n\nNa jeho počest bylo pojmenováno mnoho druhů včetně následujících:\n\n\nNapsal více než 200 publikací. Jeho kniha \"Living Reptiles of the World\" se stala celosvětovým bestsellerem.\n\n"}
{"id": "1388599", "url": "https://cs.wikipedia.org/wiki?curid=1388599", "title": "Wislitz", "text": "Wislitz\n\nWislitz je německé jméno více sídel:\n\n"}
{"id": "1388603", "url": "https://cs.wikipedia.org/wiki?curid=1388603", "title": "Nord 3400", "text": "Nord 3400\n\nNord 3400 Norbarbe byl francouzský dvoumístný pozorovací a sanitní letoun vyráběný společností Nord Aviation pro \"Aviation légère de l'Armée de terre\".\n\nNord 3400 byl zkonstruován aby splnil požadavek armády Francie na dvoumístný lehký pozorovací letoun, schopný sekundárně nasazení i při evakuaci raněných. Jednalo se o celokovový hornoplošník s křídlem vyztuženým vzpěrami s pevným podvozkem záďového typu a uzavřeným kokpitem pro pilota a pozorovatele tandemového uspořádání. Prototyp, imatrikulovaný \"F-MBTD\", poprvé vzlétl 20. ledna 1958 poháněný motorem Potez 4D-30 o výkonu 240 hp (179 kW). Následován byl druhým strojem se zvětšenou plochou křídla a motorem Potez 4D-34 o výkonu 260 hp (194 kW). Francouzská armáda poté objednala sériovou výrobu 150 kusů v provedení odpovídajícím druhému prototypu.\n\nCelou produkci stroje odebralo \"Aviation légère de l'Armée de terre\", ale Nord 3400 ve službě u prvoliniových jednotek vojskového letectva setrval jen krátce a brzy u nich byl nahrazen vrtulníky. Typ poté dosloužil jako cvičný a v dalších pomocných úlohách. \n\nFrancouzské četnictvo získalo od armády šest kusů, které používalo k leteckému řízení silničního provozu a monitorování demonstrací, zejména z letiště Villemarie v kantonu La Teste-de-Buch. \n\n\nÚdaje podle\n\n\n\n"}
{"id": "1388606", "url": "https://cs.wikipedia.org/wiki?curid=1388606", "title": "Jan Arnošt z Thun-Hohenštejna", "text": "Jan Arnošt z Thun-Hohenštejna\n\nJan Arnošt hrabě z Thunu a Hohenštejna ( \"Johann Ernst Graf von Thun und Hohenstein\", 3. července 1643 – 20. dubna 1709) byl v letech 1679 až 1687 biskupem sekavským a od roku 1687 až do své smrti knížetem-arcibiskupem salcburským.\n\nNarodil se v Praze do rodiny Thun-Hohensteinů, šlechtického rodu původem z Jižního Tyrolska, roku 1629 povýšené do stavu říšských hrabat (\"Reichsgrafen\"). Jeho starší nevlastní bratr Guidobald byl v letech 1654 až 1668 salcburským arcibiskupem.\n\nJan Arnošt z Thunu byl vysvěcen na kněze v roce 1677. 29. prosince 1679 byl jmenován biskupem sekavský ve Štýrsku a následujícího roku konsekroval salzburského arcibiskupa Maxe Gandolfa z Kuenburgu. Jan Arnošt Thun převzal Kuenburgův úřad po svém zvolení 30. června 1687, kdy obdržel kníže-arcibiskupské důstojenství.\n\nArcibiskup byl znám především jako podporovatel architekta Johanna Bernharda Fischera z Erlachu, nejvýznamnějšího představitele rakouské barokní chrámové architektury. Thun nechal nákladně přestavět salcburskou rezidenci, kolegiátní kostel, kostel nejsvětější Trojice a zámek Klessheim. Během svého úřadování naopak projevoval otevřené antipatie vůči italským umělcům a trendům, tolik napodobovaných mnoha německými panovníky té doby. Po svém nástupu do úřadu např. zastavil práce na kostele prováděné italskými theatiny a odmítl zaplatit italským řemeslníkům, což mělo za následek vleklé soudní spory. Thun, podporován papežem Inocencem XII., nakonec vyšel vítězně ze sporu s kapitulou salcburské katedrály a sousedními biskupstvími Chiemsee a Pasovem.\n\nV roce 1697 zavedl povinnost všech absolventů Salcburské univerzity složit přísahu při Neposkvrněném početí. Byl tvrdým pronásledovatelem krypto-protestantismu v Salcburském knížectví. Tato nařízení později ještě zpřísnil jeho nástupce a synovec Leopold Antonín z Firmianu. Na druhou stranu kníže Thun podporoval čelné představitele Braunauského parlamentu během Bavorského povstání proti okupačním silám habsburského císaře Josefa I.\n\nKníže-arcibiskup Jan Arnošt z Thunu a Hohenštejna byl pochován v salcburské katedrále. Podle jeho přání byl jeho mozek uložen v univerzitní kapli, jeho útroby (symbolizující slitování) byly uloženy ve špitálním kostele a jeho srdce pohřbeno ve jeho oblíbeném kostele svaté Trojice.\n\n"}
{"id": "1388610", "url": "https://cs.wikipedia.org/wiki?curid=1388610", "title": "Begum Sultan", "text": "Begum Sultan\n\nBegum Sultan (cca 1516 – 1593) byla konkubína a královna Íránu v letech 1524 až 1576. Byla první a hlavní konkubínou krále Tahmaspa I. z dynastie Safíovců. Byla matkou jeho následníka, krále Ismaila II. a krále Mohammeda Khodabandy, který vládl od roku 1578 až do své smrti v roce 1587. \n\nBegum byla dcerou guvernéra z Ázerbájdžánu jménem \"Musa Sultan bin ‘Isa Beg Musullu\". Titul sultán nosil jako vůdce turkmenského kmene. Její matka, královna Tajlu Khanum, byla sestřenicí jejího otce. Tahmasp se s ní oženil nejspíše v době, kdy zemřel jeho otec Ismail I. Stala se jeho hlavní manželkou a porodila mu dva syny; prvního Mohammeda, když bylo Tahmaspovi osmnáct let (1532) a druhého v roce 1537. \n\nBegum Sultan měla ve dvoře krále vysoké postavení a jejím vezírem byl \"Khwaja Ibrahim Khalil\". Vlastnila tzv. \"muqarariyat\" (trvalé a pevné vlastnictví) na území západního Chorásánu. \n"}
{"id": "1388611", "url": "https://cs.wikipedia.org/wiki?curid=1388611", "title": "Antiatlantismus", "text": "Antiatlantismus\n\nAntiatlantismus pojednává o odporu vůči Severoatlantické alianci. Strany, které zastávají tento postoj většinou nesouhlasí s tímto členstvím své země a usilují o jejím odchodu. Většinou se jedná o radikální levicové nebo extrémisticky pravicové strany, které bývají tradičně silně kritické vůči NATO a zejména, také vůči samotné americké zahraniční politice. Negativní postoj proti americké politice může být i důvodem negativního postoje ohledně NATO, právě kvuli silnému vlivu a rozhodujících otázkách Spojených států v alianci. Proto je tento politický postoj velmi podobný s antiamerikanismem.\n"}
{"id": "1388612", "url": "https://cs.wikipedia.org/wiki?curid=1388612", "title": "Fort Wayne Komets", "text": "Fort Wayne Komets\n\nFort Wayne Komets je profesionální americký klub ledního hokeje, který sídlí ve Fort Wayne ve státě Indiana. Do ECHL vstoupil v ročníku 2012/13 a hraje v Centrální divizi v rámci Západní konference. Před vstupem do ECHL působil několik let v International Hockey League. Své domácí zápasy odehrává v hale Allen County War Memorial Coliseum s kapacitou 10 480 diváků. Klubové barvy jsou oranžová, černá a bílá. Jedná se o farmu klubů Arizona Coyotes (NHL) a Tucson Roadrunners (AHL).\n\nJedná se o sedminásobného vítěze Turner Cupu, což je rekordní počet vítězství v tomto poháru.\n\n\nZdroj: \n\n\n"}
{"id": "1388613", "url": "https://cs.wikipedia.org/wiki?curid=1388613", "title": "Kalamazoo Wings", "text": "Kalamazoo Wings\n\nKalamazoo Wings je profesionální americký klub ledního hokeje, který sídlí v Kalamazoo ve státě Michigan. Do ECHL vstoupil v ročníku 2009/10 a hraje v Centrální divizi v rámci Západní konference. Před vstupem do ECHL působil několik let v United Hockey League. Své domácí zápasy odehrává v hale Wings Event Center s kapacitou 5 113 diváků. Klubové barvy jsou červená, bílá a modrá.\n\nJedná se o farmu klubů Vancouver Canucks (NHL) a Utica Comets (AHL).\n\n\nZdroj: \n\n\n"}
{"id": "1388614", "url": "https://cs.wikipedia.org/wiki?curid=1388614", "title": "Římskokatolická církev Nového Zélandu", "text": "Římskokatolická církev Nového Zélandu\n\nŘímskokatolická církev na Novém Zélandu je součástí všeobecné církve na území Nového Zélandu, pod vedením papeže a místních biskupů sdružených do Novozélandské biskupské konference. Papež je na Novém Zélandě zastupován apoštolským nunciem ve Wellingtonu; Cookovy ostrovy mají zvláštní nunciaturu, které je ovšem obsazena novozélandským nunciem. Na Novém Zélandu žije přibližně 470 000 pokřtěných katolíků, asi 12 % populace.\n\nNovozélandská konference katolických biskupů má v čele kardinála Johna Dewa. \n\nV kardinálském kolegiu je Nový Zéland zastoupen dvěma členy, z nichž je volitelem pouze kardinál Dew:\n\nNový Zéland tvoří jedinou církevní provincii, do níž je začleněno 6 diecézí:\n\nNa Novém Zélandu je také činný Vojenský ordinariát Nového Zélandu.\n\nCookovy ostrovy a ostrov Niue, které jsou pod novozélanskou suverenitou, vytváří\nNa Tokelau se nachází \n\n"}
{"id": "1388616", "url": "https://cs.wikipedia.org/wiki?curid=1388616", "title": "Toledo Walleye", "text": "Toledo Walleye\n\nToledo Walleye je profesionální americký klub ledního hokeje, který sídlí v Toledu ve státě Ohio. Do ECHL vstoupil v ročníku 2009/10 a hraje v Centrální divizi v rámci Západní konference. Své domácí zápasy odehrává v hale Huntington Center s kapacitou 7 389 diváků. Klubové barvy jsou křišťálová modř, námořnická modř, zlatá a bílá. Jedná se o farmu klubů Detroit Red Wings (NHL) a Grand Rapids Griffins (AHL).\n\nZaložen byl v roce 2009 po zániku Toleda Storm.\n\nZdroj: \n\n\n"}
{"id": "1388619", "url": "https://cs.wikipedia.org/wiki?curid=1388619", "title": "Patrick James Dunn", "text": "Patrick James Dunn\n\nPatrick James Dunn (* 5. února 1950, Londýn) je anglický katolický kněz a biskup, od roku 1994 biskup aucklandský na Novém Zélandu.\n\nBiskup Dunn je také komturem s hvězdou Řádu Božího hrobu a velkopřevorem jeho magistrální delegace na Novém Zélandu, založené roku 2015.\n\n"}
{"id": "1388623", "url": "https://cs.wikipedia.org/wiki?curid=1388623", "title": "Wheeling Nailers", "text": "Wheeling Nailers\n\nWheeling Nailers je profesionální americký klub ledního hokeje, který sídlí ve Wheelingu ve státě Západní Virginie. Do ECHL vstoupil v ročníku 1992/93 a hraje v Centrální divizi v rámci Západní konference. Své domácí zápasy odehrává v hale WesBanco Arena s kapacitou 5 406 diváků. Klubové barvy jsou černá, zlatá a bílá. Jedná se o farmu klubů Pittsburgh Penguins (NHL) a Wilkes-Barre/Scranton Penguins (AHL).\n\nZaložen byl v roce 1992 po přestěhování týmu Winston-Salem Thunderbirds do Wheelingu.\n\nZdroj: \n\n\nZdroj: \n\n\n"}
{"id": "1388626", "url": "https://cs.wikipedia.org/wiki?curid=1388626", "title": "Allen Americans", "text": "Allen Americans\n\nAllen Americans je profesionální americký klub ledního hokeje, který sídlí v Allenu ve státě Texas. Do ECHL vstoupil v ročníku 2014/15 a hraje v Horské divizi v rámci Západní konference. Před vstupem do ECHL působil v Central Hockey League. Své domácí zápasy odehrává v hale Allen Event Center s kapacitou 6 275 diváků. Klubové barvy jsou červená, bílá a námořnická modř. Jedná se o farmu klubů San Jose Sharks (NHL) a San Jose Barracuda (AHL).\n\nKlub je dvojnásobným držitelem Kelly Cupu, trofeje pro vítěze ECHL.\n\n\nZdroj: \n\n\n"}
{"id": "1388627", "url": "https://cs.wikipedia.org/wiki?curid=1388627", "title": "Transferinový receptor", "text": "Transferinový receptor\n\nTransferinový receptor (TfR) je transportní protein  pro transferin, který zajišťuje přenos železa do buňky dle  intracelulární koncentrace železa. Vzniká  transferin-železo komplex pomocí receptorem zprostředkované endocytózy. . Receptory  jsou transmembránové glykoproteiny.  Zatímco TfR1 má všude vysokou afinitu k železu,  exprese TfR2 je omezena na určité typy buněk a není ovlivněna intracelulární koncentraci železa. TfR2 se váže na transferin s 25-30 krát nižší afinitu než TfR1. Ačkoli TfR1 zprostředkované vychytávání železa je hlavní cestou pro získání železa ve většině buněk zejména v vývojových erytrocytů,  mechanismus vychytávání se liší v závislosti na typu buněk. .\n\nNízká koncentrace železa podporuje zvýšení hladiny transferinového receptoru za účelem zvýšení příjmu železa do buňky. Tak, transferinový receptor udržuje buněčnou homeostázu železa.\n"}
{"id": "1388628", "url": "https://cs.wikipedia.org/wiki?curid=1388628", "title": "Volby do Poslanecké sněmovny Parlamentu České republiky", "text": "Volby do Poslanecké sněmovny Parlamentu České republiky\n\nVolby do Poslanecké sněmovny Parlamentu České republiky upravuje zákon č. 247/1995 Sb., o volbách do Parlamentu České republiky, v platném znění. Konají se tajným hlasováním na základě všeobecného, rovného a přímého volebního práva. a to každé čtyři roky podle zásad poměrného zastoupení. Volí se 200 poslanců. Kandidovat může ten, kdo je starší 21 let. Volby vyhlašuje prezident republiky (zákon stanoví, že tak učiní nejpozději 90 dnů před konáním těchto voleb).\n\nVolebními obvody jsou kraje, voliči hlasují pro kandidáty na krajských kandidátních listinách s možností využití 4 preferenčních hlasů.\nPodrobněji pak volby do poslanecké sněmovny upravuje zákon o volbách do Parlamentu ČR (247/1995 Sb.). Podle něj se volby konají vždy v pátek od 14 do 22 a v sobotu od 8 do 14 hodin, zákon pamatuje i na časovou úpravu voleb v zahraničí (na zastupitelských úřadech České republiky v zahraničí). Hlasovat smí každý, kdo dosáhl alespoň druhý den voleb věku 18 let, kromě těch, kterým byla omezena osobní svoboda nebo jim byla v tomto směru omezena svéprávnost. Pokud volič zažádá obecní nebo zastupitelský úřad o volební průkaz, může volit kdekoliv v ČR i na zastupitelském úřadě v zahraničí.\n\nÚzemními volebními jednotkami jsou kraje, ty se dále dělí na volební okrsky. Pro každý kraj je zákonem určen maximální počet kandidátů na kandidátní listině – nejvíce, shodně 36, mají Praha a Moravskoslezský kraj, nejméně, 14, má Karlovarský kraj. Volič smí hlasovat jen pro jeden kandidující subjekt (strana, koalice stran nebo politické hnutí), smí však na lístku vyznačit až čtyři kandidáty, jimž v rámci zvoleného politického subjektu dává přednost (jedná se tedy o systém vázaných, nikoliv však přísně vázaných kandidátních listin, ten se v ČR neuplatňuje při žádných volbách).\n\nPřed ustanovením krajů jako vyšších územních samosprávných celků k 1. 1. 2000, byly volebními kraji dnešní územní kraje, tzv. velké kraje. Novela volebního zákona v roce 2001 (tedy v době opoziční smlouvy) zvýšila počet volebních krajů na 35, tuto změnu však zrušil Ústavní soud jako protiústavní.\n\nOd roku 2002 je možné volit též v zahraničí. Statní volební komise losem určí, kterému volebnímu kraji jsou volební okrsky podřazeny. Hlasování probíhá na všech zastupitelských úřadech a na některých konzulárních úřadech. Obdržené hlasy jsou přiřazeny k vylosovanému volebnímu kraji. Popularita hlasování v zahraničí stoupá.\n\nV každém okrsku spočítají komise platné hlasy, které obdržely jednotlivé strany a jejich jednotliví kandidáti, a předá je příslušnému krajskému pracovišti Českého statistického úřadu. Český statistický úřad zjistí, jaký podíl má daný kraj na celkovém počtu hlasů (vydělí počet platných odevzdaných hlasů v daném kraji počtem platných odevzdaných hlasů ve všech krajích dohromady; potom tímto podílem dělí celkový počet poslanců, výsledek zaokrouhlí dolů, mandáty, které nebyly takto rozděleny, se postupně po jednom přidělují krajům, které vykázaly největší zbytek při dělení, vykázalo-li více krajů stejný zbytek, rozhodne o jejich pořadí los).\n\nMandáty se rozdělují jen těm stranám či hnutím, které získaly alespoň 5 % hlasů z celkového počtu hlasů za ČR celkem, v případě dvojkoalic 10 %, trojkoalic 15 % a koalic ze čtyř a více subjektů 20 % Tato hranice se nazývá uzavírací klauzule a jejím smyslem je zabránit přílišné roztříštěnosti zákonodárných sborů. Zákon pamatuje i na případ, kdy by nepostoupily do druhého skrutinia alespoň dva subjekty (klauzule se pak snižuje). Do roku 2002 činila uzavírací klauzule pro dvojkoalice 7 %, trojkoalice 9 % a čtyř a vícekoalice 11 %, její zvýšení bylo kritizováno jako účelové.\n\nSubjekty, které překročily uzavírací klauzuli, postupují do tzv. skrutinia, k ostatním subjektům se již nepřihlíží. Ve skrutiniu se již rozdělují mandáty v rámci krajů. Pro každý subjekt se spočítají \"podíly\" tak, že se počet hlasů odevzdaných pro subjekt dělí postupně čísly 1, 2, 3 atd. (1+n – d'Hondtova metoda, do roku 2002 byla používána Hagenbach-Bischoffova metoda), přičemž se vypočítá tolik podílů, kolik kandidátů bylo na volební listině daného subjektu. Podíly se zaokrouhlují na setiny procent. Následně se tyto podíly pro všechny subjekty seřadí sestupně podle velikosti do jednoho seznamu, na němž je tolik podílů, kolik se rozděluje mandátů v daném kraji. Tento seznam určuje, které ze subjektů získávají mandáty a kolik (podle toho, kolik podílů daného subjektu se na seznam dostalo). Pokud více subjektů získá stejný podíl, rozhoduje počet hlasů odevzdaných pro daný subjekt v rámci kraje; pokud by se ani pak nerozhodlo, pořadí se losuje, to je ale velmi nepravděpodobné.\n\nMandáty plynoucí ze seznamu podílů se přiřazují konkrétním kandidátům daných subjektů podle toho, v jakém pořadí stáli na kandidátce. Ke kandidátům, kteří před volbou odstoupili, ale na listině stále jsou, se již nepřihlíží. Pokud zároveň alespoň 5 % voličů dané strany dalo svůj preferenční hlas určitému kandidátovi, připadne mandát přednostně jemu (pokud je takových více, přidělují se jim podle počtu preferenčních hlasů). Výsledkem tedy je, že ti kandidáti daného subjektu, kteří počtem preferenčních hlasů překročili hranici 5 % hlasů pro daný subjekt (do roku 2010 7 %, do roku 2002 10 %) v rámci kraje, se podle počtu preferenčních hlasů seřadí na začátek výsledného pořadí a zbývající kandidáti jsou již za nimi seřazení dle jejich původního pořadí na kandidátce. V případě rovnosti počtu preferenčních hlasů je rozhodující pořadí kandidáta na hlasovacím lístku.\n\nV Tramtárii používají stejný volební systém jako v ČR. Tramtárie se také dělí na kraje. V kraji Kocourkov odevzdali voliči 1000 platných hlasů. Kandidovaly čtyři strany – A, B, C a D. A získala v kraji 50 % hlasů, B 30 %, C 16 % a D 4 %. V rámci celé Tramtárie získaly strany po řadě A 40 %, B 35 %, C 22 % a D 3 %. D nepřekročila v rámci celé Tramtárie volební klauzuli (5 %) a do skrutinia nepostoupila. Krajská pobočka Tramtarijského statistického úřadu vypočítala, že na Kocourkov připadne 10 poslaneckých mandátů z celkových 100 (PS Tramtárie má oproti PS PČR polovinu členů). Všechny strany poslaly do klání pět kandidátů. Na kandidátní listině strany C zakroužkovalo více než 5 % voličů této strany kandidáta č. 10, žádnému jinému z kandidátů se to však na žádné listině nepodařilo.\n\nPodíly pro kraj Kocourkov se vypočítají následovně:\n\nNejvyšších deset čísel je tedy:\n500 (A 1.),\n300 (B 1.),\n250 (A 2.),\n166,67 (A 3.),\n160 (C 1.),\n150 (B 2.),\n125 (A 4.),\n100 (A 5. – při rovnosti podílů získává mandát přednostně subjekt s vyšším počtem hlasů v rámci kraje),\n100 (B 3.) a\n80 (C 2.).\nNa kandidátních listinách stran A a B se přidělují mandáty postupně, tedy ve straně A získají mandáty kandidáti s kandidátními čísly 1–5, ve straně B s čísly 1–3. Ve straně C však vzhledem k počtu svých preferenčních hlasů postupuje první kandidát s číslem 10 a po něm ten s číslem 1. Kandidát s číslem 2 mandát nezískal.\n\n\n\nVolby do Poslanecké sněmovny Parlamentu České republiky se měly konat již v roce 2009 vzhledem k přijetí Ústavního zákona o zkrácení volebního období Poslanecké sněmovny. Předčasnými volbami měla být vyřešena politická krize, která nastala po vyslovení nedůvěry druhé vládě Mirka Topolánka. Poslanec Miloš Melčák však ústavní zákon úspěšně napadl u Ústavního soudu, který jej 10. září 2009 zrušil. Další volby se tak konaly až v roce 2010 v řádném termínu.\n\nV souvislosti s neúspěchem Poslanecké sněmovny zkrátit volební období přijetím ad hoc ústavního zákona, což byla praxe, která byla využita také např. v roce 1998, byl do Ústavy ČR přijetím ústavního zákona začleněn nový odstavec 2 v článku 35, který prezidentu republiky umožňuje Poslaneckou sněmovnu rozpustit, pakliže mu to navrhne 3/5 většina všech poslanců přijetím usnesení.\n\nPovinná volební účast, která v Československu existovala \"de iure\" mezi lety 1920–1954 a \"de facto\" až do r. 1989, byla zrušena a v současné době v České republice neexistuje. Po sametové revoluci tak přirozeně účast v hlavních volbách v České republice klesala. Ve volbách v roce 2002 se dostala na zatím rekordně nízkou úroveň 58,00 %; výjimečně nízký zájem voličů o volby v roce 2002 byl vysvětlován znechucením z politiky v reakci na opoziční smlouvu mezi ODS a ČSSD reprezentované tehdejšími předsedy stran Václavem Klausem a Milošem Zemanem. Od té doby se účast ustálila a kolísá kolem hodnoty 60 %.\n\nPřehled odevzdaných volebních hlasů pro strany, které se dostaly do Poslanecké sněmovny (resp. v letech 1986, 1990 a 1992 České národní rady), pro strany, které zůstaly za branami Poslanecké sněmovny, a jejich rozdíl od voličů zapsaných pro jednotlivé volby v seznamu voličů, tedy počet nevoličů. Strany jsou řazeny dle přibližného pravo–levého spektra.\n\nK níže uvedenému diagramu je zapotřebí uvést, že Poslanecká sněmovna Parlamentu České republiky dle čl. 106 odst. 1 Ústavy České republiky vznikla dnem účinnosti Ústavy (tj. 1. 1. 1993) z České národní rady. Členové České národní rady zvolení ve volbách v roce 1992 tak byli prvními poslanci Poslanecké sněmovny. Pro dokreslení situace jsou v diagramu uvedeny i výsledky z prvních svobodných voleb po událostech roku 1989, jakož i poslední \"volby\" před sametovou revolucí.\n\n\n"}
{"id": "1388629", "url": "https://cs.wikipedia.org/wiki?curid=1388629", "title": "Lipoproteinový receptor", "text": "Lipoproteinový receptor\n\nLipoproteinový receptor zkráceně LRP, patří do skupiny transmembránových proteinů.\n\nPatří mezi ně:\n\n\n"}
{"id": "1388630", "url": "https://cs.wikipedia.org/wiki?curid=1388630", "title": "Idaho Steelheads", "text": "Idaho Steelheads\n\nIdaho Steelheads je profesionální americký klub ledního hokeje, který sídlí v Boise ve státě Idaho. Do ECHL vstoupil v ročníku 2003/04 a hraje v Horské divizi v rámci Západní konference. Před vstupem do ECHL působil několik let ve West Coast Hockey League. Své domácí zápasy odehrává v hale CenturyLink Arena s kapacitou 5 002 diváků. Klubové barvy jsou námořnická modř, stříbrná, černá a bílá. Jedná se o farmu klubů Dallas Stars (NHL) a Texas Stars (AHL).\n\nKlub je dvojnásobným držitelem Kelly Cupu, trofeje pro vítěze ECHL.\n\n\nZdroj: \n\n\n"}
{"id": "1388631", "url": "https://cs.wikipedia.org/wiki?curid=1388631", "title": "Kyselina arachidová", "text": "Kyselina arachidová\n\nKyselina arachidová nebo kyselina arachová nebo kyselina arašídová (systematický název kyselina ikosanová) je nasycená mastná kyselina s dvaceti atomy uhlíku v molekule. Její soli a estery se nazývají nebo \"arachidáty\" nebo \"ikosanoáty\" nebo \"arachoáty\".\n\nTuto mastnou kyselinu lze najít v něktěrých tucích a rostlinných olejích.\n"}
{"id": "1388637", "url": "https://cs.wikipedia.org/wiki?curid=1388637", "title": "Ectodysplasinový A receptor", "text": "Ectodysplasinový A receptor\n\nEctodysplasinový A receptor (EDAR) je protein u lidí kódovaný EDAR genem. EDAR je receptor povrchu buňky pro ectodysplasin,  který hraje důležitou roli v rozvoji ektodermální tkáně, jako je kůže. Strukturálně je příbuzný  TNF receptoru.\n\n\"EDAR\" a další geny poskytují instrukce pro výrobu bílkovin, které pracují společně, během embryonálního vývoje. Tyto proteiny jsou součástí signální dráhy , která je důležitá pro interakci mezi dvěma vrstvami buněk, ektodermem a mesodermem. V časných stádiích embrya tyto vrstvy buněk tvoří základ pro mnoho tělesných orgánů a tkání. Ektoderm-mezoderm interakce jsou zásadní pro správnou tvorbu několika struktur, které vznikají z ektodermu, včetně kůže, vlasů, nehtů, zubů a potních žláz.\n\nMutace v tomto genu byly spojeny s ektodermální dysplazií, tj.  nižší hustotou potních žláz.\n\nOdvozená G-alela bodové mutace (SNP) s pleiotropními účinky v \"EDAR\", 370A nebo rs3827760, nalézena u většiny moderních východní asiatů a domorodých Američané , ale není běžné u africké nebo evropské populace, tj. je odpovědná za řadu rozdílů mezi těmito populacemi, včetně silnějších vlasů, vícečetných potní žláz, menších prsou, a sinodontního chrupu (tzv. lopatní řezáky) charakteristické pro Asiaty.\n"}
{"id": "1388638", "url": "https://cs.wikipedia.org/wiki?curid=1388638", "title": "Tykev olejná", "text": "Tykev olejná\n\nTykev olejná (\"Cucurbita pepo\" var. \"oleifera\", syn. \"C. pepo\" var. \"styriaca\") je jednoletá jednodomá cizosprašná rostlina z čeledi tykvovitých (\"Cucurbitaceae\"), vzniklá spontánní mutací tykve obecné (\"Cucurbita pepo\" L.) Pochází z Ameriky, ale dnes je rozšířena po celém světě. Poskytuje olejnatá a bílkovinami bohatá semena a velký výnos dužniny plodů.\n\nTykev olejná je náročná teplomilná plodina s poměrně krátkou vegetační dobou. Sumou teplot ji můžeme přirovnat k vinné révě. Má bohatý kořenový systém, bujný vzrůst, lodyha je hranatá, drsně chlupatá, listy velké a řapíkaté, srdčitě vejčité. Kvete žlutě a tvoří více květů, na rostlině se však vyvinou jen 2-4 plody (bobule). Semena jsou plochá, eliptická, bílá, žlutá, šedozelená i černá.\n\n\"Apetit\" - „Bezslupkatá tykev“ s poloplazivou lodyhou. Středně větví. Je určena pro produkci semene na konzum i lisování. Má výborný zdravotní stav. Semeno má vysokou nutriční hodnotu, obsahuje zinek.\n\n\"Eso\" - Velmi výnosná odrůda tykve olejné s plazivou lodyhou. Bezslupkatá semena této tykve jsou větší a mají tmavší barvu než u odrůdy Apetit. Plody vyzrávají vyrovnaně a jsou velmi vhodné pro mechanizovanou sklizeň.\n\n\"Olga\" - k přímé konzumaci, pražení i k lisování oleje. Použitelná je i dužina jak k přímé spotřebě, tak i ke konzervaci. Rostlina je plazivého vzrůstu, středně větvená s dobře vyvinutými úponky. Mladý plod středně zelený s výraznou bělavou skvrnitostí, slabě až středně lesklý. Plod plně vyvinutý je středně až tmavě zelený, kulovitého tvaru, v botanické zralosti středně až tmavě oranžový. Semeno velké, elipsovitého tvaru, bez slupky, tmavě zelené.\n\n\"Opavská\" - Plazivé až několik metrů dlouhé větvící výhony. Plod kulatý, střední velikosti, střídavě zeleně a oranžově zbarvený, v plné zralosti v různých odstínech oranžové barvy. Poměrně velké bezslupké semeno (HTS 180–200 g) tvoří asi 2 až 4 % hmotnosti plodů, obsahuje 45–47% oleje. Výsev okolo 10.5. (výsevek 0,02 MKS/ha), výsadba okolo 20.5. (cca 10 tis. jedinců na hektar).\n\nHlavním produktem jsou semena (bezslupková jádra), která mají vysokou nutriční hodnotu. Cílem pěstování tykve olejné je dosažení vysokého výnosu semen vhodných k technickému zpracování na přímý konzum a olej. Jádra tykve dodávají lidskému tělu důležité minerální látky a některé stopové prvky. Semena obsahují 45-50 % oleje , 32-38 % dusíkatých látek, 3-5% sacharidů, 2-4% hrubé vlákniny a 4-6% minerálních látek.\n\nOleje získaného moderní technologií lisování tykvových semen zastudena je využíváno ve farmaceutickém průmyslu k výrobě léků. Olej získaný tepelnou cestou se používá v kuchyni. Pokrutiny, které vzniknou lisováním, mají výbornou krmivářskou hodnotu.\n\nDýňový olej je specialitou rakouského Štýrska. Olej s přízviskem GDA (Geschütze Geografische Angabe – EU uznaná značka potvrzující původ) se lisuje pouze ve Štýrsku z místních dýní, jejichž semena byla zhruba sto let trvajícím procesem šlechtění zbavena tvrdé dřevnaté slupky. Dnes jsou potažena jen tenkou „kůžičkou“, takže lisování oleje z těchto semen je daleko efektivnější než v případě jiných odrůd.\n\nTykve také obecně patří mezi výborné nektodárné rostliny a mají tak velký význam ve včelařství. Kvetou od června do konce září. Druhové medy tykví jsou však velmi vzácné, uvádějí se z Ukrajiny. Jsou žluté, někdy až nahnědlé, voní typickou vůní dýní a rychle krystalizují v jemných krystalech.\n\nDužina dýně olejné není větsinou určena ke konzumaci, a využívají se pouze semena, z nichž se získává olej. Lisuje se za studena, má hnědozelenou barvu a lahodnou chuť. Je určen ke konzumaci zastudena, přidává se do salátů či dýňové polévky, někdo jej konzumuje přímo – jednu až dvě polévkové lžíce denně. Tento olej je bohatý na aminokyseliny, nenasycené mastné kyseliny a celou řadu prvků, jako je např. hořčík, vápník, zinek a železo. Díky svému složení dále povzbuzuje dýňový olej krevní oběh a působí příznivě na trávicí trakt. Při kazivosti zubů se doporučuje jako zubní olej. Rovněž by po něm měly sáhnout osoby trpící lupénkou, akné a některými typy ekzémů. Používá se jako základ vlasových zábalů pro vlasy namáhané a poškozené. Vyživuje nehtové lůžko, a tím podporuje růst nehtů a jejich zpevnění.\n\nDýňová semínka jsou zdrojem nenasycených kyselin, které snižují cholesterol, působí příznivě na krevní tlak a snižují tak riziko infarktu a mrtvice. Šedozelená semena oříškově nasládlé chuti obsahují nejen zinek a vitamin E, ale i vitaminy A, D, dále vitaminy skupiny B a minerály jako selen, draslík, vápník, fosfor, hořčík, měď, mangan a železo. Obsažené přírodní hormonálně účinné látky zvané kukurbitol zpomalující proces stárnutí. Mužům doporučují odborníci dýňová semínka jako prevenci proti zbytnění prostaty.\n\nDýňová semínka propláchněte vodou a nechte usušit. Dají se konzumovat bez dalších úprav, lze je nasucho opražit na pánvi či upéct v troubě. Jsou skvělá do salátů či do pečiva nebo se dají jíst jen tak.\n\nTykev olejná je rostlina velmi náročná na teplo a živiny. Pro tykev jsou vhodné půdy humózní, hlinité, písčitohlinité, záhřevné. Mohutný kořenový systém dokáže zásobovat rostliny velkým množstvím vody i v období velkého sucha. Na předplodinu nemá tykev zvláštní nároky. Sama je zlepšující plodinou osevního postupu. Dáváme ji mezi dvě obilniny. Pozemek volíme rovinný nebo s malou svažitostí k jihu nebo jihozápadu. Tykev nesnáší zastínění. Rozhodující význam pro výnos má stará půdní síla s dobrou zásobou živin. Podmínkou je organické hnojení na podzim.\n\nTykev olejná je citlivá na udržení klíčivosti, proto je nutné před výsevem ověřit klíčivost. Termín setí se řídí teplotou půdy, která musí být 12 °C v hloubce 10 cm. Rostliny nesmějí vzejít dříve než přejdou květnové mrazíky. Meziřádková vzdálenost je vhodná v rozsahu 120-150 cm. Vzdálenost v řádku 35-40 cm. Počet plodných rostlin by neměl klesnout pod 15 000 na hektar. Hloubka setí 2-3 cm.\n\nPo vzejití tykve je možné likvidovat plevele mechanickou kultivací. Je důležité udržet porost bez plevelů především v počátečních růstových fázích. V dalších růstových fázích hustý pokryv listů brání vzcházení plevelů.\n\nS přípravou porostu ke sklizni začínáme když většina plodů změní zelenou barvu na žlutou. Z rozkrojeného plodu se lehce uvolňují jádra. Nejprve se plody nařádkují a oddělí od lodyhy. Tím urychlíme fyziologické dozrávání a usnadníme uvolňování jádra z dužniny. Plody sklízíme 5-7 dní po nařádkování. Výnos suchých semen bývá v průměru 500-700 kg.ha.\n"}
{"id": "1388640", "url": "https://cs.wikipedia.org/wiki?curid=1388640", "title": "Gaming Innovation Group", "text": "Gaming Innovation Group\n\nSpolečnost Gaming Innovation Group (GIG) je veřejnoprávní společnost založená na Maltě, která nabízí herní kasino od podnikatelů až po zákazníky, sportovní sázení a pokerové služby prostřednictvím her online herních webů: Guts.com, Rizk.com, Betspin.com a Superlenny. com, Thrills.com a Kaboo.com\n\nGIG je společnost registrovaná v USA, která působí na Maltě a dalších pěti místech v Evropě (Marbella, Oslo, Kristiansand, Gibraltar, Kodaň). Společnost je kótována na Burze cenných papírů v Oslo pod označením 'GIG'.\nSpolečnost Gaming Innovation Group byla založena v roce 2008 jako společnost Donkr International Ltd. na Maltě. Byla to holdingová společnost společnosti Innovation Labs Ltd., obchodní společnost provozující online pokerové fórum Donkr.com. V roce 2012 se Frode Fagerli a Robin Reed stali majiteli společnosti a nazvali ji společnost Gaming Innovation Group Ltd.\nGaming Innovation Group byla uvedena na burze v Oslo v červnu 2015.\n\nV červnu roku 2016 společnost Gaming Innovation Group získala společnost Betit Holdings za 54 milionů EUR. V lednu 2018 společnost otevřela novou centrálu na Maltě.\n\n"}
{"id": "1388643", "url": "https://cs.wikipedia.org/wiki?curid=1388643", "title": "Jan Pieter Brueghel", "text": "Jan Pieter Brueghel\n\nJan Pieter Brueghel nebo Jan Pieter Breughel (pokřtěn 29. srpna 1628–1664) byl vlámský barokní malíř specializující se na květinová zátiší. \n\nJan Pieter Brueghel se narodil v Antverpách. Byl synem Jana Brueghela mladšího a Anny-Maria Janssens. V roce 1645 vstoupil do antverpského uměleckého sdružení cechu Sv. Lukáše jako \"wijnmeester (majitel vína)\". Proslavil se především svými girlandovými obrazy, na kterých spolupracoval s dalšími malíři, jako byl Erasmus Quellinus II, který pracoval na kartuších, zatímco Brueghel maloval květinové girlandy. Jan Pieter Brueghel zemřel v Itálii po roce 1664. \n"}
{"id": "1388644", "url": "https://cs.wikipedia.org/wiki?curid=1388644", "title": "Anthony Sablan Apuron", "text": "Anthony Sablan Apuron\n\nAnthony Sablan Apuron O.F.M.Cap. (* 1. listopadu 1945, Hagåtña, Guam, USA) je guamský katolický řeholník a kněz, v letech 1994-2018 arcibiskup agañský na Guamu.\nV květnu 2016 byl arcibiskup Apuron obviněn ze sexuálního zneužívání mladistvých, které měl provádět v 70. letech 20. století. V červnu 2016 byl Svatým stolcem suspendován, a v říjnu 2016 byl jmenován koadjutor arcidiecéze, arcibiskup Michael Jude Byrnes. V březnu 2018 apoštolský tribunál Kongregace pro nauku víry prohlásil Apurona vinným z některých bodů obžaloby, zbavil jej titulu arcibiskupa a zakázal mu pobyt na území arcidiecéze. Vzhledem k odvolání rozsudek zatím nenabyl právní moci. Apuron tak nepodléhá trestům, zůstává arcibiskupem, ale funkci vykonává koadjutor BYrnes.\n\nArcibiskup Apuron je také komturem s hvězdou Řádu Božího hrobu a do roku 2018 byl velkopřevorem jeho magistrální delegace na Novém Zélandu, založené roku 2015.\n\n"}
{"id": "1388645", "url": "https://cs.wikipedia.org/wiki?curid=1388645", "title": "Articulata (rozcestník)", "text": "Articulata (rozcestník)\n\nArticulata má více významů:\n"}
{"id": "1388650", "url": "https://cs.wikipedia.org/wiki?curid=1388650", "title": "Zdeněk Hron", "text": "Zdeněk Hron\n\nZdeněk Hron (* 23. září 1944, České Budějovice) je český pedagog, překladatel, redaktor, básník a diplomat.\n\nRoku 1961 maturoval na Vojenské škole Jana Žižky z Trocnova v Moravské Třebové a následně vystudoval v letech 1961-1967 angličtinu a češtinu na Filozofické fakultě Univerzity Karlovy. Od roku 1968 vyučoval na Jazykové škole v Praze a od roku 1987 se věnuje ve svobodném povolání překladatelské činnosti. Byl rovněž kulturním atašé velvyslanectví České republiky v Londýně.\n\nPřekládá z angličtiny (výjimečně z latiny, italštiny, němčiny a francouzštiny), a to prózu, poezii i divadelní hry. Pro Československou a Českou televizi přeložil dialogy a titulky k řadě filmů a seriálů. Jako nakladatelský redaktor sestavil několik básnických antologií, uspořádal výbory z veršů různých českých básníků (Blatný, Bridel, Mácha, Michna z Otradovic, Neruda a další) a sám je rovněž autorem deseti básnických sbírek.\n\n\n\n"}
{"id": "1388651", "url": "https://cs.wikipedia.org/wiki?curid=1388651", "title": "Carmelo Zammit", "text": "Carmelo Zammit\n\nCarmelo Zammit (* 19. prosince 1949, Gudja, Malta) je maltský katolický kněz a biskup, od roku 2016 biskup gibraltarský.\n\nBiskup Carmelo Zammit je také od roku 2017 komturem s hvězdou Řádu Božího hrobu a velkopřevorem jeho místodržitelství na Gibraltaru.\n\n"}
{"id": "1388653", "url": "https://cs.wikipedia.org/wiki?curid=1388653", "title": "Bernt Ivar Eidsvig", "text": "Bernt Ivar Eidsvig\n\nBernt Ivar Markus Eidsvig CRSA (* 12. září 1953, Rjukan, Norsko) je norský katolický kněz a biskup, od roku 2005 biskup v Oslu a od roku 2009 apoštolský administrátor trondheimské prelatury.\n\nBiskup Eidsvig je také komturem s hvězdou Řádu Božího hrobu a velkopřevorem jeho magistrální delegace v Norsku.\n\n"}
{"id": "1388654", "url": "https://cs.wikipedia.org/wiki?curid=1388654", "title": "Blešník obecný", "text": "Blešník obecný\n\nBlešník obecný (\"Pulicaria vulgaris\") je jednoletá, vlhkou půdu upřednostňující bylina kvetoucí v letních měsících drobnými úbory žlutých květů. Tento původní druh je jedním ze dvou druhů rodu blešník, které v české krajině rostou. Blešník obecný se z české přírody postupně vytrácí a je považován za ohrožený druh.\n\nRoste téměř v celé Evropě a dále v Asii v zónách s mírným klimatem. Jeho areál začíná na západě v severním Španělsku a ve východní Velké Británii a přes střední i východní Evropu a ruský Ural pokračuje do západní Sibiře, na Kavkaz, do Střední Asie, severozápadní Číny i Mongolska a zasahuje i na sever indického subkontinentu. Vyskytuje se též ve státech Afriky přiléhajících ke Středozemnímu moři.\n\nTeplomilná, mokřadní rostlina rostoucí na hlinitých až jílovitých, písčitých či štěrkovitých půdách bohatých dusíkem a dalšími živinami. Stanoviště mohou být občas přeplavované vodou a slabě zasolené. Objevuje se na ruderálních místech, na březích potoků a vodních nádrží, na obnažených dnech rybníků a písčitých jam, v prohlubních mokrých luk a pastvin i ve vlhkých příkopech podél komunikací. V krajině stoupá až do nadmořské výšky okolo 2800 m n. m.\n\nBěhem klíčení, které začíná koncem května, potřebuje semeno vlhké místo bez konkurence jiných rostlin, později je rostlina schopná přežít i hluboké vyschnut. Roste nejčastěji na místech s nezapojenou vegetací, kde nemusí soutěžit s ostatními o světlo a místo k vývoji. Vzhledem k obsahu aromatických látek nejsou rostliny spásány zvířaty.\n\nBlešník obecný se v ČR vyskytuje velmi spoře, jen v teplejších oblastech jižní Moravy a severozápadních, středních a jižních Čech, zejména v poříčích velkých řek. Těžiště rozšíření má v planárním a kolinním stupni, jeho výskyt je však nestálý a svědčí o tom, že druh rychle ustupuje. Kvete od června do září. Ploidie druhu je 2n = 18.\n\nJednoletá rostlina s chlupatou lodyhou vysokou až 40 cm, přímou nebo na bázi vystoupavou, vyrůstající z větveného, vřetenovitého kořene. Lodyha je obvykle jíž od spodu větvená, mírně rýhovaná a bývá zelená nebo je nahnědlá až načervenalá. V řídké přízemní listové růžici rostou obkopinaté řapíkaté listy, které jsou v době kvetení již zaschlé. Lodyha je střídavě porostlá přisedlými, celokrajnými listy tvaru kopinatého či vejčitého, dlouhými 2 až 4 cm a širokými 1 až 2 cm, které jsou na bázi klínovitě zúžené nebo zaokrouhlené a poloobjímavé, na vrcholu špičaté, po obvodě zvlněné a celé vlnatě chlupaté.\n\nÚbory s květy jsou drobné, polokulovité, mívají jen 1 cm v průměru a vyrůstají jednotlivě na koncích větviček. Bylina jich mívá 20 až 80 a společně vytvářejí volné vrcholičnaté květenství. Květy mají pětizubé koruny zbarvené špinavě žlutě. Oboupohlavné trubkovité květy ve středu úboru jsou asi 7 mm dlouhé, samičí venkovní s krátkými ligulami mívají délku průměrně 8 mm. Zákrov je víceřadý, listeny má čárkovité, špičaté, na vrcholu odstálé, 4 až 8 mm dlouhé, zelené a po okrajích blanitě lemované. Květy se opylují samosprašně nebo hmyzem. Plod je hnědá, eliptická, chlupatá nažka asi 1,5 mm velká, se stejně dlouhým dvouřadým chmýrem.\n\nBlešník obecný se v posledních desetiletích z české přírody dramaticky vytrácí. V \"Červeném seznamu cévnatých rostlin České republiky\" je hodnocen jako kriticky ohrožený druh (C1t), zákonem však chráněn není. Charakter stanovišť která osidluje ani praktickou zákonnou ochranu příliš neumožňuje.\n\nPříbuzný blešník úplavičný (\"Pulicaria dysenterica\"), vyskytující se jako druhý v české přírodě, se po vzhledové stránce liší hlavně většími úbory a delšími jazykovitými květy, které jsou vybarvené zářivě žlutě. Je v Česku také vzácný a v \"Červeném seznamu cévnatých rostlin České republiky\" je shodně zařazen mezi kriticky ohrožené druhy (C1b).\n\n"}
{"id": "1388656", "url": "https://cs.wikipedia.org/wiki?curid=1388656", "title": "Xcas", "text": "Xcas\n\nXcas je počítačový program pro použití v matematice. Xcas je v podstatě uživatelské rozhraní giac, které je základním systémem počítačové algebry (CAS). Giac je napsán v programovacím jazyce C++. \n\npro systémy Microsoft Windows, Apple macOS a Linux / Unix\n\nXcas může vyřešit rovnice a kreslit grafy.\n\nXcas a Giac jsou projekty s otevřeným zdrojovým kódem vyvinuté skupinou, kterou vede Bernard Parisse na univerzitě Joseph Fourier v Grenoble (Isère) ve Francii od roku 2000. Xcas a Giac jsou založeny na zkušenostech získaných z předchozího projektu Erable.\n\n"}
{"id": "1388657", "url": "https://cs.wikipedia.org/wiki?curid=1388657", "title": "Mario Conti", "text": "Mario Conti\n\nMario Joseph Conti (* 20. března 1934, Elgin, Skotsko) je skotský katolický kněz a biskup, v letech 2002- 2012 arcibiskup glasgowský.\n\nBiskup Conti je také komturem s hvězdou Řádu Božího hrobu a velkopřevorem jeho místodržitelství ve Skotsku.\n\n"}
{"id": "1388658", "url": "https://cs.wikipedia.org/wiki?curid=1388658", "title": "Leukotrieny", "text": "Leukotrieny\n\nLeukotrieny jsou rodina eikosanoidních prozánětlivých mediátorů produkovaných v leukocytech oxidací kyseliny arachidonové a esenciální mastné kyseliny eikosapentaenové (EPA) pomocí enzymu arachidonate 5-lipoxygenázy.\n\nLeukotrieny užívají lipidovou signalizaci pro přenesení informace do buněk, které je sami produkují (autokrinní) anebo  na sousední buňky  (parakrinní signalizace) pro regulaci imunitní odpovědi. Produkce leukotrienů je obvykle doprovázena produkcí histaminu a prostaglandinů, které slouží zároveň jako prozánětlivé mediátory.\n\nJedním z jejich rolí (konkrétně, leukotrienu D) je vyvolat kontrakce v hladkém svalstvu podél bronchiolů; jejich nadprodukce je pak hlavní příčinou zánětu u astmatu a alergické rýmy. Antagonisté leukotrienů jsou používány k léčbě těchto onemocnění tím, že inhibují produkci nebo aktivitu leukotrienů.\n\nNázev \"leukotrien zavedl \" švédský biochemik Bengt Samuelsson v roce 1979,  a pochází ze slova \"leukocyt\" a \"trien \"(tři konjugované dvojné vazby).\nLeukotrien C, \"pomalé reakce hladké svaloviny stimulující látky\" (SRS) byl původně dokonce popsán mezi lety 1938 a 1940 Feldberg ema Kellawayem.\n Tito vědci izolovali SRS z plicní tkáně po delším období po expozici hadím jedem a histaminem.\n\nLeukotrieny jsou komerčně dostupné k výzkumu .\n"}
{"id": "1388659", "url": "https://cs.wikipedia.org/wiki?curid=1388659", "title": "Elżbieta Katoliková", "text": "Elżbieta Katoliková\n\nElżbieta Katoliková (9. října 1949 – 1. července 1983) byla polská atletka, halová mistryně Evropy v běhu na 800 metrů.\nV roce 1974 se stala halovou mistryní Evropy v běhu na 800 metrů. Čas 2:02,38 byl zároveň evropským halovým rekordem. Na stejné trati získala na halovém mistrovství Evropy bronzovou medaili v letech 1973 a 1977. Získala také stříbrnou medaili na Evropských halových hrách v roce 1969 jako členka štafety na 1+2+3+4 kola. Její osobní rekord v běhu na 800 metrů 1:57,26 pochází z roku 1980.\n\nZemřela při autonehodě v roce 1983.\n\n"}
{"id": "1388665", "url": "https://cs.wikipedia.org/wiki?curid=1388665", "title": "Tygři nepláčou", "text": "Tygři nepláčou\n\nTygři nepláčou (, rĕw thalu rĕw; ) je thajský akční film z roku 2014. Režisérem filmu je Panna Rittikrai. Hlavní role ve filmu ztvárnili Dan Chupong a Nantawooti Boonrapsap.\n\n"}
{"id": "1388675", "url": "https://cs.wikipedia.org/wiki?curid=1388675", "title": "Továrna na stávkové zboží P. B. Branda", "text": "Továrna na stávkové zboží P. B. Branda\n\nTovárna na stávkové zboží P. B. Branda je bývalý průmyslový areál v Praze na Smíchově, který stojí na rohu ulic Radlická a Bieblova.\n\nRoku 1912 si firma bratří Brandových dala na Smíchově postavit budovu továrny pro svoji výrobu tkaných rukavic, kterou původně provozovala v Bubenči. Secesní halu navrhla a realizovala stavební firma Josefa a Bohdana Bečkových.\n\nRoku 1920 adaptoval Bohdan Bečka továrnu na dílny „Zemského spolku pro léčbu a výchovu mrzáků“. Spolek byl založen roku 1911 lékařem Rudolfem Jedličkou.\n\nAreál je v provozu a slouží s menšími úpravami Výrobnímu družstvu invalidů.\n\n\n"}
{"id": "1388678", "url": "https://cs.wikipedia.org/wiki?curid=1388678", "title": "Odliv kapitálu", "text": "Odliv kapitálu\n\nOdliv kapitálu (anglicky \"capital outflow\") nebo také odliv peněz či odliv zisků je obecně negativní jev, při kterém finanční zisk firmy opouští danou ekonomiku místo toho, aby byl investován v zemi, kde byl vytvořen, často za účelem obcházení daní (anglicky \"tax avoidance\") a koncentrace kapitálu v jiné požadované lokaci - v rámcích či na hranici zákona. Náhlý legální odliv kapitálu ve velkém měřítku se označuje jako únik kapitálu nebo také kapitálový přesun (anglicky \"capital flight\"), nelegální obcházení daní se nazývá daňový únik (anglicky \"tax evasion\").\n\nOdliv kapitálu v rozvojových zemích je jedním z hlavních příčin přetrvávající chudoby. Zisk vytvořený v rozvojových zemích jako např. v afrických státech je často převeden buď do bohatých států, kde sídlí vlastníci nadnárodních korporací, nebo přímo do daňových rájů. Tenhle uniklý zisk není znovu investován, kde byl vytvořen, jak k tomu částečně dochází v bohatších zemích, a tím pádem se vytvoří uzavřená smyčka, kdy zůstávají rozvojové země nadále chudé. U těchto finančních převodů také hrají roli jurisdikce, které umožňují vysokou ochranu pro bankovní tajemství. Mezi těmi je například Švýcarsko, notoricky známé bankami, jež dle švýcarských zákonů mohou tajit informace o svých klientech před trestním stíháním již od roku 1713, kdy jejich služby využívala evropská šlechta jako např. francouzští králové k utajení koncentrace bohatství.\n\nOdliv kapitálu ve vysoce rozvinutých zemích se vyskytuje především v podobě obcházení daní skrze finanční transakce zisků do daňových rájů. Například americký Google přesunul do daňových rajů v Bermudě přes 22 miliard amerických dolarů jen v roce 2017 skrze komplexní finanční transakci známou pod názvem „dvojitý irský, holandský sendvič“, jenž využívá holdingové společnosti v Nizozemsku a Irsku díky různým aspektům místních jurisdikcí, čímž legálně obchází daně z příjmu ve Spojených státech a v EU mezerou v zákonech.\n\nZahraniční firmy, jenž provozují v Česku nějakou část svojí výroby nebo byznysu často svůj zisk vytvořený v Česku neinvestují na místním trhu a místo toho jej převedou jinam do zahraničí. Dle analýzy z roku 2016, „míra odlivu výnosů z české ekonomiky je dlouhodobě přinejmenším\ndvakrát vyšší, než by odpovídalo empirickým a teoretickým\npředpokladům odvozeným ze situace na vnitřním trhu EU“. Tyto následné chybějící investice vedou k nízké produktivitě práce, což se odráží v nízké úrovni mezd. K tomu dochází u zahraničních firem, které do Česka přesouvají jen levnou část svého byznysu aby využily místní trh např. kvůli levnější pracovní síle ve srovnání s jejích domácím trhem. Tím pádem neinvestují do výzkumu a vývoje a do pracovních míst s vysokou přidanou hodnotou a mzdou v Česku, nýbrž na vlastním domácím trhu.\n\nV roce 2016 ve formě dividend odplynulo z Česka do zahraničí 289 miliard korun a podle některých odhadů se ročně vyvádí z Česka do zahraničí až 700 miliard korun. \n\nTento odtok zisků z Česka je výsledkem investičních pobídek za vlád Josefa Tošovského a Miloše Zemana na přelomu tisíciletí, jenž byly cíleny na rychlé snížení nezaměstnanosti a při tom přilákaly investory, kteří vytvářeli pracovní místa s nízkou přidanou hodnotou, tím pádem s nízkou produktivitou práce a nízkými mzdami. Novela investičního zákona na rok 2019 je zaměřená na podporu investic s vyšší přidanou hodnotou, malé a střední podniky a na výzkum a vývoj, jenž má za cíl přesunout pracovníky z výroby k sofistikovanější práci.\n\n"}
{"id": "1388684", "url": "https://cs.wikipedia.org/wiki?curid=1388684", "title": "Historicita", "text": "Historicita\n\nHistoricita v oblasti zkoumání dějin je faktická existence nějaké osoby, jevu nebo události. Slovo se používá pro odlišení skutečně v minulosti existujícího od mýtů a legend. Otázka historicity bývá důležitá zejména při zkoumání stranicky zaujatých pramenů. Například se často kladla otázka historicity osob a dějů popsaných v bibli a jiných starých náboženských textech (náboženské zaujetí pisatelů) anebo historicity národních legend různých zemí (v Česku zejména spor o pravost Rukopisů v 19. a 20. století). Historicitu v tomto smyslu je potřeba odlišit od historicity ve smyslu dějinné podmíněnosti a zakotvenosti lidské společnosti.\n"}
{"id": "1388687", "url": "https://cs.wikipedia.org/wiki?curid=1388687", "title": "Telma", "text": "Telma\n\nTelma má více významů:\n\n\n\n\n"}
{"id": "1388691", "url": "https://cs.wikipedia.org/wiki?curid=1388691", "title": "Kostel svatého Jakuba Staršího (Olbramovice)", "text": "Kostel svatého Jakuba Staršího (Olbramovice)\n\nKostel svatého Jakuba Staršího (také Kostel svatého Jakuba Většího nebo kostel svatého Jakuba) je farní kostel v římskokatolické farnosti Olbramovice u Moravského Krumlova, nachází se v centru obce Olbramovice. Kostel je pozdně gotická dvoulodní stavba s věží, křížová klenba stojí na dvou mohutných sloupech. Kostel je chráněn jako kulturní památka České republiky.\n\nOlbramovice jako vesnice byly poprvé písemně zmíněny v seznamu obcí pod patronátem olomouckého biskupství v roce 1063, kostel však vznikl zřejmě později, ale není známo kdy (jiné zdroje uvádí, že byl postaven na konci 15. století). První úpravy kostela proběhly v 16. století. Věž pak byla ke kostelu přistavěna roku 1564, roku 1723 byl do věže instalován největší z celkem tří zvonů. V roce 1781 byl v kostele instalován barokní oltář, kromě něj je v kostele nedatovaný gotický sanktuář. Kostel byl v roce 1860 upraven. Za druhé světové války byly rekvírovány některé zvony z kostelní věže, v kostele zůstal pouze největší zvon z roku 1723. Později byl kostel opraven v letech 1996 a 2006. Roku 1996 bylo opraveno schodiště do věže a v roce 2006 pak byla opravena vnější fasáda kostela. \n\nNedaleko kostela stojí boží muka z roku 1518 a fara z druhé poloviny 17. století.\n\n\n"}
{"id": "1388694", "url": "https://cs.wikipedia.org/wiki?curid=1388694", "title": "Čchen Čao-pchi", "text": "Čchen Čao-pchi\n\nČchen Čao Pchi (* 8. dubna 1893, vesnice Čchen-ťia-kou, provincie Che-nan, Čína – 30. prosince 1972, Čína) byl mistr bojového umění tchaj-ťi čchüan – příslušník 18. generace potomků rodiny Čchen z vesnice Čchen-ťia-kou. \n\nMistr Čchen Čao Pchi učil umění tchaj-ťi čchüan po celý svůj život. V roce 1928 odešel (na základě pozvání) do Pekingu aby tam jako první (mimo vesnici Čchen-ťia-kou) učil umění tchaj-ťi čchüan. To odhalilo podstatu Čchen stylu tchaj-ťi čchüan široké veřejnosti a ukončilo spory okolo jeho původu.\n\nV roce 1930 byl pozván, aby vyučoval v Nankingu. Po roce 1958, po návratu do vesnice Čchen-ťia-kou, za extrémně obtížných podmínek mistr Čchen Čao-pchi kultivoval novou (19.) generaci. Čtveřice jeho žáků později získala věhlas a popularitu nejen v Číně, ale i za jejími hranicemi. Jsou nazýváni Čtyři Buddhovi bojovníci (\"s’ ta ťin\") a jsou také někdy označovaní za čtyři tygry z Čchen-ťia-kou. Jedná se o mistry 19. generace \"tchaj-ťi\" stylu rodiny Čchen a jsou to tito muži:\n\nTo oni jsou formálními hlavami klanu Čchen a jsou nezpochybnitelnými představiteli tohoto stylu bojového umění. Bojovému umění \"tchaj-ťi čchüan\" se věnovali od útlého dětství; všichni mají svoji školu, kterou vedou buď sami nebo jim pomáhá některý z jejich potomků; většina z nich jezdí po světě, kde šíří bojové umění \"tchaj-ťi čchüan\". \n\nV roce 1960 získal Čchen Čao-pchi na „národním kongresu bojového umění“ („national martial art convention“) titul \"Grand Taiji Master\" (velmistr \"tchaj-ťi\"). Do historie bojového umění \"Čchen tchaj-ťi čchüan\" se zapsal jako mistr a osobnost vysokých morálních kvalit, který pokračoval ve výuce tradičního umění \"tchaj-ťi čchüan\" i navzdory pronásledování během čínské kulturní revoluce.\n\nV mládí, jak mu velela rodinná tradice, studoval Čchen Čao-pchi bojové umění \"tchaj-ťi čchüan\" a to nejprve od svého otce Čchen Teng-kche (\"Chen Deng-ke\") (17. generace). Po jeho smrti pokračoval ve studiu se svými příbuznými, kterými byli:\nPozději také studoval teorii \"tchaj-ťi čchüan\" pod vedením Čchen Sina (\"Chen Xin\") a Čchen Pchin-sana (\"Chen Pin San\") (16. generace). Za mlada cvičil \"tchaj-ťi čchüan\" intenzivně (až 30 sestav denně) a to bez ohledu na chladné nebo horké počasí, které jej od cvičení neodradilo.\n\nKdyž mu bylo 21 let (v roce 1914) opustil vesnici Čchen-ťia-kou a cestoval do provincie Kan-su (na severozápadě Číny) a do provincie Che-pej (na východě Číny) a vyučoval zde \"tchaj-ťi čchüan\". Po sedmi letech (v roce 1921) se vrátil zpět do vesnice Čchen-ťia-kou a zastával zde funkci trenéra pro Společnost bojových umění okresu Wen („Wen County Martial Arts Society“).\n\nV roce 1928 byl pozván do Pekingu aby učil \"tchaj-ťi čchüan\" Jüe Jou-šenem (\"Yue You-shen\") – vedoucím lékárny „Tchung Žen Tchang“. Čchen Čao-pchi učil na radnici a na univezitách Čchao-jang a Jü-wen. Celkem učil v sedmnácti různých organizacích, které jej zvaly, aby učil jejich členy.\n\nV roce 1930 jej pozval primátor města Nankingu a tak Čchen Čao-pchi odešel do Nankingu. Čchen Čao-pchi ale nechtěl opustit své pekingské studenty a tak jim navrhl, aby pozvali jeho strýce Čchen Fa-kchea (17. generace) (1887–1957) aby jej v Pekingu zastoupil. V Nankingu Čchen Čao-pchi (na pozici komunálního mistra \"tchaj-ťi\") vyučoval na radnici, v „Čínské zámořské asociaci“ („Overseas Chinese Association“) a v „Národním sdružení pro energetiku a zásobování“ („National Power-Supply Industry Association“). Současně pracoval jako čestný trenér „Ústředního institutu pro bojová umění“ („Central Martial Arts Institute“).\n\nI přes chaos druhé světové války vyučoval Čchen Čao-pchi po celé Číně. V roce 1942 odešel do města Si-an - hlavního města čínské provincie Šen-si - na pozvání předsedy Čang Chan-jinga (\"Zhang Han Ying\"). Ten předsedal „Agentuře hydroelektrárny Žluté řeky“ („Yellow River Hydro-Power Electric Agency“). Po válce (v níž vyhrálo Japonsko) doprovázel Čchen Čao-pchi agenturu (jednatelství) do města Kchaj-feng a tam se také v roce 1946 přestěhoval a učil tam. Poté, co bylo město Kchaj-feng v roce 1948 osvobozeno, byl Čchen Čao-pchi stár již 55 let ale jeho snaha učit \"tchaj-ťi čchüan\" byla silnější než kdykoliv předtím. Dařilo se mu spojit pravidelnou práci s výukou \"tchaj-ťi čchüan\".\n\nV roce 1958 odešel Čchen Čao-pchi do důchodu a vrátil se domů do vesnice Čchen-ťia-kou aby tam učil. V březnu 1958 se zúčastnil „setkání bojových umění“ („Martial Arts Meet“) v provincii Che-nan a umístil se v disciplíně \"tchaj-ťi čchüan\" na prvním místě. V roce 1960 se zúčastnil „setkání národních bojových sportů“ („National Martial Arts Meet“), kde byl označen jako „Famous Taijiquan Expert“ (slavný odborník na \"tchaj-ťi čchüan\", velmistr \"tchaj-ti\"). V roce 1964 byl zvolen za člena „Národní asociace wu-šu“ („National Wushu Association“).\n\nV roce 1958, když odešel do důchodu, byl stár 65 let. Byl hluboce odhodlán vrátit se do Čchen-ťia-kou, vést tam vesnický spartánský styl života, usadit se tam a předat umění \"tchaj-ťi čchüan\" další (tj. 19.) generaci. Poté, co se vrátil do Čchen-ťia-kou, založil na vlastní náklady ve svém domě školu s výukou \"tchaj-ťi čchüan\". Současně také založil výcvikovou třídu v hlavním městě okresu Wen). Tady vyučoval členy vlády, zaměstnance hornické školy a „koučoval“ učitele a studenty. Ale tato renesance bojového umění netrvala dlouho.\n\nKdyž byl Čchen Čao-pchi ve věku 73 let, propukla v Číně v roce 1966 tzv. Velká proletářská kulturní revoluce. Původně zamýšleným účelem měla být modernizace čínské společnosti, ale ve skutečnosti kulturní revoluce přivodila smrt stovkám tisíců lidí, kteří se stali oběťmi vraždění tzv. Rudých gard, rozvrat ekonomiky, všeobecný chaos a obrovské ztráty na kulturním dědictví Číny. Všemi respektovaný a vážený mistr Čchen Čao-pchi byl pranýřován, vystaven ponížení a pokořování. Chrám v Čchen-ťia-kou byl srovnán se zemí, umění \"tchaj-ťi čchüan\" bylo ve své kolébce zavrženo a označeno za dekadentní relikt minulosti. Navzdory těmto překážkám se několik jeho věrných žáků (byl mezi nimi i Čchen Čeng-lej) scházelo po nocích aby studovali tajně \"tchaj-ťi čchüan\". Čchen Čao-pchi tak demonstrativně dokazoval, že se nebojí pronásledování a statečně pokračoval ve výuce. Při této příležitosti složil následující verše:\n\nV roce 1969 skončilo nejhorší období čínské Kulturní revoluce, ale její vliv však i nadál trval prakticky až do Mao Ce-tungovy smrti v roce 1976. Přesto došlo již v roce 1972 k zásadnímu obratu v přístupu čínské vlády k bojovým uměním. Výkony herce, mistra a popularizátora bojových umění Bruce Lee navodily silnou vlnu všeobecného zájmu o čínská bojová umění. Bruce Lee přenesl téma hrdinského čínského kungfu boje na novou úroveň „skutečných“ soubojů. Nastal „návrat ke kořenům“ - hledání starých čínských mistrů. Od roku 1972 se tak začala psát nová éra wu-šu v Číně, když čínská vláda (pod tlakem okolností) dala oficiální podnět k organizovanému cvičení wu-šu na všech úrovních.\n\nMistr Čchen Čao-pchi dostal povolení k tréninku skupiny svých studentů z Čchen-ťia-kou pro nadcházející září roku 1972, kdy se za asistence mistra Ču Tchien–cchaje měla konat přehlídka wu-šu. K přehlídce byla vybrána provincie Che-nan a městský okres Teng-feng – místo, kde se nachází klášter Šao-lin. Mistrovi studenti byli na přehlídce wu-šu oceněni řádem zásluh za vynikající výkon. Mistr Čchen Čao-pchi se tak na sklonku svého života dožil svého snu - předat štafetu bojového umění svým žákům.\n\nV září roku 1972 Čchen Čao-pchi (ve věku 79 let) ukončil svoji účast na přehlídce wu-šu a zůstal v městě Čeng-čou asi tak dvacet dní. Poté, co nadšenci \"tchaj-ťi čchüan\" slyšeli tuto zprávu, přicházeli jeden po druhém s žádostí, aby je naučil metodám \"tchaj-ťi čchüanu\". Mistr byl pln elánu a se zápalem učil svoje milované bojové umění. Celý den bez přestání ukazoval \"tchaj-ťi čchüan\" pohyby až se jeho rodina obávala, že se tím příliš vyčerpá a že z toho zeslábne. Rodina se jej snažila v té době mnohokrát od jeho výuky odradit, ale marně - jeho nadšení bylo větší než cokoliv jiného. Mistr měl vždy odpověď:\n\nAle do vesnice Čchen-ťia-kou se Čchen Čao-pchi dlouho nevracel. Byl přijat do krajské nemocnice s hepatitidou (zánětem jater) ale rychle se zotavil a byl propuštěn. Když opouštěl nemocnici jeho ošetřující lékař jej varoval, že v takto vysokém věku musí věnovat více času odpočinku a že by zatím neměl učit. Pokud by se u něj zánět jater opět objevil nebudou již lékaři pro něj moci nic udělat. Ale Čchen Čao-pchi v učení nemohl přestat. Dne 27. prosince 1972 u něj hepatitida opět propukla a byl přijat znovu do krajské nemocnice. Zemřel 30. prosince roku 1972 ve věku 79 let.\n\nČchen Čao-pchi publikoval několik děl o problematice \"tchaj-ťi čchüan\", ve kterých snadno srozumitelným jazykem osvětlil původní principy a důkladně popsal aspekty celé této problematiky. Takový počin byl v historii tohoto bojového umění poměrně vzácný a Čchen Čao-pchi tak významně přispěl k rozšíření stylu \"Čchen tchaj-ťi čchüan\":\n\n"}
{"id": "1388729", "url": "https://cs.wikipedia.org/wiki?curid=1388729", "title": "Kansas City Mavericks", "text": "Kansas City Mavericks\n\nKansas City Mavericks je profesionální americký klub ledního hokeje, který sídlí v Independence (nedaleko Kansas City) ve státě Missouri. Do ECHL vstoupil v ročníku 2014/15 a hraje v Horské divizi v rámci Západní konference. Před vstupem do ECHL působil několik let v Central Hockey League. Své domácí zápasy odehrává v hale Silverstein Eye Centers Arena s kapacitou 5 800 diváků. Klubové barvy jsou černá, oranžová, světle modrá a bílá. Jedná se o farmu klubů Calgary Flames (NHL) a Stockton Heat (AHL).\n\nZdroj: \n\n\nZdroj: \n\n\n"}
{"id": "1388752", "url": "https://cs.wikipedia.org/wiki?curid=1388752", "title": "Annemarie Schimmel", "text": "Annemarie Schimmel\n\nAnnemarie Schimmel (7. dubna 1922, Erfurt – 26. ledna 2003, Bonn) byla uznávaná německá orientalistka a islamoložka. V letech 1967-1992 byla profesorkou Harvardovy Univerzity. \n\nAnnemarie Schimmel se narodila v Erfurtu do protestantské rodiny. Střední školu dokončila v 15 letech a poté věnovala půl roku dobrovolnictví v Reichsarbeitsdienst. Na berlínskou univerzitu nastoupila roku 1939. Během studia ji velmi ovlivnil profesor Hans Heinrich Schaeder, který se zabýval dílem Džaláleddína Balchí Rúmího. V prosinci 1941 obhájila doktorát prací \"Die Stellung des Kalifen und der Qadis im spätmittelalterlichen Ägypten\". Začala pracovat na německém ministerstvu zahraničí, ve volném čase si doplňovala vzdělání. Po II. světové válce v květnu 1945 byla na několik měsíců zadržena americkými úřady pro podezření z kolaborace s nacisty. Podezření se nepotvrdilo a o rok později se stala profesorkou arabských a islámských studií na univerzitě v Marburgu. V padesátých letech se vdala, ale život ženy v domácnosti jí nevyhovoval, proto se vrátila zpět k akademické kariéře. V roce 1954 získala další doktorát z religionistiky (\"Religionswissenschaft\"). \n\nZlom v jejím životě nastal, když byla navržena jako profesorka historie náboženství na univerzitu v Ankaře. Stala se tam první ženou a první nemuslimkou vyučující teologii. V Turecku strávila 5 let. Poté dalších 25 na Harvardu. Během života v kampusu Harvardovy univerzity často navštěvovala New York jako konzultantka Metropolitního muzea. V 80 letech patřila do editačního týmu \"Encyklopedie náboženství\" publikované v 16 svazcích pod záštitou Mircea Eliadeho. Po odchodu do důchodu roku 1992 byla jmenována emeritní profesorkou indo-muslimské kultury a čestnou profesorkou univerzity v Bonnu. Opustila Harvard a vrátila se do rodného Německa, kde v roce 2003 zemřela.\n"}
{"id": "1388775", "url": "https://cs.wikipedia.org/wiki?curid=1388775", "title": "Seznam dílů seriálu Slepá justice", "text": "Seznam dílů seriálu Slepá justice\n\nToto je seznam dílů seriálu \"Slepá justice\".\n\n<onlyinclude>\n</onlyinclude>\n\n"}
{"id": "1388799", "url": "https://cs.wikipedia.org/wiki?curid=1388799", "title": "Rapid City Rush", "text": "Rapid City Rush\n\nRapid City Rush je profesionální americký klub ledního hokeje, který sídlí v Rapid City v Jižní Dakotě. Do ECHL vstoupil v ročníku 2014/15 a hraje v Horské divizi v rámci Západní konference. Před vstupem do ECHL působil několik let v Central Hockey League. Své domácí zápasy odehrává v hale Rushmore Plaza Civic Center s kapacitou 5 119 diváků. Klubové barvy jsou červená, zlatá, černá a bílá. Jedná se o farmu klubů Minnesota Wild (NHL) a Iowa Wild (AHL).\n\n\nZdroj: \n\n\n"}
{"id": "1388805", "url": "https://cs.wikipedia.org/wiki?curid=1388805", "title": "SK Slavia Praha 2018/2019", "text": "SK Slavia Praha 2018/2019\n\nTento článek se podrobně zabývá událostmi ve fotbalovém klubu SK Slavia Praha v období sezony 2018/19 a jeho působení v 1. lize, ligovém poháru a evropských pohárech. Slavii se v předcházejícím ročníku podařilo umístit na 2. místě ligové tabulky a zajistit si tak start v nemistrovské části 3. předkola Ligy Mistrů UEFA, do kterého vstoupila jako nenasazený tým. Zároveň Slavia obhajovala triumf v české pohárové soutěži – MOL Cup – a zajistila si tím účast na utkání Česko-Slovenského superpoháru proti vítězi slovenského ligového poháru ŠK Slovan Bratislava, jež bylo však zrušeno. Z druhého místa v základní skupině postoupila Slavia do vyřazovací fáze Evropské ligy. Ve vyřazovací části Evropské ligy si Slavia nejdříve poradila s belgickým Genkem, poté v prodloužení porazila favorizovaný tým FC Sevilla a její cesta se zastavila až ve čtvrtfinále, kde ji vyřadil britský tým Chelsea FC. Slavia obhájila vítězství v domácím poháru a 26. května 2019 se stala i vítězem 1. fotbalové ligy a získala tím svůj pátý titul mistra České republiky ( 19. titul celkem).\n\nKlub vstoupil do nového ročníku ve stejné majetkové struktuře.\nVe složení realizačního týmu nedošlo oproti předchozímu ročníku ke změnám. Hlavním trenérem zůstal Jindřich Trpišovský, jeho asistenty Jaroslav Köstl , Zdeněk Houštecký a Pavel Řehák. Tým brankářských trenérů působí ve složení Štěpán Kolář a Radek Černý. Sportovním ředitelem je Jan Nezmar.\n\nDomácí sada dresů nese tradiční barvy klubu prvně uvedené již v roce 1896 a od roku 1956 jsou prakticky neměnné.\n\n\nPoslední úprava: konec ročníku.\n\n\"Zdroj: slavistickenoviny.cz\"\n\"Zdroj: slavia.cz\"\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: konec ročníku.\n\nPoslední úprava: 13. prosince 2018\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\n\"zdroj:\" FAČR\n"}
{"id": "1388812", "url": "https://cs.wikipedia.org/wiki?curid=1388812", "title": "Tulsa Oilers", "text": "Tulsa Oilers\n\nTulsa Oilers je profesionální americký klub ledního hokeje, který sídlí v Tulse ve státě Oklahoma. Do ECHL vstoupil v ročníku 2014/15 a hraje v Horské divizi v rámci Západní konference. Před vstupem do ECHL působil několik let v Central Hockey League. Své domácí zápasy odehrává v hale BOK Center s kapacitou 17 096 diváků. Klubové barvy jsou námořnická modř, kaštanově hnědá, stříbrná a bílá. Jedná se o farmu klubů St. Louis Blues (NHL) a San Antonio Rampage (AHL).\n\n\nZdroj: \n\n\n"}
{"id": "1388816", "url": "https://cs.wikipedia.org/wiki?curid=1388816", "title": "Utah Grizzlies", "text": "Utah Grizzlies\n\nUtah Grizzlies je profesionální americký klub ledního hokeje, který sídlí ve West Valley City v Utahu. Do ECHL vstoupil v ročníku 2005/06 a hraje v Horské divizi v rámci Západní konference. Své domácí zápasy odehrává v hale Maverik Center s kapacitou 10 100 diváků. Klubové barvy jsou zelená, černá, měděná a bílá. Jedná se o farmu klubů Anaheim Ducks (NHL) a San Diego Gulls (AHL).\n\nZaložen byl v roce 2005 po přestěhování týmu Lexington Men O' War do West Valley City.\n\nZdroj: \n\n\n"}
{"id": "1388817", "url": "https://cs.wikipedia.org/wiki?curid=1388817", "title": "Wichita Thunder", "text": "Wichita Thunder\n\nWichita Thunder je profesionální americký klub ledního hokeje, který sídlí ve Wichitě v Kansasu. Do ECHL vstoupil v ročníku 2014/15 a hraje v Horské divizi v rámci Západní konference. Před vstupem do ECHL působil několik let v Central Hockey League. Své domácí zápasy odehrává v hale Intrust Bank Arena s kapacitou 13 450 diváků. Klubové barvy jsou modrá, stříbrná a bílá. Jedná se o farmu klubů Edmonton Oilers (NHL) a Bakersfield Condors (AHL).\n\n\nZdroj: \n\n\n"}
{"id": "1388818", "url": "https://cs.wikipedia.org/wiki?curid=1388818", "title": "Paul Felgenhauer", "text": "Paul Felgenhauer\n\nPaul Felgenhauer (16. listopadu 1593 Buškovice – po 1677 Brémy?) byl teolog, kazatel a chiliasta, autor několika knih. Jeho dílo mělo ohlas zejména v severním Německu. S jeho názory polemizoval Jan Amos Komenský.\n\nFelgenhauer se narodil v rodině luteránského pastora v poddanském městě Buškovicích na Podbořansku. V roce 1608 se imatrikuloval na univerzitě ve Wittenbergu, kde v předbělohorském období získalo akademické vzdělání mnoho studentů z Čech. Po návratu domů uveřejnil ještě před Bílou horou dvě knihy: \"Chronologii\" (1619) a \"Speculum temporis\" (1620). V roce 1623 musel z náboženských důvodů Čechy opustit a odešel do Amsterdamu. \n\nZde vydal několik polemických spisů, které vyšly ve vysokém nákladu, v nichž napadal církevní organizaci. Mezi věřícími zejména v severním Německu nacházely ohlas, takže farnosti v Lübecku a Hamburku považovaly za nutné proti němu veřejně vystoupit. Rovněž Jan Amos Komenský se jeho názory polemicky zabýval, a to ve spisu \"De iterato Sociniano irenico iterata ad Christianos admonitio\" z roku 1661. \n\nFelgenhauer se pak načas usadil ve městě Bederkesa (dnes Bad Bederkesa) v Dolním Sasku. Odtud byl na konci 40. let vyhoštěn kvůli neoprávněnému udělování svátosti a zakládání náboženské obce. Krátce pobýval v Holandsku, odkud odešel do města Sulingen rovněž v Dolním Sasku. Zde byl z podnětu svých teologickýcgh odpůrců roku 1657 uvržen do vězení. V něm o rok později sepsal své \"Vyznání víry\". V letech 1659–1660 pobýval v Hamburku, kde sepsal kázání na nedělní evangelia. Naposledy se v písemných pramenech objevuje v roce 1677 v souvislosti se svým pobytem v Brémách.\n\nFelgenhauer byl náboženský myslitel, inklinující k chiliasmu, mystice a pantheismu. Vyslovoval se proti všem církvím v institucializované podobě, sám však žádnou sektu nezaložil. Hlavním motivem jeho knih bylo popírání lidské podstaty Krista. Felgenhauer rovněž popíral existenci Nejsvětější Trojice. Bůh je podle něj jediný, má jen tři jména. Všechny živé bytosti jsou složené z těla, duše a ducha. To platí i pro zvířata, která byla Kristem rovněž vykoupena. Člověk má trojího ducha: elementárního, který zanikne v okamžiku smrti, andělského, jenž po tisíci letech přejde do příbytku Spravedlivých, a konečně božského. Ten sídlí v hlavě a po smrti přejde do ráje, čímž se člověk stane součástí Boha. \n\nFelgenhauer je autorem těchto spisů (výběr):\n\n\n"}
{"id": "1388820", "url": "https://cs.wikipedia.org/wiki?curid=1388820", "title": "Daň z deště", "text": "Daň z deště\n\nDaň z deště je poplatek za odvod srážkových vod do veřejné kanalizace. Vztahuje se na fyzické i právnické osoby vlastnící nemovitosti určené k podnikatelské činnosti. Jestliže je nemovitost využívána k podnikání pouze z části své plochy, určí se poměr plochy využívané k podnikání a ploch ostatních. Poplatky jsou cíleny hlavně na nepropustné povrchy.\n\nČástka k úhradě se určuje měřením prováděné přes přípojku nebo uliční vpust, jestliže se měření neprovádí je částka určena výpočtem, který je stanoven prováděcím právním předpisem. Částka je redukována poměrem plochy která není využívána k podnikání. Určuje se podle dlouhodobého úhrnu srážek, který se zjistí u příslušné pobočky Českého hydrometeorologického ústavu, typu a velikosti povrchu. Jestliže je srážková voda odváděna do vsakování nebo na plochu ze které voda nemůže odtéci do kanalizace taková plocha se nezapočítává.\n\nPříklad výpočtu\n\n\nV italské oblasti Emilia-Romagna je vybírána daň na údržbu a rozvoj kanalizace. Daň je vybírána navýšením účtu za vodu o 3 procenta. Tento návrh byl podán městskou radou v Ravenně, která argumentuje že budovy, infrastruktura a zemědělské oblasti jsou ohroženy silným deštěm. Také ti kdo čerpají více vody, například továrny, budou platit proporčně více než ostatní. Vedoucí enviromentální politiky, Gianluca Dradi, přirovnává tuto daň k poplatkům za čištění ulic. Ohledně jak je daň vybírána řekl v novinách la Reppublica: „Započtení daně v účtu za vodu je spravedlivější.“\n"}
{"id": "1388822", "url": "https://cs.wikipedia.org/wiki?curid=1388822", "title": "Nikolaj Reingoldovič Schmidt", "text": "Nikolaj Reingoldovič Schmidt\n\nNikolaj Reingoldovič Schmidt (; 31. října 1906 – 26. srpna 1942) byl sovětský radioinženýr a radioamatér. Jako první zachytil radiové vysílání trosečníků vzducholodi Italia (3. června 1928) a pomohl tak jejich záchraně.\n\nV prosinci 1941 u něj bylo nalezeno vysílací vybavení (za války zakázáno) a byl obviněn z protisovětské agitace a údajné špionáže. V roce 1942 byl popraven zastřelením. V roce 1982 pak byl rehabilitován.\n"}
{"id": "1388824", "url": "https://cs.wikipedia.org/wiki?curid=1388824", "title": "Brampton Beast", "text": "Brampton Beast\n\nBrampton Beast je profesionální kanadský klub ledního hokeje, který sídlí v Bramptonu v provincii Ontario. Do ECHL vstoupil v ročníku 2014/15 a hraje v Severní divizi v rámci Východní konference. Před vstupem do ECHL působil v Central Hockey League. Své domácí zápasy odehrává v hale Powerade Centre s kapacitou 5 000 diváků. Klubové barvy jsou černá, stříbrná, červená a bílá. Jedná se o farmu klubů Montreal Canadiens (NHL) a Laval Rocket (AHL).\n\nZdroj: \n\n\n"}
{"id": "1388826", "url": "https://cs.wikipedia.org/wiki?curid=1388826", "title": "Maine Mariners (ECHL)", "text": "Maine Mariners (ECHL)\n\nMaine Mariners je profesionální americký klub ledního hokeje, který sídlí v Portlandu ve státě Maine. Do ECHL vstoupil v ročníku 2018/19 a hraje v Severní divizi v rámci Východní konference. Své domácí zápasy odehrává v hale Cross Insurance Arena s kapacitou 6 206 diváků. Klubové barvy jsou modrá, zelená, stříbrná a bílá. Jedná se o farmu klubů New York Rangers (NHL) a Hartford Wolf Pack (AHL).\n\nZaložen byl v roce 2017 po přestěhování týmu Alaska Aces do Portlandu.\n\nZdroj: \n\n\n"}
{"id": "1388827", "url": "https://cs.wikipedia.org/wiki?curid=1388827", "title": "Sabine Zwienerová", "text": "Sabine Zwienerová\n\nSabine Zwienerová (* 5. prosince 1967) je bývalá německá atletka.\n\nPři svém startu na evropském juniorském mistrovství v roce 1985 obsadila třetí místo v běhu na 400 metrů překážek a byla členkou vítězné západoněmecké štafety na 4x400 metrů. V roce 1988 se stala halovou mistryní Evropy v běhu na 800 metrů, o dva roky později vybojovala v této disciplíně stříbrnou medaili. V běhu na 800 metrů startovala také na olympiádě v roce 1992 a na světovém šampionátu o rok později – vždy skončila v semifinále.\n\n"}
{"id": "1388828", "url": "https://cs.wikipedia.org/wiki?curid=1388828", "title": "Newfoundland Growlers", "text": "Newfoundland Growlers\n\nNewfoundland Growlers je profesionální kanadský klub ledního hokeje, který sídlí v St. John's v provincii Newfoundland a Labrador. Do ECHL vstoupil v ročníku 2018/19 a hraje v Severní divizi v rámci Východní konference. Své domácí zápasy odehrává v hale Mile One Centre s kapacitou 6 287 diváků. Klubové barvy jsou zlatá a černá. Jedná se o farmu klubů Toronto Maple Leafs (NHL) a Toronto Marlies (AHL).\n\nZdroj: \n\n\n"}
{"id": "1388831", "url": "https://cs.wikipedia.org/wiki?curid=1388831", "title": "Fara v Šonově", "text": "Fara v Šonově\n\nFara v Šonově je pozdně barokní budova číslo popisné 83, která se nachází na pozemku parcelní číslo st. 149/3 v Šonově u Broumova v okrese Náchod v Královéhradeckém kraji. Fara je zapsána na seznamu nemovitých kulturních památek České republiky.\n\nV Šonově byla postavena dřevěná fara v roce 1674. Vyhořela v roce 1775. V roce 1782 byla farářem K. Kurzem postavena současná fara ve stylu pozdního baroka. Náklady na stavbu činily 3 000 zlatých. V roce 1825 byla klasicistně upravena.\n\nV roce 1991 bylo požádáno o zrušení statutu kulturní památky. Žádost byla dne 4. listopadu 1991 odborem památkové péče Ministerstva kultury České republiky zamítnuta.\n\nObjekt je neudržovaný, v havarijním stavu. V roce 2009 bylo navrženo odstranění havarijního stavu, statické zajištění obvodových zdí a kleneb a obnova krovu a nové zastřešení. Navrhované opravy ale nebyly vlastníkem provedeny. Šonovská fara je zapsána na seznamu ohrožených nemovitých památek.\n\nOd roku 2015 usiluje o získání památky sdružení Omnium.\n\nObdélníková kamenná stavba orientovaná ve směru jihozápad - severovýchod. Delší průčelí (severozápadní a jihovýchodní) mají čtyři okenní osy, kratší průčelí (jihozápadní a severovýchodní) mají dvě okenní osy. Průčelí jsou členěna bosáží a pásovou kordonovou římsou.\n\nMansardová střecha je kryta francouzskou břidlicí. Ve středu tří průčelí jsou segmentově zaklenuté vikýře s volutovými boky.\n\nChodba napříč domem i další místnosti v přízemí jsou zaklenuty valenou klenbou s lunetami nebo křížovou klenbou. Tříramené schodiště je zaklenuto českou plackou, klenba je zdobena štukovými růžicemi.\n\n"}
{"id": "1388833", "url": "https://cs.wikipedia.org/wiki?curid=1388833", "title": "Worcester Railers", "text": "Worcester Railers\n\nWorcester Railers je profesionální americký klub ledního hokeje, který sídlí ve Worcesteru ve státě Massachusetts. Do ECHL vstoupil v ročníku 2017/18 a hraje v Severní divizi v rámci Východní konference. Své domácí zápasy odehrává v hale DCU Center s kapacitou 12 239 diváků. Klubové barvy jsou ocelová modř, šedá a bílá. Jedná se o farmu klubů New York Islanders (NHL) a Bridgeport Sound Tigers (AHL).\n\nZdroj: \n\n\n"}
{"id": "1388834", "url": "https://cs.wikipedia.org/wiki?curid=1388834", "title": "Powys", "text": "Powys\n\nPowys je jedna z 22 správních oblastí Walesu, zavedených v roce 1996. Nachází se na východě země podél hranice s Anglií, nemá přístup k moři. Má rozlohu 5179 km² a žije v ní 132 976 obyvatel (rok 2011). Sídlem lokální správy je Llandrindod Wells, největšími městy jsou Newtown, Ystradgynlais a Brecon. Jeho heslem je „Powys – the paradise of Wales“/„Powys Paradwys Cymru“ (Powys, velšský ráj). Velštinu ovládá okolo třiceti procent obyvatel, většinou v západní části regionu.\n\nOblast se nazývá podle středověkého království Powys, které roku 1282 ovládli Angličané. V roce 1889 zde byla zřízena hrabství Montgomeryshire, Radnorshire a Brecknockshire, která byla při administrativní reformě v roce 1974 spojena do jednoho hrabství spolu s jižní částí Denbighshire. Další správní reorganizace v roce 1996 přinesla Powysu jen drobné úpravy hranic.\n\nVětšinu území zaujímá pohoří Black Mountains. Powys je plošně největší správní oblastí Walesu a má z nich nejnižší hustotu obyvatelstva. Hornatý terén neumožňuje stavbu velkých měst a rozvoj infrastruktury, díky údolím řek Severn a Wye má Powys lepší dopravní spojení do Anglie než do zbytku Walesu. Převažují farmy a malé rodinné podniky, mzdy patří k nejnižším ve Walesu. Převládá pastevectví ovcí a hovězího dobytka, pěstuje se obilí a brambory. Newtown je střediskem textilního průmyslu s muzeem místního rodáka Roberta Owena. Hlavními turistickými atrakcemi regionu jsou národní park Brecon Beacons, přehrada Lake Vyrnwy, vodopády na řece Neath, jeskyně Ogof Ffynnon Ddu a normanské hrady Powis Castle a Montgomery Castle. \n\n\n"}
{"id": "1388838", "url": "https://cs.wikipedia.org/wiki?curid=1388838", "title": "Hráč roku IHF", "text": "Hráč roku IHF\n\nHráč roku IHF o nejlepšího světového házenkáře roku Mezinárodní házenkářské federace (IHF), je každoročně udělovaná cena házenkáři, který podle názoru hlasujících novinářů a fanoušků dosáhl nejlepších výkonů na klubové i mezinárodní úrovni v předcházející sezóně. V první fázi ankety jsou nominovaní vybráni expertní komisí IHF, složenou z panelu odborníků a trenérů reprezentačních celků. Ve druhé fázi následuje hlasování fanoušků a novinářů z nominovaných.\n\nOcenění bylo založeno v roce 1988 a je udělováno v mužské a ženské kategorii. Nejvyššího počtu čtyř vítězství dosáhla mezi ženami Rumunka Cristina Neaguová (2010, 2015, 2016, 2018). V mužské části nejvyšší počet tří titulů získali Francouz Nikola Karabatić (2007, 2014, 2016) a Dán Mikkel Hansen (2011, 2015, 2018).\n\nV letech 1991, 1992, 1993 a 2017 nebyla cena udělena.\n"}
{"id": "1388842", "url": "https://cs.wikipedia.org/wiki?curid=1388842", "title": "Atlanta Gladiators", "text": "Atlanta Gladiators\n\nAtlanta Gladiators je profesionální americký klub ledního hokeje, který sídlí v Duluthu (nedaleko Atlanty) ve státě Georgie. Do ECHL vstoupil v ročníku 2003/04 a hraje v Jižní divizi v rámci Východní konference. Své domácí zápasy odehrává v hale Infinite Energy Arena s kapacitou 11 355 diváků. Klubové barvy jsou bordó, černá, zlatá a bílá. Jedná se o farmu klubů Boston Bruins (NHL) a Providence Bruins (AHL).\n\nZaložen byl v roce 2003 po přestěhování týmu Mobile Mysticks do Duluthu.\n\nZdroj: \n\n\nZdroj: \n\n\n"}
{"id": "1388844", "url": "https://cs.wikipedia.org/wiki?curid=1388844", "title": "Florida Everblades", "text": "Florida Everblades\n\nFlorida Everblades je profesionální americký klub ledního hokeje, který sídlí v Esteru na Floridě. Do ECHL vstoupil v ročníku 1998/99 a hraje v Jižní divizi v rámci Východní konference. Své domácí zápasy odehrává v hale Germain Arena s kapacitou 7 186 diváků. Klubové barvy jsou námořnická modř, zelená, šedá a bílá. Jedná se o farmu klubů Carolina Hurricanes (NHL) a Charlotte Checkers (AHL).\n\nKlub je vítězem Kelly Cupu ze sezóny 2011/12, trofeje pro vítěze ECHL.\n\n\nZdroj: \n\n\n"}
{"id": "1388846", "url": "https://cs.wikipedia.org/wiki?curid=1388846", "title": "Jacksonville Icemen", "text": "Jacksonville Icemen\n\nJacksonville Icemen je profesionální americký klub ledního hokeje, který sídlí v Jacksonvillu na Floridě. Do ECHL vstoupil v ročníku 2017/18 a hraje v Jižní divizi v rámci Východní konference. Své domácí zápasy odehrává v hale Jacksonville Veterans Memorial Arena s kapacitou 15 000 diváků. Klubové barvy jsou námořnická modř, polární modř a bílá. Jedná se o farmu klubů Winnipeg Jets (NHL) a Manitoba Moose (AHL).\n\nZaložen byl v roce 2017 po přestěhování týmu Evansville IceMen do Jacksonvillu.\n\nZdroj: \n\n\n"}
{"id": "1388848", "url": "https://cs.wikipedia.org/wiki?curid=1388848", "title": "MEWA a.s. pro průmysl zbožím kovovým", "text": "MEWA a.s. pro průmysl zbožím kovovým\n\nMEWA a.s. pro průmysl zbožím kovovým je bývalý průmyslový a administrativní areál v Praze na Smíchově na rohu ulic Plzeňská a Kováků.\n\nMEWA byla jako akciová společnost založena roku 1898. Na rohovém pozemku mezi ulicemi Plzeňská a Kováků, kde sídlily starší dílny J. Kutzera a K. Entze, pro ni v letech 1912-1913 postavila novou továrnu stavební firma Josef a Bohdan Bečkové.\n\nZděná čtyřpodlažní budova postavená na půdorysu písmene L má betonové stropy. Architekt Max Spielmann pro ni navrhl secesní vertikálně členěnou fasádu a mansardovou střechu s lucernou.\n\nFirma se do roku 1919 rozrostla o další závody nejen v Čechách, ale i v saském Oelsnitz, rakouské Křemži a Budapešti. Po Evropě pro ni pracovalo kolem 2.500 zaměstnanců. Po rozpadu monarchie následoval útlum, který byl završen rozpadem společnosti při hospodářské krizi na začátku 30. let 20. století. Do jediného dochovaného závodu v Roudnici bylo ze smíchovské továrny převedeno strojní vybavení.\n\nSmíchovská továrna byla prodána roku 1934 akciové společnosti Křižík - Chaudoir. Později byl areál upraven firmou Miroslav Smlsal a spol. pro elektrotechnickou výrobu.\n\nPo skončení 2. světové války zde sídlil n.p. Křižík.\n\nRoku 2007 došlo ke konverzi továrny na víceúčelový dům - budova byla spolu se sousedními stavbami mezi ulicemi Kováků, Plzeňská a Radlická včleněna do komplexu „Palác Křižík“ podle návrhu ateliéru AHK architektů Zdeňka Hölzela a Jana Kerela.\n\n\n"}
{"id": "1388849", "url": "https://cs.wikipedia.org/wiki?curid=1388849", "title": "Orlando Solar Bears", "text": "Orlando Solar Bears\n\nOrlando Solar Bears je profesionální americký klub ledního hokeje, který sídlí v Orlandu na Floridě. Do ECHL vstoupil v ročníku 2012/13 a hraje v Jižní divizi v rámci Východní konference. Své domácí zápasy odehrává v hale Amway Center s kapacitou 17 353 diváků. Klubové barvy jsou fialová, polární modř, oranžová, zlatá a bílá. Jedná se o farmu klubů Toronto Maple Leafs (NHL) a Toronto Marlies (AHL).\n\nZdroj: \n\n\n"}
{"id": "1388850", "url": "https://cs.wikipedia.org/wiki?curid=1388850", "title": "Jutta Kleinschmidtová", "text": "Jutta Kleinschmidtová\n\nJutta Kleinschmidtová (* 29. srpna 1962 Kolín nad Rýnem) je německá závodnice v rallye. Vystudovala přírodovědnou a technickou akademii v Isny im Allgäu a pracovala jako konstruktérka u firmy BMW, později se stala profesionální závodnicí. V letech 1988–2007 se šestnáctkrát zúčastnila Rallye Dakar (třikrát na motocyklu a třináctkrát v kategorii automobilů). V roce 2001 ji na voze Mitsubishi s navigátorem Andreasem Schulzem vyhrála (bylo to v historii jediné vítězství ženy a také jediné vítězství pro Německo), v roce 2002 skončila na druhém místě a v letech 1999 a 2005 byla třetí. V roce 2000 obsadila druhé místo v celkové klasifikaci Světového poháru, v roce 2001 vyhrála závod Italian Baja. Absolvovala také dálkový cyklistický závod Race Across America, má pilotní licenci na vrtulník, podílela se na vývoji vozu Volkswagen Touareg, působí jako motivační řečník, vydala autobiografickou knihu \"Mein Sieg bei der Dakar oder was Rallyefahren und Business gemeinsam haben\". Žije v Monaku.\n\n"}
{"id": "1388851", "url": "https://cs.wikipedia.org/wiki?curid=1388851", "title": "South Carolina Stingrays", "text": "South Carolina Stingrays\n\nSouth Carolina Stingrays je profesionální americký klub ledního hokeje, který sídlí v North Charlestonu v Jižní Karolíně. Do ECHL vstoupil v ročníku 1993/94 a hraje v Jižní divizi v rámci Východní konference. Své domácí zápasy odehrává v hale North Charleston Coliseum s kapacitou 10 537 diváků. Klubové barvy jsou námořnická modř, červená, bílá a stříbrná. Jedná se o farmu klubů Washington Capitals (NHL) a Hershey Bears (AHL).\n\nKlub je trojnásobným držitelem Kelly Cupu, trofeje pro vítěze ECHL.\n\n\nZdroj: \n\n\n"}
{"id": "1388864", "url": "https://cs.wikipedia.org/wiki?curid=1388864", "title": "Plátenice", "text": "Plátenice\n\nPlátenice je zaniklá usedlost v Praze 5-Smíchově, která stála v horní části ulice Švédská poblíž jejího křížení s ulicí Na Hřebenkách.\n\nUsedlost stojící o samotě se skládala z jedné budovy postavené na půdorysu písmene L a dvou hospodářských budov na půdorysu čtvercovém. V polovině 18. století ji vlastnila rodina Vlčkova, která měla v majetku také nedalekou Hřebenku a Nesypku. Zanikla do roku 1911.\n\nPamátkou na usedlost je vila s názvem „Na Plátenici“ v ulici Na Hřebenkách, která převzala její číslo popisné.\n\n\n\n"}
{"id": "1388866", "url": "https://cs.wikipedia.org/wiki?curid=1388866", "title": "Lišaj lipový", "text": "Lišaj lipový\n\nLišaj lipový (\"Mimas tiliae\"), známý také pod starším názvem zubokřídlec lipový, je motýl z čeledi lišajovitých. Patří k nejhojnějším lišajům České republiky.\n\nJe zástupcem eurosibiřské fauny, vyskytuje se na širokém území od Britských ostrovů až po dalekou Sibiř. Nevyskytuje se v Irsku.\n\nVyskytuje se hojně na celém území ČR, lze se s ním setkat v zahradách, parcích, na okrajích listnatých a smíšených lesů, v lipových alejích i u solitérních lip. V horách byl pozorován i ve výšce 1500 m n. m.\n\nLišaj lipový patří s délkou předního křídla 36–40 mm ke středně velkým lišajům. Zbarvení, zejména pokud se jedná o přední křídla, může být dosti variabilní co do kresby i odstínu. Běžně je základní barvou zelenošedá, ale tón může kolísat na jednu stranu k zelenavé, na stranu druhou až k rezavé či okrové barvě. Středem předních křídel probíhá tmavší pás (zpravidla hnědé barvy), který se u některých jedinců může rozpadat na dvojici skvrn. Barva těla je shodná s barvou křídel, hruď má po stranách tmavší kresbu. První pár nohou je růžově hnědý, další dva páry jsou světlejší, v barvě těla. Sosák je krátký. Když motýl odpočívá, je velmi podobný suchému listu.\n\nVajíčka jsou zelená, housenky také. Stejně jako housenky příbuzného lišaje pavího oka mají trojbokou hlavu, mírně bělavě zrnitý povrch těla s šikmými bílými pruhy na jednotlivých článcích, a namodralý růžek na konci těla. Od housenek lišaje pavího oka se odlišují zejména žlutohnědou ploškou na anální chlopni, také hlava je více zelená než namodralá. Housenky žijící v suchém létě nebo na podzim mohou mít navíc na některých článcích párové rezavé skvrny. Před kuklením housenky tmavnou a získávají šedo-modro-růžový odstín (viz obrázek v galerii níže).\n\nKukla je černohnědá, matná a má mírně klenutý hřbet.\n\nMotýli se vyskytují od května do července, v teplých letech až do září. Mají tendenci naletovat na světlo. Oplodněné samičky kladou vajíčka na spodní stranu listů živných rostlin.\n\nHousenky žijí od července do září na rozličných listnáčích – přednostně na lípách, ale také na dubech, vrbách, olších, břízách či třešních. Lze je nalézt odpočívající na spodině listů spodních větví stromu. Stejně jako housenky ostatních lišajů, také housenky lišaje lipového jsou často napadány parazity.\n\nV závěru vývoje housenky slézají z živného stromu a kuklí se v jeho blízkosti, nehluboko v zemi. Kukla přezimuje.\n\n"}
{"id": "1388887", "url": "https://cs.wikipedia.org/wiki?curid=1388887", "title": "Liblická", "text": "Liblická\n\nLiblická je ulice v Hloubětíně na Praze 14, která spojuje ulice Horoušanskou a Vaňkovu. Protíná ji ulice Klánovická. Má přibližný severojižní průběh.\n\nNazvána je podle středočeské vesnice Liblice v okrese Kolín, která se stala součástí Českého Brodu. Ulice vznikla a byla pojmenována v roce 1931. V době nacistické okupace v letech 1940–1945 se německy nazývala \"Liblitzer Straße\". V roce 1962 byla prodloužena.\n\nZástavbu tvoří převážně rodinné domy.\n\n"}
{"id": "1388890", "url": "https://cs.wikipedia.org/wiki?curid=1388890", "title": "Triazol", "text": "Triazol\n\nTriazol je souhrnné označení pro heterocyklické sloučeniny s pětičlenným cyklem obsahujícím dva atomy uhlíku, tři atomy dusíku a dvě dvojné vazby; souhrnný vzorec je CHN. Existují ve dvou skupinách izomerů, uvnitř každé z nich existují dva tautomery, jenž se liší tím, na který dusík je navázán vodík:\n\n\n1,2,3-triazolový cyklus je součástí mnoha důležitých látek, jako jsou například:\n\n\nVzhledem k šířící se odolnosti rostlinných patogenů vůči fungicidům ze skupiny strobilurinu se k ochraně proti houbám jako jsou \"Mycosphaerella graminicola\" a \n\"Gibberella zeae\" používají hlavně triazoly. Při skladování potravin, například brambor, se používají zpomalovače jako například triazol a tetcyclacis.\n\nAzidová-alkynová Huisgenova cykloadice je selektivní reakce, při níž vznikají 1,2,3-triazoly. Reakce má značné využití v bioortogonální chemii a organické syntéze. Triazoly jsou poměrně stabilní funkční skupiny a lze je využít v mnoha případech, například při nahrazování fosfátové složky DNA.\n\n"}
{"id": "1388895", "url": "https://cs.wikipedia.org/wiki?curid=1388895", "title": "Takasaki", "text": "Takasaki\n\nTakasaki (japonsky: 高崎市, Takasaki) je město nacházející se v prefektuře Gunma na ostrově Honšú v Japonsku. Žije zde okolo 371 tisíc obyvatel. Nachází se zde několik univerzit. Město má vlastní fothbalové družstvo Arte Takasaki. Je sesterským městem Plzně.\n\n"}
{"id": "1388903", "url": "https://cs.wikipedia.org/wiki?curid=1388903", "title": "Národní park Serranía de Chiribiquete", "text": "Národní park Serranía de Chiribiquete\n\nNárodní park Serranía de Chiribiquete je rozsáhlé chráněné území v Kolumbii. Nachází se na území departementů\nGuaviare a Caquetá. Je největším kolumbijským národním parkem, jeho rozloha je po jeho rozšíření v roce 2013 celkem 27 853 km². Rozprostírá se v povodí řek Apaporis a Caquetá. Průměrná roční teplota je 24 °C, nadmořská výška se pohybuje od 200 do 1000 m n. m. Zdejší vysoká biodiverzita souvisí s lokalizací parku – severně od parku se rozléhá oblast Orinoquía, jižně Amazonská nížina, západně Východní Kordillery, východně Guyanská vysočina, což z parku dělá jedinečný biogeografický prostor pro přirozenou evoluci a interakci mezi druhy spojenými s těmito různými bioregiony. Na území parku byly nalezeny malby jeskynního malířství.\n\nV roce 2018 podepsal kolumbijský prezident Juan Manuel Santos rozšíření národního parku o 15,000 km², vznikl tak největší tropický národní park světa, který je s celkovou rozlohou přesahující 4,3 milionu hektarů rozlehlejší než Nizozemsko. Od roku 2018 je národní park rovněž součástí světového dědictví UNESCO.\n\n"}
{"id": "1388904", "url": "https://cs.wikipedia.org/wiki?curid=1388904", "title": "Eliščin dvůr", "text": "Eliščin dvůr\n\nEliščin dvůr je památkově chráněná zemědělská usedlost čp. 148 v obci Hajnice v okrese Trutnov, severní část obce, v části Kyje. Výstavba přelom 18. a 19. století. Přízemní původně celoroubený dům s křížovou světničkou s pavláčkou vysazenou na sloupech. Jedná se o příklad zástavby podkrkonošské vesnice. V současné době objekt obývá rodina Jansova a provozuje zde pension.\n"}
{"id": "1388905", "url": "https://cs.wikipedia.org/wiki?curid=1388905", "title": "Étienne-Louis Boullée", "text": "Étienne-Louis Boullée\n\nÉtienne-Louis Boullée (12. února 1728 Paříž – 4. února 1799 tamtéž) byl francouzský neoklasický architekt, jenž svými vizionářskými pracemi výrazně ovlivnil dobovou architekturu. Jeho učiteli byli Jacques-François Blondel, Germain Boffrand a Jean-Laurent Le Geay. Největší vliv měl jako učitel a teoretik na škole École Nationale des Ponts et Chaussées v letech 1778 až 1788, kde vytvořil svérázný geometrický styl inspirovaný klasickými formami; byl charakteristický oproštěností od ozdob, obřími geometrickými tvary a opakováním prvků jako sloupů ve velkých počtech. Slavný je jeho návrh kenotafu Isaaka Newtona, který se 50 let po své smrti stal symbolem osvícenství. Budova ve tvaru obří sféry měla být se svými 150 metry vyšší než pyramidy v Gíze; Newtonův hrob měl být na „jižním pólu“ koule a promyšlené osvětlení mělo vytvářet ve dne i v noci zajímavé vizuální efekty. Třebaže kenotaf nebyl nikdy postaven, jeho plány a náčrty široce kolovaly v kruzích architektů.\n"}
{"id": "1388914", "url": "https://cs.wikipedia.org/wiki?curid=1388914", "title": "Anthony Bourdain", "text": "Anthony Bourdain\n\nAnthony Michael Bourdain (25. červen 1956 New York City – 8. června 2018 Kaysersberg-Vignoble) byl americký kuchař, novinář a moderátor.\n\nV roce 1978 vystudoval The Culinary Institute of America, působil jako šéfkuchař v restauraci Brasserie Les Halles na Manhattanu. Vydal knihu ze zákulisí haute cuisine \"Důvěrnosti z kuchyně\" a detektivní thriller \"Kost v krku\". Moderoval televizní pořady, v nichž cestoval po světě a poznával různé národní kuchyně, jako \"Anthony Bourdain: Bez předsudků\", \"Anthony Bourdain: Kulinářská zastavení\" a \"Anthony Bourdain: Neznámé končiny\". Objevil se také v cameo roli ve filmu \"Sázka na nejistotu\".\n\nAnthony Bourdain byl aktivním podporovatelem obětí Harvey Weinsteina a kampaně Me Too, především na sociálních médiích.. Jeho poslední interview pojednávalo mj. i o Weinsteinovi a bylo zveřejněno až po jeho smrti. Přítelkyně Bourdaina Asia Argento byla jedna z hlavních tváří Weinsteinovy aféry.\n\nTýden před svou smrtí Bourdain koupil obraz od amerického umělce John Lurie s názvem „Padající obloha a jak s tím žít“.\n\nVe věku 61 let byl 8. června 2018 nalezen oběšený v hotelovém pokoji ve Kaysersberg-Vignoble ve francouzském departementu Haut-Rhin, kde natáčel další díl Parts Unknown. Sebevraždu Bourdain spáchal oběšením ve svém pokoji v hotelu Le Chambard v Kaysersbergu ve Francii. Bourdain cestoval se svým přítelem Éric Ripertem. Z Ripertova líčení vyplývá, že byl znepokojen, když se Bourdain neobjevil u večeře ani u snídaně. Christian de Rosquiry du Fayel, soudní znalec Colmaru, řekl, že Bourdainovo tělo neneslo žádné známky násilí, a že jeho sebevražda nesla známky „impulsivního aktu“. V těle Bourdaina se nenašly žádné drogy, jen známky léčiv.\n\n"}
{"id": "1388918", "url": "https://cs.wikipedia.org/wiki?curid=1388918", "title": "Litovická tvrz", "text": "Litovická tvrz\n\nLitovice jsou tvrz v okrese Praha-západ. Nachází se na křižovatce ulic Litovická a Za Tvrzí v Hostivici a je chráněná jako kulturní památka ČR.\n\nTvrz byla založene ve čtrnáctém století. Průzkum zjistil, že je budova vznikla najednou bez stavebních etap. Litovická tvrz se pyšní francouzským původem. V nadzemních i podzemních podlažích je použita stejná dispoziční skladba. Přízemní zeď je nápadně silnější než ostatní.\n\nDo přízemí se ve čtrnáctém století vcházelo v místech dochovaného schodiště do sklepení. Podle dochovaného odsekaného prahu se zjistilo, že původní výška terénu byla zhruba o třicet centimetrů níže, než je dnes. Ostění bylo řešeno ústupkem na vnější straně. Ústupek měl rozměry 5 × 13 centimetrů. Vzhledem k malému rozměru ho lze považovat za dekoraci. Záklenek niky je pak středověký a asymetrický, protože se postupem času zužovala jedna strana.\n\nV západní části přízemí je sklep, protože v šestnáctém století se opakovaně měnila výše podlahy. V přízemí se nadále nachází gotické omítky, které jsou na základní ploše zdi. Západní část přízemí osvětlovala šestice oken. Většina oken má stejné ostění, avšak jižní okna vrcholí v nadpraží slepou pětilistou kružbou. Vzhledem k tomu, že všechna okna nejsou stejná, lze předpokládat, že jižní část interiéru oddělovala příčka. Východní část přízemí s pěti okny je pak trochu navýšena nad zem, čímž vznikl prostor pro sklep.\n\nSklep byl jediným prostorem v suterénu a také to byl jediný klenutý prostor. Zaklenut byl čtyřmi poli křížové klenby bez pasů a bez žeber. Klenba se opírá o středový pilíř, který je jediným středověkým kamenickým prvkem. Na klenbě lze pozorovat otisky prken použitých při její stavbě. Podle zapuštění pilíře lze odvodit, že původní podlaha, která byla dvakrát měněna, se nachází zhruba metr pod úrovní té dochované. Okna ve sklepě jsou osově umístěna pod okny přízemí. Některá z nich jsou zazděná a pouze jediné si dochovalo kamenné ostění. Vchod do sklepa bylo možné zajistit závorou.\n\nPrvní patro je rozděleno zdí na východní a západní část. Okna a otvory v západní části jsou umístěna podobně jako v přízemí, kdy dvě dvojice jižní a severní jsou umístěny na osu s okny v přízemí. U oken lze pozorovat trojlistou kružbu a u západního širšího okna je kružba pětilistá. V jižní stěně jsou dva větrací otvory. Nachází se zde výškové rozdíly v oblasti prahů, které mohou dokládat pravděpodobnou existenci pódia před portálem do východní části. V oblasti tohoto pódia se pak nacházelo schodiště do druhého patra, po kterém se dochoval otisk v omítce. Nástupní prostor u schodů byl pak oddělen příčkou, doloženou také otiskem. V jihovýchodní části se nacházel krb, který vytápěl východní část prvního patra. Strop v prvním patře byl o deset centimetrů nižší oproti dochovanému stavu.\n\nDruhé patro bylo nejdůležitější z pater, protože mělo nereprezentativnější funkci. Bylo stejně jako patro pod ním rozděleno příčkou. Nacházely se tam vřetenové schody, které vedly do síně. Síň v druhém patře byla osvětlena dvěma proti sobě ležícími okny jejíž niky byly pravoúhlé. Tyto okna se výrazně propisují do fasády.\n\nDále se v patře nacházelo schodiště, které vedlo do síně, ze které pak pokračovala chodba na záchod. Tato chodba byla osvětlena protým oknem. Vzhledem k tehdejší výšce stropu u záchodu došlo ke změně plánu a nad záchod byla postavena ještě komůrka. Do ní se vstupovalo po schůdcích v chodbě. V dochované podobě je však drtivá většina poškozena silným požárem. Jihozápadní roh druhého patra byl obytnou místností. Podle dobového zvyku byla vyložena roubením. Místnost byla osvětlena z jihu třemi charakteristicky sestavenými sdruženými okny velkým oknem přímo uprostřed západní stěny. Topeniště pak bylo umístěno při severní straně obytné místnosti. Charakter topeniště je nejasný, ale je možné, že topeniště bylo dymné. Východní část druhého patra obsadil velký sál osvětlený oknem v ose s východní zdí a analogickým oknem k tomu v severní stěně. Sál byl vytápěn krbem. Na jihozápadní straně je pak přístup k vřetenovému schodišti. V jižním rizalitu snad bývala malá kaple. Vřetenové schodiště osvětlovala štěrbinová okénka. Toto schodiště však nebylo přístupno všem. Bylo soukromé a propojovalo všechny patra kromě přízemí.\n\nPodoba gotického třetího patra není zcela zřejmá, kvůli renesančním rekonstrukcím. Dá se zde zaznamenat komín, do kterého však již bylo zasahováno v devatenáctém a dvacátém století. Také jsou zde znatelné pozůstatky gotické omítky. Stejně jako ve druhém patře bylo schodiště osvětleno okénky. Na rozdíl od druhého patra mělo pravděpodobně třetí patro podlahu i strop v jedné rovině.\n\nPřestavba se uskutečnila zejména proto, že druhé a třetí patro poškodil rozsáhlý požár. V přízemí byla snížena podlaha zhruba o třicet centimetrů, aby mohla být místnost pak využívána jako sklepní. Do přízemí pak byla přidána zeď, která rozděloval jej rozdělila na dvě prostory. Lze se domnívat, že už při první renesanční přestavbě vznikl přímý vstup ze dvora do východní části přízemí. V prvním patře byl zrušen gotický vstupní portál a byl nahrazen segmentovým klenutým otvorem. Začala přestavba schodů do druhého patra. Byla změněna omítka a to na nažloutlou maltu s velkými kusy vápna. Tato omítka je charakteristická pro všechny stavební úpravy v renesanci. Vše ostatní zůstalo zřejmě beze změny.\n\nDruhé patro bylo půdorysně změněno výrazně. Na rozdíl od střední síně a roubené místnosti vznikl veliký sál a ve východní části patra obytné místnosti. V západní stěně bylo zrušeno okénko. Vše bylo znovu omítnuto. Vytápění bylo upraveno na krb u západní zdi v sále. Komín byl vysekán do zdi. Komůrka vyskytující se nad záchodem, který byl jen omítnut, byla zrušena. Interiér zdobily nástěnné malby.\n\nTřetí patro bylo přestavěno k obytným účelům. V celém třetím patře vznikla interierová přizdívka a dvojice nových oken v jižní zdi. Výrazně byla přestavěna oblast, kde se dotýkal rizalit s hlavními prostory třetího patra. Jihovýchodní arkáda byla zrušena a nahrazena menším okenním otvorem.\n\nDruhá renesanční přestavba proběhla při renovaci rodem Prunarů. Její prvky vykazují znaky kvalitněji odvedené práce. Sklep, přízemí a první patro zůstaly beze změny. Nezměnil se ani půdorys druhého patra. Stále se zde nacházela velká síň s obytnými místnostmi. V západní stěně vznikla nika velkého okna, která nahradila jejího menšího předchůdce. Krb u západní stěny byl zrušena zazděn a místo něj vznikl jiný v severovýchodním koutě sálu. Ve východní straně druhého patra vznikla tři vysoká okna v segmentem klenutých nikách. Z přestavby pochází dochovaná podoba oken třetího patra na východní straně.\n\nBěhem barokní přestavby byla zvýšena podlaha sklepa zásypem do zhruba 70 centimetrů pod dnešní úroveň. Prostor bývalého přízemí upraveného na sklepy západní části byl ze západní strany zahlouben o dva metry a podlaha byla srovnána s úrovní východní části sklepa. Při hloubení vzniklo nové schodiště. Budovu pokryla nová střecha s typicky barokní soustavou podpůrných stolic.\n\nPři klasicistní přestavbě se začaly prostory v prvním patře dělit na bytové jednotky. Vzniklo nové schodiště, které propojuje přízemí a prví patro. Okna byla zmenšena do dochované podoby a zrušeno bylo vřetenového schodiště.\n\nNa počátku dvacátého století byl sklep byl znovu navýšen zhruba o sedmdesát centimetrů do dochované úrovně. Ve východní části přízemí a prvního patra byly vyplněny otvory. V západní části prvního patra proběhla výměna stropních trámů. Druhé a třetí patro byly zmenšeny vložením nového sýpkového mezipatra. Změna výškové úrovně pater se projevila změnami fasády. Před druhou světovou válkou byl do severozápadního rizalitu vložen výtah na obilí. Severní líc zdi byl přezděn a do sklepa přidán pilíř.\n"}
{"id": "1388925", "url": "https://cs.wikipedia.org/wiki?curid=1388925", "title": "Jamamoto", "text": "Jamamoto\n\nJamamoto (山本) je japonské příjmení, které znamená „úpatí hory“. Nositeli jsou:\n\n"}
{"id": "1388928", "url": "https://cs.wikipedia.org/wiki?curid=1388928", "title": "Římskokatolická farnost Měrovice nad Hanou", "text": "Římskokatolická farnost Měrovice nad Hanou\n\nŘímskokatolická farnost Měrovice nad Hanou je územním společenstvím římských katolíků v rámci přerovského děkanátu olomoucké arcidiecéze s farním kostelem svatého Bartoloměje.\n\nPrvní písemná zmínka o obci je z roku 1466. Když začaly tereziánsko-josefinské reformy, pravděpodobně i měrovičtí chtěli dosáhnout obnovení vlastní farnosti. Od roku 1766 totiž němčický farář Stehlík v knize kostelních účtů začal vést němčické a měrovické účty odděleně. Nejdříve vznikla nejprve tzv. lokalie, podřízená němčickému faráři, již spravoval lokální kaplan, bydlící v Měrovicích. Samostatná farnost byla zřízena roku 1812. Od roku 2015 patří k území farnosti také obec Stříbrnice.\n\nK červnu 2018 je administrátorem excurrendo R. D. Mgr. Pavel Ryšavý.\n\nVe farnosti se pravidelně koná tříkrálová sbírka. V roce 2018 se při ní v Měrovicích vybralo 4 995 korun.\n\nRodákem z obce Stříbrnice byl biskup Josef Vrana.\n\n"}
{"id": "1388930", "url": "https://cs.wikipedia.org/wiki?curid=1388930", "title": "Blokování", "text": "Blokování\n\nBlokování, zablokování či blokace je zastavení činnosti či umístění bloku či překážky. Dále může být:\n\n\n\n\n\n\n\n\n"}
{"id": "1388932", "url": "https://cs.wikipedia.org/wiki?curid=1388932", "title": "Krmná řepa", "text": "Krmná řepa\n\nKrmná řepa (\"Beta vulgaris\" var. \"rapacea\") patří do čeledi laskavcovitých (v předchozích taxonomických systémech merlíkovitých), do rodu \"Beta\". Od cukrovky se liší poddruhem, tvarem a barvou bulvy. Má menší počet listů než cukrovka, kratší a tenčí řapíky.\n\nPěstování krmné řepy bylo známo daleko dříve než pěstování cukrovky, která z krmné řepy vznikla. Krmná řepa má vysokou produkční schopnost. Obsahuje do 1,2 % dusíkatých látek, velmi nízký obsah vlákniny a vysoký obsah cukru (do 10 %). Je velmi ceněna i pro obsah vitamínů a příznivé dietetické účinky.\n\nKrmná řepa je vysoce stravitelné krmivo s příznivým vlivem na zdravotní stav zvířat, díky obsahu vitamínů, minerálních látek, nízkému obsahu vlákniny. S rozvojem ekologického zemědělství se pro krmnou řepu otevírají nové možnosti. V ekologických systémech pěstování se řadí mezi dobré předplodiny a patří k velmi výnosným okopaninám. Jako biokrmivo je vhodnou plodinou pro masný skot a dojnice chované podle zásad ekologického zemědělství.\n\nKrmná řepa nemá zvláštní požadavky na půdu a podnebí. Daří se jí jak v nížinách, tak i v podhorských a horských oblastech, zvláště tam, kde je dostatečné množství srážek během vegetační doby. Stejně jako cukrovce jí vyhovují půdy písčitohlinité, nesléhavé, dostatečně zásobené humusem, pozemky rovinaté nebo s nepatrným svahem. Nevhodné jsou půdy sléhavé nebo zamokřené či štěrkové, údolní polohy a mrazové kotliny, kde dochází k poškození pozdními mrazíky.\n\nOdrůdy krmné řepy se dělí na objemové, obsahové a přechodného typu. Objemové odrůdy se vyznačují vysokým výnosem bulev a nižším obsahem sušiny. Mají většinou válcovitý tvar a bulva vyčnívá nad zemí. Odrůdy obsahové (krmné polocukrovky) dávají nižší výnos bulev s vysokým obsahem sušiny. Bulvu mají z větší části usazenou v půdě. Při volbě odrůdy krmné řepy je vhodné se zaměřit, v souvislosti se zaplevelením, na rychlý počáteční růst rostlin.\n"}
{"id": "1388988", "url": "https://cs.wikipedia.org/wiki?curid=1388988", "title": "Roger Milhau", "text": "Roger Milhau\n\nV roce 1978 získal bronzovou medaili v běhu na 800 metrů na evropském halovém šampionátu, o dva roky později se v této disciplíně stal halovým mistrem Evropy. Startoval v běhu na 800 metrů na mistrovství Evropy v Praze v roce 1978 a olympiádě v Moskvě v roce 1980 - vždy skončil v semifinále.\n\n"}
{"id": "1388994", "url": "https://cs.wikipedia.org/wiki?curid=1388994", "title": "Thomas Sowell", "text": "Thomas Sowell\n\nThomas Sowell (* 30. června 1930 Gastonia) je americký ekonom a sociální teoretik. Od roku 1980 je členem Hooverova institutu v Kalifornii. Je znám především jako stoupenec libertariánského konzervatismu a ekonomie nabídkové strany a odpůrce pozitivní diskriminace.\n\nNarodil se v Severní Karolíně jako pohrobek a protože jeho matka už měla čtyři děti, vyrůstal u své pratety. V jeho devíti letech se rodina přestěhovala do Harlemu v New Yorku. Dostal se na poměrně prestižní Stuyvesantovu střední školu, ale rodinné důvody a nedostatek financí jej vedly k předčasnému odchodu ve věku 17 let.\n\nNásledně se živil různými krátkodobými pracemi, než jej v roce 1951 odvedla armáda do Korejské války. Tam byl fotografem u Námořní pěchoty Spojených států amerických.\n\nPo propuštění z armády navštěvoval večerní kurzy na Howardově univerzitě a dobré výsledky a doporučení dvou profesorů mu umožnily přijetí na Harvardovu univerzitu. Na ní obhájil v roce 1958 bakalářský titul z ekonomie. Následně pokračoval ve studiu na Kolumbijské univerzitě. Dle vlastních vyjádření byl v padesátých letech marxistou a jedna z jeho prvních odborných prací se týkala rozdílům mezi marxismem a marxismem-leninismem. Zlom pro něj znamenala stáž, v rámci které pracoval v létě 1960 pro federální vládu. Následně odmítl teorie marxistické ekonomie a stal se z něj zastánce volného trhu.\n\nV roce 1968 obhájil Ph.D. z ekonomie na Chicagské univerzitě, kam šel studovat ke Georgovi Stiglerovi.\n\nSowell vyučoval ekonomii na Howardově univerzitě, Rutgersově univerzitě, Cornellově univerzitě, Brandeisově univerzitě, Amherst College a Kalifornské univerzitě v Los Angeles. Od roku je členem Hooverova institutu ve Stanfordu v Kalifornii.\n"}
{"id": "1388995", "url": "https://cs.wikipedia.org/wiki?curid=1388995", "title": "Herbert Wursthorn", "text": "Herbert Wursthorn\n\nHerbert Wursthorn (* 22. června 1957) je bývalý německý atlet, halový mistr Evropy v běhu na 800 metrů.\n\nV roce 1980 získal bronzovou medaili v běhu na 800 metrů na evropském halovém šampionátu. V následující sezóně se v této disciplíně stal halovým mistrem Evropy. Jeho nejlepší osobní výkon v běhu na 800 metrů 1:46,75 pochází z roku 1980.\n"}
{"id": "1388999", "url": "https://cs.wikipedia.org/wiki?curid=1388999", "title": "Nikolaj Ge", "text": "Nikolaj Ge\n\nNikolaj Nikolajevič Ge (rusky Николай Николаевич Ге; 27. února 1831 – 13. června 1894) byl ruský realistický malíř a raný symbolista, známý svými obrazy na historická a náboženská témata. \n\nPocházel z francouzské šlechtické rodiny De Gay, která se v 18. století usadila v Rusku. Původně studoval matematiku a fyziku, pak přešel na malířství, jež studoval na petrohradské umělecké akademii u Pjotra Basina. Pak cestoval po západní Evropě; zejména často pobýval v Itálii, poprvé od roku 1860. Vliv na jeho tvorbu měli také Karl Brjullov a Alexandr Andrejevič Ivanov. Roku 1863 byl po úspěchu obrazu \"Poslední večeře\" jmenován profesorem petrohradské akademie; tento obraz byl zároveň prvním významným malířským dílem, jehož hlavní postavu maloval autor podle fotografie a nikoli podle živého modelu: modelem Krista byl Alexandr Ivanovič Gercen vyfotografovaný Sergejem Levickým. Ge patřil k zakladatelům malířského hnutí Peredvižniků.\n"}
{"id": "1389010", "url": "https://cs.wikipedia.org/wiki?curid=1389010", "title": "Dlážděná", "text": "Dlážděná\n\nDlážděná ulice na Novém Městě v Praze spojuje Senovážné náměstí a ulici Hybernská. Nazvána je podle vydláždění provedeném už ve 14. století. Po ulici vede tramvajová trať. Na čísle 2 má sídlo Státní úřad pro jadernou bezpečnost.\n\nUlice vznikla ve 14. století a je jednou z prvních dlážděných ulic v Praze, které se začali dláždit za vlády krále Jana Lucemburského v roce 1329. Použité názvy:\n\n"}
{"id": "1389011", "url": "https://cs.wikipedia.org/wiki?curid=1389011", "title": "Legerova", "text": "Legerova\n\nLegerova ulice v Praze spojuje Nuselský most a ulici Wilsonova. Nazvána je podle francouzského profesora Louise Légera (1843–1923), který podporoval myšlenku samostatného českého státu. Většina ulice je v čtvrti Nové Město, část od Římské ulice po Wilsonovu je v čtvrti Vinohrady. Kvůli frekventované dopravě má hodnoty koncentrace prachu nejvyšší nejen v Praze, ale někdy i v rámci celého Česka.\n\nVe směru ulice vedly novoměstské hradby v celkové délce asi 6 kilometrů. V současnosti část ulice tvoří hranici mezi čtvrtěmi Nové Město a Vinohrady. Je součástí Severojižní magistrály, vede od Nuselského mostu do centra Prahy.\n\nPůvodní název ulice byl „Táborská“. 8. ledna 1923 byla u příležitosti blížících se 80. narozenin prof. Louise Légera přejmenována na Legerovu. V době druhé světové války se jmenovala Havlíčkova, v období komunistického režimu měla název Lidových milicí, od roku 1990 se opět nazývá „Legerova“.\n\nAčkoliv se příjmení francouzského profesora čte jako [leže], výslovnost názvu ulice je fonetická — [legerova]. Jedná se o zvyklost — Češi tak dlouho říkali [legerova], až se tento tvar ustálil.\n\n"}
{"id": "1389012", "url": "https://cs.wikipedia.org/wiki?curid=1389012", "title": "Na Zábradlí", "text": "Na Zábradlí\n\nUlice Na Zábradlí na Starém Městě v Praze spojuje ulici Karoliny Světlé a Smetanovo nábřeží s Anenským náměstím. Nazvána je podle zaniklého kostela svatého Jana Křtitele Na Zábradlí vybudovaného v první polovině 12. století. Délka ulice je asi 50 metrů a jižní část tvoří zdi nového Pachtovského paláce se vstupem z ulice Karoliny Světlé a budova Divadla Na zábradlí se vstupem z Anenského náměstí, která je součást kulturního dědictví UNESCO.\n\nKostel svatého Jana Křtitele Na Zábradlí byl postaven kolem roku 1120, jako součást staroměstkých hradeb nedaleko brány svatého Jana na zábradlí vybudované v 50. letech 13. století. V roce 1789 byl kostel odsvěcen, přestavěn na obytný dům a v roce 1896 zbořen v rámci pražské asanace. Prostor ulice byl původně součástí Anenské ulice, současný název se používá od 20. let 20. století.\n\n"}
{"id": "1389026", "url": "https://cs.wikipedia.org/wiki?curid=1389026", "title": "Televize Seznam", "text": "Televize Seznam\n\nTelevize Seznam (Seznam.cz TV) je česká komerční televizní stanice nabízející celoplošné vysílání na území Česka. Jejím ředitelem je Jakub Unger, provozovatelem firma Seznam.cz Iva Lukačoviče. Vysílat začala 12. ledna 2018 v 7:00 a zaměřuje se především na zpravodajství a publicistiku. Nabízí ale i pořady vlastní tvorby vysílané původně na Seznam Zprávy nebo na svých webových stránkách.\n\nTelevize Seznam je především zpravodajskou stanicí nabízející zprávy z domova i zahraničí jak ve vysílání tak na webu Seznam Zprávy. Její štáby natáčely v USA, Jižní Koreji, Srbsku, Rusku, Německu, Velké Británii, na Ukrajině nebo v Iráku. Dále nabízí publicistické pořady, ve kterých představuje silné osobnosti společenského a kulturního života z Česka i Slovenska a vlastní zábavnou tvorbu. Jeden z nejznámějších zábavných formátů je satirický souhrn \"Šťastné pondělí\" Jindřicha Šídla. 2. června 2018 televize vysílala finále Česká Miss 2018. Stanice nabízí i seriály, např. politicko-satirický seriál \"Kancelář Blaník\" nebo průvodce Prahou \"Honest Guide\" Janka Rubeše a Honzy Mikulky vysílaný na internetové televizi Stream.\n\nV srpnu televize představila nové vysílací schéma pro podzim 2018. Vysílání doplní nový formát ze světa byznysu \"Studio Byznys\", sportovní show trojice moderátorů Luďka Mádla, Jiřího Hoška a Jindřicha Šídla. Víkendové vysílání rozšíří páteční blok nezávislých filmů a nedělní blok seriálů.\n\nVysílání Televize Seznam lze naladit v multiplexu 3, který pokrývá 95,7 % území České republiky, a v Přechodové síti 12. Je součástí nabídky většiny poskytovatelů satelitního a kabelového televizního signálu Digi TV, Skylink a UPC. Spektrum doplňuje několik desítek IPTV poskytovatelů, například O2 TV, T-Mobile TV nebo Kuki, kteří šíří televizní signál přes internet.\n\n"}
{"id": "1389030", "url": "https://cs.wikipedia.org/wiki?curid=1389030", "title": "Carolina Thunderbirds", "text": "Carolina Thunderbirds\n\nCarolina Thunderbirds byl profesionální americký klub ledního hokeje, který sídlil ve Winston-Salemu ve státě Severní Karolína. V letech 1988–1992 působil v profesionální soutěži East Coast Hockey League. Před vstupem do ECHL působil v Atlantic Coast Hockey League a All-American Hockey League. Thunderbirds ve své poslední sezóně v ECHL skončily v osmifinále play-off. Své domácí zápasy odehrával v hale Winston-Salem Fairgrounds Annex s kapacitou 4 000 diváků. Klubové barvy byly černá, červená, bílá a zlatá.\n\nZanikl v roce 1992 přestěhováním do Wheelingu, kde byl založen tým Wheeling Thunderbirds.\n\nZdroj: \n\n\n\nZdroj: \n\n\n"}
{"id": "1389034", "url": "https://cs.wikipedia.org/wiki?curid=1389034", "title": "Warwick (příjmení)", "text": "Warwick (příjmení)\n\nWarwick je anglosaské příjmení odvozené od města Warwick. Jeho nositeli jsou:\n\n"}
{"id": "1389035", "url": "https://cs.wikipedia.org/wiki?curid=1389035", "title": "Atlantic City Boardwalk Bullies", "text": "Atlantic City Boardwalk Bullies\n\nAtlantic City Boardwalk Bullies byl profesionální americký klub ledního hokeje, který sídlil v Atlantic City ve státě New Jersey. V letech 2001–2005 působil v profesionální soutěži East Coast Hockey League. Boardwalk Bullies ve své poslední sezóně v ECHL skončily v osmifinále play-off. Své domácí zápasy odehrával v hale Boardwalk Hall s kapacitou 10 500 diváků. Klubové barvy byly fialová a petrolejová.\n\nZaložen byl v roce 2001 po přestěhování týmu Birmingham Bulls do Atlantic City. Zanikl v roce 2005 přestěhováním do Stocktonu, kde byl založen tým Stockton Thunder.\n\n\nZdroj: \n\n\n"}
{"id": "1389037", "url": "https://cs.wikipedia.org/wiki?curid=1389037", "title": "Orest Kiprenskij", "text": "Orest Kiprenskij\n\nOrest Adamovič Kiprenskij (Орест Адамович Кипренский; 24. března 1782 - 17. října 1836) byl vůdčí ruský portrétista období romantismu. Známý je zejména jeho portrét Puškina, o němž básník prohlásil „toto zrcadlo mi lichotí“. Kiprenskij byl nelegitimní syn statkáře Alexeje Ďakonova (Kypris je jiné jméno bohyně erotické lásky Afrodité, a odtud pochází příjmení, které malíř dostal). Kiprenskij vystudoval petrohradskou uměleckou akademii, později často pobýval v Itálii. Tam konvertoval ke katolicismu, aby si mohl vzít svou dlouholetou milenku Annu Marii Falcucciovou, a nedlouho po svatbě zemřel na zápal plic. \n"}
{"id": "1389039", "url": "https://cs.wikipedia.org/wiki?curid=1389039", "title": "Bakersfield Condors (1998–2015)", "text": "Bakersfield Condors (1998–2015)\n\nBakersfield Condors byl profesionální americký klub ledního hokeje, který sídlil v kalifornském městě Bakersfield. V letech 2003–2015 působil v profesionální soutěži East Coast Hockey League. Před vstupem do ECHL působil ve West Coast Hockey League. Condors ve své poslední sezóně v ECHL skončily v základní části. Své domácí zápasy odehrával v hale Rabobank Arena s kapacitou 8 751 diváků. Klubové barvy byly černá, kaštanově hnědá, stříbrná a bílá.\n\nZanikl v roce 2015 přestěhováním do Norfolku, kde byl založen tým Norfolk Admirals.\n\nZdroj: \n\n\nZdroj: \n\n\n"}
{"id": "1389043", "url": "https://cs.wikipedia.org/wiki?curid=1389043", "title": "Čchen Čao-kchuej", "text": "Čchen Čao-kchuej\n\nČchen Čao–Kchuej (1928, Čhen-ťia-kou, Che-nan, Čína – 1981, Ťiao-cuo, provincie Che-nan, Čínská lidová republika) byl čínský mistr bojového umění tchaj-ťi čchüan a příslušník 18. generace potomků rodiny Čchen z vesnice Čchen-ťia-kou. Nejmladší syn mistra Čchen Fa-kche (17. generace) (1887–1957). Jako jediný z jeho synů prošel výcvikem v bojovém umění tchaj-ťi čchüan stylu Čchen.\n\nČchen Čao–Kchuej se narodil v Čchen-ťia-kou, ale již ve věku svých čtyř let (1932) následoval svého otce Čchen Fa-kchea do Pekingu a v Pekingu trávil i většinu svého života. Bojové umění se učil od svého otce, který rozvinul změny v některých pohybech „staré školy“ (\"lao-ťia\") - a také jiné pohyby přidal. Tyto inovace udělaly cvičení živější, působivější, a také zvýšily jeho účinnost. Tak byly vytvořeny sestavy známé jako tzv. „nová škola“ (\"sin-ťia\").\n\nČchen Čao–Kchuej převzal upravené pohyby od svého otce a doplnil sestavu některými prvky z části bohatství technik \"čchin-na\" (technika „manipulace s klouby“; uchopovací a pákové techniky), jimiž byl pověstný, a také další dovednosti, včetně „tlačících rukou“. Čchen Čao–Kchuej věnoval svůj život výuce bojového umění Chen Tchaj-ťi čchüan a přenesl tak odkaz 17. generace přes problematické období čínské kulturní revoluce (v šedesátých letech a v začátku sedmdesátých let dvacátého století) a posléze jej předal 19. generaci.\n\nA byl to právě Čchen Čao–Kchuej, kdo vrátil bojové umění (s důrazem na jeho bojový aspekt a bojové aplikace) zpět do vesnice Čchen-ťia-kou \n\nKdyž byl Čchen Čao–Kchuej ve věku 38 let, propukla v Číně v roce 1966 tzv. Velká proletářská kulturní revoluce. Původně zamýšleným účelem měla být modernizace čínské společnosti, ale ve skutečnosti kulturní revoluce přivodila smrt stovkám tisíců lidí, kteří se stali oběťmi vraždění tzv. Rudých gard, rozvrat ekonomiky, všeobecný chaos a obrovské ztráty na kulturním dědictví Číny. Všemi respektovaný a vážený mistr Čchen Čao-pchi byl pranýřován, vystaven ponížení a pokořování. Chrám v Čchen-ťia-kou byl srovnán se zemí, umění tchaj-ťi čchüan bylo ve své kolébce zavrženo a označeno za dekadentní relikt minulosti. \n\nV roce 1969 skončilo nejhorší období čínské Kulturní revoluce, ale její vliv však i nadál trval prakticky až do Mao Ce-tungovy smrti v roce 1976. Přesto došlo již v roce 1972 k zásadnímu obratu v přístupu čínské vlády k bojovým uměním. Výkony herce, mistra a popularizátora bojových umění Bruce Lee navodily silnou vlnu všeobecného zájmu o čínská bojová umění. Bruce Lee přenesl téma hrdinského čínského kung-fu boje na novou úroveň „skutečných“ soubojů. Nastal „návrat ke kořenům“ - hledání starých čínských mistrů. Od roku 1972 se tak začala psát nová éra wu-šu v Číně, když čínská vláda (pod tlakem okolností) dala oficiální podnět k organizovanému cvičení wu-šu na všech úrovních. \n\nPo smrti mistra Čchen Čao-pchiho (na konci prosince roku 1972) se dalšího učení v Čchen-ťia-kou ujal mistr Čchen Čao–kchuej. V otevřené třídě každé ráno vyučoval své žáky a po večerech, vždy od šesti do sedmi, dával soukromé lekce speciální skupině chlapců, ve které byli:\n\nTato čtveřice jeho žáků (mistrů 19. generace tchaj-ťi čchüan stylu rodiny Čchen později získala věhlas a popularitu nejen v Číně, ale i za jejími hranicemi. Jsou nazýváni Čtyři Buddhovi bojovníci (\"s’ ta ťin\") a jsou také někdy označovaní jako tzv. „čtyři tygři z Čchen-ťia-kou“. To oni jsou „formálními hlavami“ klanu Čchen a jsou nezpochybnitelnými představiteli tohoto stylu bojového umění. Bojovému umění Tchaj-ťi čchüan se věnovali od útlého dětství; všichni mají svoji školu, kterou vedou buď sami nebo jim pomáhá některý z jejich potomků; většina z nich jezdí po světě, kde šíří bojové umění tchaj-ťi čchüan.\n\nDo vesnice Čchen-ťia-kou se Čchen Čao–Kchuej vracel několikrát. Poprvé to bylo v roce 1965, ale tehdy tam ještě nevyučoval. Na pozvání vesnické rady staších se tam vrátil v roce 1973, aby tam učil novou generaci žáků (to už bylo po smrti mistra Čchen Čao-pchi) a pak ještě v roce 1974 a naposledy pak vesnici Čchen-ťia-kou navštívil v roce 1976.\n\nBěhem sedmdesátých let dvacátého století Čchen Čao–Kchuej uskutečnil více než 17 cest do Šanghaje, Čeng-čou, Ťiao-cuo, Š’-ťia-čuangu a Čchen-ťia-kou. Na většině těchto cest jej (až do smrti Čchen Čao–Kchuej v roce 1981) doprovázel i jeho jediný syn Čchen Jü (19. generace) a intenzivně se od svého otce učil.\n\nKromě výše uvedných Čtyř Buddhovo bojovníků učil Čchen Čao–Kchuej i další studenty:\n\na další.\n\nČchen Čao–Kchuej zemřel v roce 1981 ve věku 53 let ve městě Ťiao-cuo v provincii Che-nan.\n\n"}
{"id": "1389044", "url": "https://cs.wikipedia.org/wiki?curid=1389044", "title": "Seznam Zprávy", "text": "Seznam Zprávy\n\nSeznam Zprávy jsou český internetový zpravodajský web provozovaný firmou Seznam.cz. Ředitelem redakce je Jakub Unger, šéfredaktorem je od podzimu 2019 Jiří Kubík. Redakce se zaměřuje na domácí investigace, byznysové zpravodajství a názorovou žurnalistiku. Přináší původní zpravodajství od známých českých novinářů.\n\nZpravodajský servis začala poskytovat třicetičlenná redakce. Jejího vedení se ujal někdejší zakladatel Aktuálně.cz Jakub Unger. Seznam Zprávy vznikly jako videoportál se třemi základními prvky - proud krátkých videí a textových zpráv v průběhu dne, zpravodajské relace v čele s komentovanými večerními Zprávami a autorské publicistické pořady (např. \"Šťastné pondělí\" Jindřicha Šídla či \"Interview\" Zuzany Hodkové).\n\nOd 27. června 2017 získaly Seznam Zprávy nový design, přibyly zcela nové publicistické pořady i nové tváře do redakce. Zároveň Seznam představil i zbrusu nová studia pro výrobu zpravodajských pořadů a vlajkového rozhovorového formátu Výzva.\n\n12. ledna 2018 byl spuštěn program terestrické stanice Televize Seznam, pro který začala redakce Seznam Zpráv připravovat zejména živé zpravodajské vysílání v průběhu dne a dále řadu dalších publicistických pořadů a formátů. \n\nOd 7. února 2019 se zpravodajství Seznam Zprávy začalo objevovat rovněž ve vysílání rádií Expres FM a Classic, jejichž se stal Seznam.cz 100% vlastníkem.\n\nOd října 2019 se novým šéfredaktorem Seznam Zprávy stal Jiří Kubík. Roli převzal od Jakuba Ungera, který dosud zastával pozici šéfredaktora souběžně se svou hlavní rolí ředitele divize Zpravodajství a rádií. \n\nV listopadu 2019 získaly Seznam Zprávy po roce a půl nové logo a novou tvář webu. Spolu s novým designem Seznam Zprávy také oznámily větší zaměření na byznys, analýzy a komentáře, přičemž podle šéfredaktora má web být zdrojem původních informací, nezávislé investigace a originální publicistiky.\n\nRedakce Seznam Zpráv se zaměřuje na nezávislé a autorské domácí, ekonomické či zahraniční zpravodajství. Mezi formáty patří investigace, reportáže, analýzy a komentáře nebo rozhovory s významnými osobnostmi či zpravodajské speciály V prvních třech letech fungování v obsahu dominovaly videoreportáže a pořady, šířené rovněž skrze terestrické vysílání Televize Seznam a od roku 2018 i online na www.televizeseznam.cz. Od podzimu 2019 se redakce Seznam Zprávy více soustředí na psanou, obrazovou a multimediální žurnalistiku. \n\nTým redakce čítá významné české novináře domácí, zahraniční i sportovní žurnalistiky. Mezi osobnosti, které tvoří obsah pro Seznam Zprávy patří Josef Klíma, Janek Kroupa, Janek Rubeš, Jaromír Bosák, Jiří Hošek, Václav Dolejší, Vojtěch Blažek, Luděk Mádl, Radek Nohl, Jiří Pšenička, Tomáš Pergler, Jan Novák nebo Silvie Friedmanová. Z regionálních redakcí pak Michaela Rambousková a Tomáš Svoboda.\n\nV listopadu 2018 podal advokát syna premiéra Andreje Babiše (ANO) trestní oznámení na redaktory serveru Seznam Zprávy Jiřího Kubíka a Sabinu Slonkovou. Zřejmě se týká natáčení Babišova syna skrytou kamerou. Trestné by také mohlo být získání neveřejného vstupního kódu a vstup do domu kde syn žije. Ve Švýcarsku je pořizování nahrávek v neveřejných prostorech bez souhlasu všech zúčastněných nelegální. Redakce si nicméně ještě před zveřejněním reportáže nechala vypracovat právní analýzu, která konstatovala, že postup reportérů byl v souladu s občanským zákoníkem a zákonem na ochranu osobních údajů a nadto ve veřejném zájmu. V reportáži totiž syn Andreje Babiše uvedl, že nějaké dokumenty související s aférou Čapí hnízdo podepisoval, nevěděl prý však vůbec co podepisuje. Také byl prý později proti své vůli odvezen na Krym pod záminkou léčení jeho duševního zdraví. Případ vyvolal 23. listopadu mimořádnou schůzi Sněmovny, na níž se hlasovalo o důvěře kabinetu Andreje Babiše. Vláda hlasování o důvěře ustála. Případ únosu policisté ukončili s tím, že se trestný čin nestal. Stíhání Babišova syna v kauze Čapí hnízdo, stejně jako dalších tří rodinných příslušníků bylo definitivně ukončeno 4. prosince 2019.\n\n"}
{"id": "1389046", "url": "https://cs.wikipedia.org/wiki?curid=1389046", "title": "Šimonoseki", "text": "Šimonoseki\n\nŠimonoseki (: 下関市, \"Šimonoseki\") je japonské město nacházející se v prefektuře Jamaguči na ostrově Honšú v Japonsku. Město má dle údajů z října 2016 okolo 265 tisíc obyvatel. Ve městě se koná především na jaře řada festivalů a městských slavností. Část zlodějské společnosti Jakuza zde měla ve městě své sídlo.\n\n"}
{"id": "1389048", "url": "https://cs.wikipedia.org/wiki?curid=1389048", "title": "František Gažo", "text": "František Gažo\n\nFrantišek Gažo (17. ledna 1919 Trnava – 10. ledna 1990 tamtéž) byl slovenský atlet, házenkář, učitel, trenér, odborný publicista a významná osobnost trnavského sportu.\n\nDo roku 1957 učil německý jazyk a tělesnou výchovu na trnavském gymnáziu, jehož byl absolventem. Od tohoto roku vyučoval na SPŠ Komenského v Trnavě.\n\nRoku 1999 mu bylo posmrtně uděleno čestné občanství města Trnava.\n\nZačínal jako atlet (běžec na 400m), hrál také košíkovou a házenou. Později se soustředil na kolektivní sporty a dlouhodobě působil v házené a ve fotbale.\nByl jedním ze zakladatelů házenkářského klubu v Trnavě (1947). Jako trenér působil v trnavských klubech TŠS (Trnavský športový spolok), Dynamo Kovosmalt, Spartak, Slávia a Lokomotíva.\n\nV roce 1956 vydal první odbornou publikaci na Slovensku, která se zabývala házenkářským tréninkem (Hádzaná v oddiele).\n\nPůsobil jako kondiční trenér fotbalových mužstev. Ve Spartaku Trnava byl od roku 1961 asistentem trenéra a na jaře 1962 jej vedl jako hlavní trenér ve třinácti zápasech, sestup do II. ligy však neodvrátil.\n\nVe Spartaku Trnava trénoval také B-mužstvo.\n\n"}
{"id": "1389049", "url": "https://cs.wikipedia.org/wiki?curid=1389049", "title": "Mlynářka (usedlost)", "text": "Mlynářka (usedlost)\n\nMlynářka je zaniklá usedlost v Praze 5-Smíchově v místech křížení ulic Plzeňská a Holečkova.\n\nVinice pod názvem Mlynářka o rozloze 4 strychů se zde rozkládala již roku 1689. Poté, co byla roku 1738 připojena k vinici Na Srpových horách, název Mlynářka převzal nový spojený vinohrad.\n\nPatrový pozdně klasicistní obytný dům usedlosti byl postaven před rokem 1840. Býval v něm hostinec, který v polovině 19. století vlastnil Pavel Mnouček (též Vnouček), pražský měšťan a sládek. Vlastenec Vnouček zde pořádal první české plesy a zasloužil se o zřízení Měšťanské besedy. Roku 1848 se zúčastnil slovanského sjezdu, byl členem Národního výboru a setníkem národní obrany. V 60. letech 19. století sponzoroval malíře Václava Brožíka, který v té době bydlel v Košířích a který byl s jeho pomocí přijat na malířskou akademii.\n\nAž do 50. let 20. století v usedlosti sídlily malé provozovny a hostinec Na Mlynářce, ve kterém se hrávalo i divadlo. Po znárodnění byl v hostinci kulturní dům s velkým a malým sálem a klubovnami. Postupně se zde vystřídaly podnik Pražské stavební obnovy, Prior a ONV Praha 5. Dvůr a zahrada byly později rozparcelovány na stavební pozemky pro řadové domky a garáže.\n\nMlynářka byla zbořena koncem 70. let 20. století při rekonstrukci Plzeňské ulice.\n\n\n\n"}
{"id": "1389050", "url": "https://cs.wikipedia.org/wiki?curid=1389050", "title": "Vaňkova (Praha)", "text": "Vaňkova (Praha)\n\nVaňkova je ulice v Hloubětíně na Praze 14, která spojuje křižovatku ulic Šestajovická, Svépravická, Soustružnická s křižovatkou ulic V Chaloupkách a Štolmířská. Protíná ji ulice Čertouská a od severu do ní ústí ulice Liblická. Má přibližný západovýchodní průběh.\n\nOd svého vzniku v roce 1930 do roku 1952 se ulice jmenovala \"Na Lehovci\", protože se nachází na svahu kopce Lehovec (původně Hlohovec). V době nacistické okupace v letech 1940–1945 se německy nazývala \"Lehowetz-Straße\". V roce 1952 byla přejmenována na počest Jaroslava Vaňka (1911–1942), který byl členem KSČ, pracoval jako dělník v závodě Letov, pro své ilegální aktivity byl nacisty 22. července 1942 popraven v koncentračním táboře Mauthausen v Rakousku.\n\nZástavbu tvoří rodinné domy.\n\n"}
{"id": "1389054", "url": "https://cs.wikipedia.org/wiki?curid=1389054", "title": "Růže damašská", "text": "Růže damašská\n\nRůže damašská nebo též růže damascénská (\"Rosa\" x \"damascena\") je vyšlechtěný hybridní druh z rozsáhlého rodu růže a jedna z nejstarších a nejdůležitějších kulturních růží s hojným využitím v okrasném zahradnictví, kosmetickém průmyslu a medicíně.\n\nVyšlechtěna byla pravděpodobně již ve starověku na Blízkém východě Peršany; v antických dobách byla pěstována ve starověkém Řecku i Římě. Do Evropy byla dovezena ve 12. či 13. století křižáky.\n\nJako u ostatních starých kulturních růží je jejím přímým předchůdcem růže galská (\"Rosa gallica\"). Postupně vznikly dvě základní varianty: křížením s \"Rosa phoenicia\" jedenkrát ročně kvetoucí \"letní damašská růže\" (\"R.\" × \"damascena\" var. \"damascena\") a remontující \"podzimní damašská růže (\"Rosa\" x \"damascena\" var. \"semperflorens\") křížením s růží mošusovou (\"Rosa moschata\"). Dle analýz DNA obsahuje též genetický materiál ještě třetího druhu – \"Rosa fedtschenkoana\".\n\nSama damašská růže pak stála na počátku šlechtění dalších kulturních variant, jako je růže stolistá a celé skupiny Bourbonek, portlandských růží a remontantek.\n\nObě varianty růže damašské tvoří vyšší, zhruba dva metry vysoké keře s obloukovitým vzrůstem a hustě ostnitými výhony. Listy jsou jako u jiných růží lichozpeřené, nejčastěji pětičetné, světle zelené a na spodní straně měkce chlupaté. Květy jsou spíše drobnější, ploché, plné, výrazně vonící, v pastelových odstínech růžové a bílé. Na konci výhonů vyrůstají po několika. Jejich stonky jsou tenké, proto květy nestojí vzpřímeně, ale zpravidla lehce převisají. Šípky jsou červené, lahvicovitého tvaru.\nBylo vypěstováno několik populárních okrasných kultivarů: 'Isphahan' (začátek 19. století, světle růžová), 'Madame Hardy' (1832, bílá, pnoucí), 'Marie-Louise' (1813, růžová), 'Rose de Resht' (před r. 1880, purpurová) nebo 'York and Lancaster', bíle a červeně žíhaná. Kultivar 'Trigintipetala' růžové barvy, vyšlechtěný v 17. století, je pěstován na květ pro výrobu růžového oleje – hojně např. v Bulharsku v proslulém Údolí růží u města Kazanlak, které se nachází mezi Sofií a Burgasem asi 200 kilometrů východně od Sofie, podle něhož se jí někdy říká \"kazanlacká růže\".\n\nKromě destilace růžového oleje a výroby růžové vody má damašská růže hojné využití též v gastronomii: jedlé korunní plátky jsou nakládány do cukru, zpracovávány na čajové směsi, na džemy, jako ochucovadlo marcipánu a jiných dezertů v orientálních kuchyních. Éterické oleje jsou využívány v aromaterapii a medicíně pro své uklidňující, antibakteriální, protizánětlivé a protikřečové účinky.\n\n"}
{"id": "1389055", "url": "https://cs.wikipedia.org/wiki?curid=1389055", "title": "Milan Bátor", "text": "Milan Bátor\n\nMgr. Milan Bátor, Ph.D. (* 24. června 1981, Opava) je český hudebník, pedagog, hudební teoretik a publicista specializující se na ostravskou hudební kulturu, strunné nástroje, etnickou hudbu, hudební kritiku a reflexe kulturního života v Moravskoslezském kraji.\n\nJe autorem disertační práce o významném českém skladateli Eduardu Dřízgovi, studiemi a příspěvky je zastoupen v řadě muzikologických sborníků, je autorem kapitoly o Eduardu Dřízgovi v publikaci Jana Vičara Generace? Jeho kmenovým médiem je kulturní deník Ostravan.cz, v němž dosud publikoval přes 800 hudebních recenzí a rozhovorů. Jako hudební publicista rovněž spolupracuje s časopisy Harmonie (recenze nových nahrávek), Hudební rozhledy (recenze nových nahrávek, studie, rozhovory) a řadou dalších hudebních a kulturních periodik (Full Moon, Protimluv, Hudobný život, Folktime, Časopis NDM, atd.). Věnuje se jak novinkám a dění v klasické hudbě, tak world music, etnickým, jazzovým, crossoverovým, alternativním, popovým a rockovým počinům, festivalům a osobnostem.\n\nMilan Bátor vystudoval Janáčkovu konzervatoř v Ostravě (2006) v oboru hra na klasickou kytaru (pedagog Mg.A. Ondřej Gillig) a magisterský studijní obor Český jazyk a literatura a Hudební výchova pro Střední školy na Filozofické fakultě Ostravské univerzity. Během magisterského studia založil se svým bratrem, básníkem Davidem Bátorem, kulturní čtvrtletník Nové břehy, který byl zajímavou literární platformou pro mladé studenty i umělce. Milan Bátor také spolupracoval na sborníku k životnímu jubileu významného českého básníka Víta Slívy s názvem Láska nic nezapomíná. Jako kytarista, skladatel a hráč na etnické strunné nástroje působil v kapelách Pearl Jam Revival, Nekuř toho tygra, Bohemian Club, Nisos, Rebetico, UFO Hunters Acoustic a komorních tělesech. S kapelou Nisos vystupoval v několika evropských zemích. Jako skladatel vytvořil hudbu pro historicky první DVD o zámku Hradec nad Moravicí (ve spolupráci s fotografem Milanem Majnušem) a účastnil se skladatelsky řady dalších projektů (CD k jubileu fotografa Jindřicha Štreita, spolupráce na deskách Richarda Vaculy). Na Ostravské univerzitě vystudoval doktorský studijní program Hudební teorie a pedagogika (2016). V letech 2011 - 2017 vyučoval na Církevní konzervatoři v Opavě, (mezi jeho žáky patří kytarista Jiří Šoltis). V současnosti sice působí jako učitel kytarové hry na Základní umělecké škole v Hradci nad Moravicí, ale vedle publicistické, pedagogické a umělecké aktivity je činný jako spolupracovník Českého rozhlasu Ostrava (pořad Hudební přístav) a Českého rozhlasu 3 Vltava (pořad Album dne, recenze), kde se podílí na tvorbě autorských pořadů o hudbě s akcentem na aktuální hudební dění, reflexe nových nahrávek a hodnocení či reportáže z hudebních festivalů. S Janáčkovou filharmonií Ostrava spolupracuje jako autor muzikologických programů ke koncertům, od roku 2019 vychází v Hudebních rozhledech jeho seriál o pozoruhodných skladatelích 20. století. Milan Bátor je členem poroty soutěže Múzy Ilji Hurníka, od roku 2018 je jedním z členů odborné artificiální, populární, operní a muzikálové poroty výročních Moravskoslezských kulturních Cen Jantar. Od podzimu roku 2019 je novým členem muzikálové poroty Cen Thálie.\n"}
{"id": "1389060", "url": "https://cs.wikipedia.org/wiki?curid=1389060", "title": "Birmingham Bulls (ECHL)", "text": "Birmingham Bulls (ECHL)\n\nBirmingham Bulls byl profesionální americký klub ledního hokeje, který sídlil v Birminghamu ve státě Alabama. V letech 1992–2001 působil v profesionální soutěži East Coast Hockey League. Bulls ve své poslední sezóně v ECHL skončily v základní části. Své domácí zápasy odehrával v hale Birmingham–Jefferson Convention Complex s kapacitou 19 000 diváků. Klubové barvy byly červená a černá.\n\nZanikl v roce 2001 přestěhováním do Atlantic City, kde byl založen tým Atlantic City Boardwalk Bullies.\n\nZdroj: \n\n\n"}
{"id": "1389061", "url": "https://cs.wikipedia.org/wiki?curid=1389061", "title": "Giro d'Italia 2018", "text": "Giro d'Italia 2018\n\nGiro d'Italia 2018 byl 101. ročník tohoto závodu. Závod odstartoval 3. května v izraelském Jeruzalémě individuální časovkou. Velký start Gira v Izraeli ve dnech 4. - 6. května byl iniciován a financován kanadsko-izraelským podnikatelem Sylvanem Adamsem za pomoci izraelské vlády. V Izraeli proběhla také druhá a třetí etapa. 21denní závod začal s 10-kilometrovou časovkou v Jeruzalémě , 167 kilometrovým závodem z Haify do Tel Avivu a 229 kilometrovým závodem z Beersheby do Eilatu. Byly to první etapy podniku Grand Tour, které se konaly mimo Evropu . Poté se závodníci přesunuli do Itálie. 27. května závod skončil dojezdem etapy v Římě.\n\nNa startu Giro d'Italia v Izraeli v roce 2018 byl vzdán hold italskému cyklistovi Gino Bartalimu, trojnásobnému vítězi Giro d'Italia. Bartali pomohl zachránit stovky italských Židů během holokaustu a byl uznán v roce 2013 Yad Vashem jako spravedlivý mezi národy .\nV závodě zvítězil britský cyklista Chris Froome, když růžový trikot získal až v 19. etapě po 80 kilometrovém sólovém úniku přes Cima Coppi a Setriére do cíle v Bardonecchii. Tato etapa je považována odborníky za jednu z nejlepších v historii závodu.\n\nCelkem bylo naplánováno 21 etap s celkovou délkou 3 572,4kilometrů.\nV Giro d'Italia jsou nejlepší závodníci oblékáni po etapách do čtyř různých dresů:\nPrvním a nejdůležitějším je \"celkové pořadí\", o němž rozhoduje součet časů v jednotlivých etapách. Jezdci získají časové bonusy (10, 6 a 4 sekundy) za umístění na prvních třech místech v každé etapě. Závodník s nejnižším kumulativním časem získává růžový dres ( italsky : maglia rosa ) a je považován za vítěze Giro d'Italia.\n\nJezdci získávají body v rychlostních prémiích v každé etapě mimo časovky . V rovinatých etapách etapy se uděluje více bodů než v horských.\n\nTřetí klasifikací je klasifikace nejlepších vrchařů , kteří obdrží body za prvenství v dosažení vrcholu ve stoupání . Každé stoupání je ohodnoceno jako stoupání první, druhé, třetí nebo čtvrté kategorie. Dle kategorie jsou udělovány body uvedeny v tabulce. Nejlepší vrchař nosí modrý dres. Na Cima Coppi , v nejvyšším bodě závodu se uděluje nejvíce bodů než v ostatních stoupáních. Ve výšce 2 178 metrů (7 146 ft) Cima Coppi pro rok 2018 Giro d'Italia je Colle delle Finestre.\n\nČtvrtý dres reprezentuje klasifikaci mladého jezdce . Princip hodnocení je stejný jako celková klasifikce, ale jsou hodnoceni pouze jezdci narozeni po 1. lednu 1994. Vítěz klasifikace nosí bílý dres.\n\n"}
{"id": "1389064", "url": "https://cs.wikipedia.org/wiki?curid=1389064", "title": "Columbus Chill", "text": "Columbus Chill\n\nColumbus Chill byl profesionální americký klub ledního hokeje, který sídlil v Columbu ve státě Ohio. V letech 1991–1999 působil v profesionální soutěži East Coast Hockey League. Chills ve své poslední sezóně v ECHL skončily v osmifinále play-off. Své domácí zápasy odehrával v hale Taft Coliseum s kapacitou 5 003 diváků. Klubové barvy byly černá a bílá.\n\nZanikl v roce 1999 přestěhováním do Readingu, kde byl založen tým Reading Royals.\n\nZdroj: \n\n\n"}
{"id": "1389065", "url": "https://cs.wikipedia.org/wiki?curid=1389065", "title": "Page 3", "text": "Page 3\n\nPage 3, česky Stránka 3, byl fenomén britského bulvárního deníku The Sun, který na své třetí stránce vždy měl obrázek polonahé ženy. Poprvé se fotografie ženy tzv. nahoře bez objevila 17. listopadu 1970, na webu se poprvé ukázala v červnu 1999, kde ve formě glamour fotografií funguje dodnes, avšak polonahou ženu zde již nenajdete. Poslední tištěné číslo s polonahou ženou na třetí straně vyšlo 22. ledna 2015. Za ukončením Page 3 stála mimo jiné kampaň s názvem No More Page 3, která vznikla v roce 2012.\n\nNarozeny 1991 a dříve\n\n\nNarozeny 1986–1990\n\n\nNarozeny 1981–1985\n\n\nNarozeny 1971–1980\n\n\nNarozeny 1961–1970\n\n\nNarozeny 1951–1960\n\n\nNarozeny 1941–1950\n\n"}
{"id": "1389066", "url": "https://cs.wikipedia.org/wiki?curid=1389066", "title": "Evansville IceMen", "text": "Evansville IceMen\n\nEvansville IceMen byl profesionální americký klub ledního hokeje, který sídlil v Evansvillu ve státě Indiana. V letech 2012–2016 působil v profesionální soutěži East Coast Hockey League. Před vstupem do ECHL působil v Central Hockey League. IceMens ve své poslední sezóně v ECHL skončily v základní části. Své domácí zápasy odehrával v hale Ford Center s kapacitou 9 000 diváků. Klubové barvy byly černá, námořnická modř a bílá.\n\nZanikl v roce 2016 přestěhováním do Jacksonvillu, kde byl založen tým Jacksonville Icemen.\n\nZdroj: \n\n\n"}
{"id": "1389068", "url": "https://cs.wikipedia.org/wiki?curid=1389068", "title": "Tawakkul", "text": "Tawakkul\n\nTawakkul (arabsky: تَوَكُّل‎) je arabský termín z islámské teologie označující spoléhání se na Boha. Je jedním z nejdůležitějších témat islámské etiky. Toto zbožné spolehnutí závisí na víře v absolutní Boží moc. Je zmíněno v Koránu 65:3: \"A tomu, kdo spoléhá se na Boha, tomu On postačí, vždyť Bůh uskutečňuje rozkaz svůj a Bůh ustanovil pro věc každou rozměr její.\" Tawakkul jako teologický koncept poprvé zpracoval Šaqiq al-Balchí.\n"}
{"id": "1389069", "url": "https://cs.wikipedia.org/wiki?curid=1389069", "title": "Texas Wildcatters", "text": "Texas Wildcatters\n\nTexas Wildcatters byl profesionální americký klub ledního hokeje, který sídlil v Beaumontu ve státě Texas. V letech 1993–2008 působil v profesionální soutěži East Coast Hockey League. Wildcatters ve své poslední sezóně v ECHL skončily ve čtvrtfinále play-off. Své domácí zápasy odehrával v hale Ford Arena s kapacitou 8 200 diváků. Klubové barvy byly černá a zlatá.\n\nZanikl v roce 2008 přestěhováním do Ontaria, kde byl založen tým Ontario Reign.\n\nZdroj: \n\n\nZdroj: \n\n\n"}
{"id": "1389070", "url": "https://cs.wikipedia.org/wiki?curid=1389070", "title": "Oppo", "text": "Oppo\n\nOppo Electronics Corporation (čínsky: 广东欧珀移动通信有限公司, pinyin: Guǎngdōng ōupò yídòng tōngxìn yǒuxiàn gōngsī), krátce Oppo, je čínský výrobce konzumní elektroniky založený v roce 2001 se sídlem ve městě Dongguan. Oppo měl pátý největší podíl na světovém trhu mobilních telefonů po výrobcích Samsung, Apple, Huawei a Xiaomi v roce 2017.\n\n\n"}
{"id": "1389073", "url": "https://cs.wikipedia.org/wiki?curid=1389073", "title": "Huntsville Blast", "text": "Huntsville Blast\n\nHuntsville Blast byl profesionální americký klub ledního hokeje, který sídlil v Huntsvillu ve státě Alabama. V letech 1993–1994 působil v profesionální soutěži East Coast Hockey League. Blasts ve své poslední sezóně v ECHL skončily v osmifinále play-off. Své domácí zápasy odehrával v hale Von Braun Center s kapacitou 10 000 diváků. Klubové barvy byly modrá a černá.\n\nZaložen byl v roce 1993 po přestěhování týmu Roanoke Valley Rampage do Huntsvillu. Zanikl v roce 1994 přestěhováním do Tallahassee, kde byl založen tým Tallahassee Tiger Sharks.\n\nZdroj: \n\n\n"}
{"id": "1389074", "url": "https://cs.wikipedia.org/wiki?curid=1389074", "title": "GSA Moravia", "text": "GSA Moravia\n\nGSA Moravia je obchodní společnost, která vznikne za spolupráce Jihomoravské rozvojové společnosti a Letiště Brno.\n\nNa Brněnském letišti se mělo otevřít 7 nových linek dopravce Blue Air Moravia, ale plány se zastavily a Brno společně s Jihomoravským krajem hledá nové společnosti, se kterýma by mohlo jednat o nových linkách. Navíc cestující chce získat Bratislavské letiště Milana Rastislava Štefánika, ale Brno má jistých jiných 5 leteckých linek, které otevře buďto tento rok na podzim nebo příští rok na jaře. Aby s Brnem spolupracovali další společnosti, kromě té, která bude nové linky provozovat bude založena nová obchodní společnost GSA Moravia, která přiláká další letecké dopravce. O tom rozhodlo i krajské zastupitelstvo. Součástí nově vzniklé společnosti bude i nový letecký provozovatel Letiště Brno.\n\nNa podzim z Brna společnost Ryanair otevře novou pravidelnou celoroční linku do Milána-Bergama. Protože Ryanair nabízí nízké ceny, tak bude kraj s touto společností jednat o otevření dalších linek.\n\nLetiště Brno - Tuřany\n\nLetiště Orio al Serio\n\nBlue Air Moravia\n\nRyanair\n\nJihomoravský kraj\n"}
{"id": "1389075", "url": "https://cs.wikipedia.org/wiki?curid=1389075", "title": "Johnstown Chiefs", "text": "Johnstown Chiefs\n\nJohnstown Chiefs byl profesionální americký klub ledního hokeje, který sídlil v pensylvánském městě Johnstown. V letech 1988–2010 působil v profesionální soutěži East Coast Hockey League. Před vstupem do ECHL působil v All-American Hockey League. Chiefs ve své poslední sezóně v ECHL skončily v základní části. Své domácí zápasy odehrával v hale Cambria County War Memorial Arena s kapacitou 4 000 diváků. Klubové barvy byly černá, zlatá a bílá.\n\nZanikl v roce 2010 přestěhováním do Greenvillu, kde byl založen tým Greenville Road Warriors.\n\nZdroj: \n\n\n"}
{"id": "1389078", "url": "https://cs.wikipedia.org/wiki?curid=1389078", "title": "Lexington Men O' War", "text": "Lexington Men O' War\n\nLexington Men O' War byl profesionální americký klub ledního hokeje, který sídlil v Lexingtonu ve státě Kentucky. V letech 2002–2003 působil v profesionální soutěži East Coast Hockey League. Men O' War ve své poslední sezóně v ECHL skončil v osmifinále play-off. Své domácí zápasy odehrával v hale Rupp Arena s kapacitou 10 011 diváků. Klubové barvy byly zlatá a černá.\n\nZaložen byl v roce 2002 po přestěhování týmu Macon Whoopee do Lexingtonu. Zanikl v roce 2003 přestěhováním do West Valley City, kde byl založen tým Utah Grizzlies.\n\nZdroj: \n\n\n"}
{"id": "1389081", "url": "https://cs.wikipedia.org/wiki?curid=1389081", "title": "Louisville RiverFrogs", "text": "Louisville RiverFrogs\n\nLouisville RiverFrogs byl profesionální americký klub ledního hokeje, který sídlil v Louisvillu ve státě Kentucky. V letech 1995–1998 působil v profesionální soutěži East Coast Hockey League. RiverFrogs ve své poslední sezóně v ECHL skončily v základní části. Své domácí zápasy odehrával v hale Broadbent Arena s kapacitou 6 600 diváků. Klubové barvy byly zelená a žlutá.\n\nZanikl v roce 1998 přestěhováním do Miami, kde byl založen tým Miami Matadors.\n\nZdroj: \n\n\n"}
{"id": "1389085", "url": "https://cs.wikipedia.org/wiki?curid=1389085", "title": "Macon Whoopee (ECHL)", "text": "Macon Whoopee (ECHL)\n\nMacon Whoopee byl profesionální americký klub ledního hokeje, který sídlil v Maconu v Georgii. V letech 2001–2002 působil v profesionální soutěži East Coast Hockey League. Whoopee ve své poslední sezóně v ECHL skončil v základní části. Své domácí zápasy odehrával v hale Macon Coliseum s kapacitou 7 182 diváků. Klubové barvy byly tmavě zelená a bílá.\n\nZaložen byl v roce 2001 po přestěhování týmu Tallahassee Tiger Sharks do Maconu. Zanikl v roce 2002 přestěhováním do Lexingtonu, kde byl založen tým Lexington Men O' War.\n\nZdroj: \n\n\n"}
{"id": "1389092", "url": "https://cs.wikipedia.org/wiki?curid=1389092", "title": "Atlas XTP-1 Beta", "text": "Atlas XTP-1 Beta\n\nAtlas XTP-1 Beta bylo označení pro konverzi vrtulníku Aérospatiale SA 330C Puma jihoafrickým leteckým výrobcem Atlas (později Denel Aviation) na experimentální platformu pro testování dynamických systémů bitevního vrtulníku Rooivalk během jeho vývoje. Vznikly dva kusy, oba doplněné krátkými křídly se dvěma podkřídelními závěsníky a jedním na konci křídla. Jeden exemplář XTP-1 byl vystavován se dvěma raketnicemi a kulometnými kontejnery pod každým křídlem, otočnou věžičkou s 20mm kanónem GA-1 pod trupem a datovou sondou na pravém boku přídě.\n\nÚdaje podle\n\n\n\n\n"}
{"id": "1389094", "url": "https://cs.wikipedia.org/wiki?curid=1389094", "title": "Dassault Mirage 4000", "text": "Dassault Mirage 4000\n\nDassault Mirage 4000 (někdy také Super Mirage 4000) byl francouzský prototyp proudového stíhacího letounu vyvinutý společností Dassault-Breguet na základě její Mirage 2000.\n\nMirage 4000 byla viditelně větší a těžší stroj než jednomotorová Mirage 2000, a byla vybavena dvěma dvouproudovými motory SNECMA M53-2. Měla také malé kachní plochy nad vstupy vzduchu do motorů, a, na rozdíl od Mirage 2000 a předchozích letounů řady Dassault Mirage, kapkovitý překryt kokpitu. Kromě těchto změn si zachovala podobu se svým předchůdcem, například použitím delta křídla, půlkruhových vstupů vzduchu a celkové uspořádání.\n\nProjekt Mirage 4000 vznikl z iniciativy společnosti Dassault, která jeho vývoj financovala z vlastních prostředků, a prototyp poprvé vzlétl 9. března 1979. \nStroj byl rozměrově srovnatelný s americkým F-15 Eagle, a byl navržen k plnění rolí dálkového záchytného stíhače i výkonného stíhacího bombardéru. \n\nDassault vývoj ukončil začátkem 80. let, poté co Saúdské královské letectvo dalo přednost objednávce typu Panavia Tornado a francouzská \"Armée de l'Air\" se rozhodla soustředit na typ Mirage 2000, což zanechalo Mirage 4000 bez zájemců o koupi. Některé zkušenosti získané s jeho vývojem se později uplatnily při vývoji typu Dassault Rafale. Jediný prototyp Mirage 4000 byl v roce 1995 předán pařížskému leteckému muzeu \"Musée de l'Air et de l'Espace\".\n\nÚdaje podle společnosti Dassault\n"}
{"id": "1389101", "url": "https://cs.wikipedia.org/wiki?curid=1389101", "title": "Pod Lhotou", "text": "Pod Lhotou\n\nPod Lhotou může být:\n"}
{"id": "1389110", "url": "https://cs.wikipedia.org/wiki?curid=1389110", "title": "Lhotsko (zámek)", "text": "Lhotsko (zámek)\n\nLhotsko je zámek, nacházející se severovýchodně od Radkovy Lhoty v okrese Přerov.\n\nNa místě zámku Lhotsko se ve středověku nacházela vesnice Měsíčná Lhota. Ta byla poprvé připomínaná v roce 1349, zanikla v 16. století. Ještě v témže století zde vznikl panský dvůr v 18. století upravený na lovecký zámeček, který jako dar získal Ernst Gideon von Laudon. Ten jej posléze prodal a objekt vystřídal více majitelů.\n\nOd roku 1938 byl zámek prázdný, v roce 1956 jej získala Česká katolická charita a během dvou let zde sestry sv. Kříže zřídily domov důchodců. Od začátku 21. století je zámek ve správě příspěvkové organizace Olomouckého kraje Domov pro seniory Radkova Lhota. V roce 2014 byl vedle zámku postaven nový pavilon. Domov disponuje celkem 208 lůžky.\n"}
{"id": "1389115", "url": "https://cs.wikipedia.org/wiki?curid=1389115", "title": "Committee on Public Information", "text": "Committee on Public Information\n\nCommittee on Public Information (česky Výbor pro veřejné informace), známý též pod názvy CPI či Creel Committee (Creelův výbor) byl americký orgán spadající pod vládu Spojených států, který během první světové války měl za úkol ovlivňovat veřejné mínění k podpoře účasti USA ve válce. Výbor byl založen prezidentem Woodrowem Wilsonem.\n\nBěhem 26 měsíčního působení, od 14. dubna 1917 až do 30. června 1919, výbor využíval všech tehdy dostupných médií, aby přesvědčil veřejnost o správnosti americké účasti v první světové válce. Kromě běžného informování veřejnosti využíval i propagandu.\n\nVýbor pro veřejné informace sídlil v Washingtonu, D. C., měl celkem sedm stálých členů a na 75 000 dobrovolníků. Byl známý hlavně díky agitační kampani, kterou prováděl v biografech. Agitační materiály běžely v době, kdy se měnily promítací pásky filmu. Jelikož tato výměna trvala přibližně čtyři minuty, říkalo se jim Four minutemen, což je odvozeno z názvu Minutemen.\n"}
{"id": "1389118", "url": "https://cs.wikipedia.org/wiki?curid=1389118", "title": "Vyšínka", "text": "Vyšínka\n\nVyšínka je zaniklá usedlost v Praze 5-Smíchově, která stála v západní části Holečkovy ulice.\n\nUsedlost koupil roku 1758 mlynář Václav Michal Vyšín, po kterém získala jméno. V majetku rodiny Vyšínů byla až do roku 1803, později ji vlastnila Františka Klečková. K usedlosti patřila ovocná zahrada s ohradní zdí porostlou šeříkem.\n\nOd roku 1883 sloužila c. k. stráži bezpečnosti pro Košíře. Pro ni byl v zahradě zřízen kuželník. Než byla do Košíř stráž zavedena, docházeli tam smíchovští a malostranští strážníci. Stráž zde sídlila do roku 1912, kdy se přemístila na Plzeňskou ulici čp. 284 proti Demartince. Poté vlastnil Vyšínku uzenář Tilinger.\n\nUsedlost byla zbořena roku 1938 a na jejím pozemku byly postaveny vily a bytové domy.\n\n\n\n"}
{"id": "1389134", "url": "https://cs.wikipedia.org/wiki?curid=1389134", "title": "Lisboa Under the Spell", "text": "Lisboa Under the Spell\n\nLisboa Under the Spell je koncertní DVD album portugalské gothicmetalové hudební skupiny Moonspell. Vydáno bylo 17. srpna 2018 u společnosti Napalm Records. Skupina desku nahrála 4. února 2017 během vyprodaného koncertu v lisabonské aréně Campo Pequeno před přibližně 4 000 diváků. Vydání proběhlo jednak v čistě zvukovém formátu na 3 CD a jednak obrazově na nosičích DVD a Blu-ray. \n\n\n\n"}
{"id": "1389136", "url": "https://cs.wikipedia.org/wiki?curid=1389136", "title": "Miami Matadors", "text": "Miami Matadors\n\nMiami Matadors byl profesionální americký klub ledního hokeje, který sídlil v Miami na Floridě. V letech 1998–1999 působil v profesionální soutěži East Coast Hockey League. Matadors ve své poslední sezóně v ECHL skončily v základní části. Své domácí zápasy odehrával v hale Miami Arena s kapacitou 17 000 diváků. Klubové barvy byly černá, zlatá a bílá.\n\nZaložen byl v roce 1998 po přestěhování týmu Louisville RiverFrogs do Miami.\n\nZdroj: \n\n\n"}
{"id": "1389137", "url": "https://cs.wikipedia.org/wiki?curid=1389137", "title": "Stará Lhota (Vidice)", "text": "Stará Lhota (Vidice)\n\nStará Lhota je zaniklá vesnice, součást obce Vidice v okrese Kutná Hora. Nacházela se v údolí řeky Vrchlice, východně od Nové Lhoty. Ve 20. století byla zatopena vodní nádrží Vrchlice.\n\nVesnice je poprvé zmiňována ve 14. století. Po roce 1850 byla součástí Roztěže, která byla v roce 1960 připojena k Vidicím. V letech 1966–1970 byla na řece Vrchlici vybudována vodní nádrž Vrchlice, jež byla do roku 1974 napuštěna. Stará Lhota byla zbořena a místo, kde stála, bylo z většiny zatopeno. Jako část obce byla zrušena k 1. říjnu 1969.\n"}
{"id": "1389140", "url": "https://cs.wikipedia.org/wiki?curid=1389140", "title": "Mobile Mysticks", "text": "Mobile Mysticks\n\nMobile Mysticks byl profesionální americký klub ledního hokeje, který sídlil v Mobile ve státě Alabama. V letech 1995–2002 působil v profesionální soutěži East Coast Hockey League. Mysticks ve své poslední sezóně v ECHL skončily v základní části. Své domácí zápasy odehrával v hale Mobile Civic Center s kapacitou 10 112 diváků. Klubové barvy byly fialová, zlatá a zelená.\n\nZanikl v roce 2002 přestěhováním do Duluthu, kde byl založen tým Gwinnett Gladiators.\n\nZdroj: \n\n\n"}
{"id": "1389141", "url": "https://cs.wikipedia.org/wiki?curid=1389141", "title": "Běloruské nádraží (Moskva)", "text": "Běloruské nádraží (Moskva)\n\nBěloruské nádraží (\"Белорусский вокзал\") je hlavní osobní železniční nádraží v Moskvě. Leží asi 4 km severozápadně od Rudého náměstí, na konci Tverské třídy. Je dostupné metrem linek 2 a 5, stanice Bělorusskaja. \n\nObsluhuje osobní železniční dopravu, a to příměstskou (elektirčki), regionální a dálkovou, i expresní linku na letiště Šteremeťjevo. Dálkové vlaky z Běloruského nádraží spojují Moskvu s následujícími městy:\nBerlín, Brest, Gomel, Grodno, Kaliningrad, Minsk, Nice, Paříž, Polock, Praha, Smolensk, Varšava. Jižním směrem vede trasa do Anapy u Černého moře přes města Tula, Kursk, Voroněž a Rostov na Donu. Z Moskvy do Česka jezdí několik vlaků a přímých vozů: EuroNight Vltava jede do Bohumína a vede přímé vozy do Prahy. Rychlík z Moskvy do stanice Nice - Ville zastavuje v Bohumíně a Břeclavi.\n\nPříměstské vlaky končí například v městech Dubna, Kubinka, Možajsk. Aeroexpress na letiště Šeremeťjevo jezdí v intervalu 30 minut, doba jízdy 35 minut. Jednosměrná jízdenka 2. třídy stála v roce 2020 500 rublů. Vlaky EŠ 2 \"Eurasia\" jsou šestivozové dvoupatrové soupravy švýcarské firmy Stadler.\n\nNádraží bylo otevřeno v roce 1870 jako terminál trati Moskva - Smolensk, brzy prodloužené do Minsku a Varšavy. Původní název \"Smolenské nádraží\" se pak změnil na Běloruské. V letech 1907-1912, když trať do Smolenska dostala druhou kolej, byla postavena současná budova a nádraží podstatně rozšířeno. V roce 2009 byla přistavěna prostorná hala pro vlaky Aeroexpres.\n"}
{"id": "1389142", "url": "https://cs.wikipedia.org/wiki?curid=1389142", "title": "Ontario Reign (ECHL)", "text": "Ontario Reign (ECHL)\n\nOntario Reign byl profesionální americký klub ledního hokeje, který sídlil v kalifornském městě Ontario. V letech 2008–2015 působil v profesionální soutěži East Coast Hockey League. Reigns ve své poslední sezóně v ECHL skončily v semifinále play-off. Své domácí zápasy odehrával v hale Citizens Business Bank Arena s kapacitou 9 736 diváků. Klubové barvy byly námořnická modř, oranžová, stříbrná a bílá.\n\nZaložen byl v roce 2008 po přestěhování týmu Texas Wildcatters do Ontaria. Zanikl v roce 2015 přestěhováním do Manchesteru, kde byl založen tým Manchester Monarchs.\n\nZdroj: \n\n\n"}
{"id": "1389146", "url": "https://cs.wikipedia.org/wiki?curid=1389146", "title": "Stockton Thunder", "text": "Stockton Thunder\n\nStockton Thunder byl profesionální americký klub ledního hokeje, který sídlil v kalifornském městě Stockton. V letech 2005–2015 působil v profesionální soutěži East Coast Hockey League. Thunders ve své poslední sezóně v ECHL skončily v základní části. Své domácí zápasy odehrával v hale Stockton Arena s kapacitou 9 737 diváků. Klubové barvy byly černá, zlatá, stříbrná a bílá.\n\nZaložen byl v roce 2005 po přestěhování týmu Atlantic City Boardwalk Bullies do Stocktonu. Zanikl v roce 2015 přestěhováním do Glens Falls, kde byl založen tým Adirondack Thunder.\n\nZdroj: \n\n\n"}
{"id": "1389147", "url": "https://cs.wikipedia.org/wiki?curid=1389147", "title": "Carská akademie umění", "text": "Carská akademie umění\n\nCarská akademie umění (Императорская Академия художеств) byla umělecká vysoká škola v Petrohradě, která zde existovala od roku 1757 do jejího zrušení bolševickou vládou roku 1918. Uměleckou akademii chtěl založit již Petr Veliký, ale plán uskutečnil až hrabě Ivan Ivanovič Šuvalov po panovníkově smrti. Původně se škola nazývala \"Akademie tří nejvznešenějších umění\", byla součástí Moskevské univerzity (Šuvalov školu původně plánoval otevřít v Moskvě) a sídlila v Šuvalovově paláci. Roku 1764 Kateřina Veliká školu přejmenovala na Carskou akademii umění a nechala jí postavit vlastní budovu na břehu Něvy proti Zimnímu paláci. Budova byla ovšem dokončena až po 25 letech.\n\nKromě toho, že akademie byla nejdůležitější uměleckou školou Ruska, kde vystudovala většina významných ruských malířů té doby, zároveň fungovala jako ministerstvo kultury – vydávala v této oblasti předpisy a vyznamenávala umělce. Vlastnila také významné umělecké sbírky.\n\nNa činnost Carské akademie dnes navazuje Ruská akademie umění.\n"}
{"id": "1389148", "url": "https://cs.wikipedia.org/wiki?curid=1389148", "title": "Tallahassee Tiger Sharks", "text": "Tallahassee Tiger Sharks\n\nTallahassee Tiger Sharks byl profesionální americký klub ledního hokeje, který sídlil v Tallahassee na Floridě. V letech 1994–2001 působil v profesionální soutěži East Coast Hockey League. Tiger Sharks ve své poslední sezóně v ECHL skončily v základní části. Své domácí zápasy odehrával v hale Donald L. Tucker Civic Center s kapacitou 9 450 diváků. Klubové barvy byly tmavě zelená a bílá.\n\nZaložen byl v roce 1994 po přestěhování týmu Huntsville Blast do Tallahassee. Zanikl v roce 2001 přestěhováním do Maconu, kde byl založen tým Macon Whoopee.\n\nZdroj: \n\n\n"}
{"id": "1389149", "url": "https://cs.wikipedia.org/wiki?curid=1389149", "title": "Roanoke Valley Rampage", "text": "Roanoke Valley Rampage\n\nRoanoke Valley Rampage byl profesionální americký klub ledního hokeje, který sídlil ve Vintonu ve Virginii. V letech 1992–1993 působil v profesionální soutěži East Coast Hockey League. Rampages ve své poslední sezóně v ECHL skončily v základní části. Své domácí zápasy odehrával v hale LancerLot Sports Complex. Klubové barvy byly modrá, červená a bílá.\n\nZaložen byl v roce 1992 po přejmenování týmu Roanoke Valley Rebels. Zanikl v roce 1993 přestěhováním do Huntsvillu, kde byl založen tým Huntsville Blast.\n\nZdroj: \n\n\n"}
{"id": "1389150", "url": "https://cs.wikipedia.org/wiki?curid=1389150", "title": "Barončino klekátko", "text": "Barončino klekátko\n\nBarončino klekátko je dřevěné klekátko před dřevěným křížem, které postavila u Křtin na počátku 20. století poslední křtinská šlechtična Adelína Offermannová. Nachází se u protipovodňových lesních nádrží v lese na Viligruntem, u žlutě značené turistické trasy asi 1,5 km ze Křtin. Kolem klekátka dvěma nádržemi protéká potok, který vytéká ze studánky pod Liščí lečí. Klekátko je údajně postaveno na místě úmrtí manžela Adelíny Offermannové.\n\nPo smrti manžela Adelíny Offermannové Edwina Offermanna (9. dubna 1909) zadala baronka tesařskému mistru Antonínu Zmrzlíkovi vyrobit na počest manžela klekátko; to bylo umístěno na rozcestí, kde její manžel zemřel; klekátko však bylo později posunuto o několik set metrů výše. Chodila se k němu celý život modlit, až do 15. července 1945, kdy Adelína Offermannová zemřela; následně zmizel německý nápis \"Maria hilft und wird weiter helfen\" a klekátko chátralo až do roku 2011, kdy za spolupráce křtinské farnosti a ŠLP Křtiny bylo klekátko obnoveno a vysvěceno dne 16. dubna 2011 P. Tomášem Prnkou.\n"}
{"id": "1389151", "url": "https://cs.wikipedia.org/wiki?curid=1389151", "title": "Roanoke Valley Rebels (ECHL)", "text": "Roanoke Valley Rebels (ECHL)\n\nRoanoke Valley Rebels byl profesionální americký klub ledního hokeje, který sídlil ve Vintonu ve Virginii. V letech 1990–1992 působil v profesionální soutěži East Coast Hockey League. Rebels ve své poslední sezóně v ECHL skončily v osmifinále play-off. Své domácí zápasy odehrával v hale LancerLot Sports Complex. Klubové barvy byly modrá, červená a bílá.\n\nZaložen byl v roce 1990 po přejmenování týmu Virginia Lancers. Zanikl v roce 1992 přetvořením frančízy v tým Roanoke Valley Rampage.\n\nZdroj: \n\n\n"}
{"id": "1389152", "url": "https://cs.wikipedia.org/wiki?curid=1389152", "title": "Virginia Lancers", "text": "Virginia Lancers\n\nVirginia Lancers byl profesionální americký klub ledního hokeje, který sídlil ve Vintonu ve Virginii. V letech 1988–1990 působil v profesionální soutěži East Coast Hockey League. Před vstupem do ECHL působil v Atlantic Coast Hockey League a All-American Hockey League. Lancers ve své poslední sezóně v ECHL skončily ve čtvrtfinále play-off. Své domácí zápasy odehrával v hale LancerLot Sports Complex. Klubové barvy byly modrá, červená a bílá.\n\nZanikl v roce 1990 přetvořením frančízy v tým Roanoke Valley Rebels.\n\n\nZdroj: \n\n\n"}
{"id": "1389155", "url": "https://cs.wikipedia.org/wiki?curid=1389155", "title": "Toledo Storm", "text": "Toledo Storm\n\nToledo Storm byl profesionální americký klub ledního hokeje, který sídlil v Toledu ve státě Ohio. V letech 1991–2007 působil v profesionální soutěži East Coast Hockey League. Storms ve své poslední sezóně v ECHL skončily v osmifinále play-off. Své domácí zápasy odehrával v hale Toledo Sports Arena s kapacitou 5 230 diváků. Klubové barvy byly červená a bílá.\n\nKlub byl dvojnásobným držitelem Kelly Cupu, trofeje pro vítěze ECHL.\n\n\nZdroj: \n\n\n"}
{"id": "1389156", "url": "https://cs.wikipedia.org/wiki?curid=1389156", "title": "Kokořínský tunel", "text": "Kokořínský tunel\n\nKokořínský tunel je krátký silniční tunel na silnici III. třídy č. 2733 mezi vesnicemi Kokořín a Kokořínský Důl v okrese Mělník.\n\nTunel má délku 23,7 metru a je součástí úseku s mnoha serpentinami, takže se nachází ve směrovém oblouku o poloměru 20 m a ve stoupání 9 %. Je vyrubán v pískovcovém masivu, oproti původnímu projektu bylo v tunelu vyzděno ostění. Tunel a přiléhající opěrné a zárubní stěny jsou ozdobeny cimbuřím, které odkazuje na blízký hrad Kokořín.\n\nJedná se o první tunel v extravilánu na českém území. Stavba tunelu byla započata na jaře roku 1935 a byla provedena firmou ing. Josefa Kratochvíla z Prahy. Byl otevřen 6. června 1937 společně se související silnicí dr. Edvarda Beneše.\n\n"}
{"id": "1389158", "url": "https://cs.wikipedia.org/wiki?curid=1389158", "title": "Jan Baptist Brueghel", "text": "Jan Baptist Brueghel\n\nJan Baptist Brueghel (pokřtěn 26. prosince 1647–1719) byl nizozemský barokní malíř, známý hlavně jako malíř zátiší s ovocem a květinami.\n\nJan Baptist Brueghel se narodil v Antverpách. Odcestoval do Říma, se stal členem umělecké skupiny Bentvueghels, sdružení hlavně holandských a vlámských umělců pracujících v Římě. Pro členy Bentvueghels bylo obvyklé přijmout nějakou výstižnou přezdívku, tzv. \"Ohnuté jméno\". Jan Baptist Brueghel dostal ohnuté jméno \"Meleager\". Holandský spisovatel, malíř a životopisec umělců Arnold Houbraken se o Brueghelovi zmínil v básni o sdružení Bentvueghels na konci druhého svazku svého díla a znovu pak ve svém třetím díle seznamu umělců. Byl mladším bratrem Abrahama Brueghela, kterého doprovázel do Neapole. Po smrti Abraham se vrátil do Říma. Stejně jako Abraham byl znám svými obrazy zátiší s ovocem či květinami. Jan Baptist Brueghel zemřel v Římě. \n"}
{"id": "1389161", "url": "https://cs.wikipedia.org/wiki?curid=1389161", "title": "Instax Mini 9", "text": "Instax Mini 9\n\nFujifilm Instax Mini 9 je kompaktní fotoaparát, který snímky vzápětí vyvolá a ve formátu 86 x 54 mm vytiskne zdokonalenou technologií Polaroid. Vyrábí se i ve dvou dalších formátech a v pěti různých barvách: „Flamingo Pink“, „Lime green“, „Cobalt blue“, „Smoky White“ a „Ice Blue. \nModel Mini 9 je vybaven selfie zrcátkem a předsádkou na objektiv, díky níž je možno pořizovat i fotografie v makro režimu. Počet funkcí zůstává stejný jako u Mini 8 a to automatické měření expozice pro nastavení clony a high-key \nrežim. Fotoaparát disponuje jednoduchým intuitivním ovládáním, má automatickou expozici a pokud jej zapomenete vypnout, udělá to za 5 minut sám. Jednou z jeho největších výhod je, že fotografie lze pořídit a vytisknout kdekoliv.\nVyvolání snímku trvá 90 sekund.\n\nFotoaparát má rozměry 116 x 118.3 x 68.2 mm a váží pouhých 307 g. Součástí fotoaparátu je objektiv s ohniskovou vzdáleností 60 mm a světelností f/12,7. Zaostřovat lze od vzdálenosti 0,6 m a více. Napájení zajšťují dvě AA 1,5 V baterie. Fotografie pořízené Instaxem mini 9 jsou velké 86 x 54 mm (jako kreditní karta). Do zařízení je vtěsnán i konstantně fungující blesk s dosahem 0,6–2,7 m. Přístroj také obsahuje selfie zrcádko, které slouží ke zkontrolování orámování fotografie v zrcátku, close-up čočku pro záběry od vzdálenosti 35 cm od objektu (vhodné pro portréty) a High-Key mód pro zjednodušení focení za každých světelných podmínek. \n\n\n"}
{"id": "1389163", "url": "https://cs.wikipedia.org/wiki?curid=1389163", "title": "TKX-50", "text": "TKX-50\n\nTKX-50 (bis(hydroxyamonium)-5,5'-bistetrazol-1,1'-diolát) je heterocyklická sloučenina. Jedná se o další výbušninu na bázi heterocyklu tetrazolu, s velmi vysokým obsahem dusíku. Patří mezi přibližně 5 až 15 nejsilnějších syntetizovaných výbušnin. Svojí silou se velmi těsně přibližuje HNIW. Od ostatních podobně silných výbušnin je ale lehce a levně připravitelná. Díky dobré tepelné stabilitě, nízké toxicitě a relativně malé citlivosti na vnější podměty (srovnatelné s TNT) se vymyká podobně silným výbušninám, které obvykle postrádají jeden z výše uvedených atributů (např. HNIW je na syntézu složitá a obecně příliš citlivá na zavedení do munice). Proto se velmi intenzivně zvažuje pro zavedení do vojenské munice místo HMX (akcelerační schopnost TKX-50 je ale o něco menší než u HMX). Její zavedení do munice by bylo revolucí, neboť se od 50. let minulého století nepodařilo zavést silnější (více brizantní) výbušninu než je HMX.\nHustota při pokojové teplotě je: 1,877 g/cm, detonační tlak při krystalové hustotě mezi 410 - 420 kbar a detonační rychlost přes 9600 m/s. Energie detonace je 4650 kJ/kg.\n"}
{"id": "1389168", "url": "https://cs.wikipedia.org/wiki?curid=1389168", "title": "Jitka Cechlová Komárková", "text": "Jitka Cechlová Komárková\n\nJitka Cechlová Komárková (* 23. dubna 1972) je česká podnikatelka z podnikatelské rodiny Komárků, jejím bratrem je Karel Komárek. Ovládá společnost Bonatrans Group, největšího výrobce železničních dvojkolí v Evropě. Je označována za nejbohatší Češku, když časopis Forbes Česko v roce 2017 její jmění odhadl na 8,2 mld. Kč a zařadil jí v žebříčku nejbohatších Čechů na 22. místo.\n\nNarodila se v Hodoníně, již po střední škole začala pracovat v rodinné společnosti KKCG jako hlavní účetní. V roce 2010 se při dělení společnosti přidala na stranu svého otce Karla Komárka a bratra Františka, když ovládli strojírenskou část skupiny, zejm. Železárny a drátovny Bohumín, když podnikání s ropou a zemním plynem zůstalo v KKCG kontrolované bratrem Karlem Komárkem.\n\nPozději však samotná Komárková za pomoci svého manžela Aleše Cechela ovládla Bonatrans, celá transakce je však předmětem soudních sporů. Bonatrans ovládá prostřednictvím složité struktury zahraničních společností, když na vrcholu celého řetězce jsou dvě lichtenštejnské nadace.\n"}
{"id": "1389203", "url": "https://cs.wikipedia.org/wiki?curid=1389203", "title": "Pik Agasis", "text": "Pik Agasis\n\nPik Agasis je hora v Tádžikistánu. S výškou 5877 m n. m. je nejvyšší horou západní části pamírského pohoří Hřbet Petra I. Dosahuje prominence 1597 metrů, patří tedy mezi ultraprominentní hory, jako jediná z hor hřbetu Petra I.\n\nTři kilometry západně se nachází nepojmenovaný vedlejší vrchol, pod kterým se nalézá nejbližší vyšší bod od vrcholu Elbrusu, vzdálený 2470 km. Pik Agasis je tedy nejbližší vyšší pojmenovanou horou od Elbrusu.\n"}
{"id": "1389211", "url": "https://cs.wikipedia.org/wiki?curid=1389211", "title": "Kaple svatých Andělů Strážných (Deblov)", "text": "Kaple svatých Andělů Strážných (Deblov)\n\nNovodobá kaplička v Deblově stojí na místě zchátralé trafostanice v místní části Deblov, obce Mladoňovice. \n\nZákladní kámen byl položen 28. 6. 2014 a kaple byla slavnostně otevřena 2. 10. 2016. Kaple je zasvěcena strážným andělům\n\nKaple zvítězila v internetové části soutěže Stavba roku 2017 Pardubický kraj.\n\n"}
{"id": "1389213", "url": "https://cs.wikipedia.org/wiki?curid=1389213", "title": "Jan Boháč (lední hokejista)", "text": "Jan Boháč (lední hokejista)\n\nJan Boháč (* 3. února 1982, Tábor) je bývalý hokejový útočník. Má zlatou medaili z Mistrovství světa juniorů v ledním hokeji 2000 a dva tituly z nizozemské ligy. Byl draftován roku 2000 ve 3.kole jako 87.celkově týmem Ottawa Senators hrající NHL, tam se ale nikdy neprobojoval.\n\nPoprvé do Extraligy nakoukl v sezoně 1998/1999 ještě jako teeneger. Po vyhraném Mistrovství světa juniorů začal dostávat více prostoru a mohl se radovat i z první extraligové trefy, místy pomáhal i týmu HC Most. Další rok pendloval mezi Třincem a Libercem v sezoně 2002/2003 odehrál pár zápasů za HC Slovan Ústečtí Lvi.\n\nV sezoně 2003/2004 půl roku nehrál kvůli špatnému kolenu. Nakonec se rozhodl, zkusit štěstíčko ve Francii a vrátit se do formy, podepsal jednoletou smlouvu s francouzským Briançonem hrající v nejvyšší francouzské lize, Ligue Magnus. Moc zápasů v základní části neodehrál ale podával výborné výkony, tým postoupil i do play-off ale vypadl již v prvním kole 0:4 na zápasy. Po sezoně byla vcelku reálná šance že Boháč smlouvu prodlouží, on se ale nakonec vydal hrát do Norska.\n\nDalší sezonu tak oblékl dres Frisk Asker. Boháč šel do uplynulého ročníku s jasným cílem, odehrát konečně sezonu bez větších zdravotních komplikací, to se povedlo a pro něj to bylo velké plus. pochvaluje si. \n\n, Ze začátku jsem moc nehrál. Vedl nás český trenér Votruba a ten mi nedával takovou příležitost. Je to možná paradox, ale když odešel, měl jsem šancí mnohem víc. A začalo se dařit. Po Vánocích to bylo skvělé, povedl se i závěr,\" popsal později sezonu s osobního hlediska. Měl výhodu že v týmu působil ještě jeden Čech, Daniel Tvrzník. Tým v sezoně 2004/2005 skončil na pátém místě a v play-off tedy vypadl již ve čtvrtfinále, návštěvnost také nebyla velká. Boháč následně z týmu odešel, plánoval návrat do HC Tábor, nakonec ho ale zlákala nabídka z Itálie.\n\nBoháč tak následující sezonu oblékl dres HC Fassa hrající v aréně Stadio del Ghiaccio Gianmario Scola. Stal se jedním z nejproduktivnějších hráčů celého týmu. Tým se do play-off nedostal a Boháč se opět zamířil jinam\n\nJít hrát za HYS The Hague bylo asi nejlepší rozhodnutí jaké mohl Jan Boháč ve své kariéře učinit. Dokázal nasbírat 51 bodů z pouhých 32 zápasů a statistikami byl vysoko nadevšema. Po vyhraném titulu nizozemské ligy s týmem prodloužil smlouvu o další dva roky a pohár nad hlavu s mančaftem ještě jednou zvedl. Nutno dodat, že právě Jan Boháč na tom měl veliké zásluhy!\n\nPo těchto výborných letech se rozhodl jít hrát blíže k Česku, proto se rozhodl vrátit se zpět do italského Fassa, nakonec ale se do Nizozemska vrátil, v základní části stačil odehrát ještě 8 zápasů. Trofej ale tentokrát s týmem neslavil. V sezoně 2013/2014 vůbec nehrál, chtěl se více věnovat rodině a vyléčit si zranění. Dokonce zvažoval definitivní konec kariéry.\n\nToto rozhodnutí ale nakonec přehodnotil a šel do svého rodného města a klubu, HC Tábor. Sice už moc gólů nedal ale i tak se stal třetím nejproduktivnějším hráčem týmu v sezoně, před ním byl jen Martin Mařík a Jakub Matušík. Rozhodl se, že na hokej stále má a prodloužil s HC Tábor smlouvu do sezony 2016/2017. S týmem byl několikrát v baráži, pokaždé ale bohužel neúspěšně. Dne 20. března 2017 oznámil konec kariéry. S hokejem neskončil ale úplně, v Táboře trénuje mládež.\n"}
{"id": "1389218", "url": "https://cs.wikipedia.org/wiki?curid=1389218", "title": "Indi Stivín", "text": "Indi Stivín\n\nIndi Stivín (* 1. prosince 2001 Praha) je přední český kontrabasista, vítěz a laureát mnoha mezinárodních interpretačních soutěží. Prosazuje kontrabas jako sólový nástroj. \n\nZáklady hry získal u prvního kontrabasisty Státní opery Praha Dalibora Tkadlčíka, poté pokračoval ve studiu u prof. Jána Krigovského z bánskobystrické Akademie umění. V roce 2015 byl jeho učitelem legendární americký virtuóz Gary Karr. \n\nKromě kontrabasu hraje také na housle, které studuje na Pražské konzervatoři ve třídě prof. Jaroslava Foltýna. V 15 letech se stal nejmladším hudebníkem, který získal ocenění Laureát Mezinárodní interpretační soutěže Markneukirchen v Německu. O rok později vystoupil na Pražském jaru se svým sólovým recitálem. Věnuje se také komponování, je autorem kontrabasového koncertu \"Bohemia\".\n\nJeho vzorem se stal český kontrabasista František Pošta, jemuž věnoval svou skladbu \"Pocta Františku Poštovi\".\n\nDebutoval ve 12 letech \"Koncertem pro kontrabas a orchestr A dur\" Domenica Dragonettiho. Ve velmi raném věku nastudoval všechny stěžejní kontrabasové koncerty a stal se proto vyhledávaným sólistou mnoha renomovaných hudebních těles. \n\nJako finalista soutěže Eurovision Young Musicians 2018 vystoupil na Edinburgh International Festival, kde za doprovodu BBC Scottish Symphony Orchestra zahrál vlastní skladbu Bohemian Suite. Přímý přenos z tohoto koncertu byl vysílán v mnoha evropských veřejnoprávních televizích a rozhlasech (u nás ČT Art).\n\nZaložil vlastní komorní orchestr Collegium Stivinum. \n\nHudební publicisté píší o Stivínovi jako o \"největší naději českého kontrabasu\" pro jeho propagování kontrabasu jako sólového nástroje, množství sólových recitálů a především komponování skladeb pro tento nástroj.\n\nStivínův hudební talent je považován za mimořádný, jeho hra je popisována jako technicky precizní a zároveň úchvatně zpívající.\n\n\n"}
{"id": "1389220", "url": "https://cs.wikipedia.org/wiki?curid=1389220", "title": "Natalia Duchnovová", "text": "Natalia Duchnovová\n\nNatalia Duchnovová (bělorusky Наталля «Наташа» Станіславаўна Духнова) (* 16. července 1966) je bývalá běloruská atletka, halová mistryně Evropy v běhu na 800 metrů.\n\nStartovala na mistrovství světa v roce 1993, ale bez úspěchu. V následující sezóně se stala halovou mistryní Evropy v běhu na 800 metrů a zároveň skončila druhá na této trati na evropském šampionátu pod širým nebem. Na olympiádě v Atlantě v roce 1996 doběhla ve finále “půlkařek” šestá. O rok později vybojovala stříbrnou medaili v běhu na 800 metrů na světovém halovém šampionátu.\n\n"}
{"id": "1389222", "url": "https://cs.wikipedia.org/wiki?curid=1389222", "title": "Leopoldo Gout", "text": "Leopoldo Gout\n\nLeopoldo Gout (* 1972) je filmový režisér, producent a malíř. Narodil se v Mexiku a studoval současné umění na univerzitě Central Saint Martins v Londýně. Nyní žije v New Yorku. Jeho umění bylo vystavováno ve West Collection Gallery státu Pensylvánie. Filmy, na jejichž vzniku se podílel, byly promítány v roce 2011 na mezinárodním festivalu v Cannes a vysílány v rámci televizní stanice NBC.Gout stál i za vznikem mnoha filmů a televizních pořadů, zasloužil se například o adaptaci knižní předlohy Jamese Pattersona \"Alex Cross\". Jako producent stojí Gout i za videohrou \"Leela\".\nV České republice se s ním můžeme seznámit zejména díky jeho literárnímu dílu, věnovanému dětem, Genius: Hra (2018).\n\nPublikováno v roce 2008 v nakladatelství Harper Collins. Jedná se o trhiller s paranormálními prvky, který je připodobňován k ranému dílu Stephena Kinga. Původně bylo toto dílo zamýšleno jako grafická novela, nicméně autor později tuto ideu opustil a vydal se klasickou cestou psaní. Z tohoto důvodu ovšem kniha obsahuje velké množství ilustrací.\n\nKomiksová kniha, která vznikla ve spolupráci s Jamesem Pattersonem, autorem původní psané verze. Hlavní postavou tohoto díla je Daniel X, lovec mimozemšťanů, kteří stojí mimo zákon. Kniha je mimo jiné i první Pattersonovou komiksovou knihou.\n\nPublikováno u Feiwel & Friends v roce 2016, v České republice 2018. Kniha vypráví příběh tří dětí, které se účastní prestižní hry určené nejchytřejším mladým mozků naší planety.\n\nPublikováno v roce 2017 u Macmillan a jedná se o pokračování předchozího díla Genius: The Game / HRA. V České republice kniha prozatím nebyla vydána.\n"}
{"id": "1389231", "url": "https://cs.wikipedia.org/wiki?curid=1389231", "title": "Tereza Mašková", "text": "Tereza Mašková\n\nTereza Anna Mašková (* 11. dubna 1996, Třinec) je česká zpěvačka a vítězka páté řady pěvecké soutěže \"Česko Slovenská SuperStar\". \n\nPorotu i diváky zaujala nejen rozsahem svého hlasu, ale také svými růžovými vlasy. Krátce po vítězství v \"SuperStar\" dostala nabídku účinkovat v páté řadě show Tvoje tvář má známý hlas, po boku Jitky Schneiderové či Patrika Děrgela, kde ztvárnila zpěváky jako Rihannu, Karla Gotta, Pink nebo rappera 50 Centa. Celkově se umístila na 4. místě. \n\nDříve se zúčastnila také soutěže \"Česko Slovensko má talent 2010\" a WCOPA 2014 v Los Angeles, kde získala 1. místo v kategorii muzikál.\n\nV listopadu 2018 jí vyšlo eponymní album, 17. listopadu je doplnil singl \"New Me\".\n\n16. června 2019 jí vyšel druhý debutový singl \"Žár,\" kde se poprvé ukázala s krátkými vlasy.\n\n13. října 2019 vyšel její třetí debutový singl ,O nás dvou\", kterou složili kapela No Name společně s herečkou Janou Kolesárovou.\n\n"}
{"id": "1389236", "url": "https://cs.wikipedia.org/wiki?curid=1389236", "title": "French Open 2018 – dvouhra juniorek", "text": "French Open 2018 – dvouhra juniorek\n\nDvouhra juniorek French Open 2018 probíhala v první polovině června 2018. Do singlové soutěže pařížského grandslamu nastoupilo šedesát čtyři hráček. Obhájkyní titulu byla Američanka Whitney Osuigweová, která do soutěže nezasáhla.\n\nPremiérový grandslamový titul vybojovala 14letá americká juniorka a šestnáctá nasazená Cori Gauffová, jež ve finále za 1.57 hodin přehrála 16letou krajanku Caty McNallyovou po třísetovém průběhu. V rozhodující sadě otočila ztrátu gamů 0–3. Navázala tak na finálovou účast z juniorky US Open 2017. Ve věku 14 let a 2 měsíců se stala nejmladší šampionkou Roland Garros od druhé trofeje Martiny Hingisové v roce 1994 a celkově pak pátou nejmladší po dvou titulech Hingisové (1993, 1994), Capriatiové (1989) a Sabatiniové (1984). Gauffová, která byla nejmladší ze všech účastnic soutěže, si do juniorského žebříčku ITF připsala 375 bodů, poražená finalistka pak 270 bodů.\n\n"}
{"id": "1389238", "url": "https://cs.wikipedia.org/wiki?curid=1389238", "title": "Jane Friedman", "text": "Jane Friedman\n\nJane Friedman je americká hudební manažerka.\n\nVyrůstala na newyorském Broadwayi, kde se její otec Samuel (1912–1974) zabýval vztahy s veřejností místních divadel. Ona sama později reprezentovala umělce jako Jimi Hendrix, The Police , Stevie Wonder a Frank Zappa. Byla majitelkou společnosti Wartoke Concern. V roce 1969 pracovala v \"public relations\" Hudebního festivalu Woodstock.\n\nPozději, počátkem roku 1973, se stala manažerkou zpěvačky Patti Smith. Jejich pracovní vztah skončil roku 1977. Rovněž byla manažerkou velšského hudebníka Johna Calea. Spolu s Calem dále vlastnila nezávislé vydavatelství SPY Records. Zároveň byla Caleovou přítelkyní.\n\nPo smrti výtvarníka Artura Vegy v roce 2013 spoluzaložila neziskovou organizaci \"Howl! Arts\", která se snaží zachovat newyorskou kulturu. Roku 2017 pořádala výstavu \"Howl Happening: An Arturo Vega Project\". Rovněž uspořádala multikulturní festival \"Howl Festival\" v newyorském Tompkins Square Parku. Roku 2018 byla jedním z čestných zasedajících na jarním gala kulturního zařízení The Kitchen.\n\n"}
{"id": "1389242", "url": "https://cs.wikipedia.org/wiki?curid=1389242", "title": "French Open 2018 – dvouhra juniorů", "text": "French Open 2018 – dvouhra juniorů\n\nDvouhra juniorů na French Open 2018 probíhala v první polovině června 2018. Do singlové soutěže pařížského grandslamu nastoupilo šedesát čtyři hráčů. Obhájcem titulu byl 18letý Australan Alexei Popyrin, který již nebyl věkově způsobilý zasáhnout do juniorské soutěže.\n\nPremiérový grandslamový titul vybojoval 16letý čtvrtý nasazený Tchajwanec Tseng Chun-hsin, jenž ve finále přehrál 17letou argentinskou světovou jedničku Sebastiána Báeze po dvousetovém průběhu. Tseng navázal na finálovou účast z lednové juniorky Australian Open 2018 a do juniorského žebříčku ITF si připsal 375 bodů, poražený finalista pak 270 bodů.\n\n"}
{"id": "1389243", "url": "https://cs.wikipedia.org/wiki?curid=1389243", "title": "Lorraine Gordon", "text": "Lorraine Gordon\n\nLorraine Gordon, původně Stein, (15. října 1922 – 9. června 2018) byla americká podnikatelka. V roce 1942 se provdala za Alfreda Liona, spoluzakladatele vydavatelství Blue Note Records. Později se rozvedli a ona si vzala Maxe Gordona, zakladatele jazzového klubu Village Vanguard. V osmdesátých letech pracovala v Brooklynském muzeu. Po smrti svého manžela (1989) převzala do svých rukou klub Village Vanguard. V roce 2006 vydala autobiografickou knihu \"\". V roce 2013 získala ocenění NEA Jazz Masters. Zemřela v roce 2018 ve věku 95 let.\n"}
{"id": "1389249", "url": "https://cs.wikipedia.org/wiki?curid=1389249", "title": "Pustite Karola", "text": "Pustite Karola\n\nPustite Karola je název studiového alba slovenské skupiny z Nitry Horkýže Slíže. Název kapely znamená ve slovenštině \"Kdeže nudle\". Spíše se ale volně do češtiny překládá jako \"Tůdle nůdle\". Album bylo vydané dne 4. září 2017 \n\n"}
{"id": "1389255", "url": "https://cs.wikipedia.org/wiki?curid=1389255", "title": "French Open 2018 – čtyřhra juniorek", "text": "French Open 2018 – čtyřhra juniorek\n\nČtyřhra juniorek na French Open 2018 probíhala v první polovině června 2018. Do deblové soutěže pařížského grandslamu nastoupilo třicet dva párů. Obhájcem titulu byla kanadská dvojice složená ze 17leté Biancy Andreescuové a stejně staré Carson Branstineové, které do soutěže nezasáhly.\n\nPremiérové grandslamové tituly získaly členky vítězného páru složeného z 16leté Američanky Caty McNallyové a 17leté Polky Igy Świątekové, které ve finále zdolaly třetí nasazenou dvojici Japonek Juki Naitovou a Naho Satovou po setech 6–2 a 7–5. Świąteková navázala na finálovou účast z juniorského debla Australian Open 2017. Do juniorského žebříčku ITF si vítězky připsaly 270 bodů, poražené finalistky pak 180 bodů.\n\n"}
{"id": "1389259", "url": "https://cs.wikipedia.org/wiki?curid=1389259", "title": "Bettie Ringma", "text": "Bettie Ringma\n\nBettie Ringma (1944 – 2018) byla nizozemská fotografka. V sedmdesátých letech odešla do Spojených států amerických a v letech 1972 až 1976 studovala na Univerzitě George Washingtona, kde získala titul M.A. v oboru arteterapie. Později se usadila v New Yorku. V USA se seznámila s Marcem H. Millerem, který se stal jejím přítelem. Zde dokumentovala místní punkovou scénu (1976–1978), například dění v klubu CBGB. V roce 1979 se za Millerova doprovodu vrátila do Amsterdamu, kde zanedlouho uspořádali punkovou výstavu.\n"}
{"id": "1389262", "url": "https://cs.wikipedia.org/wiki?curid=1389262", "title": "Emanuel Zaufal", "text": "Emanuel Zaufal\n\nEmanuel Zaufal (12. července 1837 Buškovice – 8. února 1910 Praha ) byl lékař, docent a později profesor na lékařské fakultě Univerzity Karlovy, zakladatel ušní kliniky ve Všeobecné fakultní nemocnici v Praze. Zdokonalil vyšetřovací a operační metody v ušním a nosním lékařství, autor odborných prací v oboru.\n\nZaufal se narodil v poddanském městě Buškovicích v čp. 111 na Podbořansku v rodině místního mydláře Emanuela Zaufalla a jeho manželky Johanny rozené Päschové. Do 12 let navštěvoval základní školu ve svém rodišti, poté roku 1857 maturoval na Gymnáziu v Žatci. Do roku 1863 studoval na lékařské akademii Josephinum ve Vídni, zaměřené na vojenskou medicínu. Zde získal hodnost vrchní lékař (Oberarzt). Nakrátko byl přidělený k pluku v Plzni, ale ještě roku 1863 se vrátil na akademii, kde působil ve funkci asistenta na katedře anatomie u Františka Piťhy. Pod vlivem prací předního otorhinolaryngologa Antona von Troeltsche se ale rozhodl věnovat ušnímu a nosnímu lékařství. \n\nZaufal byl zatím stále v zaměstnaneckém poměru u vojska. Z tohoto titulu se účastnil prusko-rakouské války ve svazku Benedekovy severní armády. Roku 1867 byl přeložený do Prahy, kde se o tři roky později habilitoval jako docent ušního lékařství na Karlově univerzitě. V roce 1873 byl jmenován mimořádným profesorem. Počátkem roku 1869 se oženil s Marií rozenou Zaufalovou, dcerou hospodářského ředitele statku v Brodech. \n\nRoku 1874 založil Zaufal ve Všeobecné nemocnici v Praze specializovanou ušní kliniku, která působila při Karlově univerzitě a byla jednou z nejstarších toho druhu na světě. Zpočátku byla klinika vybavena pouze dvěma pokoji se třinácti lůžky, od roku 1891 byla rozšířena o další čtyři pokoje, čímž se kapacita zvětšila na 21 lůžek. Jedním z prvních pacientů byl v roce 1874 Bedřich Smetana, Zaufal ale skladateli pomoci nedokázal. V roce 1908 odešel lékař do penze. \n\nZaufalův přínos oboru spočíval především ve zdokonalení diagnostických metod v ušním a nosním lékařství, zjištění příčin hnisavých zánětů středního ucha a aplikaci nových operačních metod při chirurgické léčbě v daném oboru. \n\n\n\n\n"}
{"id": "1389263", "url": "https://cs.wikipedia.org/wiki?curid=1389263", "title": "Data Brno", "text": "Data Brno\n\nDatový portál města Brna je otevřená platforma sloužící ke sdílení dat o městě Brně. Jedná se o data samotného města a městských organizací, ale též od různých dalších poskytovatelů.\n\nTento portál je určený a přizpůsobený široké veřejnosti, tedy jak občanům, podnikatelům, studentům, výzkumníkům a odborníkům, tak i novinářům a vývojářům. Web je přístupný i v anglické jazykové mutaci.\n\nKromě samotných datových sad zde naleznete mnoho užitečných aplikací a článků. Dlouhodobě sledovaná data jsou rozřazená do kategorií Ekonomika a trh práce, Zdraví a životní prostředí, Doprava, Lidé a bydlení, Vzdělání, Technická infrastruktura, Bezpečnost, Město a Brněnská metropolitní oblast. Dále jsou zde umístěny odkazy na zajímavé a užitečné aplikace a interaktivní mapy města, například mapa přístupnosti přinášející ucelené informace o přístupnosti významných budov v Brně pro osoby s omezenou schopností pohybu, aplikace zaznamenávající aktuální situaci na dopravních trasách ve městě a mnoho dalších.\n"}
{"id": "1389268", "url": "https://cs.wikipedia.org/wiki?curid=1389268", "title": "Byron Janis", "text": "Byron Janis\n\nByron Janis (* 24. března 1928 McKeesport) je americký klavírista. Hudbě se věnoval již od dětství, později studoval u Vladimira Horowitze. Roku 1960 byl pozván na koncertní turné do Sovětského svazu. V roce 1967 byl na návštěvě u přítele na francouzském zámku a objevil zde dva do té doby neznámé manuskripty Fryderyka Chopina. V roce 2010 vydal autobiografickou knihu s názvem \"Chopin and Beyond: My Extraordinary Life in Music and the Paranormal\". Roku 2016 bylo společností Paramount Pictures oznámeno, že pracuje na celovečerním životopisném filmu o jeho životě. Film byl měl vycházet z Janisovy autobiografie.\n\n"}
{"id": "1389273", "url": "https://cs.wikipedia.org/wiki?curid=1389273", "title": "Nespojitá regrese", "text": "Nespojitá regrese\n\nNespojitá regrese nebo regresní diskontinuita, anglicky regression discontinuity design, RDD, je kvaziexperimentální design a analytická metoda, umožňující stanovit kauzální vliv intervence v okolí prahové hodnoty, jejíž překročení intervenci spouští. Metoda je založena na porovnání případů pod a nad příslušným prahem, pokud se tyto případy jinak navzájem podobají – jejich zařazení do skupin s intervencí či bez ní je v takovém případě možno považovat za vcelku náhodné. Příklad: na vyšetření mamografem zdarma mají v Česku nárok ženy od věku 45 let. Efekt tohoto výdaje zdravotních pojišťoven by bylo možno zkoumat porovnáním nemocnosti rakovinou prsu dvou skupin žen: 1. ženy mezi 43 až nedosaženými 45 lety (kontrolní skupina) a 2. ženy mezi dosaženými 45 lety a 47 lety (skupina s intervencí). Metoda nespojité regrese byla poprvé popsána Donaldem Thistlethwaitem a Donaldem Campbellem, kteří tak vyhodnocovali stipendijní programy.\n\nPři vyhodnocení se nejčastěji používá lokální lineární regrese ve tvaru\n\nkde formula_2 je práh intervence a formula_3 je binární proměnná rovná jedné, pokud formula_4. Dále formula_5 je šířka intervalu použitých dat, takže formula_6. Na obou stranách prahu se tak odhadují různé regresní koeficienty včetně konstantního členu. Pro zpřesnění výsledků je možné použít „trojúhelníkové“ jádro, které dává jednotlivým případům váhu lineárně klesající s jejich vzdáleností od intervenčního prahu, třebaže to ztěžuje interpretaci výsledků.\n"}
{"id": "1389275", "url": "https://cs.wikipedia.org/wiki?curid=1389275", "title": "Alex Khazanov", "text": "Alex Khazanov\n\nAlex Khazanov (* 2. března 1995 Tel Aviv) je izraelský reprezentant ve sportovním lezení.\n\nMezi jeho nejlepší výsledky patří dvě bronzové medaile z Evropského poháru juniorů v letech 2013 a 2014 a zlatá medaile ze závodu světového poháru v roce 2018 v boulderingu, pravděpodobně první zlatá izraelská medaile ze světového poháru vůbec. V letech 2013-2018 měly jeho výkony stoupající tendenci, v červnu 2018 byl na 11. místě průběžného světového závodního rankingu bouldristů.\n\n"}
{"id": "1389283", "url": "https://cs.wikipedia.org/wiki?curid=1389283", "title": "Arkansas RiverBlades", "text": "Arkansas RiverBlades\n\nArkansas RiverBlades byl profesionální americký klub ledního hokeje, který sídlil v North Little Rocku ve státě Arkansas. V letech 1999–2003 působil v profesionální soutěži East Coast Hockey League. RiverBlades ve své poslední sezóně v ECHL skončily v osmifinále play-off. Své domácí zápasy odehrával v hale Verizon Arena s kapacitou 17 000 diváků. Klubové barvy byly červená, modrá, stříbrná, černá a bílá.\n\nZdroj: \n\n\n"}
{"id": "1389286", "url": "https://cs.wikipedia.org/wiki?curid=1389286", "title": "Baton Rouge Kingfish", "text": "Baton Rouge Kingfish\n\nBaton Rouge Kingfish byl profesionální americký klub ledního hokeje, který sídlil v Baton Rouge v Louisianě. V letech 1996–2003 působil v profesionální soutěži East Coast Hockey League. Kingfish ve své poslední sezóně v ECHL skončily v základní části. Své domácí zápasy odehrával v hale Raising Cane's River Center Arena s kapacitou 8 900 diváků. Klubové barvy byly modrá a stříbrná.\n\nZaložen byl v roce 1996 po přestěhování týmu Erie Panthers do Baton Rouge. Zanikl v roce 2003 přestěhováním do Victorie, kde byl založen tým Victoria Salmon Kings.\n\nZdroj: \n\n\n"}
{"id": "1389287", "url": "https://cs.wikipedia.org/wiki?curid=1389287", "title": "Chesapeake Icebreakers", "text": "Chesapeake Icebreakers\n\nChesapeake Icebreakers byl profesionální americký klub ledního hokeje, který sídlil v Upper Marlboro ve státě Maryland. V letech 1997–1999 působil v profesionální soutěži East Coast Hockey League. Icebreakers ve své poslední sezóně v ECHL skončily v osmifinále play-off. Své domácí zápasy odehrával v hale The Show Place Arena s kapacitou 5 800 diváků. Klubové barvy byly modrá, černá a stříbrná.\n\nZanikl v roce 1999 přestěhováním do Jacksonu, kde byl založen tým Jackson Bandits.\n\nZdroj: \n\n\n"}
{"id": "1389290", "url": "https://cs.wikipedia.org/wiki?curid=1389290", "title": "Chicago Express", "text": "Chicago Express\n\nChicago Express byl profesionální americký klub ledního hokeje, který sídlil v Hoffman Estates (nedaleko Chicaga) ve státě Illinois. V letech 2011–2012 působil v profesionální soutěži East Coast Hockey League. Express ve své poslední sezóně v ECHL skončily v základní části. Své domácí zápasy odehrával v hale Sears Centre s kapacitou 8 362 diváků. Klubové barvy byly námořnická modř, šedá a nebeská modř.\n\nZdroj: \n\n\n"}
{"id": "1389296", "url": "https://cs.wikipedia.org/wiki?curid=1389296", "title": "Miloslav Švaříček", "text": "Miloslav Švaříček\n\nMiloslav Švaříček (* 14. února 1942, Nové Město na Moravě) byl československý lyžař, sdruženář. Závodil za Sokol Nové Město na Moravě.\n\nNa IX. ZOH v Innsbrucku 1964 v severské kombinaci skončil na 24. místě.\n\n"}
{"id": "1389304", "url": "https://cs.wikipedia.org/wiki?curid=1389304", "title": "Arturo Vega", "text": "Arturo Vega\n\nArturo Vega (13. října 1947 – 8. června 2013) byl mexicko-americký výtvarník. Narodil se v mexické Chihuahuě a v sedmdesátých letech se usadil v USA. Je autorem loga punkrockové kapely Ramones. To je odvozeno z pečeti prezidenta Spojených států. Zároveň je označován za pátého člena této skupiny. Navštívil všech přibližně 2200 koncertů této kapely kromě dvou. Zemřel roku 2013 ve věku 65 let.\n"}
{"id": "1389305", "url": "https://cs.wikipedia.org/wiki?curid=1389305", "title": "Gregor Vezonik", "text": "Gregor Vezonik\n\nGregor Vezonik (* 6. července 1995 Ravne na Koroškem) je slovinský reprezentant ve sportovním lezení a bronzový medailista z mistrovství světa 2018 v boulderingu.\n\n\n"}
{"id": "1389306", "url": "https://cs.wikipedia.org/wiki?curid=1389306", "title": "Roman Matoušek", "text": "Roman Matoušek\n\nRoman Matoušek (23. května 1964, Slaný – 8. ledna 2020 tamtéž) byl československý motocyklový závodník, reprezentant v ploché dráze.\n\nV kvalifikaci Grand Prix skončil nejlépe v roce 1995 na 18. místě v kontinentálním finále. V letech 1986–1994 startoval v kvalifikačních závodech mistrovství světa jednotlivců, ve světovém finále skončil v roce 1987 na 15. místě, v roce 1988 na 7. místě, v roce 1989 na 9. místě, v roce 1990 na 12. místě a v roce 1991 na 14. místě. V Mistrovství světa družstev startoval v letech 1986–1995. V Mistrovství světa dvojic skončil v roce 1986 na 3. místě. V Mistrovství Československa jednotlivců skončil získal v roce 1988 mistrovský titul. V britské profesionální lize jezdil za Ipswich Witches (1986), Coventry Bees (1989–1991) a Sheffield Tigers (1993–1996). V letech 1988 a 1989 skončil na 2. místě ve Zlaté přilbě v Pardubicích. \n\n\n"}
{"id": "1389310", "url": "https://cs.wikipedia.org/wiki?curid=1389310", "title": "Dean Devlin", "text": "Dean Devlin\n\nDean Devlin (narozen 27. srpna 1962) je americký scenárista, producent, televizní ředitel a bývalý herec. Je zakladatelem produkční společnosti Electric Entertainment .\n\nDevlin se narodil v New Yorku, syn herečky Pilar Seurat a Dona Devlina, spisovatele, herce a producenta. Je ženatý s herečkou Lisou Brennerovou. Devlin má dvě dcery.\n"}
{"id": "1389314", "url": "https://cs.wikipedia.org/wiki?curid=1389314", "title": "Rafic Nahra", "text": "Rafic Nahra\n\nRafic Nahra (* 27. ledna 1959, Ismá'ílíja, Egypt) je arabský katolický kněz, který působí v Latinském jeruzalémském patriarchátu jako vikář pro pastoraci katolíků hebrejského jazyka a pro pastoraci utečenců a migrantů. Na kněze byl vysvěcen v roce 1992 pro pařížskou diecézi, od roku 2004 působí v jeruzalémském patriarchátu.\n\n"}
{"id": "1389322", "url": "https://cs.wikipedia.org/wiki?curid=1389322", "title": "Josef Hrabě (hudebník)", "text": "Josef Hrabě (hudebník)\n\nJosef Hrabě (14. března 1816 v Praze-Bubenči - 20. března 1870 v Praze) byl český kontrabasista a hudební pedagog.\n\nV letech 1831-1837 byl žákem profesora Václava Gauzeho na Pražské konzervatoři a od roku 1845 jej v této pozici vystřídal. Hrabě byl členem mnoha pražských orchestrů a vystupoval také jako sólista\n\nRoku 1865 vydal učebnici \"Navedení k hraní na bassu\" a \"86 etud pro kontrabas\", které se dodnes používají na hudebních školách a staly se součástí mnoha pozdějších vydání a také koncertní variace a přepisy českých lidových písní.\n\nMezi žáky Harběte byl také jeden z největších kontrabasistů přelomu 19. a 20. století, František Simandl.\n\n"}
{"id": "1389323", "url": "https://cs.wikipedia.org/wiki?curid=1389323", "title": "Columbia Inferno", "text": "Columbia Inferno\n\nColumbia Inferno byl profesionální americký klub ledního hokeje, který sídlil v Columbii ve státě Jižní Karolína. V letech 2001–2008 působil v profesionální soutěži East Coast Hockey League. Inferno ve své poslední sezóně v ECHL skončily ve čtvrtfinále play-off. Své domácí zápasy odehrával v hale Carolina Coliseum s kapacitou 12 401 diváků. Klubové barvy byly červená, žlutá, černá a bílá.\n\nZdroj: \n\n\n"}
{"id": "1389324", "url": "https://cs.wikipedia.org/wiki?curid=1389324", "title": "Sahti", "text": "Sahti\n\nSahti je typ piva, který se produkuje ve Finsku a na ostrovech Gotland a Saaremaa. Vyrábí se svrchním kvašením ze žita a ječmene nebo starého chleba, pro dochucení i konzervaci se přidává jalovec obecný. Hotové pivo je kalné, s červenohnědou barvou, v chuti připomíná banány díky obsahu isoamylacetátu. Obsah etanolu se pohybuje mezi sedmi a deseti procenty. \n\nNázev sahti je odvozován od germánského základu \"saft\" (šťáva), tradiční nádoby na jeho výrobu zvané \"kuurna\" pocházejí již z devátého století. Sahti má pověst tradičního podomácku vyráběného venkovského nápoje, ale řada finských pivovarů jako Finlandia, Stadin Panimo nebo Panimoravintola je začala vyrábět také průmyslově, stejně jako některé minipivovary v USA a Polsku. Pití tohoto piva je spojováno s použitím sauny, jeho popularita vzrostla v letech 1919–1932, kdy byla ve Finsku vyhlášena prohibice a pijáci byli odkázáni na vlastní zdroje. Finské sahti má chráněné označení původu.\n\n\n"}
{"id": "1389327", "url": "https://cs.wikipedia.org/wiki?curid=1389327", "title": "Walter Winchell", "text": "Walter Winchell\n\nWalter Winchell (7. dubna 1897 New York - 20. února 1972 Los Angeles) byl americký bulvární novinář a rozhlasový komentátor. Měl široký okruh kontaktů, který mu zajišťoval drby o slavných osobách. Vytvořil pozoruhodný bulvární systém \"když mi dodáš informaci o druhém, nezveřejním tu o tobě\". Měl obrovský vliv na americké veřejné mínění. Ve 30. letech tvrdě kritizoval politiku appeasementu, v 50. letech vytvořil jakousi koalici se senátorem McCarthym, jehož se stal \"mediálním kladivem\". Očernil pověst řady slavných osobností, nejvíce asi Charlese Lindbergha a Josephine Bakerové. Byl typickou \"rozhlasovou hvězdou\", která se nesžila s televizní obrazovkou a po nástupu televize jako hlavního zábavného prostředku Američanů jeho sláva rychle vyhasla.\n\nNarodil se v rodině židovských přistěhovalců z Ruska. Již v šesté třídě, v třinácti letech, opustil školu a začal hrát ve vaudevilu Guse Edwardse zvaného \"Newsboys Sextet\".\n\nNovinářskou kariéru začal tím, že posílal do novin krátké zprávy o své herecké skupině. V roce 1920 začal psát regulérně pro \"Vaudeville News\" a pak v roce 1924 nastoupil do \"Evening Graphic\", kde získal vlastní sloupek zvaný \"Mainly About Mainstreeters\". V roce 1929 ho přetáhl \"New York Daily Mirror\", kde se stal autorem typicky amerického žánru, tzv. sloupku klípků (\"gossip column\"). Jeho sloupek nesl název \"On-Broadway\". Jako první sloupek tohoto typu vůbec byl tzv. syndikován, takže mohl být za poplatek přetiskován i jinde. Nakonec vycházel ve více než 2 000 novinách po celém světě a v době Winchellovy největší slávy ho četlo 50 milionů lidí. Ne všechny své texty ale psal Winchell sám. Jak odhalil \"New York Post\" v roce 1952, od roku 1936 si Winchell najímal k psaní Hermana Klurfelda. Ten také později napsal Winchellův životopis \"Walter Winchell: His Life and Times\", který se v roce 1998 stal základem pro scénář životopisného filmu \"Winchell\".\n\nSvůj rozhlasový debut prožil v roce 1930 na stanici WABC v New Yorku, což byla pobočka CBS. Patnáctiminutový pořad \"Saks on Broadway\" měl úspěch. Přešel s ním do NBC Blue (pozdější ABC Radio). V té době se začalo hovořit o jeho spolupráci s podsvětím, byl důvěrníkem Owney Maddena, krále obchodu s alkoholem v éře prohibice. Kontakty přerušil prý ze strachu, aby nebyl podsvětím zlikvidován, protože už ví příliš mnoho. Jeho zprávy o únosu Charlese Lindbergha mu zajistily celonárodní pozornost. Jeho pořad měl poslouchanost 20 milionů lidí. V roce 1948 se stal nejposlouchanějším v celé Americe, když předčil pořady Freda Allena a Jacka Bennyho. Jeho typickým nástrojem bylo urážlivé komolení jmen svých oponentů, například rozhlasového moderátora Barry Graye překřtil na \"Barry Pink\" (\"gray\" znamená v angličtině šedivý, \"pink\" růžový), aby poukázal na jeho homosexualitu. Jeho novotvary se stávaly často součástí dobové angličtiny. Zpopularizoval například pojem \"scram\" (upláchnutí), který možná převzal z podsvětí, \"pushover\" (milovník blondýnek), \"keptive\" (milenka) aj. Byl proslulý rovněž svým rychlým slovním projevem (až 197 slov za minutu).\n\nVe 30. letech patřil k prvním americkým novinářům, kteří bez okolků útočili na Hitlera, nacismus a také pronacistické americké organizace, jako byl German-American Bund. Byl velkým příznivcem prezidenta Franklina D. Roosevelta a jeho plánu New Deal v době Velké hospodářské krize. Často se vyslovoval ve prospěch intervencionismu, když Amerika diskutovala, zda se míchat do války, pokud v Evropě vypukne. Odsuzoval americké izolacionisty, v jejichž čele stál Charles Lindbergh, kterého on nazval pštrosem strkajícím hlavu do písku. Během třicátých a čtyřicátých let byl Winchell také otevřeným zastáncem občanských práv Afroameričanů a často útočil na Ku Klux Klan a další rasistické skupiny. Kvůli tomu všemu byl dosti neoblíben u konzervativní pravice a byl vnímán spíše jako levičák.\n\nO to více překvapilo, když po druhé světové válce prohlásil komunismus za největší hrozbu pro Ameriku i svět a stal se spojencem senátora Josepha McCarthy v jeho tažení proti zakukleným komunistům v zábavním průmyslu. Nejpozoruhodnějším byl případ tanečnice Josephine Bakerové. Ta vedla spor s hudebním klubem Stork Club kvůli tomu, že se snaží neformálními technikami odradit černošské publikum od návštěvy a v jisté chvíli si posteskla, proč se jí nezastane vlivný Winchell, dávný spojenec v boji za práva černochů. Tehdy se ukázala Winchellova ješitnost a pomstychtivost, neboť na Bakerovou tvrdě zaútočil a obvinil ji ze spojení s komunisty (to nebylo ovšem zcela neoprávněné). Následný skandál měl za následek ukončení pracovního víza Bakerové a její nucený návrat do Francie. Trvalo skoro deset let, než jí američtí úředníci dovolili znovu přijet do země.\n\nSázka na mccarthysmus mu ale nakonec zhatila kariéru. Když se veřejnost obrátila proti McCarthymu, prudce poklesla i Winchellova popularita. Jeho rozhlasový pořad byl zrušen v roce 1955. Snažil se pak uchytit v televizi, v letech 1959-1963 například byl vypravěčem (hlasem pod obrazem) krimi seriálu \"The Untouchables\". Na výsluní se pokusil vrátit v roce 1960, kdy podepsal smlouvu s televizí NBC a vyslal na obrazovky vlastní pořad \"The Walter Winchell Show\". Zrušen byl však za pouhých třináct týdnů vysílání, což bylo pro Winchella obzvláště hořké zklamání s ohledem na úspěch velmi podobného konkurenčního pořadu \"The Ed Sullivan Show\", který připravoval jeho dlouholetý rival Ed Sullivan. Brzy se stal snadným terčem posměchu, zejména od komika Jack Paara. Poté, co v roce 1963 zanikl \"New York Daily Mirror\", ztratil Winchell svou poslední významnou veřejnou tribunu. Psal pak pro lokální tisk (\"Miami Herald\"). O vánocích roku 1968 spáchal jeho syn sebevraždu. Zdrcený Winchell vzápětí ohlásil odchod do důchodu. Za tři roky zemřel. Na pohřeb prý přišla jen jeho dcera.\n"}
{"id": "1389330", "url": "https://cs.wikipedia.org/wiki?curid=1389330", "title": "Aífe", "text": "Aífe\n\nAífe je postava z Ulsterského cyklu Irské mytologie.Objevuje se i v ságách \"Tochmarc Emire\", žije na východě země nazývající se \"Alpi\", kde válčila se svou sestrou Scáthach, která byla učitelkou a také cvičitelkou v boji největšího hrdiny Irské mytologie Cú Chulainny.\n\nCú Chalainny také vedl boje s Aífe,několikrát Aífe porazil,Scáthach mu proto přichystala uspávací lektvar, aby ho oslabil a Aífe nezabil. Měl působit 24 hodin, ale fungoval pouze hodinu. Aífe, mezi tím co Cú Chalainny spal, se stihla zotavit. Po probuzení boj nadále pokračoval, Cú Chalainny byl chytrý a věděl, že Aífe měla ze všeho na světě nejraději svého koně a vůz, proto vykřikl, že kůň i s vozem spadl z útesu, když se Aífe otočila Cú Chalainny ji přiložil meč ke krku a slíbil, že ji nazabije pod dvěma podmínkama: když ukončí nepřátelství s Scáthach a Aífe mu porodí syna. Aífe souhlasí.\n\nCú Chalainny ji však těhotnou opouští. Dává jí zlatý prsten i pokyn, že až bude dítěti sedm let, musí mu dát prsten a zadat mu úkol, aby našlo svého otce a při hledání nikomu nesmí říct, kdo vlastně je. Aífe se narodí syn Connala. Po dovršení věku sedmi let mu matku vypráví celý příběh i s pokyny jeho otce. Connala si vezme prsten a odchází hledet svého otce. Doslechl se, že se nachází v zemi Ulaid. Když přišel do země spustil alarm. Cú Chulainny, jako mocný bojovník, byl zavolán na pomoc proti cizinci. Otec však svého syny nepoznal. Connala, jak mu bylo zadáno neprozradil kdo vlastně je. Cú Chulainny byl nucen ho zabít. Až poté si všiml zlatého prstenu na prstu. A tak zabil své jediné dítě.\n"}
{"id": "1389341", "url": "https://cs.wikipedia.org/wiki?curid=1389341", "title": "Ivan Bukovský", "text": "Ivan Bukovský\n\nIvan Bukovský (* 7. července 1949, Praha) je malíř a středoškolský pedagog.\nOba rodiče Ivana Bukovského byli sekulární Židé, kteří se za druhé světové války seznámili v Terezínském ghettu. Otec Otto Schwarz byl z Terezína deportován roku 1944 do Osvětimi, kde se dočkal osvobození, matka Mariannna prošla Terezínem, Ravensbrückem a Bergen-Belsenem. Otec jako předválečný komunista po válce získal zaměstnání na Tiskovém odboru ministerstva informací a osvěty. Roku 1951 byl propuštěn a vyslýchán a pak až do odchodu do penze pracoval jako lektor podnikových novinářů v Průmstavu. Matka, která ovládala němčinu i angličtinu a před válkou pracovala jako cizojazyčná korespondentka a stenotypistka, byla po válce úřednicí v zahraničním obchodě.\n\nIvan Bukovský vyrůstal v rodinném prostředí ovlivněném spíše křesťanskou kulturou a řeckou mytologií. Židovskou kulturu objevil až při návštěvě příbuzných v Izraeli roku 1963. Od raného dětství maloval a v letech 1964–1968 absolvoval Výtvarnou školu Václava Hollara. Škola byla v té době zaměřena spíše na propagační výtvarnictví a nesplnila jeho očekávání. Byl poté dva roky zaměstnán a krátce studoval historii umění a estetiku. Roku 1971 byl přijat na Akademii výtvarných umění v Praze do ateliéru prof. Jana Smetany. Roku 1974 obdržel studentskou Cenu 17. listopadu. Roku 1975 společně s Janem Bouškou a 1976 poprvé samostatně vystavoval v malé neoficiální galerii Divadla v Nerudovce. Zúčastnil se významné generační Výstavy mladých v Mánesu (1976). Po absolvování AVU (1976) se roku 1978 oženil a přestěhoval nejprve do Dobříše a později do Příbrami.\n\nRoku 1978 se zúčastnil neoficiální generační skupinové výstavy Konfrontace v Mikrobiologickém ústavu ČSAV. Se svým spolužákem z Akademie Jiřím Sozanským byl spoluorganizátorem prvního ze tří neoficiálních výtvarných sympozií v Terezíně roku 1980. Na výstavu bylo dva dny po zahájení uvaleno na příkaz KSČ informační embargo, ale zprávu o ní již předtím zveřejnily noviny i televize a zákaz naopak zvýšil návštěvnost. Až do konce 80. let Bukovský vystavoval většinou pouze v menších galeriích.\n\nV letech 1984–1990 spolupracoval s Krátkým filmem. Počátkem 90. let navštívil na pozvání bratří Lucchettů Itálii a roku 1993 Izrael.\n\nOd roku 1993 se věnuje středoškolským studentům v příbramské waldorfské škole. Učí zde dějepis a dějiny umění a výtvarnou výchovu.V letech 1996–2003 byl pedagogem na SOŠ a VOŠ ve Štětí.\n\nIvan Bukovský žije a pracuje v Příbrami. Byl členem výtvarné skupiny Lipany (1991–1992) a SVU Mánes (1992–2013) a Středočeského sdružení výtvarníků. Po odchodu z SVU Mánes je členem Volného sdružení M (zal. 2013).\n\nIvan Bukovský patří k mladší generaci širokého proudu české Nové figurace, která původně vzešla z informelu a ponechala si jeho existenciální východiska a expresivitu. Navázala na tvorbu zakladatelů české moderny z poloviny 60. let, aby po svém reagovala na normalizační atmosféru, v níž se mísila beznaděj, společenská přetvářka a absurdita všedního konání, která se někdy blížila grotesce. Tato generace, která opustila školu v době tuhé normalizace ve druhé polovině 70. let, nalézala možnost vystavovat většinou pouze v neoficiálních nebo mimopražských galeriích. Každý pokus chovat se nezávisle neprodleně následovaly zákazy.\n\nBukovský byl ovlivněn renesanční a barokní malbou i Rembrandtem, italským civilismem a evropskou Novou figurací. Jako mnozí z jeho generačních druhů ve své tvorbě reaguje na psychicky vypjatou malbu Francise Bacona, expresivní malbu Chaima Soutina nebo Františka Mertla.\n\nIvan Bukovský již během studia maloval obrazy s citem pro monumentální prostor, ve kterých dramaticky řešená kompozice a silné figurální gesto vytváří celistvou, scénograficky komponovanou arénu. Ve své rané tvorbě Bukovský nalézal témata v prostředí rockové hudby a studentských večírků. Změna nastala v letech 1977–1978, kdy spolu s Jiřím Sozanským jezdil do Malé pevnosti v Terezíně studovat archivy a výpovědi svědků. Během následného tříměsíčního výtvarného sympozia (1980), kterého se kromě nich zúčastnili také Zdeněk Beran, Oldřich Kulhánek nebo Lubomír Janečka, vytvářeli v bývalých celách instalace, které měly revokovat něco z hrůzy, kterou prožívali vězni koncentračního tábora. Komunisté vcelku správně poznali, že jde o zrcadlo nastavené jakékoli totalitě a proto se pokoušeli nejprve areál uzavřít a potom výstavu předčasně ukončili.\nBezútěšnou situaci druhé poloviny 70. let reflektuje Bukovský v motivech zdí a labyrintů, ze kterých se člověk marně pokouší uniknout. Architektura ve formě šedých zdí, náhrobních kamenů, katafalků, rozvrácených sarkofágů, kamenných podstavců, obětišť, stolů a trůnů se pak stala součástí většiny obrazů. Tyto geometricky strohé tvary člení prostor obrazu vertikálně či horizontálně, slouží jako opora i překážka nebo diagonálním předělem akcentují dynamiku děje. Tvoří kontrast k figurám a organické hmotě obecně a směřují pozornost k ústřednímu ději.\n\nV 80. letech se Bukovský zabýval běžnými lidskými situacemi z každodenního života, ale sám sebe vnímal jako pouhého pozorovatele jevů a držel si intelektuální odstup. Tetiva pro ně užívá pojmu \"interpretační obrazy\". Náměty nacházel v expresivních gestech postav na fotografiích v novinách nebo zprostředkovaných černobílou televizní obrazovkou. Tomu odpovídala i tlumená barevnost s převahou šedé (\"Portrét\", 1983, \"Domov důchodců\", 1983). Frontální záběr a zdánlivá náhodnost kompozičního umístění figur evokuje momentku, časovost děje zaostřeného pouze na podstatné části výrazu, gesta či oblečení. Komunikace \"z očí do očí\" zachycuje nesmlouvavě a bez příkras pravdu života.\nČinnost postav působí zneklidňujícím až surreálným dojmem a často zobrazuje nějakou mezní událost. Motiv havárie a následného neurvalého pokusu o záchranu oběti proti její vůli (\"Nehoda\", 1980, \"Přechod\", 1981) vypovídá o existenciálních východiscích Bukovského tvorby. Apokalyptická vize \"Laboratoř pana Oppenheimera\" (1980) tematizuje marné snahy člověka o ovládnutí přírody, které mohou vést pouze ke katastrofě. Ve druhé polovině 80. let prodělal tvůrčí krizi a většinu obrazů z tohoto období zničil nebo přemaloval.\n\nNový impuls jeho tvorbě dal až pád komunistického režimu. Počátkem 90. let se v Bukovského tvorbě téma kalamit zobecňuje a paralelu k osudu jednotlivců i celého lidstva malíř nachází ve starozákonních příbězích nebo antických bájích. Námětem několika obrazů se stal Ikarův pád, jako širší podobenství o lidské pýše (\"Ikaros\", 2007), prorok Jeremjáš, Izajáš nebo Jób. Cyklus Ahasver vychází z raného portrétu malířova otce (původně jeho přezdívka během věznění v Terezíně) a zobecňuje téma věčného neklidu bez naděje na smrt a spasení. Rodinné zázemí Ivana Bukovského bylo sekulární a židovská témata v jeho tvorbě jsou spíše symbolickou lamentací nad pádem a destrukcí lidského rodu.\n\nV obrazech, které vznikly po roce 2000 je zřejmý posun k abstrakci. Figura je často jen naznačena, spíše jde o umístění tvarů v prostoru, navození zvláštního napětí mezi plochou a prostorem. Expresivní malba zobrazuje figury i těla mrtvých uprostřed povalených náhrobků v rozměrném triptychu \"Kaddiš\" (2006–2007, 200 x 405 cm). V jiných obrazech jsou naznačeny postavy, řítící se z nakloněné plochy působením gravitace (\"Pád\", 2009) nebo jen proudy živé organické hmoty, pronikající skrze průrvy v kamenných architekturách (\"Odpadky\", 2009, \"Průnik\", 2009, \"Separace\", 2009). Přízračným tématem jsou jakási obětiště s naznačeným trupem (\"Příběh\", 2009–2010) nebo jen nedefinovatelnými organickými útvary shodné barevnosti, upomínajícími na kusy masa zavěšené na háku (\"Obětiště\", 2015).\n\nVedle figurální tvorby vzniká cyklus abstraktních kreseb na jednotném cihlovém podkladu, v nichž je figura pouze naznačena. Dominantní výtvarnou složkou se stává kontrast asfaltové černé plochy v podmalbě, bílé přecházející do hnědavých tónů a nepravidelné červené lineární kresby vytvořené drippingem.\n\nBukovský ve své výtvarnické konfesi říkáː \"Smyslem umění je hledání řádu a vytváření rovnováhy v chaosu, který nás obklopuje.\" \"Umění je strážcem mystéria, ze kterého čerpá svůj zdroj. Není určené k dekoraci, ale má člověka chytit za pačesy a protáhnout ho trním.\"\n\n\n"}
{"id": "1389342", "url": "https://cs.wikipedia.org/wiki?curid=1389342", "title": "Kyjská", "text": "Kyjská\n\nKyjská je ulice v Hloubětíně na Praze 14, která spojuje ulici Hloubětínskou a Hostavickou. Ze severu do ní ústí ulice Svépravická a ve východní části ji protíná ulice V Chaloupkách.\n\nNazvána je podle obce Kyje, která se stala součástí Prahy v roce 1968. Ulice vznikla a byla pojmenována v roce 1930. V době nacistické okupace v letech 1940–1945 se německy nazývala \"Keeger Straße\".\n\nZástavbu tvoří převážně rodinné domy. Ulice je v celém profilu jednosměrná.\n\n\n"}
{"id": "1389352", "url": "https://cs.wikipedia.org/wiki?curid=1389352", "title": "Príkra", "text": "Príkra\n\nPríkra je obec na Slovensku v okrese Svidník ležící v pohoří Nízké Beskydy.\n\nPrvní písemná zmínka o obci pochází z roku 1618. Nachází se zde dřevěný řeckokatolický Chrám svatého Michala Archanděla z roku 1777.\n\n"}
{"id": "1389354", "url": "https://cs.wikipedia.org/wiki?curid=1389354", "title": "Lil Pump", "text": "Lil Pump\n\nGazzy Garcia (* 17. srpna 2000, Miami, Florida, USA), známý také jako Lil Pump, je americký rapper a textař. Proslul svým singlem „Gucci Gang“, který se dostal na 3. příčku v žebříčku Billboard Hot 100. Za tuto píseň také získal platinovou certifikaci. Své debutové album \"Lil Pump\" vydal 6. října 2017.\n\nGazzy Garcia se narodil 17. srpna 2000 v Miami na Floridě. Jeho rodiče jsou Kolumbijci. Ve 13 letech ho jeho bratranec představil rapperovi Smokepurppovi, se kterým později spolupracoval. Garcia byl vyhozen z několika základních škol a později i ze střední školy z důvodu vyvolávání potyček.\n\nGarciova kariéra začala, když ho rapper Smokepurpp požádal, aby nahrál freestyle na jeho skladbu. Tento debutový singl s názvem „Lil Pump“ v roce 2016 nahrál na SoundCloud. Následovaly singly „Elementary“, „Ignorant“, „Gang Shit“ a „Drum$tick“, které zaznamenaly vždy kolem tří milionů streamů. Jeho úspěch mu získal uznání v lokálním rapovém undergroundu, který spojoval žánr SoundCloud rap. Téhož roku vystupoval na hudebním festivalu Rolling Loud.\n\nZačátek roku 2017 provázelo vydání dalších singlů na SoundCloudu „D Rose“ a „Boss“, které byly opět velmi úspěšné; společně zaznamenaly kolem 70 milionů streamů. K singlu „D Rose“ byl také natočen videoklip, který na YouTube za rok a půl zaznamenal 150 milionů zhlédnutí. V červnu 2017, dva měsíce před svými sedmnáctými narozeninami, podepsal nahrávací smlouvu se společnostmi Tha Lights Global a Warner Bros. Records. \n\nV červenci 2017 oznámil blížící se vydání svého debutového alba. To mělo být vydáno již v srpnu 2017, ale nakonec bylo odloženo. Na konci srpna 2017 vydal svůj první mainstreamový singl „Gucci Gang“, který se v listopadu 2017 vyhoupl na 3. příčku v žebříčku Billboard Hot 100. Album \"Lil Pump\" vydal 6. října 2017. Debutovalo na 3. příčce žebříčku Billboard 200 se 45 000 prodanými kusy (po započítání streamů) během prvního týdne prodeje.\n\nV lednu 2018 byla smlouva s Warner Bros. Records anulována, jelikož ji Garcia podepsal v době, kdy byl ještě nezletilý. Poté, co se tato informace dostala na veřejnost, se o Garciu začaly zajímat další společnosti, které mu nabízely údajně mezi 8 a 10 miliony dolarů. Zájem měli také šéfové vlastních labelů Gucci Mane a DJ Khaled. Sám Garcia začal roznášet dezinformaci, že podepíše smlouvu s labelem 1017 Records, který vede Gucci Mane, ale v březnu 2018 nakonec obnovil smlouvu s Warner Bros. Records, která mu přinesla 8 milionů dolarů.\n\nV dubnu 2018 vydal singl „Esskeetit“, který debutoval na 24. příčce žebříčku Billboard Hot 100. V červenci následoval singl „Drug Addicts“ (83. příčka), ve videoklipu k této písni účinkuje herec Charlie Sheen. Obě písně pochází z nadcházejícího mixtapeu \"Harverd Dropout\". V květnu 2018 se podílel na písni „Welcome to the Party“ (s Diplo a French Montana (ft. Zhavia Ward)) (78. příčka), která pochází ze soundtracku k filmu \"Deadpool 2\". V září vydal společný singl s Kanye Westem „I Love It“, který, i díky videoklipu, jež produkoval filmový režisér Spike Jonze, debutoval na 6. příčce žebříčku Billboard Hot 100 a obdržel platinovou certifikaci. V říjnu vydal s (v té době již zesnulým) rapperem XXXTentacionem společný singl „Arms Around You“ (ft. Maluma a Swae Lee) (28. příčka). Další singl „Multi Millionaire“ (ft. Lil Uzi Vert) v hitparádách nezabodoval. V lednu 2019 vydal píseň „Butterfly Doors“ (81. příčka), která byla již pátým singlem z tehdy plánovaného druhého alba. Na konci ledna vydal singl „Racks on Racks“, který opět neuspěl. Nicméně 22. února 2019 bylo jeho druhé album s názvem \"Harverd Dropout\", po vydání šesti písní jako singlů, konečně vydáno. Albu mdebutovalo na 7. příčce žebříčku Billboard 200 se 48 000 prodanými kusy během prvního týdne (po započítání streamů). Po vydání alba vyšel nový singl „Be Like Me\" (ft. Lil Wayne) (72. příčka). \n\n\nSingly v žebříčku Billboard Hot 100:\n\n"}
{"id": "1389362", "url": "https://cs.wikipedia.org/wiki?curid=1389362", "title": "Kyösti Kallio", "text": "Kyösti Kallio\n\nKyösti Kallio, rodným jménem Gustaf Kalliokangas (10. dubna 1873 Ylivieska – 19. prosince 1940 Helsinki), byl finský politik, čtvrtý prezident Finska v letech 1937 až 1940. Pocházel ze selské rodiny a roku 1906 se stal členem nově založené agrární strany (později pojmenované Finský střed), za kterou seděl v parlamentu od roku 1907 do roku 1937. Ve finské občanské válce bojoval na straně bílých a prosazoval republikánské zřízení Finska. Byl pětkrát předsedou parlamentu, ve třech vládách sloužil jako ministr zemědělství a čtyřikrát byl premiérem (v letech 1922 až 1924, 1925 až 1926, 1929 až 1930 a 1936 až 1937). Prosadil řadu reforem zamědělství a školství a byl zastáncem prohibice, jež ve Finsku platila do roku 1932.\n\nPrezidentem byl Kallio zvolen roku 1937 za podpory centristů a sociálních demokratů, kteří chtěli zabránit znovuzvolení konzervativce Pehra Evinda Svinhufvuda. Z úřadu odstoupil 27. listopadu 1940 a zemřel nedlouho poté.\n"}
{"id": "1389363", "url": "https://cs.wikipedia.org/wiki?curid=1389363", "title": "Gogita Arkania", "text": "Gogita Arkania\n\nGogita Arkania (* 2. května 1984, Tbilissi) je gruzíjský karatista. Žije v hlavním městě Gruzie Tbilisi. Od roku 2014 je ženatý. Oženil se s Tati Melua. Karate se věnuje vrcholově a nyní je to jeden z nejlepších karatistů na světě.\n\n\n\n"}
{"id": "1389372", "url": "https://cs.wikipedia.org/wiki?curid=1389372", "title": "Abraham Kuyper", "text": "Abraham Kuyper\n\nAbraham Kuyper, nebo Kuijper [ˈaːbraːɦɑm ˈkœypər] (29. října 1837 Maassluis – 8. listopadu 1920 Haag) byl nizozemský konzervativní politik, premiér v letech 1901 až 1905, kalvinistický teolog a publicista, zakladatel Svobodné univerzity Amsterodam a Antirevoluční strany.\n\nSpojením dvou protestantských církví také vytvořil Reformované církve v Nizozemí (Gereformeerde Kerken in Nederland), jež byly od založení roku 1892 až do spojení s Nizozemskou reformovanou církví roku 2004 jednou z největších náboženských organizací Nizozemí. Jako teolog byl konzervativní, bojoval proti modernismu v teologii a podporoval rozdělení nizozemské společnosti na „sloupy“ (skupiny nejrůznějších společenských organizací) definovaných podle vyznání.\n"}
{"id": "1389376", "url": "https://cs.wikipedia.org/wiki?curid=1389376", "title": "Muhteşem Yüzyıl: Kösem", "text": "Muhteşem Yüzyıl: Kösem\n\nMuhteşem Yüzyıl: Kösem je turecký televizní seriál z let 2015–2017, pokračování seriálu Velkolepé století (2011–2014). Scénář napsal Yılmaz Şahin. Děj pojednává o životě konkubíny Mahpeyker Kösem Sultan, která se stala jednou z nejvlivnějších žen osmanské historie poté, co byla poslána do harému sultána Ahmeda I. Titulní roli si zahrály herečky Nurgül Yeşilçay, Beren Saat a Anastasia Tsilimpiou (každá v různém věku postavy), zatímco herci jako Ekin Koç, Boran Kuzum, Taner Ölmez, Metin Akdülger a Tugay Mercan si zahráli každý jiného sultána Osmanské říše. Kromě nich tu také zazářily hvězdy jako Hülya Avşar, Tülin Özen, Leyla Feray, Farah Zeynep Abdullah, Aslıhan Gürbüz a Hande Aslıhan Gürbüz, které ztvárnily role různých sultánek.\n\nPrvních pár epizod se natáčelo na ostrově Chios v Řecku. Část seriálu byla odvysílána ve Francii, konkrétně v Cannes, při mezinárodním festivalu MIPCOM. Seriál zde mohli lidé vidět několik měsíců před oficiální premiérou na turecké Star TV (12. listopadu 2015). Později byl seriál prodán stanici turecké stanici Fox, která odvysílala druhou sérii. Od premiéry byl seriál vysílán v několika zemích.\n\nNicméně série pojednávající o Kösem Sultan nebyla tak úspěšná, jako Velkolepé století pojednávající o sultánu Sulejmanovi. Nejspíše proto má seriál pouze dvě série. Poslední epizoda vyšla 27. června 2017. Touto epizodou byla ukončena šestiletá sága Velkolepého století.\n"}
{"id": "1389379", "url": "https://cs.wikipedia.org/wiki?curid=1389379", "title": "Phil Ochs", "text": "Phil Ochs\n\nPhil Ochs, celým jménem Phillip David Ochs (19. prosince 1940 El Paso – 9. dubna 1976 New York) byl americký folkový písničkář židovského původu, autor a interpret protestních písní.\n\nVyrůstal v Columbusu, kde hrál na klarinet v orchestru Capital University a studoval žurnalistiku na Ohio State University. Na jeho hudební vývoj měli vliv Woody Guthrie, Pete Seeger, Elvis Presley a Faron Young. Od roku 1962 vystupoval v Greenwich Village jako pouliční hudebník s kytarou Gibson J-45, v roce 1963 prorazil díky vystoupením na Newport Folk Festivalu a na setkání folkařů v Carnegie Hall, o rok později vydal první desku u firmy Elektra Records. Ochs se označoval jako „zpívající novinář“, protože ve svých skladbách reagoval na aktuální události, zastával radikálně levicové názory, byl odpůrcem války ve Vietnamu. K jeho nejúspěšnějším písním, které přebírali také další interpreti (např. Joan Baez, John Denver nebo Wyclef Jean), patřily „I Ain't Marching Anymore“, „Love Me, I'm a Liberal“, „Draft Dodger Rag“, „Power and the Glory“ a „The War Is Over“. Byl výraznou postavou americké kontrakultury 60. let, vynikal jedovatým humorem a originálním stylem zpěvu. Přispíval také do časopisu \"Broadside\", patřil k zakladatelům Youth International Party, podporoval tzv. Chicagskou sedmičku obviněnou z organizování pouličních nepokojů v srpnu 1968, navštívil Chile, kde se setkal se Salvadorem Allendem a Víctorem Jarou.\n\nDeziluze z politického vývoje po nástupu republikánů k moci v roce 1968 i obavy z pronásledování ze strany CIA vedly ke zhoršení Ochsova psychického stavu, byl závislý na lécích a alkoholu, lékaři mu diagnostikovali bipolární afektivní poruchu. V roce 1976 se oběsil v domě své sestry v newyorské čtvrti Far Rockaway. \n\n\n"}
{"id": "1389380", "url": "https://cs.wikipedia.org/wiki?curid=1389380", "title": "Albrecht von Roon", "text": "Albrecht von Roon\n\nAlbrecht Theodor Emil hrabě von Roon (30. dubna 1803 – 23. února 1879 Berlín) byl pruský válečník a státník. Jako ministr války byl v klíčových 60. letech 19. století vedle Bismarcka a Moltkeho jedním ze tří vůdců Pruska, kteří provedli řadu úspěšných válek vedoucích ke sjednocení Německa. Roon byl konzervativním a politicky reakcionářským podporovatelem monarchie, ale zároveň byl nadšeným modernizátorem pruského vojska. V armádě dosáhl hodnosti polního maršála (Generalfeldmarschall, od 1. ledna 1873) a již předtím byl 19. ledna 1871 povýšen na hraběte (Graf). Krátce byl také pruským ministerským předsedou v roce 1873, na tento post rezignoval ze zdravotních důvodů. \n"}
{"id": "1389419", "url": "https://cs.wikipedia.org/wiki?curid=1389419", "title": "František Jarolímek", "text": "František Jarolímek\n\nFrantišek Jarolímek (* 10. října 1944) je bývalý český fotbalový záložník.\n\nV československé lize hrál za ČKD Praha (dobový název Bohemians) v deseti utkáních, vstřelil jednu prvoligovou branku. Debutoval v sobotu 7. března 1964 v Praze na Letné v derby s domácím Spartakem Praha Sokolovo (dobový název Sparty), které hostitelé vyhráli 1:0. Naposled se v I. lize objevil v neděli 29. listopadu téhož roku v Bratislavě na Pasienkoch, kde domácí Slovnaft Bratislava (dobový název Interu) zvítězil nad ČKD Praha 2:1. Během základní vojenské služby nastupoval za Duklu Slaný.\n\n"}
{"id": "1389449", "url": "https://cs.wikipedia.org/wiki?curid=1389449", "title": "Hermína Laukotová", "text": "Hermína Laukotová\n\nHermína Laukotová, křtěná Hermína Cecílie Josefa (24. ledna 1853 Praha – 17. ledna 1931 Praha), byla česká malířka, grafička a pedagožka.\n\nNarodila se v Praze v rodině zubního lékaře a chirurga Josefa Laukoty. Již od mládí projevovala značný talent k malování. Rodinné a finanční zázemí jí umožnilo široké vzdělání v malířském oboru a otevřelo možnost studijních cest do zahraničí. První výtvarné vzdělání absolvovala v pražském ateliéru malíře Karla Javůrka, kde se jí dostalo mnoho dobrých malířských základů. Později navštěvovala soukromé hodiny v ateliéru Javůrkovi žačky Jenny Schermaulové. Další školení získala v soukromých hodinách u malíře Jana Adolfa Brandejse. Kolem roku 1882 odešla do Paříže, kde absolvovala školení v kresebné technice u Gustava Reyniera. V roce 1884 odešla studovat do Antverp, kde se školila u Charlese Verlata (1824–1890). Během pobytu v Belgii zachycovala na svých obrazech především mořská pobřeží, marinu, přístavy a rovněž také navštívila Fríské ostrovy a ostrov Amrum. V letech 1885-1887 pobývala v Mnichově, kde studovala malbu na dámské malířské akademii u Ludviga Hertericha (1856-1932). Následně pokračovala ve studiu u Doris Raabové (1851-1899), u které se školila v technice leptu. Od roku 1887 Hermína Laukotová opět působila v Praze, kde založila vlastní dámskou malířskou školu. Zde ve svých hodinách umožnila žačkám studium lidských figur, které bylo pro ženy v této době stále ještě problematické zajistit. Její výuka byla označována za skutečný „figurální kurz“. Shromáždila kolem sebe umělkyně, kterým tehdy nebylo umožněno navštěvovat studium aktu na akademii a doplňovala tak umělkyním toto často nedostupné vzdělání. Mezi jejími žačkami byli např. Berta Liebscherová- Havlíčková, Lili Gödlová-Brandhuberová, Emilie Krostová, Marie Gardavská, Emilie Nevrlá, Anna Sequensová a mnoho dalších.\n\nV roce 1888 odešla do Vídně, kde se zdokonalovala v grafické technice. Intenzivně navštěvovala soukromý kurz u mědirytce Williama Ungera (1847-1932) a krátce se školila i u profesora Johanna Leonarda Raaba (1825-1899). Během života podnikala cesty především po belgických, holandských a německých městech. Navštěvovala rovněž i česká města, v roce 1892 zavítala do Českého Krumlova. Své obrazy vystavovala na výstavách Krasoumná jednoty v Praze, zpočátku pod jménem Jan Textor. Významně se podílela na spolkovém životě německých malířek v Čechách, od roku 1904 byla členkou svazu Dürer v sekci umělkyň spolku \"\"Verein deutscher Malerinnen in Böhmen\"\", jenž měl sídlo v Praze. Sama se nikdy neprovdala a celý život zasvětila umění. Hermína Laukotová zemřela v noci ze soboty na neděli 17. ledna 1931 ve svém domě v Kateřinské ulici na Novém Městě pražském. Pohřbena byla na Olšanských hřbitovech.\n\n\n"}
{"id": "1389614", "url": "https://cs.wikipedia.org/wiki?curid=1389614", "title": "Patriarchální vikariát izraelský", "text": "Patriarchální vikariát izraelský\n\nPatriarchální vikariát jeruzalémský je územní část Latinského jeruzalémského patriarchátu, která spravuje katolické farnosti na území státu Izrael (s výjimkou Jeruzaléma).\n\n\n"}
{"id": "1389666", "url": "https://cs.wikipedia.org/wiki?curid=1389666", "title": "Opatství Zesnutí Panny Marie (Jeruzalém)", "text": "Opatství Zesnutí Panny Marie (Jeruzalém)\n\nOpatství Zesnutí Panny Marie se stejnojmenným kostelem je benediktinské opatství v Jeruzalémě na hoře Sijón.\n\nPrvní kostel vznikl na tomto místě již v 5. století, ale zanikl již v roce 614. Ve 12. století zde vznikl klášter, zničený ve 13. století. Na jeho zbytcích v 16. století vzniklo sídlo jezuitské komunity. Pozemek zakoupil německý císař Vilém II. v roce 1898, a věnoval jej katolickému německému spolku Svaté země (\"Deutscher Verein vom Heiligen Lande\"), který sem již v roce 1906 povolal beuronské benediktiny.\n\n\n"}
{"id": "1389749", "url": "https://cs.wikipedia.org/wiki?curid=1389749", "title": "Petr Mikšovič", "text": "Petr Mikšovič\n\nPetr Mikšovič (* 8. dubna 1945), podle jiných zdrojů Michal Mikšovič, je bývalý český fotbalový útočník.\n\nV československé lize hrál za Slovan Teplice v jednom utkání, aniž by skóroval. Toto utkání se hrálo ve středu 12. srpna 1964 v Teplicích a domácí Slovan se v něm s hosty z ČKD Praha (dobový název Bohemians) rozešel smírně 2:2.\n\n"}
{"id": "1389756", "url": "https://cs.wikipedia.org/wiki?curid=1389756", "title": "Gramatický rým", "text": "Gramatický rým\n\nGramatický rým je rým, v němž se shodují mluvnické kategorie koncových slov (slovní druh, rod, pád, číslo, osoba, čas, rod, vid atp.). Jsou-li tato slova různé délky a liší se alespoň o 3 slabiky, rým se za gramatický nepovažuje.\n\nGramatické rýmy se v některých obdobích považovaly za sémanticky nekvalitní a málo vynalézavé (odtud jejich jiné označení jako \"plané\") a autoři se jim proto snažili vyhýbat. Používají je však i nejvýznačnější básnící, mimo jiné i Otokar Březina. \n\n\nGramatické rýmy jsou často používány například ve \"Večerních písních\" od Vítězslava Hálka.\n<poem>\n\"Kdyby ten slavíček\"\n\"s svou družkou přebýval,\"\n\"on by tak žalostně\"\n\"o lásce nezpíval.\"\n\n\"Kdyby to srdéčko\"\n\"s Tebou noc probdělo,\"\n\"však by tak bolestně\"\n\"v těch ňadrech neznělo.\" \n</poem>\n"}
{"id": "1389758", "url": "https://cs.wikipedia.org/wiki?curid=1389758", "title": "Óscar Carmona", "text": "Óscar Carmona\n\nAntónio Óscar Fragoso Carmona ([ɐ̃ˈtɔniu ˈɔʃkaɾ fɾɐˈɡozu kaɾˈmonɐ]; 24. listopadu 1869 – 18. dubna 1951) byl portugalský generál a politik, 11. prezident své země v letech 1926 až 1951. Byl republikán, nebyl však přívržencem demokratické formy vlády. Sloužil také jako ministr války v letech 1923 a 1926, jako ministr zahraničí v roce 1926 a jako 96. premiér Portugalska v letech 1926 až 1928. \n\nCarmona patřil k nejkonzervativnějšímu křídlu strůjců puče z 28. května 1926. 9. července provedl spolu s generálem de Cordesem další převrat, jmenoval se prezidentem a převzal diktátorské pravomoci. Formálně byl zvolen roku 1928 jako jediný kandidát. \n\nRoku 1928 Carmona jmenoval ministrem financí Antónia Salazara, roku 1932 ho povýšil na premiéra a předal mu rozhodující moc. V novém Salazarově režimu Estado Novo si sice Carmona formálně zachoval diktátorskou roli, skutečná moc však již byla pevně v Salazarových rukou. \n"}
{"id": "1389768", "url": "https://cs.wikipedia.org/wiki?curid=1389768", "title": "Novik (1911)", "text": "Novik (1911)\n\nNovik byl torpédoborec postavený v letech 1911–1913 pro ruské carské námořnictvo jako prototyp nového typu velkých torpédoborců. V době svého dokončení \"Novik\" patřil mezi největší a nejrychlejší torpédoborce světa. \"Novik\" se stal vzorem pro velkou sérii moderních torpédoborců několika tříd (\"Bespokojnyj\", \"Lejtěnant Ilin\", \"Orfej\", \"Gavril\", \"Izjaslav\", \"Kerč\" a \"Gogland\"), vyznačujících se turbínovým pohonem, výkonnými 102mm kanóny a silnou baterií 457mm torpédometů.\n\nTorpédoborec postavila Putilovská loděnice v Petrohradu. Stavba byla zahájena v srpnu 1910, trup byl na vodu spuštěn 4. července 1911 a v září 1913 byl \"Novik\" přijat do služby.\n\nVýzbroj tvořily čtyři 102mm kanóny, čtyři 7,62mm kulomety, čtyři dvojité 457mm torpédomety a až 80 min. Pohonný systém o výkonu 35 100 hp se skládal ze tří parních turbín AEG a šesti kotlů Vulkan, pohánějících tři lodní šrouby. Nejvyšší rychlost dosahovala 36 uzlů. Dosah byl 1800 námořních mil při rychlosti 16 uzlů.\n\nMezi válkami byl upraven na vůdčí loď torpédoborců. V roce 1929 jeho výzbroj tvořily čtyři 102mm kanóny, jeden 76mm kanón, tři trojhlavňové torpédomety, dve skluzavky hlubinných pum a až 58 námořních mil.\n\nTorpédoborec byl za první světové války nasazen na Baltu. Po říjnové revoluci roku 1917 se stal součástí sovětského námořnictva a dostal nové jméno \"Jakov Sverdlov\". Bojově byl nasazen rovněž za druhé světové války. Dne 28. srpna 1941 se na cestě z Tallinnu do Kronštadtu potopil na mině.\n"}
{"id": "1389817", "url": "https://cs.wikipedia.org/wiki?curid=1389817", "title": "Josef Veverka (fotbalista)", "text": "Josef Veverka (fotbalista)\n\nJosef Veverka (* 24. června 1948) je bývalý český fotbalový útočník.\n\nV československé lize hrál za VCHZ Pardubice, vstřelil čtyři prvoligové branky. Debutoval v neděli 11. srpna 1968 v Pardubicích proti Lokomotívě Košice (výhra 4:0). Naposled nastoupil v sobotu 14. června 1969 v domácím zápase proti bratislavskému Slovanu (nerozhodně 0:0).\n\n"}
{"id": "1390160", "url": "https://cs.wikipedia.org/wiki?curid=1390160", "title": "Oštipka", "text": "Oštipka\n\nOštipka \"(Voštipka, Voštěpka)\" je zaniklá usedlost v Praze na Smíchově, která stála přibližně v místech vyústění ulice Radlická do ulice Kartouzské.\n\nUsedlost Oštipka vznikla sloučením dvou původních usedlostí Kryšpínky a Nedbalky. Jméno dostala pravděpodobně od zdejší štěpnice. Tvořily ji obytná budova se dvěma skleníky a vlastnil ji Baptist Riedl.\n\nPo vzniku Ringhofferovy továrny roku 1852, postavené na pozemcích Oštipky, se dostala do jejího areálu a byla využívána pro provoz; říkalo se jí Vagonka či Strojírna.\n\nKoncem 90. let 20. století zanikla s celou továrnou.\n\n\n\n"}
{"id": "1390708", "url": "https://cs.wikipedia.org/wiki?curid=1390708", "title": "Maja Piratinskaja", "text": "Maja Piratinskaja\n\nMaja Piratinskaja (: Майя Пиратинская; * 6. dubna 1977 Jekatěrinburg) je bývalá ruská reprezentantka ve sportovním lezení, mistryně sportu Ruska mezinárodní třídy.\n\nPochází z horolezecké rodiny, otec Alexander Efimovič Piratinsky byl zasloužilý trenér a sportovní funkionář (v roce 2006 vedoucí ruské reprezentace sportovního lezení), v roce 2002 se podílela na přípravě nových pravidel horolezectví.\n\n\n"}
{"id": "1391853", "url": "https://cs.wikipedia.org/wiki?curid=1391853", "title": "French Open 2018 – čtyřhra juniorů", "text": "French Open 2018 – čtyřhra juniorů\n\nČtyřhra juniorů na French Open 2018 probíhala v první polovině června 2018. Do deblové soutěže pařížského grandslamu nastoupilo třicet dva párů. Obhájcem titulu byla dvojice složená ze Španěla Nicoly Kuhna a Maďara Zsombora Pirose. Kuhn do soutěže nezasáhl a Piros již nebyl věkově způsobilý ke startu v juniorské kategorii. \n\nVítězem se stal pár složený z 18letého Čecha Ondřeje Štylera a 17letého Japonce Naoki Tadžimy, kteří ve finále zdolali pátou nasazenou dvojici Tchajwanců Ray Ho a Tseng Chun-hsin po setech 6–4 a 6–4. Oba šampioni tak získali premiérovou grandslamovou trofej. Štyler se na dvorce vracel po mononukleóze, kterou podělal několik týdnů před turnajem a jež způsobila jeho dvouměsíční neaktivitu. Do juniorského žebříčku si šampioni připsali 270 bodů, finalisté pak 180 bodů.\n\n"}
{"id": "1392113", "url": "https://cs.wikipedia.org/wiki?curid=1392113", "title": "Jezerce (rozcestník)", "text": "Jezerce (rozcestník)\n\nJezerce může být:\n\n"}
{"id": "1392129", "url": "https://cs.wikipedia.org/wiki?curid=1392129", "title": "Josef Kutheil", "text": "Josef Kutheil\n\nJosef Kutheil (* 17. dubna 1939, Stříbřec) byl československý lyžař, sdruženář a olympionik. Závodil za Duklu Liberec. Po skončení aktivní kariéry působil jako trenér.\n\nNa IX. ZOH v Innsbrucku 1964 v severské kombinaci skončil na 21. místě. Na Mistrovství světa v klasickém lyžování 1962 v Zakopanem skončil na 20. místě.\n\n"}
{"id": "1392135", "url": "https://cs.wikipedia.org/wiki?curid=1392135", "title": "Štefan Olekšák", "text": "Štefan Olekšák\n\nŠtefan Olekšák (16. ledna 1940, Ždiar - 1. prosince 1996, Praha) byl československý lyžař, sdruženář. Závodil za Duklu Liberec.\n\nNa IX. ZOH v Innsbrucku 1964 v severské kombinaci skončil na 13. místě. Na Mistrovství světa v klasickém lyžování 1962 v Zakopanem skončil na 12. místě v roce 1966 v Oslo skončil na 29. místě.\n\n"}
{"id": "1392136", "url": "https://cs.wikipedia.org/wiki?curid=1392136", "title": "Jenny Lutzerová", "text": "Jenny Lutzerová\n\nJenny Lutzerová, vdaná sv. paní z Dingelstedtu (4. března 1816 Praha – 3. října 1877 Vídeň) byla česko-rakouská operní zpěvačka-sopranistka).\n\nJenny Lutzerová se v hudbě vzdělávala již jako dítě a již v 16 letech stála poprvé na jevišti. V letech 1837 až 1842 byla uznávanou koloraturní sopranistkou a působila jako subretní zpěvačka Vídeňské dvorní opery. V téže době byla také jmenována c.k. komorní zpěvačkou. \n\nV roce 1843 se vdala za básníka a divadelního intendanta Franze svobodného pána z Dingelstedtu, s nímž cestovala roku 1843 do Stuttgartu, v roce 1850 do Mnichova a nakonec do Výmaru.\n\nZemřela roku 1877 ve Vídni a byla pochována na Ústředním hřbitově (5A-4-80) po boku svého manžela Franze von Dingelstedt v čestném hrobě.\n"}
{"id": "1392141", "url": "https://cs.wikipedia.org/wiki?curid=1392141", "title": "Východočeský krajský přebor 1978/79", "text": "Východočeský krajský přebor 1978/79\n\nV soubojích Východočeského krajského přeboru 1978/79 se utkalo 14 týmů dvoukolovým systémem podzim - jaro. Tento ročník skončil v červnu 1979.\n\nZdroj: \n\nPoznámky:\n\n"}
{"id": "1392147", "url": "https://cs.wikipedia.org/wiki?curid=1392147", "title": "František Antonín z Hartigu", "text": "František Antonín z Hartigu\n\nFrantišek de Paula Antonín hrabě z Hartigu (německy \"Franz de Paula Anton Graf von Hartig\", 29. srpna 1758 Praha – 1. května 1797 Drážďany) byl česko-rakouský diplomat, historik, básník a geograf z rodu Hartigů.\n\nFrantišek Antonín se narodil v Praze jako syn císařského vyslance Adama Františka hraběte z Hartigu (1724–1783), pozdějšího císařského ministra při francko-švábského říšského okresu, a jeho manželky, Marie Terezie hraběnky Kolovrat-Krakowské. 10. září 1783 se oženil s Marie Eleonora hraběnka Colloredovou (* 19. února 1764).\n\nHrabě Hartig, přítel císaře Josefa II., byl skutečný tajný rada a komorník. V roce 1787 se ve svých 29 letech stal vyslancem a zmocněným ministrem u saského kurfiřtského dvora v Drážďanech, kde se později narodil jeho syn František de Paula hrabě z Hartigu. \n\nV roce 1794 se však musel kvůli plicnímu onemocnění vzdát své diplomatické dráhy, což mu ovšem umožnilo více se věnovat literatuře a básnictví. Jeho dílo si našlo uznání po celé Evropě. \n\nHrabě Hartig byl také předsedou Královské české společnosti nauk. Byl mj. majitelem panství Mimoň, Stráž pod Ralskem, či Horní Beřkovice.\n\n\n\n"}
{"id": "1392151", "url": "https://cs.wikipedia.org/wiki?curid=1392151", "title": "Artur Fischer (malíř)", "text": "Artur Fischer (malíř)\n\nArtur Fischer (4. října 1884 Lomnice nad Popelkou – po 23. lednu 1943 Osvětim) byl český malíř, grafik a textilní návrhář.\n\nNarodil se jako druhorozený syn v židovské rodině obchodníka Eduarda Fischera v Lomnici nad Popelkou. Zde také navštěvoval obecnou a měšťanskou školu a poté i školu tkalcovskou. Od mládí však toužil stát se malířem a nakonec se mu toto přání splnilo. Po dokončení základních studií nastoupil na Malířskou akademii v Drážďanech k profesoru Richardu Müllerovi. V té době zde studoval také František Gellner. Stali se přáteli a na čas byli i spolubydlícími. V Drážďanech byl Fischer čtyři roky a následně odešel studovat do Vídně k malíři Albinu Eggera-Lienzovi. V roce 1915 se oženil s dcerou jičínského textilního podnikatele Klárou Popperovou a v roce 1916 se jim narodil syn Josef. Po první světové válce přešel na pražskou Akademii výtvarných umění do speciálky Maxe Pirnera. Zde se potkal s celoživotním přítelem, krajinářem Karlem Holanem. Během studia odjížděl vždy na sobotu a neděli z Prahy za rodinou do Jičína, kde trvale žil. \n\nJeho hlavním tématem se staly krajiny z okolí Jičína, Lomnice nebo Tábora, ale také z Krkonoš, kam se rád vydával na malířské výpravy. Vedle malby se také věnoval grafice, především leptu.\n\nV roce 1928 se Fischer musel ujmout rodinného podniku a postavil pro něj patrovou tkalcovnu na výrobu ručně vázaných koberců, záclon a dekoračních látek. Sám řídil uměleckou stránku výroby a žena Klára vedla podnik po obchodní stránce. Firma vzkvétala a umožnila, aby závod rozšířili a postavili si vlastní dům s barvírnou a dílnami. Jejich výrobky byly překvapivě moderní s téměř avantgardní vzory. Za okupace přišli Fischerovi o veškerý majetek. V roce 1942 byla rodina vystěhována z rodinného domku a internována v Sobotce, kde byl Artur Fischer zaměstnán jako zemědělský dělník. Odtud byli Fischerovi počátkem ledna 1943 deportováni do Mladé Boleslavi a 13. ledna 1943 transportem Cl odvezeni do terezínského ghetta. Po deseti dnech byl Artur Fischer se ženou a synem deportován do Osvětimi, kde všichni zahynuli.\n\n"}
{"id": "1392152", "url": "https://cs.wikipedia.org/wiki?curid=1392152", "title": "1,2,3-triazol", "text": "1,2,3-triazol\n\n1,2,3-triazol je dusíkatá heterocyklická sloučenina, společně s 1,2,4-triazolem je jedním z triazolů, heterocyklických sloučenin s nenasyceným pětičlenným cyklem obsahujícím tři atomy dusíku. Patří mezi zásadité aromatické heterocykly.\n\nDeriváty 1,2,3-triazolu lze připravit azido-alkynovou Huisgenovou cykloadicí, v níž azid reaguje s alkynem projdou 1,3-dipolární cykloadiční reakcí.\n\n1,2,3-triazol je mnohem stabilnější než většina ostatních organických sloučenin s třemi vedle sebe umístěnými atomy dusíku; ovšem při vakuové pyrolýze za teploty 500 °C ztrácí molekulární dusík (N) za vzniku tříčlenného aziridinového cyklu. Některé triazoly se dají poměrně snadno odstranit díky tautomerii v cyklickém řetězci, příkladem může být Dimtrothův přesmyk.\n\n1,2,3-triazol se využívá jako základní surovina pro přípravu složitějších sloučenin, například léčiv mubritinibu a tazobaktamu\n"}
{"id": "1392153", "url": "https://cs.wikipedia.org/wiki?curid=1392153", "title": "Gočárovy domky", "text": "Gočárovy domky\n\nGočárovy domky je název pro dvojici památkově chráněných domů od Josefa Gočára, které původně stály na letišti v Praze-Kbelích a od roku 1977 se nacházejí v areálu Zoo Praha. V jedné z budov se nachází Galerie Gočár.\n\nKrátce po vzniku samostatného Československa začalo vznikat letiště ve Kbelích (tehdy ještě za Prahou, od roku 1968 součást Prahy). Zpočátku se jednalo jen o letiště vojenské, ale brzy se z něj stalo letiště civilní. V roce 1920 začaly vznikat dřevěné domky pro správu tohoto tehdy nově vznikajícího areálu. Každá z budov přitom měla jiný účel: v jednom případě se jednalo o byt správce, v další budově byla možnost občerstvení a zároveň prostory sloužily jako čekárna (de facto terminál). Ve třetí budově bylo skladiště. Tradičně se uvádí, že byly domky původně tři, jiné zdroje tvrdí, že jich bylo pět.\n\nGočárovy domky lze po architektonické stránce zařadit do tzv. národního dekorativismu, jemuž se také říká české art deco či \"styl Legiobanky\" (podle jedné z významných staveb Josefa Gočára). Pro tento styl bylo typické silné uplatnění národních barev, tedy červenomodrobílé trikolóry (období krátce po založení samostatného Československa). Architekt Josef Gočár vyprojektoval v letech 1919–22 několik staveb v tomto stylu. Jednalo se o budovy bankovních paláců i menší dřevěné stavby jako právě tzv. Gočárovy domky, které vynikají sedlovou střechou i bohatou barevnou dekorací s terči, obloučky i kosodélníky. Gočár se zde nechal inspirovat tradiční lidovou architekturou.\n\nV 70. letech 20. století už nebyly domky na letišti v Kbelích potřeba, a tak se uvažovalo o jejich zbourání. Zamýšlená destrukce již tehdy památkově chráněných budov (zapsány jako kulturní památka od roku 1974) se však dostala k tehdejšímu řediteli Zoo Praha Zdeňku Veselovskému. Tomu se podařilo dva domky získat pro zoo, nechal je rozebrat a přestěhovat do zoo, kde byly znovu sestaveny v dolní části zoo u Vltavy (naproti výběhů horských kopytníků). Stavby byly natřeny tmavou luxolovou barvou a začaly sloužit potřebám zoo. V jednom domku se nalézaly učebny pro výuku dětí, později tyto prostory sloužily jako ubytovací kapacita pro návštěvy. V druhém domku byl zřízen služební byt.\n\nDo většího zájmu se dostaly opět až v roce 2002, kdy byly silně poškozeny povodní, která zaplavila celou spodní část zoologické zahrady. Budova někdejšího hostince byla dokonce natolik narušena, že se zlomil komín a celý objekt se naklonil. Navíc již před povodní byla konstrukce napadena dřevokaznou houbou a následně vysušování zase znamenalo popraskání řady dřevěných prvků.\n\nArchitekt Zdeněk Lukeš se pak podle svých slov snažil přesvědčit ředitele zoo Petra Fejka o potřebě oprav a přestěhování, ale dlouhou dobu tyto snahy vycházely naprázdno. Proto se začalo uvažovat také o stěhování mimo areál zoo – např. na pražský Petřín či zpět do Kbel. Myšlenku návratu do letištního areálu iniciovala v roce 2005 Městská část Praha 19. K dohodě s Ministerstvem obrany ČR, tedy majitelem letiště, nedošlo, a tak se ani uvažovaný přesun nekonal. Nakonec se v roce 2007 rozhodlo vedení zoo zařadit opravu památkově chráněných objektů mezi priority. K dalšímu stěhování tedy následně v rámci rekonstrukce opravdu došlo, ale pouze v areálu zoo. Domy se tak dostaly na bezpečné místo, kde nemohou být zaplaveny Vltavou, a zároveň obohatily a zatraktivnily odlehlý kout zoo. Ačkoliv akci schválilo ještě vedení zoo v čele s Petrem Fejkem, vlastní rekonstrukce a stěhování proběhlo až za nového ředitele Miroslava Bobka, který nastoupil od počátku roku 2010.\n\nStavby byly pod dohledem odboru památkové péče Magistrátu hl. města Prahy a Národního památkového ústavu nejprve rozebrány (duben a květen 2010), následně zrekonstruována a postaveny na novém místě (květen až prosinec 2010). Od konce roku 2010 stojí na západním okraji zoo, u serpentiny návštěvnické cesty. Na počátku 2011 bylo pořízeno vnitřní vybavení. Rekonstrukční práce připravil ateliér KAVA, bohatě zdobená průčelí byla opravena firmou Gema ART. Bylo potřeba nejen obnovit původní barevnost (národní trikolóra), ale také doplnit řadu chybějících okrasných prvků.\n\nNáklady na rekonstrukci dosáhly 36 841 000 Kč a byly financovány hlavním městem Prahou a z operačních programů Evropské unie – grantu Operačního programu Praha – Konkurenceschopnost (OPPK).\n\nGočárovy domky byly na současné místo přestěhovány v roce 2010 a na jaře 2011 nově zpřístupněny veřejnosti u příležitosti 90. výročí jejich výstavby. Slavnostní otevření proběhlo 26. 3. 2011 v 13:00 hodin. Akce proběhla za účasti herečky Zory Jandové, praneteře zakladatele a prvního ředitele pražské zoo Jiřího Jandy, architekta Zdenka Lukeše, který se snažil iniciovat opravu památky, a rovněž vnučky architekta Josefa Gočára Lucie Gočárové.\n\nV jedné z budov se nachází restaurace, v druhé prodejna suvenýrů a zejména výstavní prostor Galerie Gočár, kde jsou prezentovány zajímavosti z historie zoo i kolekce živých bezobratlých zvířat, které běžně zoo nevystavuje.\n"}
{"id": "1392155", "url": "https://cs.wikipedia.org/wiki?curid=1392155", "title": "Xenotyphlops grandidieri", "text": "Xenotyphlops grandidieri\n\nXenotyphlops grandidieri je druh slepého hada z čeledi Xenotyphlopidae endemicky žijící na Madagaskaru. Dorůstá délky 27 cm. Žádné poddruhy zatím nejsou známy.\n\nJediným známým druhem je \"X. Grandidieri\". \nDruhové jméno dostal had podle francouzského biologa Alfreda Grandidiera.\n"}
{"id": "1392156", "url": "https://cs.wikipedia.org/wiki?curid=1392156", "title": "MicroSDHC", "text": "MicroSDHC\n\nMicroSDHC jsou rychlejší verze microSD s vyšší kapacitou. Každé microSDHC kompatibilní zařízení je schopno číst jak microSDHC, tak starší microSD karty, avšak microSD kompatibilní zařízení nedokáže číst microSDHC karty.\nMicroSDHC se od SDHC liší pouze velikostí.\nMicroSDHC karta je dostupná v kapacitách 4GB, 8GB, 16GB a 32GB.\nMicroSDHC prodávají známé značky jako např. Kingston, Samsung, SONY, SanDisk atd.\n"}
{"id": "1392161", "url": "https://cs.wikipedia.org/wiki?curid=1392161", "title": "Konrád z Botenštejna", "text": "Konrád z Botenštejna\n\nKonrád z Botenštejna byl původem z kmene durynků, (narozen okolo roku 1240 – zemřel po roce 1320, Durynsko, Německo) byl to žoldnéř, nájemný rytíř.\n\nKonrád z Botenštejna byl kronikáři 14. a 15. století zaznamenán jako postava českých dějin a s údajnou vinou za zabití posledního vládnoucího Přemyslovce, krále Václava III. v roce 1306 v Olomouci\n\nMísto Mühlhausen, bylo v 8. století psáno jako \"Mulhovia\", také \"Mulhusia\". Okolo roku 1000 staroslovansky \"Mulhaso\", německy \"Mulhow\", \"Mulhaff\", \"Mulehoff\". \n\nHrad Botenštejn (německy \"Burg Bodenstein\", GPS 51.453611°, 10.3425°) se nachází 37 km severně od města Mühlhausen. \n\nKroniky, kde byl zmíněn Konrád z Botenštejna, byly sepsány až mnoho let po smrti Václava III., již za doby, kdy byl mrtev také rytíř Konrád z Botenštejna.\n\n\n\nV knize Český pitaval aneb Královraždy, od Miroslava Ivanova, bylo uvedeno:\n\n\n\n\n\n"}
{"id": "1392163", "url": "https://cs.wikipedia.org/wiki?curid=1392163", "title": "Slon cejlonský", "text": "Slon cejlonský\n\nSlon cejlonský (\"Elephas maximus maximus\") je jedním ze tří uznávaných žijících poddruhů slona indického (klasifikace slona bornejského je sporná). Vyskytuje se pouze na ostrově Srí Lanka. V současné době zde ve volné přírodě žije okolo 6000 slonů (stav k roku 2017).\n\nSrílanští sloni jsou největší z poddruhů slona indického, i když rozdíly ve velikosti jednotlivých poddruhů nejsou nijak zásadní. Dosahují výšky v ramenou mezi 2 a 3,5 m, váží mezi 2 000 a 5 500 kg a mají 19 párů žeber (stejně jako bengálský poddruh, sumaterský má 20 párů). Barva jejich kůže je tmavší než u slona bengálského nebo sumaterského, s větší a výraznější depigmentací na uších, tváři, chobotu a břichu. Výskyt klů je nejnižší ze všech poddruhů. Pouze 7 % samců a zanedbatelné množství samic má kly.\n\nSloni cejlonští žijí jen na ostrově Srí Lanka. Tento ostrov a zároveň stát je zemí s nejvyšší hustotou slonů ze všech ostatních zemí výskytu. Před příchodem lidí žili sloni pravděpodobně na celém ostrově v množství odhadovaném až na 12 000 jedinců. V období mezi 16. a 20. stoletím byli vytlačeni z vlhčích oblastí, jež byly přeměněny na plantáže. V současné době se jejich výskyt omezuje převážně na suché nížiny, které jsou poměrně rozsáhlé na severu, jihu, východě, severozápadě i jihovýchodě Srí Lanky. Celkem jde o asi 60 % území ostrova. Území, na němž se vyskytují, je v podstatě spojité, jednotlivé subpopulace nejsou výrazně odděleny. Největší množství slonů žije v národních parcích Udawalawe (cca 1000 kusů), Yala, Minneriya, Kaudulla a v dalších chráněných oblastech. Velké množství jedinců se nachází i mimo rezervace.\n\nVývoj populace slona cejlonského lze zachytit s poměrnou přesností v horizontu přibližně 200 let. Zde je přehled počtu jedinců:\n\n\nSamice a mláďata formují malé a poměrně volné skupiny, které žijí pospolu. Hierarchie a stmelení uvnitř skupin není nijak výrazné, je nižší, než je tomu u slonů afrických. Nicméně v obdobích sucha se mohou tvořit i velké skupiny čítající až stovky jedinců. Sloni mezi sebou komunikují vizuálními, akustickými a chemickými signály. Zvukových projevů bylo zjištěno nejméně 14.\n\nSloni dokáží sníst až 150 kg rostlinného materiálu denně. Nejsou vybíraví a živí se širokou škálou potravy. Na severozápadním pobřeží Srí Lanky bylo pozorováno chování slonů v období od ledna 1998 do prosince 1999. Sloni zde konzumují celkem 116 rostlinných druhů z celkem 37 čeledí. Více než 25 % druhů rostlin patřilo do čeledi bobovité (\"Fabaceae\") a 19 % rostlinných druhů patřilo k rodině lipnicovité (\"Poaceae\"). Více než 40 % druhů se řadí mezi stromy. Mladí jedinci spásají přednostně trávu.\n\nŽádné jiné srílanské zvíře není tak spojeno s místními dějinami jako slon. Staří sinhálští králové si nechávali zajímat a krotit slony. Drželi je ve speciálních stájích a trénovali je specialisté z etnika Kuruwe. Používali je v bitvách, v různých slavnostech, ceremoniích a bojových hrách a také na práci. Sloni požívali plnou královskou ochranu a jejich zabití bylo trestáno smrtí. S příchodem Britů začátkem 19. století se situace zcela změnila. Britští důstojníci a lovci zabíjeli slony kvůli sportu a úřady dokonce platily odměnu za každého mrtvého slona, neboť ti začali být považováni za škůdce úrody.\n\nSloni byli využíváni na různé slavnostní průvody, kde bylo potřeba stavět na odiv pompu a předvést nádhernou podívanou. Například při každoroční slavnosti \"Perahera\" procházelo ulicemi města Kandy více než sto slonů. Boje slonů zvané \"Gaja Keliya\" byly velmi populární. Ve válkách je lidé využívali jak k přepravě lidí a nákladu, tak přímo v bitvách. Na konec chobotu mívali připevněný těžký železný řetěz, jímž otáčeli a smetávali nepřátelské vojáky. Srílanští sloni byli prý obzvláště vhodní pro bojové nasazení (lepší než sloni z Indie), jejich válečné kvality znali už staří Řekové ve 4. století př. n. l. a chválilo je několik historiků. Jsou zaznamenány případy, kdy místní vládci využívali slony jako popravčí, kteří zabíjeli odsouzence k smrti (napichováním na kly, rozdupáváním a roztrháváním). \n\nSloni byli po mnoho století předmětem obchodu - byli ze Srí Lanky vyváženi a stejně tak byli na ostrov dováženi, především z Barmy.\n\nBěhem občanské války na Srí Lance v letech 1983 až 2009 patřili sloni mezi jedny z obětí. Několik set jich zahynulo buď v důsledku střelby nebo po došlápnutí na miny. Část zabili rovněž pytláci a část byla minami zmrzačena. Jen v letech 1990 až 1994 takto zemřelo 261 jedinců.\n\nV současné době je pytláctví spíše malou hrozbou. Je to dáno především tím, že mezi cejlonskými slony se nachází jen minimum jedinců s kly. Nicméně i tak jistý obchod se slonovinou existuje. Jeho centrem je město Kandy.\n\nSoučasnou hlavní hrozbou je nárůst lidské populace a její hlad po životním prostoru a zemědělské půdě. Sloni se tak stále častěji dostávají do konfliktu s lidmi, kteří si chrání před těmito velkými býložravci svou úrodu. Úmrtnost slonů v důsledku lidských aktivit v letech 2005 až 2010 postupně rostla z přibližně 120 na více než 220 kusů za rok. Lidé zabíjejí slony buď střelnými zbraněmi (i nastraženými na samospoušť) nebo nejnověji (od roku 2010) za pomoci tzv. hakkapatas (Hakka Patas), což jsou malé nálože schované v ovoci či zelenině. Pokud slon takovýto plod začne žrát, výbušnina mu exploduje v tlamě a buď ho rovnou zabije nebo v častějších případech smrtelně zmrzačí. Jestliže není zvíře ošetřeno lidmi, umírá obvykle v průběhu 14 dnů. Nezanedbatelná část slonů umírá i při střetu s vlaky, případně po zásahu elektrickým proudem. Nicméně i lidé na vzájemné konflikty doplácejí, každý rok jich po střetu se slony zemře v průměru 71.\n"}
{"id": "1392166", "url": "https://cs.wikipedia.org/wiki?curid=1392166", "title": "Tioman", "text": "Tioman\n\nTioman (malajsky Pulau Tioman) je ostrov ve státě Pahang a oblasti Rompin v Malajsii. Leží 32 km od východního pobřeží státu a je 20 km dlouhý a 12 km široký. Nachází se zde 8 hlavních vesnic, z nich je největší a nejznámější Kampung Tekek na severu. Tento řídce obydlený ostrov je hustě zalesněný a v jeho okolí se nachází mnoho korálových útesů, což z něj dělá populární místo pro potápění. Na pobřeží ostrova je také mnoho letovisek a dřevěných chat.\n\nV 70. letech 20. století označil týdeník Time Tioman za jeden z nejkrásnějších ostrovů světa.\n\nOstrov je součástí území státu Pahang, přestože je geograficky blíže k pevnině státu Johor a přepravuje se na něj trajekty z johorského pobřežního města Mersing. Na ostrově leží 4 kampongy (tradiční vesnice): Salang, Tekek, Juara a Air Batang.\n\n\nNa letiště Tioman přilétají lety z Subangu. Na ostrov plují trajekty z malajského pobřeží.\n"}
{"id": "1392168", "url": "https://cs.wikipedia.org/wiki?curid=1392168", "title": "Seznam dílů seriálu Znovu 20", "text": "Seznam dílů seriálu Znovu 20\n\nToto je seznam dílů seriálu \"Znovu 20\". Americký dramatický webový televizní seriál \"Znovu 20\" měl premiéru na stanici TV Land 31. března 2015. Vznikl podle stejnojmenné knihy autorky Pamely Redmond Satran. V seriálu hraje hlavní roli Sutton Foster a dále hrají Hilary Duff, Debi Mazar, Miriam Shor, Nico Tortorella, Molly Bernard a Peter Hermann. Tvůrcem seriálu je Darren Star, který stojí za seriály jako Sex ve městě, Beverly Hills 90210 a Melrose Place. \n\nPrvní řada se skládala z 12 dílů a měla premiéru 31. března 2015. Seriál získal pozitivní kritiky a získal druhou řadu, která se měla také 12 dílů. Před premiérou druhé série byla objednána třetí řada. Třetí řada měla premiéru dne 28. září 2016. Čtvrtá řada měla premiéru dne 28. června 2017. Dne 20. dubna 2017 stanice objednala pátou řadu, která měla premiéru dne 5. června 2018. Dne 4. června 2018 stanice objednala šestou řadu, která měla premiéru 12. června 2019. Dne 24. července 2019 stanice objednala sedmou řadu. \n\n<onlyinclude>\n</onlyinclude>\n\nDne 24. července 2019 stanice objednala sedmou řadu.\n\n"}
{"id": "1392169", "url": "https://cs.wikipedia.org/wiki?curid=1392169", "title": "Chocholatka černohřbetá", "text": "Chocholatka černohřbetá\n\nChocholatka černohřbetá (\"Cephalophus dorsalis\") je druh antilopy. Obývá lesy západní a jižní Afriky. Byla objevena britským zoologem Johnem Edwardem Grayem roku 1846. Obě pohlaví dorůstají 44–50 centimetrů v kohoutku, váží kolem 20 kilogramů a parohy dosahují délky 5 až 8 centimetrů.\n\nChocholatka je převážně noční zvíře. Jeho největším predátorem je levhart skvrnitý. Chocholatka se živí většinou ovocem ale mezi její potravu patří také zvířecí produkty jako například ptačí vejce. Samice dosahují dospělosti po 18 měsících. Chocholatka se průměrně dožívá 17–18 let.\n\nChocholatka je velice podobná antilopám. Typická délka je kolem 76-105 centimetrů a výška v kohoutku kolem 50 centimetrů. Jejich váha dosahuje 20 kilogramů. Chocholatky černohřbeté nemají pohlavní dimorfismus. \n\nObě pohlaví mají červeno-hnědou barvu. Na hřbetu mají černý pruh, který vede od hlavy až na ocas. Nohy má černé a v horní části přechází opět v červeno-hnědou barvu. Kvůli tomu, že chocholatka je noční zvíře, má velké černé oči.\n\nChocholatky preferují ovoce jako třeba mango. Také se živí palmu olejnou, kakaovníkem aj. Existují také zmínky o tom, že chocholatky se živí drobnými ptáky, termity, mravenci nebo mršinou.\n\nK roku 1999 bylo napočítáno kolem 725,000 kusů a od té doby jejich populace stále klesá, kvůli domorodým kmenům a predátorům, kteří je loví. Mezi hlavní predátory chocholatky patří leopardi. \n\n"}
{"id": "1392171", "url": "https://cs.wikipedia.org/wiki?curid=1392171", "title": "Švédský teplokrevník", "text": "Švédský teplokrevník\n\nŠvédský teplokrevník je plemeno koní, které bylo vyšlechtěno ve Strömsholmu a Flyinge ve Švédsku. Vyšlechtěno bylo z koní dovezených v 17. století z Dánska, Německa, Anglie, Maďarska, Francie, Ruska, Španělska a Turecka.Tito koně byli velmi rozmanití, ale po vyšlechtění se stali teplokrevnými.\n\nŠvédský teplokrevník byl vyšlechtěn v 17.století. Za tímto účelem byly dováženy silné a zdravé koně. V 19. a 20. století byli zkříženi s Arabskými plnokrevníky,Hanoverskými a Trakénskými koni, díky čemuž se plemeno stalo ještě odolnějším. Heristal byl potomkem anglického jezdeckého koně Hyperion, který měl dominantní vliv na plemeno. Vytvořil 15 hřebců a 44 klisen, které byly zapsány do plemenné knihy.\n\nŠvédský teplokrevník se využívá jako jezdecký kůň, na což se hodí pro své jednoduché přímé kroky. Je však také velmi všestranný. Koně jsou vyváženy do celé Evropy a ve Spojených států .\n\nŠvédský teplokrevník může mít jakoukoliv barvu (i když některé barvy spojené s letálními faktory vylučují hřebce od chovného schválení). Nejběžnějšími barvami jsou kaštan, hnědá nebo tmavě hnědá. Praví černí jsou vzácní. Výška se pohybuje od 163 cm do 173 cm.\n"}
{"id": "1392176", "url": "https://cs.wikipedia.org/wiki?curid=1392176", "title": "Isla de Tabarca", "text": "Isla de Tabarca\n\nIsla de Tabarca, také Nueva Tabarca nebo Isla Plana, je ostrůvek ve Středozemním moři, který je administrativní součástí 22 km vzdáleného španělského města Alicante. Dosahuje délky 1800 m a maximální šířky 450 m, žije na něm okolo šedesáti obyvatel (je nejmenším obydleným ostrovem Španělska). Nejvyšší nadmořská výška činí 15 metrů. Poblíž hlavního ostrova se nacházejí menší neobydlené ostrůvky \"Nau\", \"Galera\" a \"Cantera\", v okolním moři byla vyhlášena mořská rezervace o rozloze 1400 hektarů, kde žije tuleň středomořský. Ostrov je vyhlášenou turistickou atrakcí díky historické architektuře, čistým plážím a místnímu pokrmu z ryb a rýže \"caldero\"; v letní sezóně sem připlouvá okolo čtyř tisíc návštěvníků denně. \n\nStrabón zmiňuje ostrov pod názvem \"Planesia\", později byl pojmenován podle svatého Pavla, který zde údajně pobýval. Roku 1760 nařídil král Karel III. Španělský stavbu vojenské základny proti nájezdům berberských pirátů. Inženýr Fernando Méndez de Ras zde nechal postavit opevněné městečko podle moderního urbanistického plánu, které pak osídlili Janované z města Tabarka ležícího v dnešním Tunisku, podle něhož dostal ostrov nové jméno. Počátkem dvacátého století zde pobýval básník Salvador Rueda, díky jehož tvorbě získal Isla de Tabarca přízvisko \"ostrov poezie\". S místní historií seznamuje návštěvníky muzeum v historické budově Almadraba. \n"}
{"id": "1392178", "url": "https://cs.wikipedia.org/wiki?curid=1392178", "title": "Ethereum Classic", "text": "Ethereum Classic\n\nEthereum Classic je kryptoměna (ETC) a open-source platforma založená na decentralizované databázi blockchain, která uchovává a chrání neustále se zvyšující počet záznamů. Zároveň se však jedná o decentralizovaný turingovský kompletní virtuální stroj Ethereum Virtual Machine (EVM) pro běh takzvaných „smart contracts“ („chytrých kontraktů“).\n\nVznik kryptoměny Ethereum Classic souvisí se kryptoměnovým systémem DAO (z anglického decentralized autonomous organization). Tento vznikl v květnu 2016 a byl v podstatě naprosto transparentní a flexibilní decentralizovaný fond rizikového kapitálu, jehož smyslem bylo financovat všechny budoucí decentralizované aplikace. Hodnota fondu narostla do června toho roku na téměř 150 milionů amerických dolarů v etheru, což představovalo 14 % všech v té době vydaných tzv. etherových tokenů. \n\nSystém byl postaven na koncepci blockchainu Ethereum a jeho tokeny mohl získat každý výměnou za ethery. Tím také získal přístup na DAPPS (tzv. decentralizované aplikace). Systém DAO umožňoval také opačnou funkci. Pokud klientovi aplikace DAPPS nevyhovovaly, mohl znovu získat funkcí „split“ zpět své ethery. Tato funkce také každému umožňovala tvorbu vlastní „child DAO” (dceřiné DAO). Aby byl zajištěný hladký průběh transakcí, znovu získané ethery nešlo utratit dřív než za 28 dní od oddělení se od systému DAO. \n\nV samotném systému DAO se však nachází chyba, která vedla k rozdělení komunity na dvě. 18. června 2016, tj. po zhruba měsíci od vzniku DAO, využili hackeři chyby v systému DAO a odčerpali pomocí funkce „split“ třetinu z celkového fondu DAO, tedy cca 50 milionů amerických dolarů (v přepočtu 3,7 milionů tokenů). Utratit odčerpané peníze mohli však až po uplynutí 28 dní. \n\nChyba byla na straně DAO, nikoliv Etherea, ale i přesto v něj lidé ztratili důvěru a jeho hodnota klesla z 20 amerických dolarů na cca 12 dolarů za token. Nadace Ethereum Foundation pak z možných řešení zvolila „hard fork“, nenávratné rozdělení sítě, které se událo 23. června 2016. Od bloku 1920 000 se vydal blockchain novou cestou a každý, kdo tyto změny akceptoval, se touto cestou vydá také. Ostatním byl přístup k dalším aktualizacím odepřen. \n\nProtože \"hard forku\" vyjádřila podporu většina investorů a významných hráčů, zachoval si název Ethereum (ETH), zatímco kryptoměna menší část komunity, která nesouhlasila s radikálním řešením a odmítla přejít na nový systém, se přejmenovala na Ethereum Classic (ETC). Kontroverzní zásah do podstaty blockchainu Etherea nebylo nic jiného než zavedení chytrého kontraktu, jehož jedinou funkcí bylo umožnit obětem vyinkasovat za každé investované DAO jeden ether. Tento krok pak pro nesouhlasící část komunity představoval zásadní narušení ideje spravedlivého a transparentního systému, který se nebude měnit a zůstane zachován na věky, a byl precedentem pro další změny.Ty se ostatně odehrály hned 16. října 2017, kdy proběhl další „hard fork“ Etherea na řešení s názvem Byzantium. Další „hard fork“ má být Constantinopole plánována na rok 2018.\n\nPlatforma Etheraum Classic slouží k zdokonalení chytrých kontraktů a k jejich uvedení do praxe, kde by mohou nahradit a decentralizovat všechny klasické smlouvy a dohody. Za chytrý kontrakt je možné označovat jakýkoliv protokol nebo software, který zajišťuje, ověřuje anebo vynucuje vyjednání nebo provedení kontraktu (smlouvy). Na rozdíl od standardní smlouvy, kde dodržení závazku vynucuje zákon, chytré kontrakty vynucují závazky pomocí kryptografického kódu. \n\nFungování této sítě tedy není jako u Bitcoinu omezeno pouze na transakci měny, ale je v ní možné psát také vlastní programy, tj. i chytré kontrakty, které provádějí přesně to, co jejich tvůrce nastaví. Kontrakty tak klientům pomohou transparentním a nekonfliktním procesem vyměnit peníze, majetek, akcie nebo cokoliv jiného bez zásahů třetích stran (právníků, notářů). \n\nChytré kontrakty jsou často přirovnávány k digitálnímu prodejnímu automatu, do kterého se vloží data nebo něco hodnotného, a zákazník za to získá finální položku, třeba nápoj nebo dům. Každá akce v tomto automatu, síti Ethereum Classic, stojí určité množství paliva, které se odvozuje od potřebného výpočetního výkonu a délky běhu akce. Kryptoměna ether classic je využívána právě jako digitální palivo této sítě, které získávají těžaři, kteří na popud správce chytrého kontraktu spustí část programu.\n\nZ hlediska kapitalizace představuje Ethereum classic osmnáctou největší kryptoměnu současnosti (Etherum je druhou největší). Tržní kapitalizace ETC činila ke 12. červnu. 2018 1 613 028 819 amerických dolarů při ceně 15,78 amerických dolarů za jeden token ethera classic. Tokenů ethera classic bylo v té době v oběhu 102 233 429.\n\n\n"}
{"id": "1392180", "url": "https://cs.wikipedia.org/wiki?curid=1392180", "title": "Védský sanskrt", "text": "Védský sanskrt\n\nVédský sanskrt, též védský jazyk či staroindičtina je mrtvý indoárijský jazyk, předchůdce klasického sanskrtu. V tomto jazyce byly zaznamenány posvátné texty védského náboženství, tedy především sanhity: Rgvéd, Sámavéd, Jadžurvéd a Atharvavéd, ale také bráhmany , áranjaky a starší upanišady. Védský sanskrt patří mezi nejstarší známé indoevropské jazyky a jeho vznik lze klást nejpozději do doby v 18. století př. n. l., kdy již muselo proběhnout jeho oddělení od íránské avestánštiny. Vznik Rgvédu, nejstaršího díla v tomto jazyce bývá kladen zpravidla do 15. až 10. století př. n. l., tento text byl poté přechováván v ústní podobě a v 7. století př. n. l. editován. V 6. až 4. století př. n. l. byl védský sanskrt nahrazen sansktem klasickým.\n\n"}
{"id": "1392181", "url": "https://cs.wikipedia.org/wiki?curid=1392181", "title": "Columbus Cottonmouths", "text": "Columbus Cottonmouths\n\nColumbus Cottonmouths byl profesionální americký klub ledního hokeje, který sídlil v Columbu ve státě Georgie. V letech 2004–2017 působil v profesionální soutěži Southern Professional Hockey League. Před vstupem do SPHL působil v Central Hockey League a East Coast Hockey League. Cottonmouths ve své poslední sezóně v SPHL skončily ve čtvrtfinále play-off. Své domácí zápasy odehrával v hale Columbus Civic Center s kapacitou 7 459 diváků. Klubové barvy byly modrá, zlatá, černá a bílá.\n\n\nZdroj: \n\n\n"}
{"id": "1392184", "url": "https://cs.wikipedia.org/wiki?curid=1392184", "title": "Mistrovství Československa jednotlivců na klasické ploché dráze 1991", "text": "Mistrovství Československa jednotlivců na klasické ploché dráze 1991\n\nMistrovství Československa jednotlivců na klasické ploché dráze 1991.\n\n"}
{"id": "1392187", "url": "https://cs.wikipedia.org/wiki?curid=1392187", "title": "Dayton Bombers", "text": "Dayton Bombers\n\nDayton Bombers byl profesionální americký klub ledního hokeje, který sídlil v Daytonu ve státě Ohio. V letech 1991–2009 působil v profesionální soutěži East Coast Hockey League. Bombers ve své poslední sezóně v ECHL skončily v základní části. Své domácí zápasy odehrával v hale Nutter Center s kapacitou 9 919 diváků. Klubové barvy byly námořnická modř, červená a bílá.\n\nZdroj: \n\n\n"}
{"id": "1392188", "url": "https://cs.wikipedia.org/wiki?curid=1392188", "title": "Elmira Jackals", "text": "Elmira Jackals\n\nElmira Jackals byl profesionální americký klub ledního hokeje, který sídlil v Elmiře ve státě New York. V letech 2007–2017 působil v profesionální soutěži East Coast Hockey League. Před vstupem do ECHL působil v United Hockey League. Jackals ve své poslední sezóně v ECHL skončily v základní části. Své domácí zápasy odehrával v hale First Arena s kapacitou 3 784 diváků. Klubové barvy byly námořnická modř, červená, stříbrná a bílá.\n\nZdroj: \n\n\n"}
{"id": "1392190", "url": "https://cs.wikipedia.org/wiki?curid=1392190", "title": "Erie Panthers", "text": "Erie Panthers\n\nErie Panthers byl profesionální americký klub ledního hokeje, který sídlil v pensylvánském městě Erie. V letech 1988–1996 působil v profesionální soutěži East Coast Hockey League. Panthers ve své poslední sezóně v ECHL skončily v základní části. Své domácí zápasy odehrával v hale Erie Insurance Arena s kapacitou 6 833 diváků. Klubové barvy byly černá, šedá a bílá.\n\nZanikl v roce 1996 přestěhováním do Baton Rouge, kde byl založen tým Baton Rouge Kingfish.\n\nZdroj: \n\n\n"}
{"id": "1392197", "url": "https://cs.wikipedia.org/wiki?curid=1392197", "title": "Fresno Falcons", "text": "Fresno Falcons\n\nFresno Falcons byl profesionální americký klub ledního hokeje, který sídlil v kalifornském městě Fresno. V letech 2003–2008 působil v profesionální soutěži East Coast Hockey League. Před vstupem do ECHL působil v Pacific Southwest Hockey League a West Coast Hockey League. Falcons ve své poslední sezóně v ECHL skončily v základní části. Své domácí zápasy odehrával v hale Save Mart Center s kapacitou 13 876 diváků. Klubové barvy byly zelená a žlutá.\n\n\nZdroj: \n\n\n"}
{"id": "1392201", "url": "https://cs.wikipedia.org/wiki?curid=1392201", "title": "Binaural", "text": "Binaural\n\nBinaural je šesté studiové album americké rockové skupiny Pearl Jam. Bylo vydáno dne 16. května 2000 společností Epic Records a spolu se členy kapely jej produkoval Tchad Blake. Během prvního týdne po vydání se desky prodalo 226 tisíc kusů a dostala se na druhou příčku domácí hitparády Billboard 200. V některých zemích se dostala na první místa. Ve Spojených státech se stala zlatou, například v Austrálii dosáhla na platinové ocenění.\n\n\n"}
{"id": "1392207", "url": "https://cs.wikipedia.org/wiki?curid=1392207", "title": "Riot Act", "text": "Riot Act\n\nRiot Act je sedmé studiové album americké rockové skupiny Pearl Jam. Bylo vydáno dne 12. listopadu 2002 společností Epic Records a spolu se členy kapely jej produkoval Adam Kasper. Během prvního týdne po vydání se desky prodalo 166 tisíc kusů a dostala se na pátou příčku domácí hitparády Billboard 200. V Austrálii se dostala na první místo. Ve Spojených státech se stala zlatou, například v Austrálii dosáhla na platinové ocenění. \"Riot Act\" je posledním studiovým albem kapely, které vydala společnost Epic Records.\n\n\n"}
{"id": "1392208", "url": "https://cs.wikipedia.org/wiki?curid=1392208", "title": "Žralůček okatý", "text": "Žralůček okatý\n\nŽralůček okatý \"(Hemiscyllium ocellatum)\" je paryba, která patří do řádu malotlamců, kam patří například i žralok obrovský dorůstající až 18 m. Žralůček okatý se vyskytuje poblíž korálových útesů v mělké vodě a v kalužinách zaplavovaných příbojem. Žije v okolí ostrova Nová Guinea a na severu Austrálie. \n\nŽralůček okatý je dlouhý okolo 1 m. Snadno se pozná podle velké černé skvrny za každou prsní ploutví, malé černé skvrny má po celém těle. Skvrny mají funkci k oklamání před predátory (napodobuje „oko“ nějakého velkého zvířete). Při vlastní obraně spoléhá na své maskovací zbarvení a skrytý, utajovaný pohyb. Má robustní, svalnaté prsní a břišní ploutve, které používá při plazení po dně, kde hledá a loví svou kořist. \n\nŽralůčci okatí se živí především bezobratlé živočichy, kraby, garnáty,červy a ryby, které se vyskytují v štěrbinách mezi balvany. Dokáže zabořit hlavu do substrátu a tak pozřít potravu. \nObvykle přes den odpočívají v úkrytech a dutinách bez jakéhokoliv pohybu a přes noc je aktivní.\nŽralůček okatý patří mezi vejcorodé. Páří se od července do září. Samice kladou vajíčka po párech a může snést až 50 vajíček ročně, ze kterého se potom vylíhne jedinec. \n\nLidé je mohou chovat také doma ve velikých akváriích.\n"}
{"id": "1392215", "url": "https://cs.wikipedia.org/wiki?curid=1392215", "title": "Kids See Ghosts (album)", "text": "Kids See Ghosts (album)\n\nKids See Ghosts je eponymní debutové studiové album dua Kids See Ghosts, které tvoří američtí rappeři a hudební producenti Kanye West a Kid Cudi. Album bylo nahráno u vydavatelství GOOD Music a Def Jam Recordings a vydáno 8. června 2018. Na albu hostují umělci Pusha T, Ty Dolla Sign, Mos Def a Mr Hudson. Hudbu kompletně produkovali Kanye West a Kid Cudi s dalšími spoluproducenty.\n\n\"Kids See Ghosts\" je třetí z pěti alb, které West produkoval na konci jara 2018. Alba vycházela s týdenním odstupem po sobě a všechna měla sedm písní. Jednalo se o alba: Pusha T - \"Daytona\", Kanye West - \"ye\", Kanye West a Kid Cudi - \"Kids See Ghosts\", Nas - \"Nasir\", Teyana Taylor - \"KTSE\".\n\nKanye West stál v roce 2008 u začátku kariéry Kida Cudiho. V roce 2008 ho upsal na svůj label GOOD Music a jako výkonný producent stál za jeho debutovým albem. V následujících letech spolu často spolupracovali. Kid Cudi vydal u labelu GOOD Music ještě další dvě alba, než ho v roce 2013 opustil. Nicméně Kanye West si ho i nadále zval na svá vlastní alba. Na posledním Westově albu \"ye\" duo spolupracuje na písni \"Ghost Town\", která vznikala ve stejné době jako toto album. Na tomto albu je její sequel, píseň \"Freeee (Ghost Town, Pt. 2)\". \n\nO společném albu Westa a Kida Cudiho se začalo mluvit na konci roku 2017. Tehdy se hovořilo o názvu \"Everybody Wins\". Oficiální ohlášení alba provedl Kanye West na Twitteru v dubnu 2018. V téže době byl také ohlášen doprovodný krátkometrážní film od režiséra videoklipů Dextera Navyho.\n\nHudbu společně zajistily dva produkční týmy. První tvořil Kanye West se svým dlouholetým spolupracovníkem Mikem Deanem. Druhý Kid Cudi se svými spolupracovníky, kterými byli Dot da Genius a především Plain Pat. Práce na albu tak znamenaly fúzi dvou odlišných kreativních producentských týmů.\n\nObal alba navrhl a namaloval japonský umělec Takashi Murakami. Kanye West s Murakamim spolupracoval už pro obal jeho alba \"Graduation\" z roku 2007. Murakami také režíroval animovaný videoklip k písni \"Good Morning\". \n\nAlbum bylo poprvé vydáno jako živý přenos slavnostní přehrávky alba v Los Angeles.Přehrávka byla doprovázena technickými problémy, které se opakovaly při zveřejnění alba na streamovacích službách, kde se písně objevily se špatnými názvy.\n\nDebutovalo na 2. příčce žebříčku Billboard 200 se 142 000 prodanými kusy (se započítáním streamů) v první týden prodeje.\n\nNa internetovém agregátoru recenzí Metacritic obdrželo hodnocení 82 bodů ze 100. Kritici na albu ocenili imaginativnost, soulad Westa a Cudiho a odvážnost zvuku i textů.\n\n\n"}
{"id": "1392216", "url": "https://cs.wikipedia.org/wiki?curid=1392216", "title": "Anna od Andělů", "text": "Anna od Andělů\n\nAnna od Andělů, O.P. (vlastním jménem Ana Monteagudo Ponce de León; 26. července 1602, Arequipa – 10. ledna 1686) byla peruánská řeholnice řádu dominikánů a abatyše. Dnes je uctívána jako blahoslavená.\n\nNarodila se 26. července 1602 v Arequipě jako dcera španělů Sebastiàna Monteagudo de la Jara a jeho manželky Franciscy Ponce de Leòn.\n\nJejí rodiče jí nechaly vzdělávat v dominikánském klášteře Santa Catalina de Sena ad Arequipa. Roku 1618 se rozhodla po své vizi se svatou Kateřinou Sienskou vstoupit k dominikánkám a přijala řeholní jméno Anna od Andělů. Do roku 1632 působila jako sakristánka a do 1645 byla mistryní novicek. Do roku 1647 působila jako představená kláštera. Byla známa pro svou milosrdnou povahu a zralost. Měla velkou úctu ke svatému Mikuláši Tolentinskému a Panně Marii kteří se objevovali v jejích vizích spolu s dalšími svatými či anděly ukazující jí očistec.\n\nPo deseti letech těžké nemoci kdy na konci života byla ochrnutá a slepá zemřela 10. ledna 1686 ve svém klášteře. Její tělo odpočívá v kostele kláštera Santa Catalina de Sena di Arequipa.\n\nDne 13. června 1917 byla zahájen její proces blahořečení a dne 23. května 1975 uznal papež Pavel VI. její hrdinské ctnosti, tím získala titul Ctihodná.\n\nDne 2. února 1985 ji papež Jan Pavel II. při své návštěvě Peru blahořečil.\n\n"}
{"id": "1392219", "url": "https://cs.wikipedia.org/wiki?curid=1392219", "title": "Karrie Webbová", "text": "Karrie Webbová\n\nKarrie Ann Webbová (* 21. prosince 1974 Ayr) je australská golfistka. Ve své kariéře vyhrála 41 turnajů LPGA Tour, což je nejvíc z aktivních hráček. V letech 1999 a 2000 byla vyhlášena hráčkou roku LPGA Tour. Vyhrála sedm turnajů kategorie \"major\" Du Maurier Classic 1999, ANA Inspiration 2000 a 2006, Women's PGA Championship 2001, Women's US Open 2000 a 2001 a Women's British Open 2002. Byla první golfistkou, jejíž výdělky v jedné sezóně překonaly hranici milionu dolarů.\n\nV roce 2001 byla nominována na cenu Sportovkyně roku (Laureus), v roce 2005 byla uvedena do Síně slávy světového golfu. Byla také vyznamenána Řádem Austrálie.\n\nHlásí se k lesbické orientaci, její partnerkou je Kelly Robbinsová, která rovněž reprezentuje Austrálii v golfu.\n\n"}
{"id": "1392233", "url": "https://cs.wikipedia.org/wiki?curid=1392233", "title": "Sesothština", "text": "Sesothština\n\nSesothština je jihobantuský jazyk ze skupiny sotho-tswana, kterým se mluví hlavně v Jihoafrické republice, kde je jedním z 11 úředních jazyků, nadále v Lesothu, kde je národním jazykem.\n\nJako všechny bantuské jazyky, je sesothština jazykem aglutinačním, používá mnoho předpon, vpon a přípon pro vytvoření celých slov obsahujících všechny potřebné gramatické náležitosti.\n\nSesothština je jihobantuský jazyk, patřící do nigerokonžské jazykové rodiny.\n\nPodle jihoafrického sčítání lidu z roku 2011 byly v Jihoafrické republice téměř 4 miliony lidí, pro které byla sesothština rodilým jazykem, což je přibližně 8 %. Většina sesothských mluvčích se nachází ve Free State a Gautengu. Sothština je také hlavním jazykem v Lesothu. Podle dat z roku 1993 byla sesothština ovládána okolo 1 493 000 lidí, což je přibližně 85 % lesothské populace. Mnoho sesothsky mluvících lidí se nachází v jihoafrických metropolích jako je Johannesburg a Pretoria.\n"}
{"id": "1392236", "url": "https://cs.wikipedia.org/wiki?curid=1392236", "title": "Zdenka Wiedermannová-Motyčková", "text": "Zdenka Wiedermannová-Motyčková\n\nZdenka Wiedermannová-Motyčková (17. dubna 1868 Náklo – 16. října 1915 Brno byla česká bojovnice za ženská práva, povoláním učitelka a redaktorka.\n\nNarodila se v rodině Osvalda Wiedermanna, učitele v Nákle a jeho manželky Františky, rozené Zbořilové. Její setra (dvojče) zemřela čtyřměsíční. Od roku 1886 studovala na dívčím učitelském ústavu v klášteře Voršilek v Olomouci. Její sestra Ludmila Konečná (1862–1935) byla též pracovnice v ženském hnutí a komunální politička.\n\nPůsobila jako učitelka ve Frenštátě pod Radhoštěm, Holešově, Fryštáku, Moravských Budějovicích a Ostravě. Postupně se její náboženské názory měnily na liberální a antiklerikální. Svá veřejná vystoupení za zrovnoprávnění učitelek s učiteli zahájila v roce 1898 v Přerově. (O jejím smyslu pro pokrok i boření konvencí svědčí, že na toto vystoupení dorazila z Moravského Krumlova na kole.) Když se setkala s výsměchem, uvedla detaily stejných nároků a stejných výsledků práce, které jsou od ní samotné i od mužů–učitelů.\n\nOkolo roku 1903 získala Wiedermannová místo ředitelky škol „Světlá“ ve Valašském Meziříčí. V té době se stýkala s pokrokovými osobnostmi své doby, jako byli T. G. Masaryk, František Drtina či Josef Svatopluk Machar.\n\nZdence Wiedermannové se postupně zhoršoval sluch a měla potíže se srdcem. Proto opustila místo ředitelky školy \"Světlá\" a zažádala si o penzi. Z tzv. dočasného odpočinku byla dána na trvalý odpočinek v roce 1908. V tomtéž roce vystoupila z církve a plně se věnovala práci za práva žen. Již v roce 1905 založila časopis \"Ženská revue\". Současně s vedením tohoto časopisu pokračovala jako funkcionářka spolku \"Dívčí akademie\", později ve \"Sdružení žen pokrokových\".\n\nOd roku 1908 žila s rozvedeným učitelem a redaktorem Vincencem Motyčkou (??–1914), vychovávala jeho dvě děti. Vincenc Motyčka byl zbaven redaktorství \"Věstníku učitelského\" pro útoky proti církvi, se Zdenou Wiedermannovou poté redigoval \"Ženskou revue\" a \"Právo ženy\".\n\nPartnerovo příjmení připojovala Zdenka Wiedermannová-Motyčková ke svému příjmení, i když ke sňatku s rozvedeným mužem tehdy nemohlo dojít, protože by byl podle tehdejších zákonů nelegální. Soužití s Vincencem Motyčkou bylo záminkou nevybíravých útoků v tisku na oba partnery.\n\nZa první světové války se jako představitelka \"Sdružení žen pokrokových\" angažovala v dobročinné oblasti na podporu rodin, jejichž živitelé byli povoláni na frontu.\n\nZemřela v 45 letech na selhání srdce (Org. Herzfehler) v Brně, poslední bydliště měla na brněnské Trautenbergergasse 4 (Trautenbergerova, dnes Opletalova). Pochována je na Ústředním hřbitově města Brna (skup. 64, hrob č. 308); její hrob zdobí portrétní polopostava sochaře Julia Pelikána z 20. let 20. století.\n\nZdenka Wiedermannová-Motyčková byla aktivní bojovnice za práva žen, zejména:\n\n\nPodle vzpomínek sestry Petra Bezruče měla Zdenka Wiedermannová-Motyčková v roce 1904 Janu Herbenovi pomoci odhalit básníkovu identitu.\n\n"}
{"id": "1392241", "url": "https://cs.wikipedia.org/wiki?curid=1392241", "title": "Greensboro Generals", "text": "Greensboro Generals\n\nGreensboro Generals byl profesionální americký klub ledního hokeje, který sídlil v Greensboro ve státě Severní Karolína. V letech 1999–2004 působil v profesionální soutěži East Coast Hockey League. Generals ve své poslední sezóně v ECHL skončily v základní části. Své domácí zápasy odehrával v hale Greensboro Coliseum Complex s kapacitou 23 500 diváků. Klubové barvy byly modrá a červená.\n\nZdroj: \n\n\n"}
{"id": "1392242", "url": "https://cs.wikipedia.org/wiki?curid=1392242", "title": "Atif Purivatra", "text": "Atif Purivatra\n\nAtif Purivatra (16. srpna 1928 Sarajevo, Království Srbů, Chorvatů a Slovinců – 11. září 2001 Sarajevo, Bosna a Hercegovina) byl bosenskohercegovský pedagog bosňáckého původu. Společně s Muhamedem Hadžijahićem a politikem Hamdijou Pozdercem byl významnou postavou nacionální emancipace bosňáckého (tehdy muslimského) národa v socialistické Jugoslávii.\n\nV rodném městě absolvoval základní a střední školu, poté dokončil právnickou fakultu. Roku 1965 získal titul magistra, nato roku 1972 doktorát na Fakultě politických věd Univerzity v Bělehradě. Mezi lety 1945 a 1965 pracoval jako státní úředník, poté získal místo docenta na Fakultě politických věd Univerzity v Sarajevu. Roku 1972 byl jmenován za mimořádného a nato i roku 1979 řádného profesora na stejné fakultě. V říjnu 1982 byl penzionován.\n\nPurivatra byl od 8. května 1995 do 11. září 2001 předsedou Rady Kongresu bosňáckých intelektuálů (\"Vijeće Kongresa bosanskomuslimanskih intelektualaca\"), kterážto navazovala na činnost muslimských/bosňáckých kongresů za války (\"Kongres bosanskomuslimanskih intelektualaca\", 22. prosince 1992, \"Bošnjački sabor\", 27. a 28. září 1993, \"Drugi Bošnjački sabor\", 14. července 1994) a od roku 1996 působí jako občanské sružení.\n\nZa svou práci Nacionální a politický rozvoj Muslimů (\"Nacionalni i politički razvitak Muslimana\") získal i prestižní Šestodubnovou cenu města Sarajeva (\"Šestoaprilska nagrada grada Sarajeva\"). Jeho práce Jugoslávská muslimská organizace v politickém životě v Královtví SHS (\"Jugoslovenska muslimanska organizacija u političkom životu Kraljevine SHS\") mu roku 1974 přinesla ocenění za nejlepší vědeckou práci nakladatelství Svjetlost.\n\nZádušní muslimskou mši ve dvoře sarajevské Gazi Husrev-begovy mešity vedl reisu-l-ulema Mustafa-ef. Cerić. Rakev s tělesnými ostatky byla poté odnesena a uložena ve dvoře mešity Ferhadija v centru Sarajeva.\n\n\n\n"}
{"id": "1392243", "url": "https://cs.wikipedia.org/wiki?curid=1392243", "title": "Greensboro Monarchs", "text": "Greensboro Monarchs\n\nGreensboro Monarchs byl profesionální americký klub ledního hokeje, který sídlil v Greensboro ve státě Severní Karolína. V letech 1989–1995 působil v profesionální soutěži East Coast Hockey League. Monarchs ve své poslední sezóně v ECHL skončily ve finále play-off. Své domácí zápasy odehrával v hale Greensboro Coliseum Complex s kapacitou 23 500 diváků. Klubové barvy byly červená, bílá a modrá.\n\n\nZdroj: \n\n\n"}
{"id": "1392247", "url": "https://cs.wikipedia.org/wiki?curid=1392247", "title": "Azbuka", "text": "Azbuka\n\nAzbuka může označovat následující písma vycházející z hlaholice – podle prvních písmen (\"az\") a (\"buki\"):\n\n"}
{"id": "1392248", "url": "https://cs.wikipedia.org/wiki?curid=1392248", "title": "Greenville Grrrowl", "text": "Greenville Grrrowl\n\nGreenville Grrrowl byl profesionální americký klub ledního hokeje, který sídlil v Greenvillu ve státě Jižní Karolína. V letech 1998–2006 působil v profesionální soutěži East Coast Hockey League. Grrrowls ve své poslední sezóně v ECHL skončily ve čtvrtfinále play-off. Své domácí zápasy odehrával v hale Bon Secours Wellness Arena s kapacitou 15 951 diváků. Klubové barvy byly černá, zlatá, fialová a stříbrná.\n\n\nZdroj: \n\n\n"}
{"id": "1392250", "url": "https://cs.wikipedia.org/wiki?curid=1392250", "title": "Hampton Roads Admirals", "text": "Hampton Roads Admirals\n\nHampton Roads Admirals byl profesionální americký klub ledního hokeje, který sídlil v Norfolku ve Virginii. V letech 1989–2000 působil v profesionální soutěži East Coast Hockey League. Admirals ve své poslední sezóně v ECHL skončily ve čtvrtfinále play-off. Své domácí zápasy odehrával v hale Norfolk Scope s kapacitou 8 701 diváků. Klubové barvy byly modrá, zlatá a bílá.\n\n\nZdroj: \n\n\n"}
{"id": "1392252", "url": "https://cs.wikipedia.org/wiki?curid=1392252", "title": "Jackson Bandits", "text": "Jackson Bandits\n\nJackson Bandits byl profesionální americký klub ledního hokeje, který sídlil v Jacksonu ve státě Mississippi. V letech 1999–2003 působil v profesionální soutěži East Coast Hockey League. Bandits ve své poslední sezóně v ECHL skončily v předkole play-off. Své domácí zápasy odehrával v hale Mississippi Coliseum s kapacitou 6 500 diváků.\n\nZaložen byl v roce 1999 po přestěhování týmu Chesapeake Icebreakers do Jacksonu.\n\nZdroj: \n\n\n"}
{"id": "1392253", "url": "https://cs.wikipedia.org/wiki?curid=1392253", "title": "Kostel svaté Anny (Jeruzalém)", "text": "Kostel svaté Anny (Jeruzalém)\n\nKostel sv. Anny v Jeruzalémě se podle tradice nachází na místě domu rodičů Panny Marie, Jáchyma a Anny. Nachází se nedaleko rybníku Bethesda, kde podle evangelií (Jan 5, 1-9) Ježíš učinil svůj první zázrak v Jeruzalémě, uzdravení ochrnutého. Jde o jeden z mála zachovaných příkladů křižácké sakrální architektury ve Svaté zemi. Je papežskou bazilikou minor a je spravován francouzskými Bílými otci.\n\nPrvní kostel vznikl na tomto místě již v 5. století, ale zanikl již v roce 614, během perské invaze. Ve 12. století zde křižáci postavili na zbytcích byzantského kostela menší kostel, který byl přestavěn okolo roku 1140. Saladin po dobytí Jeruzaléma roku 1187 kostel přeměnil na madrasu (koránskou školu). Po krymské válce, roku 1856, ji turecký sultán Abdülmecid I. předal z vděčnosti francouzskému císaři Napoleonovi III.. Nyní je ve vlastnictví francouzské vlády.\n\n\n"}
{"id": "1392256", "url": "https://cs.wikipedia.org/wiki?curid=1392256", "title": "Čečelička", "text": "Čečelička\n\nČečelička je zaniklá usedlost v Praze na Smíchově, která stála na severní straně Plzeňské ulice na rohu s ulicí Na Čečeličce proti kostelu Nejsvětější Trojice.\n\nPůvodní vinice v místech Čečeličky se nazývala U Němců nebo Na Němcovic. Roku 1662 ji koupil Jakub Čečelický z Rosenwaldu, jehož rodina držela dvůr až do konce 18. století (Jan Maxmilián Čečelický byl v letech 1698-1699 primátorem). Většina plochy vinic byla za jejich vlastnictví postupně přeměněna na pole.\n\nV polovině 19. století patřila usedlost Antonu Hohtfeldovi, který zde měl kromě obytné a hospodářské budovy také dva skleníky.\n\nPo roce 1882, kdy vlastnily usedlost Marie Vlachová a Aloisie Stolařová, došlo ke zboření budov a rozparcelování pozemků na stavební.\n\nPo Čečeličce je pojmenovaná ulice Na Čečeličce a místní restaurace.\n\n\n"}
{"id": "1392257", "url": "https://cs.wikipedia.org/wiki?curid=1392257", "title": "Jacksonville Lizard Kings", "text": "Jacksonville Lizard Kings\n\nJacksonville Lizard Kings byl profesionální americký klub ledního hokeje, který sídlil v Jacksonvillu na Floridě. V letech 1995–2000 působil v profesionální soutěži East Coast Hockey League. Lizard Kings ve své poslední sezóně v ECHL skončily v základní části. Své domácí zápasy odehrával v hale Jacksonville Coliseum s kapacitou 10 276 diváků. Klubové barvy byly černá, zelená a fialová.\n\nZaložen byl v roce 1995 po přestěhování týmu Louisville Icehawks do Jacksonvillu.\n\nZdroj: \n\n\n"}
{"id": "1392258", "url": "https://cs.wikipedia.org/wiki?curid=1392258", "title": "E-neschopenka", "text": "E-neschopenka\n\nE-neschopenka (eNeschopenka) je neschopenka (hlášení pracovní neschopnosti) pro zaměstnavatele a správu sociálního zabezpečení vystavené lékařem elektronicky.\n\nDočasná pracovní neschopnost se týká zaměstnance, který byl lékařem uznán pro nemoc nebo úraz dočasně práce neschopným k výkonu své dosavadní pojištěné činnosti nebo nemůže vykonávat dosavadní pojištěnou činnost pro nařízenou karanténu. E-neschopenka umožňuje ošetřujícím lékařům elektronické předávání formulářů souvisejících s dočasnou pracovní neschopností na správu sociálního zabezpečení.\n\nLékaři pro vypsání neschopenek používají takzvané e-podání. Potřebují k tomu počítač s internetem, datovou schránku či klíč+certifikát pro elektronický podpis a lékařský software, který službu e-podání podporuje. Musí se také v ČSSZ zaregistrovat. \neNeschopenky se týkají pouze nemocenského. Z toho vyplývá, že se vystavují pouze při činnosti, která zakládá účast na nemocenském pojištění a pouze při dočasné pracovní neschopnosti. Ostatní dávky nemocenského pojištění se i nadále zpracovávají papírově.\n\nOd ledna 2020 hlásí lékaři v ČR pracovní neschopnosti elektronicky. Pacient nemusí do zaměstnání nosit žádné papírové potvrzení či hlášení, jeho povinnost informovat zaměstnavatele o pracovní neschopnosti (o vzniku překážky v práci na straně zaměstnance) ale zůstává. Mělo by stačit pouhé zavolání nebo e-mail, konkrétní postup si stanoví zaměstnavatel.\n\nBěhem prvních 14 dnů nemoci dostává zaměstnanec náhradu mzdy od zaměstnavatele a od 15. dne začíná vyplácet příslušná OSSZ nemocenské. Nemocenské od OSSZ se primárně vyplácí stejným způsobem jako je zaměstnanci poukazována mzda, plat či odměna. Pacient může požádat o změnu vyplácení.\n\n"}
{"id": "1392259", "url": "https://cs.wikipedia.org/wiki?curid=1392259", "title": "Alenia Aermacchi Sky-X", "text": "Alenia Aermacchi Sky-X\n\nAlenia Aermacchi Sky-X je italský experimentální bojový bezpilotní letoun, vzniklý jako demonstrátor pokročilých technologií začátkem 21. století u společnosti Alenia Aeronautica na její vlastní náklady. Dne 29. května 2005 se stal prvním úspěšně vzlétnuvším bezpilotním letounem kategorie nad 1000 kg evropské konstrukce. \n\nSky-X byl společností Alenia představen veřejnosti v květnu 2003, a po osmnácti měsících vývoje prototyp poprvé vzlétl na švédském zkušebním polygonu Vidsel.\n\nPo počátečním zkušebním programu, který byl prováděn s dálkovým řízením ze země, a zaměřoval se na ověření letových vlastností v celém rozsahu jejich možností, byla pozornost soustředěna na zkoušky letových systémů pro autonomní režim letu, zejména vzletový a přistávací ATOL (\"Assisted take off and landing\"), automatický systém předcházení letových kolizí, systém přesné autonomní navigace, samostatné přistání a zaměřování cílů, a schopnost letu ve formaci.\n\nV roce 2008 Sky-X ve spolupráci se strojem C-27J Spartan demonstroval svou schopnost bez zásahu ze země provádět manévry nezbytné pro připojení k tankovacímu nástavci při tankování paliva za letu.\n\nDíky technologiím vyvinutým v roce 2005 pro Sky-X se společnost Alenia Aeronautica mohla později přidat jako vývojový partner s vlastním podílem k evropskému programu nEUROn.\n\n\n"}
{"id": "1392260", "url": "https://cs.wikipedia.org/wiki?curid=1392260", "title": "Bad Kissingen", "text": "Bad Kissingen\n\nBad Kissingen (Lázně Kissingen) je německé velké okresní město ležící ve spolkové zemi Bavorsko na Francké Sále v pohoří Rhön.\n\nPrvní písemná zmínka pochází z roku 801 pod jménem \"Chizzicha\". Minerální prameny jsou zmiňované v roce 823. V roce 1279 je poprvé zmiňované jako město a v roce 1520 přijeli první oficiální lázeňští hosté. V roce 1814 se město stalo součástí Bavorska. V roce 1945 byly lázně jedinkrát v historii uzavřeny.\n\n\n"}
{"id": "1392263", "url": "https://cs.wikipedia.org/wiki?curid=1392263", "title": "Filippo Camassei", "text": "Filippo Camassei\n\nFilippo Camassei (14. září 1848, Řím – 18. ledna 1921, Řím) byl italský katolický kněz a biskup, v letech 1906- 1919 Latinský patriarcha jeruzalémský a následně kardinál.\n\nV letech 1905-1906 byl i velmistrem Řádu Božího hrobu, následně jeho administrátorem.\n\n"}
{"id": "1392265", "url": "https://cs.wikipedia.org/wiki?curid=1392265", "title": "Večerní písně", "text": "Večerní písně\n\nVečerní písně (1859) je název sbírky lyrických milostných básní českého básníka Vítězslava Hálka. Jedná se o básníkovu lyrickou prvotinu (ne o jeho prvotinu vůbec, tou je romantická epická skladba \"Alfred\" z roku 1858). Před vydáním sbírky autor nejprve některé z básní otiskl roku 1858 v \"almanachu Máj\".\n\nSbírka obsahuje definitivní podobu šedesáti pěti krátkých milostných básní, které autor napsal pro svoji žačku a pozdější manželku Dorotku Horáčkovou. Básně nemají nadpisy, jsou pouze číslovány, mají písňovou formu s jednoduchým rýmem, často gramatickým. Svou prostotou připomínají lidové písně, vyvolávají dojem bezprostřednosti a jejich větná stavba se vyznačuje přirozenou hovorovostí.\n\nObsahem sbírky je vyjádření pocitu šťastné lásky. Protože je milostný vztah pro básníka nejvyšší nadčasovou životní hodnotou, postrádá jeho zobrazení téměř jakýkoliv erotický podtext, a milovaná dívka není charakterizována svou tělesnou krásou. Láska je ve sbírce opěvána jako obecná, všepronikající kosmická síla dávající světu smysl.\n<poem>\n\"Tys jenom ještě poupátko,\"\n\"jež sotva vzešlo do světa,\"\n\"a přece na Tvé tváři už\"\n\"překrásná růže vykvétá.\"\n\n\"A růže ta tak spanilá\"\n\"a tak milounké vůně,\"\n\"že duše k ní zahořela\"\n\"a srdce po ní stůně.\"\n</poem>\n\nOdborná veřejnost hned po vydání sbírky poukazovala na její nepůvodnost, protože Hálek se při její tvorbě nechal inspirovat dílem německého básníka Heinricha Heineho. Zaměření sbírky na jediné intimní téma se stalo zdrojem kritiky Jana Nerudy, který poukazoval na určitou jednotvárnost poezie ve sbírce. Josef Svatopluk Machar zase mimo jiné kritizoval sémantickou jednoduchost veršů a jejich údajnou obsahovou naivitu. \n\nŠirší vrstvy čtenářů však přijaly sbírku kladně, protože lehce srozumitelné verše, plné radostných a milých obrazů, byly pro ně v době Bachova absolutismu povzbuzením. Sbírka také ovlivnila mladší autory z okruhu ruchovců, zejména J. V. Sládka. Některé básně ze sbírky byly dokonce zhudebněny, roku 1876 Antonínem Dvořákem a roku 1879 Bedřichem Smetanou.\n"}
{"id": "1392267", "url": "https://cs.wikipedia.org/wiki?curid=1392267", "title": "Interleukin 35", "text": "Interleukin 35\n\nInterleukin 35 (IL-35) patří do cytokinové rodiny interleukinu 12. Do této rodiny cytokinů jsou řazeny ještě IL-23 a IL-27, které jsou známy svými prozánětlivými vlastnostmi. Z této rodiny cytokinů je IL-35 nově objevený a jako jediný vykazuje imunoregulační vlastnosti hrající roli při autoimunitních nebo infekčních onemocnění. Je to důležitý cytokin, který produkují regulační T buňky (Treg).\n\nInterleukin 35 je heterodimer tvořený podjednotkami p35 (jinak také podjednotka alfa interleukinu 12, IL12A nebo natural killer cell stimulatory factor NKSF) a EBI3 (Epstein-Barr Virus-Induced Gene 3, jinak také β řetězec IL-27). EBI3 a p35 jsou vázány nekovalentně a výsledný sekretovaný heterodimer není disulfidicky propojen. Tyto podjednotky jsou součástí i IL-12 a IL-27. EBI3 je homologem k p40 podjednotce IL-12 (známa také jako IL-12β) a IL-23. Exprese EBI3 je silně provázaná s myeloidní buněčnou linií. p35 a EBI3 samy o sobě jsou schopny inhibovat lymfocytární proliferaci.\n\nIL-35 se svou funkcí z rodiny IL-12 vymyká. Je produkován zejména regulačními T buňkami a není exprimován efektorovými T buňkami, tudíž má významnou imunosupresivní funkci\".\" Tento fakt je podpořen tím, že EBI3 je pod kontrolou transkripčního faktoru FoxP3. Přítomnost IL-35 navíc přímo potlačuje proliferaci efektorových T buněk \"in vitro\" a absence produkce IL-35 u regulačních T buněk vede k významnému poklesu jejich supresivních vlastností\".\" IL-35 může být pravděpodobně produkován také γδ T buňkami, CD8+ T buňkami či dendritickými buňkami s regulačními vlastnostmi. Na myším modelu bylo zjištěno, že rekombinantní IL-35 je schopen indukovat také populaci regulačních B buněk (IL-35+Breg cells) charakteristickou imunosupresivními vlastnostmi stejně jako regulační T buňky.\n\nProdukce podjednotek IL-35 (p35 a EBI3) byla ve zvýšené míře zjištěna u povrchu trofoblastu. To potvrzuje, že IL-35 je důležitým supresivním mechanismem regulačních buněk imunitního systému, kterým se podílejí na správné rovnováze fetomaternálního rozhraní.\n\nTaké bylo popsáno, že IL-35 je schopen indukovat přeměnu konvenčních CD4+ T buněk na buňky produkující regulační cytokiny (hlavně IL-35) a suprimující jiné imunitní buňky. Později však vyšlo najevo, že se zřejmě jedná o další subpopulaci iTregů, tzv. iTr35 buňky. IL-35 je pravděpodobně schopen indukovat populaci i regulačních B buněk (tzv. i35-Breg buněk), které kromě produkce IL-35 také produkují IL-10 a efektivně tak vykonávají supresivní funkce. iTr35 buňky i i35-Breg buňky vykazují účinné protizánětlivé vlastnosti nejen \"in vitro\" ale i \"in vivo\" což by bylo příslibem jejich terapeutického využití do budoucna.\n"}
{"id": "1392275", "url": "https://cs.wikipedia.org/wiki?curid=1392275", "title": "Devonport", "text": "Devonport\n\nDevonport může být:\n\n\n"}
{"id": "1392276", "url": "https://cs.wikipedia.org/wiki?curid=1392276", "title": "Fialka (usedlost)", "text": "Fialka (usedlost)\n\nFialka \"(Fiscalka)\" je zaniklá usedlost v Praze na Smíchově, která stála na severní straně ulice Pod Fialkou severně od Pernikářky poblíž Horní Palaty.\n\nVinice se v těchto místech původně jmenovala Bílá Hůrka a Žežulářka. Usedlost na ní je doložena roku 1774 jako Fiscalka. Koncem 19. století ji vlastnili Jan a Anna Vojtěchovští. Bývala samotou a tvořily ji tři obdélná stavení. Barokní obytná budova měla mansardovou střechu a při ní stály dvě hospodářské budovy.\n\nVe 20. letech 20. století byla v majetku advokáta Ferdinanda Tondery a paní Heleny Baselli, kteří pozemky rozparcelovali a usedlost dali zbořit.\n\n\n\n"}
{"id": "1392277", "url": "https://cs.wikipedia.org/wiki?curid=1392277", "title": "Soustružnická", "text": "Soustružnická\n\nSoustružnická je ulice v Hloubětíně na Praze 14, která vede od křižovatky ulic Šestajovická, Svépravická a Vaňkova směrem na severozápad a má slepé zakončení. Protíná ji ulice Klánovická.\n\nNazvána je podle profese soustružníka, který pracuje na soustruhu. Název patří do stejné skupiny jako Slévačská, Nástrojářská a Zámečnická. Ulice je součástí sídliště Hloubětín, vznikla a byla pojmenována v roce 1962.\n\nU křižovatky s Klánovickou dominují dvanáctipodlažní věžové domy s plochými střechami. V jižním úseku od Klánovické je jednosměrná.\n\n\n"}
{"id": "1392278", "url": "https://cs.wikipedia.org/wiki?curid=1392278", "title": "Bílý potok (přítok Rolavy)", "text": "Bílý potok (přítok Rolavy)\n\nBílý potok je horský tok v Krušných horách v okrese Karlovy Vary v Karlovarském kraji, levostranný přítok Rolavy. Po celou délku toku od pramene až k soutoku protéká potok přírodním parkem Jelení vrch.\n\nDélka toku měří 9,6 km, plocha povodí činí 5,12 km².\n\nPotok pramení v Krušných horách v nadmořské výšce 960 metrů na jihovýchodním svahu Zaječí hory (1010 m).\nZalesněnou krajinou teče potok jižním až jihovýchodním směrem až se po přibližně 1,5 km přiblíží k silnici z Horní Blatné do Nových Hamrů. Zde se nedaleko silnice na jeho toku nachází dvoustupňový, přibližně 2 metry vysoký \"Miluščin vodopád\". Přestože stupně vodopádu nejsou příliš vysoké, vody v korytě je dostatek po celý rok.\n\nPodél silnice do Nových Hamrů teče potok v kamenitém, hluboce zařízlém korytě pod strmými svahy okolních kopců. Státní podnik Lesy České republiky upravil v letech 1993–2012 koryto potoka v Nových Hamrech. Bylo zpevněno dno potoka, břehy potoka opatřeny masivními gabionovými zídkami. K předcházení povodňových situací byla nad obcí vybudována kamenná hráz s rybníčkem, zachycujícím přívalové povodňové vody.\nU silnice je na žulové skále v Nových Hamrech, vysoko nad levým břehem potoka, umístěna tabulka s vyznačením dosažené hladiny potoka při povodni dne 26. července 1831.\nPo dalších přibližně 150 m se potok pod silnicí směřující do osady Jelení vlévá zleva do Rolavy.\n"}
{"id": "1392279", "url": "https://cs.wikipedia.org/wiki?curid=1392279", "title": "Kádiríja", "text": "Kádiríja\n\nKádiríja (arabsky: القادريه‎, persky: قادریه‎) je súfijský řád pojmenovaný po Abdalqádirovi al-Džíláním z Gílánu.\n\nKádiríja byla založena Abdalqádirovými syny. Přežila plenění Bagdádu Mongoly roku 1258. Poté se rychle šířila do arabsky mluvících zemí.\nHlavní řádovou autoritou je kurátor Abdalqádirovy hrobky v Bagdádu jemuž věřící posílají dary. Centralizace je ale spíše symbolická, což je patrné z rozmanitosti používaných symbolů a praktik. V Turecku se symbolem kádiríje stala zelená růže.\n"}
{"id": "1392281", "url": "https://cs.wikipedia.org/wiki?curid=1392281", "title": "Spádová škola", "text": "Spádová škola\n\nSpádová škola je termín spojovaný s povinností každé obce zajistit podmínky, které umožní všem dětem plnit povinnou školní docházku v jejich místě trvalého pobytu. Povinnost je obcím ukládána i v případech dětí umístěných ve školských zařízeních pro výkon ústavní výchovy nebo ochranné výchovy, která se nevzdělávají ve školách zřízených při těchto školských zařízeních.\n\nPro vymezení školských obvodů spádových škol na území obce, její části anebo území více obcí, je využíváno tří kritérií:\n\nV případě, kdy obec nestanoví školský obvod spádové školy a je tím ohroženo plnění povinné školní docházky, rozhodne o školském obvodu krajský úřad v přenesené působnosti.\n\nPokud vzdálenost určené spádové školy od místa trvalého bydliště studenta přesáhne 4 km, je kraj povinen zajistit dopravu do i ze spádové školy.\n\nExistuje výjimka, kdy není škole stanoven spádový obvod, a to v případě, že uskutečňuje vzdělávání výhradně podle vzdělávacího programu pro žáky se zdravotním postižením nebo školám zřizovaným jinými zřizovateli než obcí. \n\nBěhem 2. poloviny 20. století se spádové oblasti škol neustále rozšiřovaly, a to díky faktu, že počet škol naopak ubýval. V 60. letech 20. století se na českém území nacházelo přibližně 8 000 základních škol, tento počet se snížil na méně než polovinu v roce 2010. V případě vztáhnutí počtu základních škol na velikost území obce, připadalo v 60. letech na každou základní školu 10–15 km², kdežto na začátku druhého tisíciletí to již bylo 20–40 km². Školy jsou také ve větší míře situovány do populačně větších oblastí, než tomu bylo v 60. letech. \n\n"}
{"id": "1392283", "url": "https://cs.wikipedia.org/wiki?curid=1392283", "title": "Lukáš Vágner", "text": "Lukáš Vágner\n\nLukáš Forman (* 11. ledna 1994 Brno) je český hokejový obránce. \n\nJde o odchovance HC Kometa Brno, kde prošel mládežnickými týmy a v sezóně 2014/2015 poprvé nastoupil za A tým. V dalších dvou sezónách hostoval v prvoligovém týmu Přerova a několik utkání základní části odehrál i za svůj rodný klub. V sezóně 2017/2018 nastupoval za Kometu zejména v utkáních Ligy mistrů. Před sezónou 2018/2019 odešel na hostování do Karlových Varů.\n\n"}
{"id": "1392284", "url": "https://cs.wikipedia.org/wiki?curid=1392284", "title": "Ahmad ibn Hanbal", "text": "Ahmad ibn Hanbal\n\nAhmad ibn Hanbal (780 Bagdád – 855 Bagdád) byl islámský učenec narozený na území dnešního Iráku, jedna z nejdůležitějších osobností sunnitského islámu. \n\nRodina Ahmada ibn Hanbala pocházela z Basry. Jeho otec byl důstojníkem abbásovské armády. Ibn Hanbal se narodil v Bagdádu, měl dvě manželky a mnoho dětí. Jeden z jeho synů se stal soudcem v Isfahánu. \n\nAhmad Ibn Hanbal studoval v Bagdádu a později cestoval za vzděláním. Učil se islámské jurisprudenci (fiqh) u věhlasného hanífovského soudce Abú Jusufa. Po dokončení studia navštívil Irák, Sýrii a Arábii, kde sbíral hadíthy a tradici týkající se proroka Mohameda. Díky těmto znalostem se stal hlavní autoritou hadíthů, zanechal po sobě obsáhlou encyklopedii \"al-Musnád\". \n\nPo letech strávených na cestách se vrátil do Bagdádu aby studoval islámské šáfiovské právo. Proslul jako zakladatel hanbalovské právní školy (tzv. Hanbalovský mazhab), nejortodoxnější ze čtyř tradičních islámských právních škol. Na ni navázal zejména Ibn Tajmía a od něj vedou cesty k wahhábismu a současnému islámskému fundamentalismu. \n\nAhmad Ibn Hanbal byl zaměstnáním voják a pětkrát za život vykonal hadždž (dvakrát pěšky). Zemřel ve věku 74 nebo 75 let v Bagdádu. Podle dochovaných popisů se jeho pohřbu účastnilo 800000 mužů a 60000 žen. Ten den se 20000 křesťanů a židů obrátilo na islám. \n"}
{"id": "1392285", "url": "https://cs.wikipedia.org/wiki?curid=1392285", "title": "Veverka popelavá", "text": "Veverka popelavá\n\nVeverka popelavá (\"Sciurus carolinensis\") je hlodavec z čeledi veverkovitých (\"Sciuridae\"). Původní výskyt druhu je ve východní části Severní Ameriky (území části USA a Kanady), byl však introdukován do mnoha dalších států. Nejvýznamnější je její introdukce do Evropy, především na Britské ostrovy, kde velmi negativně ovlivňuje populace zde původní veverky obecné (\"Sciurus vulgaris\").\n\nNa rozdíl od své blízce příbuzné veverky obecné (\"Sciurus vulgaris\") je větší a nikdy nemá výrazné štěty na uších. Srst je popelavě šedá s příměsí rezavě hnědé především v oblasti obličeje a nápadně světlým až bílým bříškem. Výjimečně je možné se setkat i albinotickými jedinci. Vážit může od 400 až do 800 g a dorůst délky až 30 cm, respektive 74 cm i s ocasem. Průměrně je zhruba 47 cm dlouhá a 520 g těžká.\n\nZ původního areálu rozšíření je veverka popelavá introdukována do velké části Kanady (provincie Québec, Ontario, Nový Brunšvik, Manitoba, Saskatchewan, Bristká Kolumbie, Nové Skotsko) a mnoha států USA (Kalifornie, Oregon, Washington, a Montana). Mimo území Severní Ameriky se dostala do Irska, Velké Británie, Itálie a Jižní Afriky. V Austrálii, kde byla též introdukovaná, již populace vyhynula. S výjimkou Itálie zatím neexistují záznamy o výskytu veverky popelavé ve státech kontinentální Evropy (včetně České republiky), ovšem za předpokladu rozrůstající se italské populace je pravděpodobné její rozšíření i do ostatních států.\n\nNa Britských ostrovech byl tento druh vysazen v 31 případech mezi lety 1876–1929, u 24 z nich došlo k následnému zvětšení populace. Veverky popelavé sem byly dováženy jako exotická zvířata do parků a zahrad venkovských sídel z východu USA. Dnes je veverka popelavá přítomna ve většině Anglie a Walesu a v severním Skotsku. V Irsku došlo roku 1913 k vysazení pouze šesti párů, začátkem 21. století je zde veverka popelavá rozšířena na celém území. V Itálii byly mezi lety 1948–1994 úspěšné 3 z celkových 4 introdukcí, při kterých bylo vypuštěno pouze kolem 4-6 jedinců. Populace veverky popelavé se tam po přelomu roku 2000 vyskytují v oblasti Piedmont (roku 1948 introdukce dvou párů z Washingtonu D.C., USA), na pobřeží Ligurie a v Lombardii v lesích podél toku řeky Ticino. Odborníci odhadují celkovou velikost italské populace už na více několik tisíc jedinců.\n\nJe to denní živočich. Žije v lesích, remízcích i městském prostředí (často v městských parcích a zahradách), většinou v blízkosti trvalých vodních ploch. Živí se především různými plody dřevin, převážně oříšky (tzn. žaludy, plody ořešáků a další), ale konzumuje velmi často i houby, ovoce, řidčeji malé savce, vejce nebo hmyz. Tvoří si aktivně zimní zásoby.\n\nVeverky popelavé nejsou teritoriální, domácí okrsky se často překrývají a mívají obvykle rozlohu do 5 hektarů. Ve městech a příměstských oblastech nebo v turistických destinacích jsou často i velmi zdomácnělé – rabují odpadkové koše, nechávají se krmit z ruky, některé dokonce cíleně žebrají (panáčkují nebo metají kotouly).\n\nPáření probíhá od prosince do února a poté od března do května, kdy samci intenzivně pronásledují samice. Ty pak tráví 44 dní březosti o samotě ukryté v hnízdech z větví a listí v korunách stromů. Rodí až dva vrhy po 2–3 mláďatech ročně – první většinou jarní (březen), druhý pozdně letní (srpen). Délka reprodukčního věku je maximálně 10 let, spíše ale 8–9 let.\n\nVeverka popelavá využívá stejné potravní zdroje a podobný habitat jako veverka obecná (\"Sciurus vulgaris\"). Ačkoli se mezi těmito druhy neobjevuje žádná agresivita, je veverka popelavá v konkurenční výhodě – důvodem je efektivnější trávení získané potravy, a tak i její větší příjem. U veverky obecné se pak následkem snížené dostupnosti potravy a jejímu horšímu využití objevuje podvýživa, která vede ke špatnému prospívání potomků a omezení tělesného růstu. To vyúsťuje nejen k poklesům populace a zmenšování jejího areálu, ale až k lokálním vyhynutím druhu. Veverka popelavá je navíc přenašečem parapoxviru, který způsobuje smrtelné onemocnění veverky obecné. Mimo jiné také způsobuje škody na lesních porostech strháváním borky ze stromů.\n\nPřes své ohrožení a fakt, že se v místech introdukce veverky popelavé veverka obecná přestala vyskytovat, není zařazena mezi ohrožené druhy, neboť je její celkový areál rozšíření stále velmi velký. V Evropě v místech introdukce veverky popelavé vznikají plány na její eradikaci, respektive alespoň omezení počtu, případně rozličná podpůrná opatření pro konkurenčně slabší, ale původní veverku obecnou.\n"}
{"id": "1392287", "url": "https://cs.wikipedia.org/wiki?curid=1392287", "title": "Francouzsko-španělská válka", "text": "Francouzsko-španělská válka\n\nFrancouzsko-španělská válka v letech 1635–1659 vznikla v kontextu třicetileté války, probíhala však ještě po ukončení třicetileté války. Kardinál Richelieu ji zahájil ve snaze uvolnit Francii z obklíčení habsburskými državami. Francie válku vyhrála a Pyrenejský mír (1659) jí přiřkl Roussillon, Perpignan, Montmédy a další části Lucemburska, Artois a další části Flander jako Arras, Béthune, Gravelines a Thionville, a ustavila hranici mezi oběma zeměmi v Pyrenejích. Válka zároveň ukončila epochu španělské dominance v evropské politice a zahájila éru dominance francouzské.\n\nVálku Richelieu započal tím, že se roku 1635 postavil po bok Švédska proti Habsburkům a zaútočil na jižní Nizozemí a na Burgunsko, tehdy španělské državy. Francouzi zvítězili v bitvě u Les Avins (1635) a na oplátku Španělé, jimž veleli Don Fernando a Jan von Werth, pronikli do severní Francie a začali ohrožovat Paříž. Španělsko však bylo vnitřně oslabeno ekonomickou krizí a uvnitř země začala propukat povstání, zejména povstání Katalánců a Portugalců roku 1640; Katalánsko se Španělům podařilo ovládnout až po několikaleté válce a Portugalsko ztratili navždy. Bitva u Rocroi (1643) znamenala rozhodující porážku Španělska Francií. Roku 1646 překročili Francouzi vedení Turennem Rýn, zaútočili na Bavorsko a odřízli španělské Habsburky od jejich rakouských příbuzných. Roku 1647 propukla protišpanělská povstání v Neapolsku a na Sicílii, ta však byla potlačena. \n\nProblémy na bojištích i ve vnitrozemí vedly španělskou vládu k úsilí o mírová jednání. Roku 1648 tak došlo k dohodě s protestantským Nizozemím, čímž skončila osmdesátiletá válka. S Francouzi však k dohodě nedošlo a bitva u Lens (1648) přinesla další porážku Španělů. Přesto došlo k několikaletému faktickému příměří, vyvolenému povstáním Frondy ve Francii. Roku 1653 válka vzplanula znovu a na stranu Francie se připojili Angličané. Francouzi zvítězili v bitvě u Dunkerque (1658), a to vedlo k mírovým jednáním s Francií završeným Pyrenejským mírem. Válečný stav mezi Španělskem a Anglií skončil o dva roky později.\n"}
{"id": "1392289", "url": "https://cs.wikipedia.org/wiki?curid=1392289", "title": "Matúš Ružinský", "text": "Matúš Ružinský\n\nMatúš Ružinský (* 15. ledna 1992, Banská Bystrica) je slovenský fotbalový brankář, od června 2018 hráč slovenského klubu ŠK Slovan Bratislava.\n\nSvoji fotbalovou kariéru začal v Dukle Banská Bystrica. V 16 letech se objevil ve Slovanu Bratislava, ale nakonec zamířil do dorostu týmu MFK Košice.\n\nV průběhu jarní části sezony 2012/13 byl zařazen na soupisku prvního mužstva, kde však většinou kryl záda jiným tehdejším košickým brankářům. Ligovou premiéru v dresu Košic absolvoval 13. dubna 2013 v souboji s týmem FK AS Trenčín (0:0), odchytal celé střetnutí a připsal si své první čisté konto v seniorské kariéře. V ročníku 2014/15 skončilo mužstvo na šestém místě tabulky, ale kvůli finančním problémům bylo přeřazeno do druhé nejvyšší soutěže. Na jaře 2017 postoupil s Košicemi zpět do první ligy, kterou si však kvůli zániku klubu nezahrál. Během celého svého působení nastoupil celkem ke 42 ligovým střetnutím.\n\nV průběhu ročníku 2017/18 zamířil jako volný hráč do mužstva ŠKF Sereď. Ligový debut si připsal ve třetím kole hraném 13. 8. 2017, kdy odehrál celý zápas proti Slavoji Trebišov a při výhře 1:0 si vychytal svoji první nulu v tomto angažmá. Na jaře 2018 dostal přezdívku \"Mr. Zero\", když v úvodních deseti střetnutích nedostal gól a udržel tak dlouhých 937 minut čisté konto. V této sezoně navíc se Seredí vybojoval historický postup do nejvyšší soutěže a ve 12 zápasech v lize z 19 udržel nulu.\n\nV červnu 2018 Sereď opustil a dohodl se na kontraktu se Slovanem Bratislava, ve kterém doplnil na postu brankáře Dominika Greifa a Michala Šullu. S vicemistrem ze sezony 2017/18 Fortuna ligy podepsal tříletou smlouvu. Na podzim 2018 neodchytal za \"belasý\" žádné ligové utkání, pouze ve třech případech se objevil na lavičce náhradníků.\n\nV únoru 2019 zamířil kvůli většímu hernímu vytížení ze Slovanu na půl roku bez opce hostovat do klubu FC ŠTK Fluminense Šamorín. Svůj první ligový zápas za Šamorín absolvoval 23. března 2019 ve 20. kole v souboji s týmem FK Dubnica nad Váhom (remíza 1:1). V jarní části ročníku 2018/19 oodehrál 11 střetnutí v lize. V létě 2019 se vrátil z hostování zpět do Slovanu Bratislava.\n\nAktuální k 3. červenci 2019\n\n"}
{"id": "1392291", "url": "https://cs.wikipedia.org/wiki?curid=1392291", "title": "Louis Massignon", "text": "Louis Massignon\n\nLouis Massignon (25. července 1883 Nogent-sur-Marne – 31. října 1962 Paříž) byl francouzský islamolog, průkopník katolicko-muslimského dialogu. Patřil k intelektuálům, kteří ve 20. století ovlivnili vztah katolické církve k islámu. Zasadil se o to, aby byl islám uznán za abrahámovské náboženství. Svým působením a dílem ovlivnil pozitivní přístup k islámu v dokumentech II. vatikánského koncilu \"Lumen gentium\" a \"Nostra aetate\".\n\nLouis Massignon se narodil v Nogent-sur-Marne poblíž Paříže. Jeho otec Fernand Massignon byl malíř a sochař používající pseudonym Pierre Roche. Přátelil se s romanopiscem Joris-Karlem Huysmansem, jehož konverze ke katolicismu inspirovala mladého Louise. \n\nLouise Massignon započal svá studia na Lycée Louis-le-Grand v Paříži. Po získání bakalářského titulu podnikl první cestu do Alžírska. Roku 1902 úspěšně zakončil studium a rozhodl se život zasvětit arabistice. Roku 1907 byl vyslán na archeologickou misi do Mezopotámie. \n\nV Bagdádu se stal hostem muslimské rodiny Alusího, který ho zachránil když byl v poušti obviněn ze špionáže a málem zabit. Poté Massignon onemocněl a tváří v tvář smrtelnému nebezpečí podle svých slov ucítil Boží přítomnost. Druhý spirituální zážitek prožil v Bejrútu za doprovodu iráckého karmelitánského kněze Père Anastase-Marie de Saint Elie. Přijal katolickou víru a i přes pozvání Charlese de Foucaulda, který také prožil setkání s Bohem v arabském kontextu, se nestal poustevníkem a roku 1914 se oženil se svou sestřenicí Marcelle Dansaert-Testelin.\n\nBěhem I. světové války pracoval jako překladatel pro 17. francouzskou koloniální divizi. Za svoji službu obdržel dvě medaile za hrdinství. Po válce získal místo na Katedře muslimské sociologie a sociografie Collège de France. Roku 1931 se stal františkánským terciářem a zvolil se řádové jméno Ibrahím. \n9. února 1934 spolu s přítelkyní z mládí Mary Kahilovou složil slib badalíja (nabídl svůj život za muslimy) v opuštěném františkánském kostele v Damiettě, kde se roku 1219 setkal svatý František z Assisi se sultánem al-Kamilem. S povolením papeže Pia XII. se Massignon stal melchitským řeckým katolíkem. Roku 1950 přijal kněžské svěcení z rukou biskupa Kamela Medawara. Po II. světové válce se z pozice uznávaného intelektuála věnoval politické pomoci muslimům a arabským křesťanům. Věřil v možné soužití židů, křesťanů a muslimů v Palestině. \n\nLouis Massignon zemřel 30. října 1962.\n"}
{"id": "1392292", "url": "https://cs.wikipedia.org/wiki?curid=1392292", "title": "Maxmiliánka", "text": "Maxmiliánka\n\nMaxmiliánka je zaniklá usedlost v Praze 5-Smíchově v ulici Holečkova naproti Kinského zahradě.\n\nPůvodně středověká vinice s usedlostí se rozkládala na jižní straně bývalé Košířské cesty naproti místu, kde byl později v parku postaven letohrádek Kinských. Roku 1617 ji koupil Maxmilián Rattych, po kterém získala jméno. Pod jménem Maxmiliánka je uvedena v Josefínském katastru roku 1784. Roku 1840 byla usedlost malým dvorem s jednou obdélnou stavbou, kterou držel Václav Souček. Od 70. let 19. století ji vlastnila Kongregace Milosrdných sester svatého Karla Boromejského.\n\nDochovala se z ní pouze jedna hospodářská budova, zřejmě kovárna. Stavba je po rekonstrukci a má soukromého majitele.\n\n\n\n"}
{"id": "1392297", "url": "https://cs.wikipedia.org/wiki?curid=1392297", "title": "Kostel svaté Markéty (Mírov)", "text": "Kostel svaté Markéty (Mírov)\n\nKostel svaté Markéty je barokní stavba z 2. poloviny 17. století postavená v areálu hradu Mírov podle projektu Giovanniho Pietra Tencally. Hradní komplex s kostelem sv. Markéty je od r. 1958 zapsán na seznamu kulturních památek. \n\nBarokní kostel nechal postavit v rámci přestavby hradu Mírov po třicetileté válce biskup Kare l II. Eusebius z Lichtenštejna-Kastelkornu v letech 1664–1687 . Na přestavbu celého hradního areálu osobně dohlížel a kostel posvětil. Kostel stojí v omezeném prostoru dřívějšího předhradí mezi vnější hradbou a hradebním příkopem, v blízkosti vstupní brány. Nahradil zde původní hradní kapli z r. 1475, která byla zničena během třicetileté války. Projekt podélné stavby s nesymetrickým průčelím je dílem italského architekta G.P.Tencally.\n\nV roce 1778 shořela střecha věže po zásahu blesku. V roce 1789 byl kostel prodloužen o přízemní přístavbu. Při přestavbě v letech 1833–1848 byla nízká sakristie přestavěna do stejné úrovně jako navazující presbytář a do zvětšeného prostoru byl posunut hlavní oltář. Podél severní strany kostela byla postavena dlouhá nízká chodba, v níž měla být umístěna nová sakristie.\n\nKostel byl využíván k bohoslužebným účelům nejen pro osazenstvo věznice, ale také pro obyvatele obce Mírov. Od roku 1950 byly bohoslužby zrušeny a kostel byl využíván jako skladiště. Část inventáře byla přestěhována do nově postaveného kostela sv. Panny Marie pomocnice křesťanů v Mírově. V roce 1952 došlo k požáru, při němž shořela střecha a všechny dřevěné části kostela, poškozeny byly štukové omítky a zničeny všechny uskladněné zásoby. Proti záměru velitelství věznice poničený kostel zlikvidovat se postavil památkový ústav. V roce 1952 bylo vydáno rozhodnutí o obnově kostela, ale teprve po šesti letech byl kostel zastřešen. Po dalších stavebních úpravách byl využíván jako výrobní dílna.\n\nPo roce 1989 byl vypracován návrh komplexní rekonstrukce kostela do podoby podle původního projektu. Po dokončení stavebních prací byl instalován nový oltářní stůl, lavice a další zařízení. Boční stěny byly vyzdobeny čtrnácti plastikami křížové cesty od zlínské sochařky Otilie Šuterové-Demelové. Do věže byl zavěšen jeden ze dříve odstraněných zvonů a do průčelí nad hlavní portál byl zasazen restaurovaný erb biskupa Karla II. z Lichtenštejna-Kastelkornu. Obnovený kostel posvětil 30. října 1994 olomoucký biskup Josef Hrdlička. Kostel je využíván k ekumenickým bohoslužebným účelům i kulturním akcím.\n\nKostel je stavba obdélného půdorysu s odsazeným kněžištěm zaklenutým výraznou kupolí. V průčelí kostela je asymetricky umístěna předsunutá hranolová věž zakončená cibulovou bání s lucernou.\n\nFasáda lodi je členěna lizénovými rámy a zakončena průběžnou výrazně profilovanou římsou, na kterou v průčelí dosedá volutový štít s oknem rámovaným pilastry. Štít je zakončen dvojramenným křížem. Tříosé průčelí je členěno pilastry s římsovými hlavicemi. Mezi pilastry jsou niky zaklenuté konchou s mušlí, v nichž zůstaly zachovány podstavce pro plastiky. Nad nikami jsou trojúhelnikové římsy, nad střední nikou půlkruhové okno. V této části průčelí se nachází hlavní vstup do kostela s biskupským erbem a kolmo k němu samostatné dveře do věže. Představěná věž na levé straně průčelí má až po průběžnou římsu stejné členění. Zvonicové patro je prolomeno okny s půlkruhovými záklenky a členěno nárožními lizénami. K presbytáři přiléhá nízká sakristie.\n\nInteriér členěn pilastry, které jsou spojeny stupňovitou profilovanou římsou. Loď je zaklenuta valeně s lunetami, v jejichž ose jsou prolomena půlkruhová okna spodní částí dosedající na římsu. Strop nad presbytářem tvoří výrazná kopule. Vstupní část lodi je horizontálně rozdělena jednoduchou arkádou, na které je umístěna zděná kruchta. Jednoduchá světlá výmalba bez ozdob podtrhuje působivost architektonického řešení prostoru. Výzdobu tvoří jen velký oltářní obraz a čtrnáct plastik křížové cesty.\n\nNa hradě Mírov byla ve třetí čtvrtině 19. století vybudována zámecká kaple zasvěcená Neposkvrněnému početí Panny Marie. Tento kostel byl postaven v novorománském slohu a tvořil západní křídlo horního hradu. Začátkem padesátých let 20. století byl odsvěcen a přeměněn na výrobní prostory.\n\n"}
{"id": "1392298", "url": "https://cs.wikipedia.org/wiki?curid=1392298", "title": "Singapurský summit", "text": "Singapurský summit\n\nSingapurský summit byla bilaterální schůzka představitelů Spojených států amerických a Severní Koreje (KLDR). Odehrála se 12. června 2018 v Singapuru na ostrově Sentosa, odtud její pojmenování. Šlo o první setkání mezi vůdci těchto zemí. Bylo připravováno sérií bilaterálních schůzek v Bílém domě a v Pchjongjangu za účasti diplomatů obou stran, mj. amerického ministra zahraničí Mika Pompea.\n\nHlavními aktéry summitu v Singapuru byli americký prezident Donald Trump a severokorejský vůdce Kim Čong-un. Trump\nopustil setkání G 7 v Kanadě tři hodiny před jeho koncem a přiletěl letadlem \"Air Force 1\". Kim použil služeb společnosti Air China. USA zařídily Kimovi v Singapuru ubytování. \n\nZa USA se summitu dále zúčastnili ministr zahraničí Mike Pompeo, poradce pro národní bezpečnost John Bolton a ředitel kanceláře Bílého domu John Kelly. Za KLDR byli na summitu také ministr zahraničí Ri Jong-ho a Ri So-jong, místopředseda ústředního výboru Korejské strany práce.\n\nNa závěr summitu bylo oběma lídry podepsáno singapurské prohlášení, v němž byly deklarovány:\n\nÚčastníky je americko-severokorejský summit označován jako historický úspěch. Jiní jeho výsledek, onu vzájemnou úmluvu, považují za vágní a nicneříkající. Je ovšem známo, že až do splnění závazků, na které přistoupil Kim Čong-un, mají zůstat v platnosti velmi přísné sankce, které na Severní Koreu uvalila Rada bezpečnosti OSN. Ministr zahraničí Pompeo prohlásil, že Amerika chce dosáhnout úplného nukleárního odzbrojení Severní Koreje do listopadu 2020.\n"}
{"id": "1392302", "url": "https://cs.wikipedia.org/wiki?curid=1392302", "title": "Kusum Kanguru", "text": "Kusum Kanguru\n\nKusum Kanguru (též nazývaná Kusum Kangguru, Kusum Kangru, Kusum Kang, Kusumkhang Karda nebo Mount Kanguru) je hora v Himalájích v severovýchodním Nepálu, oblast Khumbu. \n\nJejí jméno Kusum Kanguru znamená „tři sněhobílí bohové“, což v šerpštině odkazuje na trojitý vrchol hory a je jednou z prvních vysokých zasněžených hor, kterou je vidět při trekkingu do základního tábora Mount Everest. Severně od 6367 m vysokého Kusum Kanguru leží Kjašar (6769 m), s nímž je spojen hřebenem a 8 km východně se nachází Mera Peak (6476 m).\n\nZ dvaceti dvou pokusů o výstup na vrchol vysoký 6367 metrů (6369 m nebo 6370 m podle jiných mapových zdrojů) v letech 1978 až 1998 bylo hlášeno devět úspěšných expedic.\n\nPo neúspěšných pokusech britských, japonských a dvou novozélandských expedic, japonská expedice vedená Kenem Kanazawou dosáhla nižšího severovýchodního vrcholu 9. října 1979.\n\nPrvní úspěšný výstup na hlavní vrchol provedl Bill Denz z Nového Zélandu dne 7. října 1981. Druhý výstup se podařil o pět dní později, dne 12. října 1981, japonskému týmu jinou cestou.\n\nV následujících letech byly otevřeny nové trasy, všechny z technického hlediska velmi náročné.\n"}
{"id": "1392304", "url": "https://cs.wikipedia.org/wiki?curid=1392304", "title": "Szőcs", "text": "Szőcs\n\nSzőcs (Szőcsová), Szöcs (Szöcsová), Söč (Söčová) (< \"szőcs, szűcs\", \"koželuh\") může být:\n"}
{"id": "1392312", "url": "https://cs.wikipedia.org/wiki?curid=1392312", "title": "Kožušník", "text": "Kožušník\n\nKožušník může být:\n\n"}
{"id": "1392316", "url": "https://cs.wikipedia.org/wiki?curid=1392316", "title": "Tomáš Kučera (lyžař)", "text": "Tomáš Kučera (lyžař)\n\nTomáš Kučera (* 8. srpna 1948, Jablonec nad Nisou) je bývalý československý lyžař, sdruženář. Jeho synem je bývalý sdruženář Milan Kučera. Závodil za Duklu Liberec,\n\nNa X. ZOH v Grenoble 1968 v severské kombinaci skončil na 4. místě a na XI. ZOH v Sapporu 1972 skončil na 6. místě.\n\n"}
{"id": "1392317", "url": "https://cs.wikipedia.org/wiki?curid=1392317", "title": "Hromádková", "text": "Hromádková\n\nHromádková je zaniklá usedlost v Praze na Smíchově, která se nacházela mezi ulicemi Plzeňská a Grafická, západně od Kmochovy ulice v místech školního dvora.\n\nV místech usedlosti bývala původně vinice Neumannovská, později zvaná Hartungovská. Roku 1700 ji koupil Jindřich Hromádka, po kterém dostala jméno. V rodině Hromádkově zůstala až do roku 1757. Usedlost tvořily tři budovy, z nichž jedna ve tvaru písmene L.\n\nRoku 1882 ji měl v majetku František Eberl. Na konci 19. století byla zbořena a její pozemky rozparcelovány a zastavěny činžovními domy a budovou školy.\n\n\n"}
{"id": "1392318", "url": "https://cs.wikipedia.org/wiki?curid=1392318", "title": "Hromádková (rozcestník)", "text": "Hromádková (rozcestník)\n\nHromádková může být:\n\n\n"}
{"id": "1392320", "url": "https://cs.wikipedia.org/wiki?curid=1392320", "title": "John Stossel", "text": "John Stossel\n\nJohn Frank Stossel (* 6. března 1947 Chicago Heights, Illinois) je americký novinář a televizní moderátor židovského původu, držitel 19 televizních cen Emmy. Ve svých pořadech kombinuje reportáže a komentáře a je znám svými libertariánskými postoji, takže odmítá jakoukoli regulaci pornografie, alkoholu, marihuany, hazardu, prostituce, potratů, polygamie či omezování práv homosexuálů, věří ve zcela volný trh a rovnou daň. Na stanici ABC se proslavil zejména v pořadech \"Good Morning America\" a \"20/20.\" V roce 2009 přešel na Fox News, kde měl do roku 2016 vlastní pořad \"Stossel\". Napsal tři knihy úvah \"Give Me a Break\" (2004), \"Myths, Lies, and Downright Stupidity\" (2007) a \"No They Can't! Why Government Fails but Individuals Succeed\" (2012).\n\nBěhem své kariéry zažil i řadu kontroverzí, například když v roce 1999 kritizoval přílišné množství peněz, které jdou na výzkum léčby AIDS oproti výzkumu léčby jiných nemocí, které zabijí mnohem více lidí. O rok později vzbudila rozruch jeho reportáž, v níž tvrdil, že biopotraviny jsou nebezpečné, protože obsahují zvýšené množství spor \"Escherichia coli\". Roku 2001 rozzlobila ekologické aktivisty jeho reportáž, v níž tvrdil, že globální oteplování nelze vnímat jen jako negativní jev. Návrhy řešení problému jsou podle Stossela většinou jen chiméry, které problém nevyřeší a jen omezí svobodu. Navíc v pořadu tvrdě kritizoval amerického politika Ala Gorea. V jednom svém pořadu naznačil, že panika o negativních účincích DDT byla nesmyslná, a že zákaz DDT vedl ke smrti milionů dětí v chudých zemích. V USA je rovněž proslulý incident z roku 1984, kdy wrestler David Schultz během rozhovoru v pořadu \"20/20\" udeřil Stossela pěstí poté, co uvedl, že wrestling je jen podvod.\n\nVystudoval psychologii na Princetonské univerzitě (1969).\n"}
{"id": "1392340", "url": "https://cs.wikipedia.org/wiki?curid=1392340", "title": "Kailova", "text": "Kailova\n\nKailová je zaniklá viniční usedlost v Praze 5-Smíchově v ulici Kartouzská. Stála v místech Ringhofferovy vily v bývalém továrním areálu.\n\nVinice byla založena Annou Evou Kaylovou, vdovou po právníku Lukáši Kaylovi. Anna Kaylová koupila od sousední usedlosti Zatlanky pole s částí Motolského potoka a na založeném vinohradu postavila usedlost. Později byl vlastníkem pozemků podle Tereziánského katastru Jan Leopold Keila.\n\nPři válkách v polovině 18. století byla vinice poničena. V té době již tvořila pouze šestinu celkové výměry pozemku, zbytek byla pole. Velkou část vinice zničila také stavba nové silnice a práce v nedalekém kamenolomu.\n\nRoku 1840 vlastnil usedlost Josef Rozkošný. Za jeho vlastnictví dvůr tvořily obytná a hospodářská budova a skleník. Roku 1847 se při velkém dešti rozvodnil Motolský potok a poblíž Kailové se několik osob utopilo.\n\nPočátkem 90. let 19. století koupila pozemky rodina Ringhofferova pro stavbu továrny na stroje a vagony. Na místě usedlosti byla kolem roku 1906 postavena secesní vila čp. 20 podle návrhu architekta Osvalda Polívky.\n\n\n"}
{"id": "1392358", "url": "https://cs.wikipedia.org/wiki?curid=1392358", "title": "Monika Czerninová", "text": "Monika Czerninová\n\nMonika Czerninová ( \"Monika Czernin\", * 1965 v Klagenfurtu) je rakouská spisovatelka a filmařka s původem v českém šlechtickém rodu Černínů z Chudenic.\n\nMonika Czerninová studovala pedagogiku, politologii, filosofii a publicistiku na Vídeňské univerzitě, studium zakončila roku 1992 magisterským titulem. Během studií pracovala pro rozhlasovou stanici ORF a později pro televizní oddělení ORF v berlínské pobočce ORF. Poté působila jako kulturní redaktorka deníku Die Presse. Od roku 1996 žije u Starnberského jezera a živí se jako spisovatelka a filmařka na volné noze.\n\nV roce 2005 napsala románovou biografii o své pratetě Norbertině „Noře“ Kinské \"Ich habe zu kurz gelebt. Die Geschichte der Nora Gräfin Kinsky\", kde zároveň ztvárnila hlavní postavu V roce 2007 byl zveřejněn televizní dokument Moniky Czerninové: \"Die Gräfin und die russische Revolution – Nora Kinsky – Die Rotkreuzbaronin\" („Hraběnka a ruská revoluce – Nora Kinská – Baronka z Červeného kříže“). \n\nV roce 2010 vydala zápisky z cest svého předka Otakara Černína pod názvem \"Graf Ottokar Czernin: Mein Afrikanisches Tagebuch\" („Hrabě Otakar Černín: můj africký deník“).\n\nJejí knihy o výchově, které napsala společně s Remem H. Largem, patří mezi longsellery. \n\n\n\n"}
{"id": "1392360", "url": "https://cs.wikipedia.org/wiki?curid=1392360", "title": "Národní park Akagera", "text": "Národní park Akagera\n\nAkagera je národní park nacházející se ve Východní provincii Rwandy při hranici s Tanzanií. Byl založen za belgické nadvlády v roce 1934 a pojmenován podle řeky Kagera, má rozlohu 1122 km².\n\nPark je tvořen třemi bioregiony: podél řeky se rozkládá zhruba 15 km široký nížinný pás s četnými jezery (největší je Ihema o rozloze 90 km²) a bažinami porostlými šáchorem papírodárným, následuje volná zvlněná savana a nakonec horský hřbet vysoký až 1825 metrů s převládajícími akáciovými lesy. Žije zde například hroch obojživelný, buvol africký, antilopa losí, buvolec modrý, sitatunga, zebra Burchellova, žirafa masajská a okolo 480 druhů ptáků (jeřáb královský, marabu africký, orel jasnohlasý). Populárním maskotem parku je slon Mutware.\n\nAkagera výrazně utrpěla za občanské války, kdy bylo vybito množství zvířat včetně kompletní místní populace lva východoafrického. Po válce bylo území parku zmenšeno z původních 2500 km² na současnou rozlohu, aby se získala půda pro vracející se válečné uprchlíky. Po stabilizaci poměrů v zemi vláda přikročila za pomoci neziskové organizace African Parks k rozsáhlým investicím do parku: byl postaven plot chránící jeho hranice a v Jihoafrické republice byli zakoupeni lvi a nosorožci, aby bylo možno lákat turisty na kompletní Velkou pětku.\n\n"}
{"id": "1392370", "url": "https://cs.wikipedia.org/wiki?curid=1392370", "title": "Bohumil Brhel", "text": "Bohumil Brhel\n\nBohumil Brhel (* 10. června 1965, Gottwaldov) je bývalý československý motocyklový závodník, reprezentant v ploché dráze. \n\nV kvalifikaci Grand Prix startoval v letech 1995-2008. V letech 1986-1994 startoval v kvalifikačních závodech mistrovství světa jednotlivců, nejlépe skončil ve světovém finále v roce 1989 na 16. místě. V Mistrovství světa družstev startoval v letech 1988-2006, v roce 1999 skončil tým na 2. místě ve světovém finále. V Mistrovství světa dvojic startoval v letech 1989-2003. V Mistrovství Česka jednotlivců získal šest mistrovských titulů. V britské profesionální lize jezdil za Kings Lynn Stars, Oxford Cheethas a Peterboroughs Panthers. \n\n\n"}
{"id": "1392382", "url": "https://cs.wikipedia.org/wiki?curid=1392382", "title": "Světový pohár v biatlonu 1977/1978", "text": "Světový pohár v biatlonu 1977/1978\n\nSvětový pohár v biatlonu 1977/78 byla řada závodů biatlonu, kterou zorganizovala Mezinárodní unie moderního pětiboje (Union Internationale de Pentathlon Moderne – UIPM). Sezóna začala 13. ledna 1978 v německém Ruhpoldingu a skončila v dubnu 1978 ve finském Sodankylä. Jednalo se o první sezónu Světového poháru v biatlonu a závodit směli pouze muži.\n\nVítězem světového poháru se stal závodník NDR Frank Ullrich.\n\n\"* Štafety technicky nebyly součástí světového poháru, neboť se jejich výsledky nezapočítavaly do hodnocení žádné z disciplín.\"\n"}
{"id": "1392386", "url": "https://cs.wikipedia.org/wiki?curid=1392386", "title": "Richard Carapaz", "text": "Richard Carapaz\n\nRichard António Carapaz Montenegro (* 29. května 1993 El Carmelo, provincie Carchi) je ekvádorský závodník v silniční cyklistice, od roku 2016 člen profesionální stáje Movistar Team. \n\nDebutoval jako patnáctiletý v týmu Panavial-carchense Courage. V roce 2013 vyhrál Panamerické mistrovství v cyklistice v kategorii do 23 let. V letech 2013 a 2014 obsadil druhé místo v celkové klasifikaci etapového závodu Vuelta al Ecuador, v roce 2015 se stal prvním zahraničním vítězem Vuelta de la Juventud de Colombia, v roce 2016 vyhrál Vuelta a Navarra, na Route du Sud 2017 skončil druhý a byl nejlepším jezdcem do 25 let. Startoval na Vuelta a España 2017, kde obsadil 36. místo. V roce 2018 vyhrál Vuelta a Asturias a na Giro d'Italia 2018 získal historický úspěch pro ekvádorskou cyklistiku, když vyhrál horskou etapu z Praia a Mare do Montevergine, sedm etap jel v bílém trikotu pro nejlepšího mladého jezdce a v celkovém pořadí skončil na čtvrtém místě. O rok později na italském Grand Tour svůj výsledek ještě vylepšil a přivezl si domů celkové vítězství.\n\n"}
{"id": "1392389", "url": "https://cs.wikipedia.org/wiki?curid=1392389", "title": "Světový pohár v biatlonu 1978/1979", "text": "Světový pohár v biatlonu 1978/1979\n\nSvětový pohár v biatlonu 1978/79 byla řada závodů biatlonu, kterou zorganizovala Mezinárodní unie moderního pětiboje (Union Internationale de Pentathlon Moderne – UIPM). Sezóna začala 10. ledna 1979 v československém Jáchymově a skončila 8. dubna 1979 ve norském Bardufoss. Jednalo se o druhou sezónu Světového poháru v biatlonu a závodit směli pouze muži.\n\nVítězem svétového poháru se stal závodník z Německé demokratické republiky Klaus Siebert.\n\n\"* Štafety technicky nebyly součástí světového poháru, neboť se jejich výsledky nezapočítavaly do hodnocení žádné z disciplín.\"\n"}
{"id": "1392392", "url": "https://cs.wikipedia.org/wiki?curid=1392392", "title": "Robert Cialdini", "text": "Robert Cialdini\n\nRobert Beno Cialdini (* 27. dubna 1945) je emeritní profesor psychologie a marketingu na Arizona State University a autor několika bestsellerů podle žebříčků New York Times nebo Wall Street Journal. Řadí se mezi nejcitovanější sociální psychology současnosti. Univerzitní kariéru věnoval výzkumu v oblasti přesvědčování, vyjednávání a problematice ovlivňování. Je autorem teorie vlivu. K jeho přelomovým publikacím patří kniha \"Influence: The Psychology of Persuasion\" z roku 1984, které se prodaly přes 3 miliony výtisků a byla přeložena do více než 30 jazyků včetně češtiny. Česky vyšla jako \"Zbraně vlivu: Manipulativní techniky a jak se jim bránit\" v roce 2012. Publikace je zařazena mezi 75 nejchytřejších knih o byznysu („75 Smartest Business Books\").\n\nCialdini získal bakalářský titul na University of Wisconsin v roce 1967. Pokračoval ve studiu sociální psychologie na Severokarolínské univerzitě. V roce 1970 obdržel titul Ph.D. a posléze studoval sociální psychologii na Kolumbijské universitě. Působil i na dalších amerických univerzitách (Ohio State University, Kalifornská univerzita, Annenberg School of Communications, Graduate School of Business na Stanfordově univerzitě). Nyní je emeritním profesorem psychologie a marketingu na Arizona State University.\n\nDlouhodobě se věnuje výzkumu v oblasti přesvědčování a vyjednávání. Mezi jeho klienty patří organizace a firmy, jako je například Google, Microsoft, Coca Cola, KPMG, Kodak, AAA, IBM nebo NATO. . Pracoval také na prezidentské kampani Baracka Obamy (2012) nebo Hillary Clinton (2016).\n\nCialdini při své práci kombinuje zkoumání praktik komunikačních profesionálů (marketérů, obchodníků, lidí z reklamní a PR branže) s vědeckými, behaviorálními experimenty.\n\nCialdini je autorem teorie vlivu založené na šesti základních principech. Tvrdí, že bychom měli umět rozeznávat, kdy jsme součástí férového vztahu a kdy jsme manipulováni.\n\nMezi šest principů (neboli zbraní) vlivu řadí: \n\n• reciprocitu,\n\n• závazek a důslednost,\n\n• sociální schválení,\n\n• oblíbenost,\n\n• autoritu,\n\n• vzácnost.\n\nCialdini později definoval sedmý princip, který nazval principem jednoty (unity principle). Říká, že čím více se s ostatními identifikujeme, tím více nás ovlivňují. \n\nŠest klíčových principů Cialdini rozpracoval v knize, která vyšla česky pod názvem \"Zbraně vlivu: Manipulativní techniky a jak se jim bránit\" (2012, Jan Melvil Publishing). Kniha vysvětluje principy, na jejichž základě vnímáme věci a lidi jako sympatické, potřebné a žádoucí a snažíme se vyhovět nadcházejícím požadavkům, aniž bychom věděli proč. Zabývá se technikami, jakými nás naše okolí nutí říkat „ano“. Tyto techniky znají a využívají například charitativní pracovníci, prodejci encyklopedií nebo pracovníci PR agentur. Autor v knize přináší odpovědi na to, proč jim říkáme „ano“, i když nesouhlasíme.\n\nKniha \"Před-svědčování: Revoluční způsob, jak ovlivnit a přesvědčit\" byla vydána v češtině v roce 2016. Jde o zatím poslední Cialdiniho publikaci (anglicky vyšla pod názvem \"Pre-Suasion\"). Na rozdíl od \"Zbraní vlivu\" se autor soustředí na to, jak ovlivňovat druhé. Opírá se přitom o vědecké objevy. Klíčovou myšlenkou knihy je, že nejdůležitější není samotné sdělení, ale to, jak zapůsobíme na posluchače ještě před ním. Na tom závisí, zda posluchač naše sdělení přijme a nechá se jím ovlivnit, nebo ho odmítne.\n"}
{"id": "1392393", "url": "https://cs.wikipedia.org/wiki?curid=1392393", "title": "Světový pohár v biatlonu 1979/1980", "text": "Světový pohár v biatlonu 1979/1980\n\nSvětový pohár v biatlonu 1979/80 byla řada závodů biatlonu, kterou zorganizovala Mezinárodní unie moderního pětiboje (Union Internationale de Pentathlon Moderne – UIPM). Sezóna začala 18. ledna 1980 v německém Ruhpoldingu a skončila 30. března 1980 ve sovětském Murmansku. Jednalo se o třetí sezónu Světového poháru v biatlonu a závodit směli pouze muži.\n\nVítězem světového poháru se stal závodník Německé demokratické republiky Frank Ullrich (celkově podruhé).\n\n\n\"*Štafety technicky nebyly součástí světového poháru, neboť se jejich výsledky nezapočítavaly do hodnocení žádné z disciplín.\"\n"}
{"id": "1392394", "url": "https://cs.wikipedia.org/wiki?curid=1392394", "title": "Philip E. Tetlock", "text": "Philip E. Tetlock\n\nPhilip E. Tetlock (* 2. března 1954 Toronto) je kanadsko-americký politolog a autor několika knih z oblasti psychologie a politologie. Tetlock se narodil v kanadském Torontu, vystudoval Yaleovu univerzitu a nyní působí jako profesor na Pensylvánské univerzitě. Jeho kniha „Superforecasting: The Art and Science of Prediction“, jejímž spoluautorem je Dan Gardner, vyšla česky jako „Superprognózy: Umění a věda předpovídání budoucnosti“ (2016, Jan Melvil Publishing).\n\nTetlock vystudoval Univerzitu Britské Kolumbie. Doktorské studium absolvoval na Yaleově univerzitě. Titul Ph.D. zde získal v roce 1979. Působil na Kalifornské univerzitě v Berkeley a na Ohio State University. Od roku 2011 je profesorem na Pensylvánské univerzitě.\n\nZa svoji práci v oblasti psychologie a politologie získal několik prestižních ocenění, například od American Psychological Association, American Political Science Association, American Association for the Advancement of Science, International Society of Political Psychology nebo American Academy of Arts and Sciences.\n\nTetlock je autorem více než 200 článků, editoval nebo napsal deset knih. Během své kariéry se věnoval výzkumu několika témat, například koncept dobrého úsudku nebo dopad odpovědnosti na posouzení a výběr. Zaměřuje se také na schopnost předpovídání. Přelomová je v tomto ohledu jeho studie z roku 2005, v níž ukázal, že i předpovědi expertů jsou většinou jen o něco málo lepší než náhoda. V letech 1984 až 2003 zkoumal předpovědi 284 odborníků z různých oborů (od úředníků přes profesory až po novináře) a také nositelů různých politických názorů. Všiml si, že někteří z nich skutečně vládnou uměním předvídat, a svůj další výzkum zasvětil této oblasti. \n\nKniha „Superprognózy: Umění a věda předpovídání budoucnosti“ vychází z výzkumu Good Judgment Project, který si u autora objednala americká vláda. Ukazuje, proč vlivní politici často rozhodují o zásadních věcech na základě chybných prognóz a proč jsou mediálně známí experti špatnými prognostiky. Kniha zdůrazňuje, že dobří prognostici nejsou geniální. Jsou to otevření a zvídaví lidé s metodickým způsobem myšlení. Shromažďují užitečné myšlenky z celého světa, než aby se opírali o sjednocující teorie.\n\nGood Judgment Project je desítky let trvající výzkum, který zapojuje desítky tisíc obyčejných lidí, jež se rozhodli předpovídat globální události. Někteří z nich překonali dané referenční hodnoty, prognostické trhy i zpravodajské analytiky mající přístup k utajeným informacím. Výzkum tak ukázal, že za určitých podmínek mohou lidé bez specifických znalostí překonat odborníky. Tetlock je pojmenoval „superprognostici“. Vědci zapojení do projektu zjistili, že lidé nejsou v předvídání událostí tak neschopní, jak se původně domnívali. Tetlock poté o sobě prohlásil, že se stal „optimistickým skeptiktem.\"\n"}
{"id": "1392396", "url": "https://cs.wikipedia.org/wiki?curid=1392396", "title": "Seznam hřbitovů", "text": "Seznam hřbitovů\n\nSeznamy hřbitovů\n"}
{"id": "1392397", "url": "https://cs.wikipedia.org/wiki?curid=1392397", "title": "Metohija", "text": "Metohija\n\nMetohija je vesnice v opčině Ston v Chorvatsku v Dubrovnicko-neretvanské župě. V roce 2011 zde žilo 157 obyvatel.\n\nMetohija je osada v centrální části vnitrozemí poloostrova Pelješac při hlavní silnici D 414 od Stonu směrem na Orebić mezi Boljenovići a vesnicí Prapratno.\n\n"}
{"id": "1392398", "url": "https://cs.wikipedia.org/wiki?curid=1392398", "title": "Daniel E. Lieberman", "text": "Daniel E. Lieberman\n\nDaniel E. Lieberman (* 3. června 1964) je paleoantropolog na Harvardově univerzitě, kde vede katedru lidské evoluční biologie. Věnuje se výzkumu evoluce lidského těla. Je autorem knihy „The Story of the Human Body“, která vyšla česky jako „Příběh lidského těla“ (2016, Jan MelvilPublishing).\n\nLieberman vystudoval Harvardovu univerzitu, kde získal titul Ph.D. Působil také na Rugers University a na Univerzitě George Washingtona. Od roku 2001 je profesorem na Harvardově univerzitě. Je členem týmu kurátorů na Peabody Museum of Archaeology and Ethnology a vede Skeletal Biology Laboratory na Harvardově univerzitě. \n\nVědeckou kariéru zahájil studiem vývoje lidské hlavy, nyní se zaměřuje hlavně na vývoj lidské aktivity a na to, jak evoluční přístupy k aktivitám, jako je chůze nebo běh, mohou pomoci předcházet nemocem a léčit choroby pohybového aparátu.\n\nLieberman se soustředí na výzkum vývoje lidského těla, zejména jeho pohybového aparátu. Ve výzkumu spojuje několik vědeckých oborů: paleontologii, anatomii a fyziologii. Pracuje v laboratoři i v terénu. Proslul zejména výzkumem evoluce lidské lokomoce (schopnost pohybu v prostoru pomocí svalové činnosti).\n\nKniha „Příběh lidského těla: Evoluce, zdraví a nemoci“ vyšla česky v roce 2016. Lieberman v ní popisuje vývoj, jímž lidské tělo za miliony let prošlo, a vysvětluje, jak nesoulad mezi adaptací našich těl z doby kamenné a pokrokem moderní doby vede k paradoxu, kdy narůstá dlouhověkost i chronická nemocnost. Lieberman říká, že mnohé z chronických nemocí přetrvávají v důsledku „dysevoluce“, protože se léčí jen příznaky těchto chorob, nikoli důsledky. Navrhuje, abychom poznatky o evoluci využili k vytvoření zdravějšího prostředí.\n"}
{"id": "1392399", "url": "https://cs.wikipedia.org/wiki?curid=1392399", "title": "Mistrovství světa ve fotbale 2026", "text": "Mistrovství světa ve fotbale 2026\n\nMistrovství světa ve fotbale 2026 bude již 23. mistrovstvím pořádaným federací FIFA. Závěrečný turnaj, kam se mužské fotbalové národní týmy probojují z kvalifikace, se uskuteční v Kanadě, Mexiku a ve Spojených státech amerických. Bude to první MS ve fotbale v kategorii dospělých konající se ve třech zemích.\n\nVýsledky hlasování o pořádání MS 2026 členů Výkonného výboru FIFA 13.června 2018 v ruské Moskvě:\n"}
{"id": "1392401", "url": "https://cs.wikipedia.org/wiki?curid=1392401", "title": "Carol Dwecková", "text": "Carol Dwecková\n\nCarol S. Dwecková (* 17. října 1946) je americká vědkyně v oboru psychologie osobnosti, sociální a vývojové psychologie. Vystudovala Yaleovu univerzitu a působí na Stanfordově univerzitě. Je členkou Americké akademie umění a věd. Publikuje v časopisech \"The New Yorker\" a \"Time\" nebo v denících \"New York Times\" a \"Washington Post\". Je autorkou konceptu „nastavení mysli“ (anglicky mindset), který popsala v knize \"Mindset: The New Psychology of Success\" z roku 2007. Publikace se stala bestsellerem, prodalo se přes milion výtisků. Kniha vyšla také česky jako \"Nastavení mysli: Nová psychologie úspěchu aneb naučte se využít svůj potenciál\" (2015, Jan Melvil Publishing). \n\nDwecková vystudovala v roce 1967 Barnard College a získala titul Ph.D. na Yaleově univerzitě v roce 1972. Vyučovala na Kolumbijské univerzitě, Harvardově univerzitě a Illinoiské univerzitě. Od roku 2004 působí na Stanfordově univerzitě.\n\nOd začátku své kariéry se zajímala o lidi a o to, „proč dělají to, co dělají“. Jedenáct let strávila na Illinoiské univerzitě studiem toho, proč lidé reagují na selhání odlišně a co to znamená pro jejich budoucí úspěch. V roce 2012 uvedla: „Fascinovalo mě, jak se lidé vypořádávají s neúspěchem nebo překážkami.“\n\nDwecková se zaměřuje na studium motivace, osobnosti a rozvoje. Zjistila, že lidé tíhnou ke dvěma základním nastavením mysli: k fixnímu a růstovému. Ten, který převládá, ovlivňuje jejich úspěšnost. Někteří lidé věří, že úspěch je založen na vrozené schopnosti, a tíhnou k fixnímu nastavení mysli. Jiní věří, že úspěch je založen na tvrdé práci, učení, tréninku a trpělivosti, a mají růstové nastavení mysli. Lidé, kteří mají fixní nastavení mysli, se vyhýbají výzvám, zatímco lidé s růstovým nastavením mysli k výzvám tíhnou. Lidé s fixním nastavením mysli se snadno vzdávají, zatímco lidé s růstovým nastavením mysli se k překážkám stavějí čelem.\n\nDwecková shrnula své poznatky v knize \"Nastavení mysli: Nová psychologie úspěchu aneb naučte se využít svůj potenciál\". Vysvětluje zde nejen koncept nastavení mysli, ale ukazuje, jak nastavení změnit, motivovat se k učení a houževnatosti, které jsou podle ní základem úspěchu ve všech oblastech života. Svá tvrzení opírá o desítky let vědeckého výzkumu, na jehož základě věří, že lidé na sobě mohou stále pracovat a potom jsou úspěšnější než ti, kteří si myslí, že schopnosti jsou vrozené nebo dané. Navzdory svým dispozicím se lidé mohou během života změnit. \n\nNezávislé studie ale ukazují, že je její teorie mylná a motivace nemá vliv.\n"}
{"id": "1392407", "url": "https://cs.wikipedia.org/wiki?curid=1392407", "title": "The Dead South", "text": "The Dead South\n\nThe Dead South je kanadská folková-bluegrassová hudební skupina z Reginy v Saskatchewanu.\n\nPůvodně tvořili skupinu The Dead South čtyři členové – zpěvák a kytarista Nate Hilts, zpěvák a violoncellista Danny Kenyon, banjista Colton Crawford a mandolinista, kytarista a zpěvák Scott Pringle. S nápadem vytvořit si vlastní skupinu přišel Nate Hilts spolu s Danny Kanyonem, kteří spolu hráli již dříve. Skupina, ve které oba dva působili, se rozpadla. A tak v roce 2012 vytvořili vlastní hudební akustickou skupinu se jménem The Dead South.\n\nSkupina se proslavila albem, které bylo vydáno koncem roku 2014 pod jménem \"Good Company\" německou nahrávací společností Devil Duck Records a vedlo k rozsáhlému turné v Kanadě a v Evropě. Všechny jejich koncerty byly velice rychle vyprodány. Vydáním hudebního klipu „In Hell I'll Be In Good Company“ na YouTube v roce 2017 se zvedl zájem o dřívější debutové album \"Good Company\", které se tak objevilo v Top 50 v žebříčcích \"Billboardu\" a v Top 20 na celkovém americkém žebříčku iTunes. Skupina vydala ještě další dvě alba. První v roce 2013 pod názvem \"The Ocean Went Mad and We Were to Blame\". A poslední v roce 2016, \"Illusion and Doubt\".\n\nNyní skupina jezdí každoročně po Kanadě i Evropě. Složení skupiny se však za dobu působení na téměř tři roky změnilo, když v roce 2015 skupinu ze zdravotních důvodů opustil Colton Crawford. Zanedlouho ho však nahradila Eliza Mary Doylová, která byla členkou do podzimu 2018. Od této doby je banjistou skupiny opět Colton Crawford.\n\n"}
{"id": "1392411", "url": "https://cs.wikipedia.org/wiki?curid=1392411", "title": "Knoxville Cherokees", "text": "Knoxville Cherokees\n\nKnoxville Cherokees byl profesionální americký klub ledního hokeje, který sídlil v Knoxvillu ve státě Tennessee. V letech 1988–1997 působil v profesionální soutěži East Coast Hockey League. Cherokees ve své poslední sezóně v ECHL skončily v základní části. Své domácí zápasy odehrával v hale Knoxville Civic Coliseum s kapacitou 6 500 diváků. Klubové barvy byly červená, černá a stříbrná.\n\nZanikl v roce 1997 přestěhováním do Florence, kde byl založen tým Pee Dee Pride.\n\nZdroj: \n\n\n"}
{"id": "1392412", "url": "https://cs.wikipedia.org/wiki?curid=1392412", "title": "Václav z Dubé", "text": "Václav z Dubé\n\nVáclav z Dubé (1380/1390 – 1424/1425) byl český šlechtic a příslušník rodu pánů z Dubé. Od roku 1419 do roku 1420 byl nejvyšším zemským podkomořím, později se stal i nejvyšším purkrabím a purkrabím Pražského hradu. Doprovázel Jana Husa do Kostnice a na straně katolíků se účastnil křižáckých výprav proti husitům.\n\nVáclav z Dubé se narodil mezi lety 1380 až 1390; pravděpodobně na hradě Leštně, v současné době známém jako zámek Líšno, nebo v Bystřici. Jeho rodiči byli Beneš I. z Dubé a Markéta ze Zvířetic, kteří spolu měli ještě další čtyři potomky: syny Ondřeje, Jana a Beneše (II.) a dceru Annu.\n\nPrvní zmínka o Václavovi pochází z roku 1398 z Libri erectionum, kdy je již jeho matka Markéta uváděna jako vdova a její děti jako Benešovi dědicové. Minimálně od roku 1413 pak byl ve službách Zikmunda Lucemburského, který ho tehdy povolal z Benátek, aby mohl dělat průvodce Janu Husovi do Kostnice (společně s Janem z Chlumu). Další zmínka je z následujícího roku, kdy byl jmenován komárňanským županem a byl jím až do roku 1417.\n\nDo Zikmundových služeb se mohl dostat díky jeho mladší sestře Markétě, které možná sloužil, nebo díky přímluvě Ondřeje VI. a Vaňka z Dubé, Václavových strýců vystupujících na královském dvoře. Ať tak, či tak, jisté je, že jej tehdejší římsko-německý král vyslal na tažení do Benátek, se kterými byl v dlouhodobém sporu o Dalmácii. Roku 1414 byl ale Zikmundem povolán, aby doprovázel Jana Husa do Kostnice, a tak se musel přesunout z Benátek do současného jihozápadního Německa.\n\nAčkoliv byl Václav z Dubé celý život katolíkem, přátelil se s Janem Husem a vedl s ním i korespondenci.\n\nKolem roku 1415 se oženil s Markétou z Rychmburka, dcerou Smila Flašky z Pardubic a sestrou Aleše Flašky z Rychmburka.\n\n1419 král Václav IV. zemřel a na jeho místo měl nastoupit bratr Zikmund. Ačkoliv zpočátku byly jeho vztahy s husity relativně klidné, nakonec se rozhodl vojensky zasáhnout a zastrašit radikální měšťanstvo i šlechtu. Ta mezitím sepsala manifest, kterým označila Zikmunda za nevhodného pro kralování, podepsal ho například i dosavadní nejvyšší purkrabí Čeněk z Vartemberka.\n\nNa přelomu roku 1419 a 1420 se Zikmund Lucemburský v čele s českými šlechtici, Václava z Dubé nevyjímaje, snažil o přivedení husitské Plzně k poslušnosti. Královská vojska začala město obléhat a tomu se vydali na pomoc Jan Žižka z Trocnova a Břeněk Švihovský. Ti ale čelili několikanásobné přesile a pod tlakem okolností nakonec přistoupili na návrhy pražanů a uzavřeli s královskými dohodu, jež měla zaručit obyvatelům svobodu přijímání z kalicha a možnost volného odchodu. 23. března byla tedy Plzeň vydána, Zikmund se ale rozhodl dohodu nedodržet a o dva dny později kolonu husitů napadl. Krátce nato se proti novému králi obrátila většina země.\n\nVáclav z Dubé se během roku 1420 stal nejvyšším zemským purkrabím a zároveň purkrabím Pražského hradu. Situace v Praze byla ale napjatá, probíhaly neustálé boje mezi královskými vojáky a Pražany. Václav nakonec sjednal i šestidenní příměří a snažil se o vyřešení problémů, Zikmund ale vyžadoval kapitulaci Prahy a na jiné podmínky nechtěl přistoupit. Do města se tedy vydaly oddíly husitů, které měl zastavit výpad vedený Václavem z Dubé a několika dalšími šlechtici. Útok byl ale odražen a táborští do města dorazili.\n\nNakonec došlo i na vyjednávání, z královy strany jej iniciovali hlavně pán z Dubé a Jindřich z Plumova, která ale byla neúspěšná. I přesto se ale Zikmund nechal 28. července 1420 pod ochranou křižáckého vojska korunovat na českého krále. Zakrátko opustil Prahu a pobýval ve Slaném, později toho roku jmenoval Václava z Dubé, Oldřicha z Rožmberka a Petra ze Šternberka hejtmany bechyňského a prácheňského kraje.\n\nI druhého křižáckého tažení proti husitům se Václav z Dubé pravděpodobně zúčastnil, oproti tomu jeho účast na třetí výpravě je nejistá. Pán z Dubé v té době působil nejen na Moravě, ale i v Bratislavě. Roku 1424 je pak zmiňován jako zastupitel Budína a Zikmund mu daruje hrad Žleby, což je vůbec poslední zmínka o Václavu z Dubé.\n\nNení známo, kdy nebo kde zemřel, ani místo pochování. Patrně se tak stalo na přelomu roku 1424 a 1425. Zemřel tedy poměrně mladý a bezdětný (nebo se žádný z jeho potomků s Markétou nedožil dospělosti).\n\nJeho rodovým majetkem byl hrad Leštno. Roku 1416 byl Václavovi královským výnosem udělen Humpolec. O pět let později, pravděpodobně za zásluhy během protihusitského tažení, získal hrady Bzenec a Lanšperk. Roku 1424 dostal od Zikmunda hrad Žleby.\n\n"}
{"id": "1392418", "url": "https://cs.wikipedia.org/wiki?curid=1392418", "title": "Římskokatolická farnost Branná", "text": "Římskokatolická farnost Branná\n\nŘímskokatolická farnost Branná je územní společenství římských katolíků v děkanátu Šumperk s farním kostelem svatého Michaela archanděla.\n\nKostel byl stavěn počátkem 17. století (vysvěcen 1614), tehdy jako evangelický kostel Zmrtvýchvstání Krista. V rámci reprezentativní přestavby sídla na Kolštejně jej budoval Hynek mladší Bruntálský z Vrbna, který měl za ženu Bohunku, dceru Karla staršího ze Žerotína. Zadlužil se a v roce 1615 musel panství prodat Petřvaldským z Petřvaldu. Po třicetileté válce převzali kostel katolíci a v Branné byla zřízena katolická farnost. V roce 1743 byl kostel stavebně upavován (nástavba zvonice, fasády), při té příležitosti bylo změněno jeho zasvěcení na dnešní. Další opravy proběhly po požáru roku 1852 a v roce 1907.\n\nZatím posledním sídelním duchovním správcem byl R.D. Julius Žvak († 4. srpna 1996). Současným administrátorem excurrendo je k červnu 2018 R. D. ThLic. Piotr Grzybek.\n\nFara, která je v současnosti (červen 2018) neobsazená, je využívána jako ubytování pro skautské oddíly, křesťanskou mládež, pro rodiny s dětmi, duchovní obnovy i příležitostné přespání při poutích.\n\n"}
{"id": "1392427", "url": "https://cs.wikipedia.org/wiki?curid=1392427", "title": "Antropofobie", "text": "Antropofobie\n\nAntropofobie neboli fobie z lidí, je panický strach z většiny lidí v okolí člověka. \n\nPříznaky mohou například být: nejistota a strach v okolí velkého množství lidí, bušení srdce a strach z jakékoli komunikace s lidmi a občas i s některými členy rodiny.\n\nVětšinou důvod, proč člověk trpí antropofobií, je špatná zkušenost s lidmi jako je například: šikana, nedostatek přátel ve škole, únos atd.\n\nLidé trpící antropofobií jsou většinou těžcí vyléčit, jelikož se bojí se svou fobií komukoli svěřit.\n\nAntropofobici by se měli vyléčit co nejdříve, jelikož by se potom jejich fobie hůře léčila.\n\nPodúrovní antropofobie je Sociální fobie.\n"}
{"id": "1392433", "url": "https://cs.wikipedia.org/wiki?curid=1392433", "title": "Hana Žáková", "text": "Hana Žáková\n\nHana Žáková (* 11. listopadu 1968, Třebíč) je česká politička, od roku 2018 senátorka za obvod č. 53 – Třebíč, v letech 2004 až 2008 zastupitelka Kraje Vysočina, v letech 2000 až 2018 starostka obce Koněšín na Třebíčsku, bývalá členka KDU-ČSL, později nestranička za SNK ED a hnutí STAN.\n\nPřed mateřskou dovolenou pracovala u Českých drah jako vedoucí dopravy a přepravy, po mateřské dovolené pak jako sekretářka ve stavební firmě v Třebíči.\n\nHana Žáková žije v obci Koněšín na Třebíčsku. Je vdaná, s manželem mají dvě děti – syna Martina a dceru Kateřinu.\n\nV komunálních volbách v roce 1998 byla zvolena zastupitelkou obce Koněšín, když jako nezávislá vedla kandidátku subjektu \"\"Sdružení KDU-ČSL, NK\"\". Následně vstoupila do KDU-ČSL. Jako členka strany obhájila mandát zastupitelky obce ve volbách v letech 2002 a 2006, v obou případech byla lídryní kandidátky. Následně z KDU-ČSL vystoupila. Nicméně mandát zastupitelky obce obhájila i ve volbách v letech 2010, 2014 a 2018. V prvních dvou případech vedla z pozice nestraníka kandidátku SNK ED, ve třetím případě pak z pozice nestraníka kandidátku hnutí STAN. V letech 2000 až 2018 zastávala nepřetržitě post starostky obce, na konci října 2018 ji vystřídal Jiří Chalupa.\n\nV krajských volbách v roce 2004 byla za KDU-ČSL zvolena zastupitelkou Kraje Vysočina. Ve volbách v roce 2008 obhajovala mandát jako nestraník za SNK ED, ale neuspěla. O návrat se pokusila ve volbách v roce 2012 opět jako nestraník za SNK ED, tentokrát na kandidátce subjektu \"\"Pro Vysočinu\"\" (tj. SNK ED a hnutí Nestraníci), avšak opět neúspěšně (skončila jako první náhradnice). Nepodařilo se jí to ani ve volbách v roce 2016 jako nestraníkovi za SNK ED na kandidátce subjektu \"\"Starostové PRO VYSOČINU\"\" (tj. SNK ED a hnutí STAN).\n\nVe volbách do Poslanecké sněmovny PČR v roce 2002 kandidovala jako členka KDU-ČSL za \"\"Koalici KDU-ČSL, US-DEU\"\" v Kraji Vysočina, ale neuspěla. Zvolena nebyla ani ve volbách v roce 2010, kdy kandidovala jako nestraník za VV (figurovala na 3. místě kandidátky).\n\nVe volbách do Senátu PČR v roce 2018 kandidovala jako nestraník za hnutí STAN v obvodu č. 53 – Třebíč. Podpořily ji i ODS a Pro Třebíč. Se ziskem 28,49 % hlasů vyhrála první kolo voleb a ve druhém kole se utkala s nestraníkem za hnutí ANO 2011 Miroslavem Michálkem. Toho porazila poměrem hlasů 77,46 % : 22,53 % a stala se senátorkou.\n"}
{"id": "1392434", "url": "https://cs.wikipedia.org/wiki?curid=1392434", "title": "Bornova–Oppenheimerova aproximace", "text": "Bornova–Oppenheimerova aproximace\n\nBornova–Oppenheimerova aproximace je jedna ze základních aproximací pro řešení ať už stacionární nebo nestacionární Schrödingerovy rovnice pro systémy mnoha částic, jejichž hmotnosti se výrazně liší. Využívá předpokladu, že pohyb atomových jader a elektronů v atomu (molekule) může být oddělen.\n\nPřesné analytické řešení stacionární nerelativistickou Schrödingerovy rovnice\n\npro jeden atom vodíku je asi nejsložitější soustava, pro kterou jsme schopni přesné řešení získat. Hmotnost elektronu je označena jako formula_2, formula_3 je redukovaná Planckova konstanta a formula_4 je permitivita vakua.\n\nStacionární řešení jedno-elektronové vlnové funkce pro jeden elektron v poli atomového jádra se nazývá atomový orbital.\nKolem jádra existuje pouze diskrétní soustava těchto orbitalů, kde každá orbita má vlastní množinu kvantových čísel formula_5 .\n\nReálně ale potřebujeme popisovat systémy složeny z více než jen z jednoho atomu vodíku.\nChceme-li tedy napsat časově nezávislou nerelativistickou Schrödingerovu rovnici pro libovolný počet atomů nebo molekul s více elektrony, musíme zahrnout v hamiltoniánu všechny interakce mezi jádry a elektrony.\nVýsledný hamiltonián pro formula_6 elektronů a formula_7 jader je vyjádřen jako\n\nV rovnici výše představuje formula_9 operátor kinetické energie všech jader v systému\n\ndruhý člen formula_11 je operátor kinetické energie všech elektronů v systému\n\ntřetí člen formula_13 představuje potenciální energii mezi elektrony a jádrem tzn. celkové coulombické přitahování elektron-jádro\n\nčtvrtý člen formula_15 je operátor potenciální energie vznikající při coulombovském odpuzování elektron-elektron\n\npátý člen formula_17 je operátor potenciální energie vznikající při coulombovském odpuzování jádro-jádro\n\nPolohový vektor formula_19 představuje polohu jádra formula_20, respektive formula_21 polohu jádra formula_22 a polohový vektor formula_23 zase polohu elektronu formula_24 taktéž formula_25 polohu elektronu formula_26.\nformula_27 značí náboj jádra formula_20 a formula_29 představuje jeho hmotnost, stejně pro jádro formula_22.\n\nPro zjednodušení výpočtu Schrödingerovy rovnice se využívá různých aproximací.\nJednou z aproximací je Bornova–Oppenheimerova.\nNa základě rozdílné hmotnosti jádra a elektronu, který je přibližně 1836krát lehčí než proton, můžeme rozdělit pohyb jádra a elektronu.\nJádra se pohybují velmi pomalu vzhledem k elektronům, a tedy elektrony reagují v podstatě okamžitě na změny polohy jádra.\nRozdělení elektronů uvnitř systému tedy závisí na pozicích jádra, a nikoliv na jeho rychlostech.\nPro elektrony jsou jádra statická a pohyb elektronů můžeme popsat pomocí pole fixních jader.\n\nKaždé geometrii jader přísluší elektronová Schrödingerova rovnice\n\nkde formula_32 je elektronový hamiltonián a formula_33 elektronová energie se kterou se elektrony pohybují v příslušné geometrii.\nElektronová vlnová funkce\n\nzávisí na souřadnicích elektronů formula_35 ale i parametricky na souřadnicích jader formula_36.\nParametrická závislost znamená, že pro každou geometrii jader formula_36 bude vlnová funkce formula_38 jiná.\nTaktéž elektronová energie\n\nje závislá na souřadnicích atomových jader.\nDíky zjednodušení popsanému výše můžeme zanedbat kinetickou energii jader a hamiltonián se zjednoduší na tvar\n\nČlen formula_41 coulombovského odpuzování jádro-jádro není operátor, ale představuje konstantu, a proto posune vlastní hodnotu operátoru jen o konstantní hodnotu .\n\nŘešením elektronových Schrödingerových rovnic pro systém s fixním počtem jader a elektronů získáme elektronové energie, které popisují křivku potenciální energie v případě dvouatomových molekul, u víceatomových molekul popisují hyperplochu potenciální energie.\nPokud bychom chtěli popsat pohyb jader v rámci Bornovy–Oppenheimerovy aproximace, pak uvažujeme jádra pohybující se v potenciálu určeném elektronovou energií formula_33 dané geometrie a hamiltonián bude mít tvar\n\nTento hamiltonián je používán v Schrödingerově rovnici pro pohyb jader, který popisuje vibrační, rotační a translační stavy jádra.\nŘešení jaderné Schrödingerovy rovnice (přinejmenším přibližně) je nezbytné pro předpovídání vibračních spekter molekul .\n"}
{"id": "1392438", "url": "https://cs.wikipedia.org/wiki?curid=1392438", "title": "Umělá dráha pro slalom na divoké vodě", "text": "Umělá dráha pro slalom na divoké vodě\n\nUmělá dráha pro slalom na divoké vodě nebo umělý vodácký kanál je dráha s tekoucí vodou s uměle vytvořenými peřejemi. V těchto sportovištích se provozuje zejména slalom na divoké vodě na kanoi či kajaku, slalom a sjezd na raftu, sjezd na divoké vodě, vodní rodeo, případně paddleboarding a trénink řady dalších vodáckých disciplín široké veřejnosti.\n\n"}
