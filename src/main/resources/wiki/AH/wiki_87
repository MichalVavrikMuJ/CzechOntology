{"id": "1361840", "url": "https://cs.wikipedia.org/wiki?curid=1361840", "title": "Hřbitov ve Vrbně pod Pradědem", "text": "Hřbitov ve Vrbně pod Pradědem\n\nHřbitov ve Vrbně pod Pradědem, okrese Bruntál je areál s hřbitovními kaplemi, obvodovou zdí, bránou a náhrobkem Anny Heleny Roesnerové. Do státního seznamu kulturních památek byl zapsán před rokem 1988.\n\nVe Vrbně pod Pradědem vznikl v roce 1613 protestantský hřbitov. O něco později vzniká katolický hřbitov v horní části náměstí u kostela sv. Michala, který byl v roce 1655 vysvěcen biskupem Janem Gobarem. V roce 1633 v prostranství před lesem na staré andělohorské silnici zřízen samostatný morový hřbitov. Byla zde postavena kaple sv. Josefa.\n\nPo zástavbě prostoru kolem náměstí a nedostatku místa bylo další pohřbívání na tomto hřbitově v roce 1826 ukončeno. V roce 1774 byl zakoupen pozemek ve svahu za městem, který byl obehnán kamennou zdí a v roce 1777 byl hřbitov vysvěcen olomouckým biskupem hrabětem Breuerem. Výstavba hřbitova byla ukončena v roce 1819 za finanční podpory majitelů textilních továren rodin Rösslerů a Weissů. Ze starého hřbitova po roce 1826 byly přemístěny mnohé pomníky a ostatky na nový hřbitov. Dokladem je náhrobní kamenná deska v ohradní zdi s letopočtem 1707. V roce 1893 byla zvětšena plocha hřbitova a hřbitov přešel do vlastnictví církve. Zvětšení na konečnou výměru 5000 m bylo provedeno v roce 1911.\n\nEmpírový hřbitov má kosodélný půdorys, areál je rozdělen pravoúhlými cestičkami. Terasovitý prostor v mírném svahu je obehnán zdí z lomového kamene, koruna zdi byla krytá šindelovou stříškou. Součástí hřbitovní zdi jsou k ní přistavěné hrobní kaple. V jižní části jsou dvě vstupní brány s kovanými mřížemi a v jihovýchodním rohu je menší branka s jednoduchou mříží vedle hřbitovní kaple. Empírová hřbitovní kaple z roku 1817 je zděná obdélná stavba s trojbokým závěrem. Štítové průčelí je členěné lisénovými rámy, vchod má segmentový záklenek. Střecha je krytá břidlicí.\n\nNáhrobek Anny Heleny Roesnerové je vytvořen z pískovce. Na soklu čtvercového půdorysu je postaven nad profilovanou římsou obelisk. Na stěnách obelisku v horní části jsou spojené přes hranu vavřínové festony. Obelisk opatřený nápisy.\n\nMimo areál hřbitova je památkově chráněna hřbitovní kaple, obvodová zeď, vstupní brány a náhrobek Anny Heleny Roesnerové. Z dalších zajímavých památek jsou:\nRevitalizace hřbitova v roce 2013 byla podpořena penězi Státního zemědělského intervenčního fondu.\n"}
{"id": "1361862", "url": "https://cs.wikipedia.org/wiki?curid=1361862", "title": "František Beneš (salesián)", "text": "František Beneš (salesián)\n\nFrantišek Beneš (29. listopadu 1947 Cerekvice nad Loučnou – 23. října 2017 Litomyšl) byl český katolický řeholní kněz, dlouholetý administrátor Římskokatolické farnosti - proboštství Litomyšl a významný hybatel ekumenického hnutí zejména v litomyšlském regionu. Byl také členem kněžské rady královéhradecké diecéze a sboru konzultorů královéhradeckého biskupa.\n\nFrantišek Beneš se narodil ve východočeské Cerekvici nad Loučnou v roce 1947 jako druhé dítě do rodiny drobného hospodáře. V Cerekvici navštěvoval základní školu a následně studoval na litomyšlské střední všeobecně vzdělávací škole, kde v roce 1965 odmaturoval. Poté chtěl zahájit studium bohosloví, to mu však nebylo vládnoucí komunistickou garniturou umožněno, a tak nastoupil na Vysokou školu zemědělskou v Brně (obor meliorace). Po čtyřech semestrech byl nucen přerušit studium kvůli povinné vojenské službě, kterou konal v letech 1967–1969. Teprve potom mu byl umožněno studium teologie v Litoměřicích, během kterého u salesiánů tajně absolvoval noviciát pod vedením Ladislava Vika, pozdějšího provinciála České provincie salesiánů. Na kněze byl František Beneš vysvěcen 29. června 1974 v Praze, téhož roku složil první řeholní sliby.\n\nJeho prvním působištěm byly Pardubice, kde působil mezi lety 1974–1977 jako farní vikář. Následně krátkou dobu vykonával kněžskou službu především v Hlinsku a Uhelné Příbrami. V roce 1979 byl jmenován administrátorem farnosti ve Dvoře Králové nad Labem, kde setrval až do roku 1991 (v letech 1990–1991 na pozici děkana). Už ve Dvoře Králové se F. Beneš ukázal jako velmi ekumenicky otevřený kněz.\n\nV roce 1991 nastoupil jako administrátor farnosti do Litomyšle, kde byla z rozhodnutí biskupa a provinciála salesiánů zřízena salesiánská komunita čítající 3–4 členy. Litomyšl představovala pro F. Beneše jeho nejdelší a jistě i nejdůležitější působiště. Duchovní správu vykonával také ve farnostech Mikuleč, Trstěnice, Karle, Čistá, Morašice a Cerekvice. V letech 1992–1993 byl ředitelem salesiánské komunity v Pardubicích a mezi lety 1998–2001 zastával stejnou funkci v komunitě v Sebranicích. \n\nV Litomyšli a okolí se zasadil o obnovu mnoha zdevastovaných církevních staveb (např. proboštského kostela v Litomyšli, kostela sv. Mikuláše v Čisté aj.), významně podporoval a spoluutvářel kulturní i duchovní život v Litomyšli, za což mu bylo uděleno několik vyznamenání města Litomyšle: v roce 1999 Cena města Litomyšl za přínos společnosti a 20. října 2016 Cena purkmistra Laška za mimořádné zásluhy o rozvoj duchovního i občanského života společnosti a významný podíl na opravách mnoha církevních památek v Litomyšli a regionu. Byl velkým podporovatelem a věrným příznivcem festivalu Smetanova Litomyšl a v proboštském kostele pořádal mnoho koncertů nejen vážné hudby. Za jeho působení v Litomyšli se také rozběhlo několik významných projektů, jako Noc kostelů nebo duchovně kulturní festival Litomyšlské dny barokní tradice. Po většinu svého dlouhého pobytu v Litomyšli zastával P. Beneš také funkci okrskového vikáře vikariátu Litomyšl (do r. 2016), byl členem kněžské rady hradecké diecéze a biskupského sboru poradců. V Litomyšli také naplno rozvinul své ekumenické snažení, což zaznamenalo na jaře 2016 živý ohlas, neboť se objevily názory, že v rámci tohoto snažení byly (byť v dobrém úmyslu) překročeny přípustné hranice.\n\nV adventu 2015 prodělal vážné zdravotní potíže a následujícího půl roku byl střídavě hospitalizován. Ze zdravotních důvodů byl v květnu 2016 zbaven zatěžující funkce okrskového vikáře a v srpnu jej ve funkci administrátora farnosti v Litomyšli nahradil diecézní kněz Zdeněk Mach. František Beneš zůstal ve farnosti jako výpomocný duchovní a jeho zdravotní stav se lepšil.\n\n1. srpna 2017 odešel po 26 letech z Litomyšle, protože byl jmenován administrátorem farnosti v Horní Sloupnici. Zdálo se, že jeho zdravotní problémy ustoupily, v říjnu se však nečekaně vrátily a F. Beneš musel být hospitalizován v litomyšlské nemocnici, kde 23. října, obklopen přáteli, farníky a kolegy v duchovní službě, zemřel.\n\nPohřeb P. Beneše se konal 31. října 2017 v litomyšlském proboštském kostele Povýšení sv. Kříže, zúčastnilo se jej asi tisíc smutečních hostů, z toho čtyři biskupové a přes 100 římskokatolických duchovních. Nechyběli ani jeho blízcí spolupracovníci z litomyšlské ekumeny, zástupci Pardubického kraje a Města Litomyšle. Zádušní mši svatou, kterou vysílala živě TV Noe, celebroval Mons. Jan Vokál, biskup královéhradecký, a smuteční obřady na litomyšlském hřbitově vysluhoval P. Petr Vaculík, provinciál České provincie Salesiánů Dona Bosca.\nFrantišek Beneš byl oblíbený pro svou vlídnost, pozornost a vnímavost k radostem i bolestem všech, se kterými se setkal. Byl také velmi pracovitý (na opravách drtivé většiny jím rekonstruovaných památek se aktivně podílel) a manuálně zručný. Potrpěl si na důstojné slavení mešní liturgie, a to i co se týká liturgické hudby nebo liturgického prostoru.\n\nP. Beneš byl mimořádně kulturně založený, rád poslouchal především vážnou duchovní hudbu a pokud mohl, hojně navštěvoval koncerty konané v místě jeho působení. Rovněž rád četl a v Litomyšli vybudoval farní knihovnu se solidním knižním fondem.\n\n\n"}
{"id": "1361863", "url": "https://cs.wikipedia.org/wiki?curid=1361863", "title": "Pruská křížová výprava", "text": "Pruská křížová výprava\n\nPruská křížová výprava bylo ve 13. století rozsáhlé vojenské tažení do Pobaltí s cílem dobýt, christianizovat a kolonizovat dosud pohanské Prusy, jehož se účastnil s podporou evropských států, panovníků a šlechty zejména Řád německých rytířů, vojenský rytířský řád založený během křížových výprav ve Svaté zemi. Němečtí rytíři byli tentokrát úspěšní, podařilo se jim dobýt celé Prusko a založit mocný státní útvar. Německé rytíře rovněž podpořil výpravou také český král Přemysl Otakar II., který později na pruském území založil nové město Königsberg (Královec – dnešní Kaliningrad).\n\nPobaltští Prusové, etnikum příbuzné Litevcům a Lotyšům, doposud nezávislé, politicky nejednotné a nepokřtěné (nevěřící), obývali málo rozvinuté lesnaté a špatně přístupné bažinaté oblasti západního Pobaltí. Prusy se příliš nedařilo přimět k nové víře za pomoci misií. Roku 997 jim padl za oběť pražský biskup sv. Vojtěch, který se je vypravil křtít. Prusové byli nejenom vyznavači pohanských kultů, podobně jako polabští Slované, kteří byli obdobně porobeni a asimilováni o něco dříve, ale také ze svého území často pořádali vojenské nájezdy vůči svým křesťanským sousedům, při kterých nebrali ohledy ani na kostely či kláštery. Při těch největších bylo vypleněno či kompletně zničeno velké množství církevních staveb.\n\nV roce 1193 proto vyzval papež Celestýn III. církevní vojenské řády, zejména Řád německých rytířů a Řád mečových bratří, a to přímo k boji proti nevěřícím v Pobaltí, dosud odmítající přijmout křesťanství. Němečtí rytíři s výzvou otáleli, neboť byli ještě stále zaměstnáni bojem s muslimy a pohany ve Svaté zemi a Sedmihradsku. Výzvy vyslyšeli teprve až poté, co byli pro své pokusy o vymanění se z vlivu panovníka z Uher vyhnáni.\n\nNa přelomu let 1225/1226 pozval kníže Konrád Mazovský německé rytíře do Polska a jako odměnou jim za ochranu prusko-mazovského pohraničí nabídl za državu chełmiňské země, ale pouze při zachování knížecí svrchovanosti nad tímto územím. Řád se v této oblasti usadil a odtud jeho vojska pokračovala v taženích na území Prusů.\n\nKonrád byl rozhodnut získat pomoc od německých rytířů při obraně území, které se mu nedařilo ochránit před Prusy, ale vzhledem k předchozím zkušenostem s tímto rytířským řádem v Uhrách, to byl u Konráda velmi neprozřetelný čin. Řád se jako v případě Sedmihradska usídlil v dobytých zemích natrvalo a na něj začal zvát německé kolonisty. Své poslání hodlal dále plnit ve formě nabytí dalších územních zisků pro své potřeby, a to pokud možno vymaněním se ze světské svrchovanosti. Řád tedy zanedlouho začal významněji zasahovat do evropské politiky a jeho sousedé s nevolí sledovali jeho rozmach. K tomu dopomohli různé okolnosti. Řád se těšil církevní ochrany, podpory papežů i císařů a některých evropských panovnických dvorů. Císař Fridrich II. ve tzv. Zlaté bule z Rimini z roku 1226 udělil německým rytířům právo si pro sebe uzurpovat východní země (mimo jiné udělil velmistrům řádu privilegium užívat zlatě zdobený kříž s erbem říšského orla uprostřed, který řád používá dosud – pozn.). Roku 1234 na základě zfalšovaného rukopisu (tzv. krušvický falsifikát) papež Řehoř IX. přiznal řádu svrchovanost na územích Konráda Mazovského.\n\nPrvním cílem křižácké ofenzívy se stal kmen Pamedė (Pomesania). S pomocí oddílů polských knížat byli Prusové poraženi v bitvě na řece Sigurně roku 1234 a do roku 1236 bylo celé jejich území podrobeno řádovému panství. Roku 1235 přestoupila k německým rytířům většina členů Řádu dobřínských rytířů, menší rytířské organizace původně založené Konrádem Mazovským za účelem ochrany pohraničí. Tento řád pojmenovaný podle Dobřína, svého hlavního řádového sídla, však trpěl delší dobu pro nedostatek členů a svou úlohu nemohl plnit dostatečně. Roku 1237 se Řád německých rytířů spojil s Řádem mečových bratří, operujícím v Livonsku (území dnešního Lotyšska a Estonska). Pruské území tak padlo do kleští a řád dobýval nemilosrdně jedno pruské území za druhým a tamní obyvatelstvo přivádělo na novou víru za pomoci útlaku a násilí. V roce 1240 němečtí rytíři dobyli Varmii a části kmenových území Notangů a Bartů. Roku 1242 postup řádu přerušilo povstání pruských kmenů.\n\nV letech 1254–1255 se pruské křížové výpravy zúčastnil také český král Přemysl Otakar II. s úmyslem rozšířit své panství a vliv severovýchodním směrem. Jeho pokus o nastolení přemyslovské moci nad Pobaltím a Litvou a podpora šíření křesťanství se přes malou podporu papežské kurie nesetkali s výraznějšími úspěchy. Rozhodující bitva mezi pohanskými Prusy a vojsky Přemysla se odehrála v roce 1255 v bitvě u Rudavy. V ní Přemysl Otakar II. rozdrtil poslední zbytky odporu pruského kmene Sembů. Po tomto vítězství nechal založit město Královec (německy \"Königsberg\", tj. dnešní Kaliningrad). Touto bitvou skončila první česká křížová výprava do Pobaltí.\n\nNedůkladná narychlo provedená christianizace Prusů se nesetkala s trvalým úspěchem, protože krutá nadvláda a nová násilně vštěpovaná víra se Prusům zajídala. Pohanství Prusů nezaniklo hned, ale stmelilo se s křesťanstvím v synkretismus a poslední zbytky pohanské víry a pohanských praktik vymizely až v 16. století. Řád pokračoval i nadále ve svých výbojích proti pohanům a tentokrát svou pozornost plně upřel na nedaleké území Žmuďi, obývané kmeny Žemaitů a nacházející se zhruba mezi oběma řádovými státy, německým a livonským. V bitvě u Durbeského jezera dne 13. červenec 1260 byli němečtí rytíři spolu se Švédy, Dány a livonskými rytíři Žemaity poraženi. Tímto mýtus o neporazitelnosti řádových vojsk padl. Ke slovu se dostali nyní porobení Prusové, vyčkávající na vhodnou příležitost k další vzpouře. V letech 1260–1274 vypuklo na celém území řádu již v pořadí druhé pruské povstání s přívlastkem velké. V jeho čele stanul pruský povstalec Herkus Monte, v moderní době později oceňován jako národní hrdina, vlastenec a bojovník proti německé nadvládě. Původně jen s malou ozbrojenou skupinou dopomohl rozhořet povstání, které se rozšířilo a zasáhlo celé území řádu. Povstání výrazně podporoval také pomořanský vévoda Swantopolk II., neboť řád mimo jiné zasahoval i do dynastických sporů o trůn v sousedním Pomořansku a to ve prospěch Swantopolkových bratrů. Řádu se ale nakonec podařilo povstání potlačit a naneštěstí po něm byli Prusové zčásti vyhubeni, zbylí pozvolna asimilováni a poněmčeni – germanizováni. Prusko spravované řádem bylo postupně přeměněno v německé území, když bylo domorodé baltské etnikum Prusů vytlačeno a postupně nahrazeno novým německým obyvatelstvem (kolonisty) hovořícím němčinou. Od 14. století se dochovaly i nemnohé písemné památky pruského jazyka, jeho nejrozsáhlejším svědectvím je překlad Lutherova katechismu, vydaný roku 1561 v Královci. Pruština definitivně vymřela na sklonku 17. století.\n\n"}
{"id": "1361865", "url": "https://cs.wikipedia.org/wiki?curid=1361865", "title": "L'Accordéoniste", "text": "L'Accordéoniste\n\nL'Accordéoniste je píseň Édith Piaf napsaná roku 1940 Michelem Emerem.\n\nPíseň vyprácí o prostitutce, která je zamilovaná do akordeonisty. Ten poté musí odejít do války a ona sní o tom, jak spolu budou žít, až se vrátí.\n\nPíseň byla vydána roku 1940 se singlem \"Escales\".\n\nPrvní česká verze této písně s názvem Harmonikář nazpívala s vlastním textem na svém albu \"Pocta Edith Piaf\" česká šansoniérka Marta Balejová. Další verze s českým textem Jiřího Dědečka a stejným názvem nazpívala roku 2003 na svém albu \"Nelituj\" Světlana Nálepková.\n"}
{"id": "1361869", "url": "https://cs.wikipedia.org/wiki?curid=1361869", "title": "Toporowy Staw Wyżni", "text": "Toporowy Staw Wyżni\n\nToporowy Staw Wyżni je jezero ve skupině Toporowych Stawů v dolní části Doliny Suchej Wody Gąsienicowej v Západních Tatrách v Polsku. Je ve stavu zániku a jeho rozloha podléhá silným výkyvům. Má rozlohu 0,0300 ha a je 30 m dlouhé a 15,5 m široké. Dosahuje maximální hloubky 1,1 m. Leží v nadmořské výšce 1133 m.\n\nNachází se uprostřed lesa na morénovém valu na západním úbočí doliny jižně od Brzezin. Pleso zarůstá a je zanášeno bahnem. Severně se nachází Toporowy Staw Niżni. Na severozápadě a na jihu se nacházejí malé zarůstající a vysychající jezírka. V plese roste velmi vzácná vodní rostlina zevar úzkolistý. Vyskytují se v něm také blatnice bahenní, rojovník bahenní, ptačinec dlouholistý, mochna bahenní, kyhanka sivolistá, ostřice bažinná, ostřice chudokvětá a plavuník Isslerův. V jezeře se rozmnožuje mnoho druhů plazů a obojživelníků, mezi něž patří mlok skvrnitý, čolek karpatský, čolek horský, kuňka žlutobřichá nebo skokan hnědý.\n\nPleso nemá povrchový přítok ani povrchový odtok. Náleží k povodí Dunajce.\n\nPleso není veřejnosti přístupné. Ve vzdálenosti 100 m jižně prochází červená turistická značka mezi Halou Kopieniec a Psiou Trawkou.\n\n\n"}
{"id": "1361870", "url": "https://cs.wikipedia.org/wiki?curid=1361870", "title": "Plný text", "text": "Plný text\n\nPlný text je podle České terminologické databáze knihovnictví a informační vědy „plná verze textového sdělení zpřístupněná při jeho komunikování formou elektronického dokumentu. Obvykle se vymezuje negativně jako protiklad k redukovanému textu nebo k bibliografické informaci o dokumentu“. Plné texty mohou být v online prostředí rozptýlené volně na internetu nebo systematicky shromažďovány ve fulltextových (plnotextových) databázích. Vyhledávání, které se provádí v plných textech, se nazývá fulltextové (plnotextové) vyhledávání.\n"}
{"id": "1361881", "url": "https://cs.wikipedia.org/wiki?curid=1361881", "title": "Duben 2004", "text": "Duben 2004\n\n"}
{"id": "1361886", "url": "https://cs.wikipedia.org/wiki?curid=1361886", "title": "Gevheri Kadınefendi", "text": "Gevheri Kadınefendi\n\nGevheri Kadınefendi (8. června 1856 - 6. září 1884) byla pátá manželka osmanského sultána Abdulazize a matka Şehzade Mehmeda Seyfeddina a princezny Esmy Sultan.\n\nNarodila se jako dcera abchazského Saliha Beye Svatnby a princezny Şaziye Tsamby. Její rodné jméno bylo Emine Svatnba. Ve velmi nízkém věku byla darována do sultánského paláce. Byla vychovávána Valide sultánkou Pertevniyal Sultan. Měla také sestru Fatmu, která zůstala v paláci ve službách. Měla dlouhé hnědé kudrnaté vlasy a modré oči. Vždy nosila dlouhé bílé šaty a modré šátky. Neúčastnila se žádných ceremoniálů. \n\nKdyž sloužila v paláci, všiml si jí sultán Abdulaziz a v roce 1872 se s ní oženil v paláci Dolmabahçe. Jeho svatebním darem byl prsten, přestože nenosila žádné šperky. Zakládali si na přírodní kráse a eleganci. Rok po svatbě porodila prince Mehmeda Seyfeddina Efendiho a další rok princeznu Esmu Sultan. Byla věřící a ráda pomáhala chudým a potřebným. Své bohatství používala na opravu mešit, madrass a škol. \n\nZemřela v září 1884 v paláci Ortaköy. Pohřbena je v mauzoleu mešity Yeni Cami v Istanbulu.\n"}
{"id": "1361887", "url": "https://cs.wikipedia.org/wiki?curid=1361887", "title": "Italská volejbalová reprezentace žen", "text": "Italská volejbalová reprezentace žen\n\nItalská volejbalová reprezentace žen reprezentuje Itálii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361894", "url": "https://cs.wikipedia.org/wiki?curid=1361894", "title": "Zaklínač (seriál, 2019)", "text": "Zaklínač (seriál, 2019)\n\nZaklínač (v anglickém originále The Witcher) je akční fantasy dramatický webový televizní seriál od Lauren Schmidt Hissrichové. Je založený na stejnojmenném cyklu povídek a románů od polského spisovatele Andrzeje Sapkowského. Seriál je zveřejněn na Netflixu. První řada měla premiéru dne 20. prosince 2019. \n\n\"Zaklínač\" se odehrává ve středověkém světě na tzv. Kontinentě a sleduje příběh Geralta z Rivie (Henry Cavill), osamělého lovce netvorů, který je poután osudem k čarodějce Yennefer z Vengerbergu (Anya Chalotra) a princezně Cirille (Freya Allan). První řada seriálu je založena na krátkých povídkách obsažených v knihách \"Poslední přání\" a \"Meč osudu\", které dějově předchází hlavnímu cyklu. Zaměřuje se na události, které utvořily hlavní tři postavy, a na jejich následné setkání.\n\nDne 13. listopadu 2019 bylo oznámeno, že seriál získal druhou řadu. Uvedena by měla být roku 2021.\n\n\n\nDne 13. listopadu 2019 byla objednána druhá řada seriálu.\n\nV květnu 2017 byl Netflixem oznámen začátek produkce anglického dramatického seriálu, jenž je založen na cyklu povídek a románů od Andrzeje Sapkowského.\n\nV prosinci roku 2017 byla najata do role showrunnera Lauren Schmidt Hissrich. V lednu 2018 bylo oznámeno, že byl dokončen scénář pilotního dílu. V dubnu 2018 Lauren Schmidt Hissrich napsala, že první řada bude dlouhá 8 dílů. V dubnu 2017 bylo oznámeno, že Andrzej Sapkowski bude na seriálu působit jako tvůrčí poradce, avšak v lednu 2018 odmítl jakoukoli účast na projektu Nicméně se v dubnu 2018 setkal s Lauren Schmidt Hissrichovou a ta následně v květnu 2018 uvedla, že Sapkowski je součástí tvůrčího týmu. V srpnu 2018 bylo uvedeno, že Andrew Laws je produkčním designérem. V prosinci téhož roku se k projektu přidali režiséři Alik Sakharov a Charlotte Brändström.\n\nV říjnu roce 2018 bylo potvrzeno, že první řada bude složena z osmi epizod. V dubnu 2019 bylo oznámeno, že řada bude mít premiéru na konci roku 2019. Na konci října 2019 bylo upřesněno, že se premiéra seriálu uskuteční dne 20. prosince 2019. \n\nDne 13. listopadu 2019 bylo oznámeno objednání druhé řady. Produkce druhé řady by měla začít na začátku roku 2020 v Londýně a uvedena by měla být v roce 2021.\n\nDěj první řady seriálu byl vyprávěn nepřímočaře (nelineárně). Lauren Schmidt Hissrich uvedla, že se inspirovala filmem \"Dunkerk\" režiséra Christophera Nolana z roku 2017. Hissrichová taktéž doplnila, že Yennefer a Cirilla dostaly na televizních obrazovkách více prostoru, protože chtěla, aby publikum postavy a jejich životy, příběhy, motivace, cesty a nesnáze pochopilo. Příběh druhé řady se dle Hissrichové bude zakládat na té první, bude však více jednotný a postavy budou spolu častěji komunikovat a interagovat.\n\nDne 4. září 2018 bylo oznámeno, že si hlavní roli Geralta zahraje herec Henry Cavill, který byl vybrán z více jak 200 účastníků castingu. Kvůli seriálu získal za svoji kariéru nejlepší fyzickou formu. S tréninkem mu pomáhal kulturista Dave Rienzi.\n\nV říjnu 2018 byla Anya Chalotra obsazena do role Yennefer z Vengerbergu a Freya Allan do role princezny Cirilly. K obsazení seriálu se přidali také Jodhi May, Björn Hlynur Haraldsson, Adam Levy, MyAnna Buring, Mimi Ndiweni a Therica Wilson-Read. Následujícího měsíce byli oznámeni další členové obsazení: Eamon Farren, Joey Batey, Lars Mikkelsen, Royce Pierreson, Maciej Musiał, Wilson Radjou-Pujalte a Anna Shaffer. Během produkce byla postava Marilky přeobsazena a roli získala Mia McKenna-Bruce.\n\nV dubnu 2018 Lauren Schmidt Hissrich uvedla, že se seriál bude natáčet ve východní Evropě. Téhož měsíce producent Erik Bramak na konferenci v Římě doplnil, že se bude filmovat i ve střední Evropě, především pak v Polsku.\n\nHlavní natáčení první řady začalo 31. října 2018 v Maďarsku. V březnu se produkce přesunula na ostrov Gran Canaria na Kanárských ostrovech. Některé scény byly natočeny i na ostrovech La Palma a La Gomera. Na konci března se filmovalo v Maďarsku a to v Budapešti na hradě Vajdahunyad. Hlavní natáčení skončilo na hradě Ogrodzieniec v Polsku na konci května v roce 2019.\n\nPrvní upoutávka se dočkala uveřejnění na San Diego Comic-Conu 19. července 2019. Plnohodnotný trailer k první řadě byl zveřejněn dne 31. října 2019 na Lucca Comics & Games. Finální trailer seriálu byl publikován 12. prosince 2019. \n\nDne 18. prosince 2019 byl \"Zaklínač\" předpremiérově uveden na závodní dráze Służewiec ve Varšavě. První řada měla premiéru dne 20. prosince 2019.\n\nPrvní řada seriálu dostala od recenzního agregátora Rotten Tomatoes 59 %. Hodnocení je založeno na 63 recenzích. Na stránce Metacritic dostala první řada při 15 recenzích 53 bodů ze 100, jedná se tedy o „smíšené nebo průměrné recenze“.\n\nTvůrkyně Lauren Schmidt Hissrich se ke kritice vyjádřila a napsala: „Kdo mě zajímá? „Profesionální kritici“, kteří viděli jednu epizodu a zbytek přeskočili? Nebo PRAVÍ fanoušci, kteří viděli všech osm dílů v jeden den a plánují se na ně znovu kouknout?“ Odkazovala tak na kritika Darrena Franicha z \"Entertainment Weekly\" a na jeho kontroverzní recenzi, ve které sám přiznal, že přeskočil několik dílů řady a označil ji stupněm F (nejhorší).\n\nHodnocení se však mezi kritiky a publikem značně liší. Na stránce Rotten Tomatoes dostala první řada 93 % a na Metacritic 7,6 bodů z 10. Mezinárodní publikum hodnotí seriál na IMDb 8,7 body z 10, čeští sledující pak první řadu ohodnotili na ČSFD 81 % a polský Filmweb dal seriálu 7,7 bodů z 10.\n\nDle stránky Parrot Analytics byl \"Zaklínač\" třetím nejžádanějším seriálem v USA, před ním pak byly umístěny seriály \"Stranger Things\" a \"The Mandalorian\".\n\n"}
{"id": "1361896", "url": "https://cs.wikipedia.org/wiki?curid=1361896", "title": "Rumunská volejbalová reprezentace žen", "text": "Rumunská volejbalová reprezentace žen\n\nRumunská volejbalová reprezentace žen reprezentuje Rumunsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1361903", "url": "https://cs.wikipedia.org/wiki?curid=1361903", "title": "Ribitol", "text": "Ribitol\n\nRibitol, také nazývaný adonitol, je cukerný alkohol odvozený od ribózy. Přirozeně se vyskytuje v hlaváčku jarním, stejně jako v buněčných stěnách některých grampozitivních bakterií, kde je jeho fosfát součástí teichoových kyselin. Je také součástí chemické struktury riboflavinu a flavinmononukleotidu (FMN), nukleotidového koenzymu v mnoha enzymech, souhrnně nazývaných flavoproteiny.\n"}
{"id": "1361907", "url": "https://cs.wikipedia.org/wiki?curid=1361907", "title": "Cukerné alkoholy", "text": "Cukerné alkoholy\n\nCukerné alkoholy jsou alkoholy odvozené od sacharidů (zpravidla od mono- nebo disacharidů), jsou podskupinou polyolů. Jedná se o bílé ve vodě rozpustné pevné látky, které se mohou vyskytovat v přírodě nebo být vyrobeny průmyslově redukcí sacharidů. Často se používají v potravinářství jako zahušťovadla a sladidla. V potravinách slouží obvykle jako náhrada cukru, často v kombinaci se silnými sladidly (mnohem sladšími než cukr). K nejčastěji používaným cukerným alkoholům patří sorbitol a xylitol.\n\nCukerné alkoholy mají obecný vzorec HOCH(CHOH)CHOH; odpovídající sacharidy mají o dva vodíkové atomy méně, jejich vzorce jsou například HOCH(CHOH)CHO nebo HOCH(CHOH)C(O)CHOH. Většina jich má pět nebo šest atomů uhlíku, jelikož jsou odvozeny od pentóz (pětiuhlíkatých monosacharidů) nebo hexóz (šestiuhlíkatých monosacharidů); na každém uhlíku mají navázanou jednu hydroxylovou skupinu (-OH). Lze je dále dělit podle relativního uspořádání (stereochemie) těchto hydroxylů. Na rozdíl od sacharidů, které vytvářejí cyklické formy, se vyskytují v acyklické podobě; mohou ovšem tvořit cyklické ethery, například sorbitol může být dehydratován na isosorbid.\n\nCukerné alkoholy se vyskytují v přírodě a mannitol byl dříve také získávan z přírodních zdrojů. V současnosti se všechny cukerné alkoholy získávají hydrogenací sacharidů za použití Raneyova niklu jako katalyzátoru. Přeměny glukózy a manózy na sorbitol a mannitol probíhá podle následujících vzorců:\n\nTímto způsobem se ročně vyrobí více než milion tun sorbitolu. Podobným způsobem se získává z xylózy xylitol a z laktózy laktitol. Erythritol se oproti tomu vyrábí kvašením glukózy a sacharózy.\n\nCukerné alkoholy nezpůsobují zubní kaz, bylo dokonce zjištěno, že xylitol před jeho vznikem chrání.\n\nPři studiích na krysách potrava s obsahem xylitolu zvýšila hustotu kostí, což vedlo k zájmu o to, zda by se pomocí tohoto cukertného alkoholu dala léčit osteoporóza u lidí.\n\nKonzumace cukerných alkoholů zvyšuje obsah glukózy v krvi, i když méně než jak je tomu u sacharózy. Cukerné alkoholy, kromě erythritolu, mohou také při konzumaci ve větších množstvích způsobit nadýmání a průjem.\n\n\n\nCukerné alkoholy mohou být odvozeny od mono-, di- i vyšších sacharidů, ty, které jsou odvozené od disacharidů, ovšem nejsou zcela hydrogenované, protože je k redukci použitelná pouze jedna aldehydová skupina.\n\nNásledující tabulka ukazuje relativní sladkost a energetickou hodnotu nejpoužívanějších cukerných alkoholů.\n\nCukerné alkoholy jsou oproti sacharóze obecně méně sladké a mají nižší energetickou hodnotu. Nejsou metabolizovány bakteriemi v ústní dutině a tak nezpůsobují zubní kaz; při zahřátí u nich nedochází ke karamelizaci.\n\nNěkteré cukerné alkoholy (například sorbitol, erythritol, xylitol, mannitol, laktitol a maltitol) mohou při vyšší koncentraci způsobit pocit ochlazení v ústech, tohoto účinku se využívá v bonbonech a žvýkačkách bez cukru. Jev je způsoben tím, že rozpouštění cukerných alkoholů je endotermická reakce, která má vysokou entalpii rozpouštění.\n\nCukerné alkoholy často nejsou zcela absorbovány z tenkého střeva do krevního oběhu, což způsobuje menší změnu v obsahu cukru v krvi než u sacharidů, jako je sacharóza. Díky tomu jsou často používány diabetiky, ovšem jejich použití ve větších množstvích, podobně jako u dalších neúplně strávených látek, vede k nadýmání, průjmu a zvýšené flatulenci. Při dlouhodobém užívání se u většiny osob vytvoří určitá tolerance k cukerným alkoholům a tyto účinky se již neobjevují.\n\nEtrythritol je absorbován v tenkém střevě a vylučuje se močí v nezměněné podobě, takže má i přes sladkou chuť nulovou energetickou hodnotu.\n"}
{"id": "1361909", "url": "https://cs.wikipedia.org/wiki?curid=1361909", "title": "Japonská volejbalová reprezentace žen", "text": "Japonská volejbalová reprezentace žen\n\nJaponská volejbalová reprezentace žen reprezentuje Japonsko na mezinárodních volejbalových akcích, jako je mistrovství světa.\n"}
{"id": "1361910", "url": "https://cs.wikipedia.org/wiki?curid=1361910", "title": "Beernem", "text": "Beernem\n\nBeernem je obec v provincii Západní Flandry v Belgii.\n\nBeernem se nachází 24 km jižně od belgického pobřeží Severního moře v arrondissementu Bruggy. Obec leží 11 km jihovýchodně od města Bruggy, 30 km severozápadně od Gentu a 80 km severozápadně od Bruselu.\n\nK 1. lednu 2017 v obci žilo 15 604 obyvatel.\n\nObec Beernem sestává z těchto částí:\n\nObec má vlastní výjezd z dálnice A10. V obci je také nádraží na trati Ostende – Bruggy – Beernem – Gent – Brusel; v Bruggách a Gentu se nachází nejbližší nádraží s mezinárodní dopravou.\n\nU Ostende se nachází regionální letiště a u Bruselu se nachází mezinárodní letiště.\n\n"}
{"id": "1361912", "url": "https://cs.wikipedia.org/wiki?curid=1361912", "title": "Ergodická literatura", "text": "Ergodická literatura\n\nErgodická literatura je pojem zavedený Espenem J. Aarsethem v jeho knize Cybertext - perspektivy ergodické literatury. Název je odvozen od řeckého slova \"ergon\", znamenající práci a \"hodos\", znamenající cestu. Aarset sám definuje ergodickou literaturu jako takovou literaturu, kde je po čtenáři vyžadováno netriviální úsilí, potřebné k přečtení textu. Aby text jako takový dával smysl, je potřeba aby se ergodické části doplňily neergodickými.\n\nAarseth definuje cybertext jako podkategorii ergodické literatury, ačkoliv také říká, že se jedná o \"širší textovou mediální kategorii, nikoliv literarni druh, kterou definuje výpočetní proces\" . Cybertext musí obsahovat nějakou formu smyčky zpětné vazby - narušuje klasické vnímání literatury ve smyslu:\n\nautor → text, neboli jeho zpráva → čtenář, neboli příjemce zprávy\n\nCybertext přesouvá centrální důraz na čtenáře a na proces vytváření a organizování textu . \n\nNapříklad hypertext fikce, složená z jednoduchých uzlů a odkazů mezi nimi může být rozhodně považovaná za ergodickou literaturu (jelikož čtení takového materiálu vyžaduje netriviální úsilí sledování odkazů, mentálních skoků a rozhodování), ale již ne jako cybertext, neboť odkazy jsou pevně dané a vedou vdžy na stejné místo. Oproti tomu interaktivní chatbot, jako například ELIZA, je cybertext protože na základě vstupu přepočítává výstup - na základě zpětné vazby a za použití výpočetního procesu je vrácena textová odpoveď.\n\nJedna z hlavních inovací konceptu ergodické literatury je jeho mediální ne-specifičnost. Novomediální učenci se často soustředí na medium textu a na jeho papírovou nebo digitální formu, ale Aarseth toho dělení rozbourává. Mechaniky textové formy nemusí být mediálně specifické, ergodická literatura není definování žádným konkrétním médiem (stejně tak cybertext není vázán jen na digitální formát). Rozhodující je způsob, jakým text funguje, nikoliv jaké nabírá formy.\n\n"}
{"id": "1361913", "url": "https://cs.wikipedia.org/wiki?curid=1361913", "title": "Charles Lyell (botanik)", "text": "Charles Lyell (botanik)\n\nCharles Lyell (7. března 1767 – 8. listopadu 1849) byl skotský botanik a překladatel děl Dante Alighieriho do angličtiny.\n\nCharles Lyell se narodil 7. března 1767 v Southampton Buildings, v Holbornu v Londýně jako nejstarší syn Charles Lyella z Kinnordy, Forfarshire ve Skotsku, a Mary Beale z West Looe; jeho sestra Anne si vzala Gilberta Heatcotea, důstojníka Royal Navy. Studoval na St Paul's School, Univerzitě v St Andrews a Peterhouse v Cambridgi, kde získal v roce 1791 titul B.A., v roce 1794 titul M.A.\n\nV roce 1813 se stal členem londýnské Linného společnosti v Londýně. Po pobytu v Anglii se v roce 1826 vrátil na panství svých rodičů v Kirriemuir. \n11. října 1776 si za ženu vzal Francis Smythovou, s níž měl tři syny a sedm dcer. Nejstarším synem byl geolog Charles Lyell, mladší syn Henry sloužil v britské armádě a nejmladší syn Thomas v Royal Navy.\n\nLyell se věnoval sběru britských rostlin a zkoumal zejména mechorosty. Objevil mnoho nových druhů, sám je však nepopsal. Popisy lišejníků také přispěl do díla J. E. Smitha \"English Botany\". Korespondoval s vědci jako byli William Jackson Hooker, James Sowerby a Robert Brown.\nCharles Lyell se zabýval i středověkou italskou literaturou, především díly Dante Alighieriho, jehož práce \"La Vita Nuova\" a \"Hostina\" (\"Il convivio\") přeložil do angličtiny. V roce 1835 je i na vlastní náklady vydal ve sbírce \"The Canzoniere of Dante Alighieri…\"\n\n\nBotanik Robert Brown pojmenoval na Lyellovu počest rod \"Lyellia\" z čeledi ploníkotvaré (\"Polytrichaceae\"). Jeho jméno nese i mech \"Orthotrichum lyellii\" a další druhy.\n\n\n"}
{"id": "1361916", "url": "https://cs.wikipedia.org/wiki?curid=1361916", "title": "Deerlijk", "text": "Deerlijk\n\nDeerlijk je obec v provincii Západní Flandry v Belgii.\n\nDeerlijk se nachází v arrondissementu Kortrijk. Obec leží 7 km severovýchodně od města Kortlijk, 17 km západně od Oudenaarde, 32 km jihozápadně od Gentu, 40 km východně od Brugg a 70 km východně od Bruselu.\n\nK 1. lednu 2017 v obci žilo 11 715 obyvatel.\n\nDeerlijk má vlastní výjezd z dálnice A14.\n\nVe Waregemu, Harelbeke, Anzegem-Vichte a Kortrijku se nachází nejbližší nádraží a v Gentu také staví mezinárodní rychlíky.\n\nU Bruselu se nachází mezinárodní letiště.\n\n"}
{"id": "1361917", "url": "https://cs.wikipedia.org/wiki?curid=1361917", "title": "Kostel Proměnění Páně a svatého Mikuláše", "text": "Kostel Proměnění Páně a svatého Mikuláše\n\nKostel Proměnění Páně a svatého Mikuláše je dřevěná řeckokatolická stavba z 18. století nacházející na východně města Nová Paka ve svahu Husova kopce. Do Nové Paky byl přenesen z obce Obava nedaleko Mukačeva na Podkarpatské Rusi. Do Obavy se dostal v roce 1788 ze slovenské obce Smrečany. Původně byl zasvěcený Zesnutí Přesvaté Bohorodice. \n\nPřed zkázou ho v Obavě zachránil novopacký továrník Otto Kretschmer, který ho nechal v roce 1930 rozebrat a převézt na svůj pozemek na západním svahu Husova kopce v Nové Pace, kde vlastnil letohrádek. Zde kostel po řádné konzervaci znovu nechal postavit. Kostel je roubený ze silných dubových trámů, které k sobě těsně přiléhají až k temeni střechy. Střecha je stupňovitá, pokrytá šindelem. Střecha přečnívá a vytváří ze tří stran podsíň lemovanou sloupy. Vpředu nad vchodem a kruchtou je čtyřboká barokní věž zakončena osmihrannou bání se zasklenou lucernou a dvojitým křížem. Střechy nad lodí a kněžištěm jsou zakončeny menšími cibulovými báněmi. Do kostela se vchází pod kruchtou jednodílnými dveřmi, za kterými je část určena pro ženy, odtud lze stoupat na kruchtu a dále do věže. Podélná okna jsou malá a podlaha je z dubových špalíčků. Prostor mezi třemi vchody do kněžiště je vyplněn ikonickými obrazy světců, které opravil Karel Medlík, žák Václava Kretschmera. V presbyteriu je umístěn svatostánek, který měl sloužit k uschování uren majitelova rodu. V interiéru byly umístěny pozdně gotické sochy světců, plastiky Piety a Madony ze 16. století a bohatě zdobený oltář zhotovený koncem 17. století, dále ikonostas z roku 1812. \n\nPo roce 1948 byl kostel zestátněn. Před likvidací ho zachránila až restituce po roce 1989, kdy byl kostel vrácen potomkům majitele. V interiéru se zachovala pouze původní měděná křtitelnice. Kostel byl po roce 1989 znovu vysvěcen a je propůjčován řeckokatolické i římskokatolické církvi. Kostel je na seznamu kulturních nemovitých památek od 3. května 1958.\n"}
{"id": "1361921", "url": "https://cs.wikipedia.org/wiki?curid=1361921", "title": "Madona z Olomouce", "text": "Madona z Olomouce\n\nMadona z Olomouce, zvaná \"Primavesi\", je gotická socha z doby kolem roku 1480–1490. Momentálně (2018) je ve vlastnictví Moravské galerie v Brně. \nMadona z Olomouce je skulpturou o výšce 133 cm, která je vytesaná z lipového dřeva. Je vzadu vyhloubená a zdobí ji nepůvodní (barokní) polychromie a zlacení. Šat je polychromován temperou, rouška olejem. Opravována a zlacena byla v roce 1709 J. F. Wolnym, na což odkazuje štítek s nápisem: „Josephus Francisus Wolny Silesius Josephus Frideccensis aurabilit anno 1709 Mense [?] Juli“, který se nachází vzadu na soše. Naposledy byla restaurována Marií Zmydlenou v letech 1998–1999. Do veřejného povědomí se socha dostala díky výstavě Gotického umění na Moravě a ve Slezsku, která probíhala v letech 1935–1936. \n\nŘezbářské zpracování sochy působí velmi měkce a dokonale, což je patrné jak na draperiích pláště, tak na velice malebném a lyrickém výrazu v obličeji. Madona má mandlovité oči, dlouhý tenký nos a lehký půvabný sklon hlavy. Dominantním prvkem sochy je právě drapérie, která je diagonálně vedená z levé strany před tělem Panny Marie na její středovou osu, kde Marie pozvedá přeložený plášť pravou rukou, což vytváří trojúhelníkovitý útvar. Tímto přetočením pláště vzniká také charakteristický srdčitý motiv. Draperiová skladba, i když je velmi složitá, působí velmi přehledně a je oddělena od tělesné masy. Madona z Olomouce stojí na měsíčním srpu a váhu těla nese její pravá noha. Levou nohu má madona výrazně pokrčenou, jedná se tedy o kontrapostní postavení nohou. Díky kontrapostu navíc vzniká pro krásné madony (madony krásného slohu) typické esovité prohnutí, které zde ale není tak výrazně patrné. Její postava se vyznačuje plným tělesným objemem. Madona oběma rukama drží sedícího Ježíška, a to nad svým levým bokem. Ježíškovi chybí všechny prsty levé ruky. Vyskytuje se zde také motiv šálu, splývajícího z vlnitých vlasů Marie a obtočeného pod krkem, který levou rukou přidržuje Kristus, jako by si s ním hrál. \n\nMadona zvaná Primavesi je prací neznámého řezbáře, dnes nazývaného Mistr Madony z Olomouce. Patří ke stěžejním sochám „vídeňské gerhaertovské školy“, v dnešní době označované spíše jako „gerhaertovská škola v Rakousku“. Tato škola vznikla díky přesunu Nicolause Gerhaerta van Leyden, což byl holandský gotický sochař pracující převážně v německém Štrasburku, do prostředí střední Evropy. K tomuto přesunu došlo pozváním na dvůr císaře Friedricha III., kde měl Gerhaert zhotovit náhrobek pro císaře a jeho manželku Eleonoru Portugalskou (v letech 1467–1473). Dále působil sochař např. v Pasově a ve Vídeňském Novém Městě.\n\nMezi sochy, které lze řadit ke stěžejním sochám této školy, patří právě Madona z Olomouce, zvaná Primavesi, dále Madona z Brna, kruciﬁx z kostela sv. Janů v Brně, sousoší Olivetské hory z Modřic u Brna, sousoší shodné ikonograﬁe z kostela sv. Jakuba v Jihlavě a reliéf Panny Marie Ochranitelky z dómu sv. Václava v Olomouci. Do této skupiny se řadí ale také Madona ze hřbitovní kaple sv. Rocha ve Strážnici, dnes se jedná o kostel Nanebevzetí Panny Marie ve Strážnici, a Madona z kostela sv. Petra a Pavla ve Svojanově, dnes kostel sv. Mikuláše ve Starém Svojanově.\n\nMoravský původ Madony z Olomouce zpochybnil např. Theodor Müller, který sochu považuje za dolnorakouskou práci. K jeho názoru se přidal také Jaromír Homolka, který se studiu gerhaertovského sochařství systematicky věnoval, a možnost dodání sochy z Vídně nevylučuje. Důvodem pro pochybnosti byla především velmi vysoká úroveň řezbářského zpracování sochy. Konec osmdesátých let 20. století ale přinesl nové poznatky, které vzešly z dalšího studia této školy. Jejich autorkou je Kaliopi Chamonikola a díky jejímu studiu došlo k relativizování názoru o cizím původu olomoucké madony. Nyní se odborníci přiklání k názoru, že řezbář Madony Primavesi byl vyškolen v Porýní a alespoň nějakou dobu pracoval na Moravě, čímž rozšiřuje působení gerhaertovské školy dále na východ. Je velmi pravděpodobné, že dílna působila v Brně, a zdá se, že měla rozsáhlejší územní působnost. Je možné, že dílna dodávala práce právě do Olomouce. \n\nMadona stála v nice domu číslo 27 v Sarkandrově ulici v Olomouci, a to do roku 1905. Moravská galerie v Brně ji získala roku 1930 ze sbírky rodiny Primavesi – odtud také pochází její název. Madona z Olomouce bývá také nazývána jako \"Assumpta\" (latinsky Nanebevzatá) rodiny Primavesi. Assumpta je totiž často zobrazována stojící na půlměsíci.\n\n\n"}
{"id": "1361923", "url": "https://cs.wikipedia.org/wiki?curid=1361923", "title": "Roberto Busa", "text": "Roberto Busa\n\nRoberto Busa (28. listopadu 1913 Vicenza – 9. září 2011 Gallarate) byl italský jezuitský kněz a jeden z pionýrů použití počítačů pro lingvistickou a literární analýzu. Byl zejména autorem Index Thomisticus, databáze, která lemmatizuje veškerou práci Tomáše Akvinského a některých souvisejících autorů. Tento rozsáhlý projekt, který trval vesměs 30 let, byl sponzorován a podporován firmou IBM.\n\nNarodil se ve Vicenze, jako druhý z pěti dětí. V mládí navštěvoval soukromou školu v Bolzanu a školu ve Veroně a Belluně. V roce 1928 vstoupil do episkopálního semináře, kde dokončil střední školu a chodil na přednášky teologie od Albina Luciani, budoucího papeže. V roce 1933 vstoupil do jezuitského řádu, kde získal titul z filosofie v roce 1937 a z teologie v roce 1941. Zde byl také vysvěcen na kněze v roce 1940. V roce 1946 vystudoval filosofii na Papežské univerzitě Gregoriana, byl profesorem ontologie a vědeckých metod, a také po nějakou dobu knihovníkem na filozofické fakultě v Gallarate.\n\nPrvotní plánování projektu Index Thomisticus začal Roberto Busa již v roce 1946, jako nástroj na prohledávání enormního korpusu z děl Tomáše Akvinského. Projekt trval 30 let a vyústil v 70. letech 20. století do 56 tištěných svazků. V roce 1989 vznikla CD-ROM verze a v roce 2005 webová verze sponzorovaná Nadací Tomáše Akvinského. Design a naprogramování webových stránek bylo zajištěno E. Alarcónem a E. Bernetim. V roce 2016 také vznikl projekt Index Thomasticus Treebank, přidávající syntaktickou anotaci celému korpusu dat.\n\nAliance Digitálně Humanistických organizací (Alliance of Digital Humanities Organizations, ADHO) oceňuje Busovou cenou průkopníky na poli humanistické práce s počítačem. První tato cena byla udělena Busovi samému v roce 1998. Dalšími nositeli jsou:\n"}
{"id": "1361924", "url": "https://cs.wikipedia.org/wiki?curid=1361924", "title": "Gibson J-45", "text": "Gibson J-45\n\nGibson J-45 je model akustické kytary, který ve své originální verzi vyrábí americká společnost Gibson Guitar Corporation. Uveden byl v roce 1942 jako nástupce předchozího modelu J-35. Původně byla určena k delší trvanlivosti a byla neozdobná. Přední část těla kytary je vyráběna ze smrku sitka, zatímco boky a zadní část těla, stejně jako krk, jsou vyrobeny z mahagonu. Na výrobu hmatníku a kobylky je používán palisandr. Později byla kytara modifikována. Původní prodejní cena kytary byla 45 dolarů, což byla tehdejší průměrná týdenní mzda. Kytaru používali například Buddy Holly a Woody Guthrie. Roku 2014 byla uvedena limitovaná edice kytary inspirovaná nástrojem, na který hrál Donovan.\n"}
{"id": "1361935", "url": "https://cs.wikipedia.org/wiki?curid=1361935", "title": "Gibson J-200", "text": "Gibson J-200\n\nGibson J-200 je model akustické kytary, který v jeho originální verzi vyrábí americká společnost Gibson Guitar Corporation. Jde o nástupce modelu Gibson Advanced Jumbo. Do prodeje šel v roce 1937 pod názvem Super Jumbo, od roku 1939 pak byl prodáván jako Super Jumbo 200. Název J-200 je používán od roku 1955. Přední část těla kytary je vyráběna ze smrku sitka, zatímco boky a zadní část těla, stejně jako krk, jsou vyrobeny z javoru. Na výrobu hmatníku a kobylky je používán palisandr. Má plochou přední část těla, přičemž sama společnost Gibson kytaru označuje za krále mezi těmito kytarami. Kytaru používalo více generací hudebníků, hráli na ní například Gene Autry a Jimmy Page.\n"}
{"id": "1361938", "url": "https://cs.wikipedia.org/wiki?curid=1361938", "title": "Tomášská", "text": "Tomášská\n\nTomášská ulice na Malé Straně v Praze spojuje Malostranské náměstí s Valdštejnským náměstím a Letenskou ulicí. Název má podle kostela svatého Tomáše při klášteře augustiniánů, obě stavby jsou kulturní památky České republiky.\n\nKostel svatého Tomáše i klášter augustiniánů byly založeny v roce 1285 po pozvání řádu augustiniánů do Prahy českým králem Václavem II.. Od 14. do 16. století se ulice nazývala \"Písecká\" podle nedaleké Písecké brány v Malostranských hradbách. Bránu později přestěhovali k Mariánským hradbám u potoka Brusnice a ulice na přelomu 17. a 18. století dostala název \"Tomášská\" podle kostela svatého Tomáše.\n\n"}
{"id": "1361939", "url": "https://cs.wikipedia.org/wiki?curid=1361939", "title": "U Písecké brány", "text": "U Písecké brány\n\nUlice U Písecké brány na Hradčanech v Praze spojuje ulice Tychonova a Chotkova. Nazvaná je podle nedaleké Písecké brány, kterou jako součást Mariánských hradeb postavili podle architekta Giovanni Battistu Alliprandiho v roce 1721.\n\nPíseckou bránu v hradním opevnění dal postavit císař Karel VI. (1685–1740) a po něm byla ulice nazvána \"U Karlovy brány\". Od roku 1870 má současný název \"U Písecké brány\" podle zaniklé vsi Písek kam brána vedla na území dnešního Klárova.\n\n"}
{"id": "1361940", "url": "https://cs.wikipedia.org/wiki?curid=1361940", "title": "Zámecká (Praha)", "text": "Zámecká (Praha)\n\nZámecká ulice se nachází na Malé Straně v Praze a spojuje Malostranské náměstí a Nerudovu ulici s Thunovskou ulicí.\n\nUlice je strmá a krátká, tvoří ji pouze několik domů. V minulosti několikrát změnila svůj název:\n\nHistoricky zajímavé domy v ulici jsou:\n"}
{"id": "1361945", "url": "https://cs.wikipedia.org/wiki?curid=1361945", "title": "Gretsch 6120", "text": "Gretsch 6120\n\nGretsch 6120 je model elektrické kytary, který vyrábí americká společnost Gretsch od roku 1955. Má dva zvukové otvory ve tvaru písmene „f“. Na vývoji kytary se podílel hudebník Chet Atkins, ale jeho přínos není příliš rozsáhlý. Velkému úspěchu se kytaře dostalo mezi rockabillyovými hudebníky. Hráli na ní například Chris Spedding, Brian Setzer, Duane Eddy a Eddie Cochran. Kytarista Pete Townshend, který obyčejně nemá rád tyto kytary ve stylu „vintage“, ji označil za svou nejlepší kytaru.\n"}
{"id": "1361952", "url": "https://cs.wikipedia.org/wiki?curid=1361952", "title": "Goleš", "text": "Goleš\n\nGoleš ( , 2126 m n. m.) je hora v pohoří Zeletin v jihovýchodní části Černé Hory. Nachází se na hranicích mezi opštinami Plav a Andrijevica. Leží v hlavním hřebeni mezi vrcholy Rogovi (2012 m) na severozápadě a Plana (2119 m) na východě. Goleš je nejvyšší horou pohoří.\n\n"}
{"id": "1361954", "url": "https://cs.wikipedia.org/wiki?curid=1361954", "title": "Sitka (město)", "text": "Sitka (město)\n\nSitka je město ve Spojených státech na ostrově Baranof u pobřeží jihovýchodního výběžku Aljašky. Žije v něm necelých devět tisíc obyvatel, s rozlohou 12 461 km² (včetně vodních ploch) je plošně největším městem USA. Dominantou města je vyhaslá sopka Mount Edgecumbe.\n\nPůvodními obyvateli byli Tlingitové, v roce 1799 zde Alexandr Andrejevič Baranov založil obchodní stanici Rusko-americké společnosti a po vítězné válce s domorodci zde v roce 1804 Rusové vybudovali pevnost \"Novoarchangelsk\", později přejmenovanou podle domorodého názvu \"Shee At'iká\". V roce 1808 se Sitka stala hlavním městem Aljašky a sídlem pravoslavného biskupa, vznikla zde pravoslavná katedrála sv. Michaela a luteránský kostel pro skandinávské zaměstnance Rusko-americké společnosti. Po prodeji Aljašky v roce 1867 město připadlo USA, v roce 1906 byly správní úřady teritoria přesídleny do Juneau.\n\nSitka je významným přístavem, její ekonomika stojí na rybolovu a zpracování dřeva. Nachází se zde národní historický park s totemy původních obyvatel, chráněnou památkou je také bývalá rezidence biskupa Innokentije. Město má dvě nemocnice, kampus Univerzity jihovýchodní Aljašky, muzeum, knihovnu a záchrannou stanici pro dravé ptáky, každoročně se koná jazzový festival a akce WhaleFest, na kterou přijíždějí turisté kvůli pozorování keporkaků.\n\n\n"}
{"id": "1361961", "url": "https://cs.wikipedia.org/wiki?curid=1361961", "title": "It's Now or Never", "text": "It's Now or Never\n\nIt's Now or Never je společné studiové album hudebníků Roberta Gordona a Chrise Speddinga. Vydáno bylo 31. července roku 2007 společností Rykodisc. Na albu je doprovázela vokální skupina The Jordanaires a několik dalších instrumentalistů. Skupina The Jordanaires v padesátých letech doprovázela zpěváka Elvise Presleyho, což byl důvod, proč byla pozvána na tuto desku – obsahuje coververze písní, které tento zpěvák v minulosti nahrál. Album vyšlo v období třicátého výročí Presleyovy smrti. Deska byla nahrána v Nashvillu. Producenty alba byli sami Gordon a Spedding. Přestože spolu tito hudebníci spolupracovali již několik desetiletí, je toto první album, na němž jsou coby hlavní interpreti uvedeni oba.\n\n\n"}
{"id": "1361965", "url": "https://cs.wikipedia.org/wiki?curid=1361965", "title": "Gretsch", "text": "Gretsch\n\nGretsch je americká firma, která se zabývá výrobou hudebních nástrojů. Vznikla v Brooklynu v roce 1883. Jejím zakladatelem byl sedmadvacetiletý německý přistěhovalec Friedrich Gretsch. Původně vyráběl tamburíny, banja a bubny, a to až do své smrti v roce 1895. Následně firmu převzali jeho manželka a syn. Ve třicátých letech společnost začala vyrábět kytary a později také bicí soupravy. Gretschův syn Fred firmu vedl až do odchodu do důchodu v roce 1942, odkdy ji vedl jeho syn Fred mladší (později, když Fred mladší byl v armádě, společnost dočasně vedl jeho mladší bratr Bill Gretsch). V roce 1967 firmu prodal společnosti Baldwin Piano, od níž ji v roce 1985 zakoupil Fred W. Gretsch, synovec Freda Gretsch mladšího (syn Billa Gretsche).\n"}
{"id": "1361968", "url": "https://cs.wikipedia.org/wiki?curid=1361968", "title": "Svrčovec (tvrz)", "text": "Svrčovec (tvrz)\n\nSvrčovec je zaniklá tvrz ve stejnojmenné vesnici u Dolan v okrese Klatovy. Založena byla ve druhé polovině patnáctého století a jako panské sídlo sloužila do první poloviny sedmnáctého století. Později byla využívána k hospodářským účelům, a nakonec rozparcelována a zastavěna novodobými domy. Z tvrze se dochoval příkop a části zdí využitých mladší zástavbou. Areál bývalé tvrze je chráněn jako kulturní památka ČR.\n\nStaviteli tvrze byli páni ze Svrčovce, kteří až do patnáctého století sídlili na blízkém Komošíně. Když jim hrad přestal vyhovovat, vybudovali ve druhé polovině patnáctého století rozsáhlou tvrz ve Svrčovci. První písemná zmínka o ní pochází z roku 1510, kdy již patřila bratrům Janovi a Hynkovi Kanickým z Čachrova, kteří pustý hrad Komošín, tvrz Svrčovec se dvorem a dalším příslušenstvím prodali Janu Jeníškovi z Újezda. K tomu Jan Jeníšek koupil i Štěpánovice a Tupadly.\n\nJan Jeníšek z Újezda zastával funkci místokomorníka Království českého. Jeho dcera Alžběta se provdala za humanistu Jana Hodějovského z Hodějova. Po otcově smrti se majetku ujali synové Vilém, Jan, Burjan, Vladislav, Jindřich a Přibík. Nejprve hospodařili společně, ale Vilém si jako první nechal od bratrů vyplatit svůj podíl ve výši 4500 kop. Ostatní bratři se později rozdělili tak, že polovinu Svrčovce dostal Jan a druhou některý z dalších bratrů. Jan roku 1606 zastřelil bratra Viléma, za což byl obžalován Jindřichem. Ten ale bezdětný zemřel, a jeho majetek si rozdělili zbývající bratři. Jejich podíly v roce 1617 koupil Přibík, a stal se tak majitelem poloviny tvrze, Dehtína, Štěpánovic a části Vícenic. Roku 1622 od Jana přikoupil i druhou polovinu svrčovecké tvrze. Během pobělohorských konfiskací Přibík působil jako prokurátor, a podařilo se mu výrazně rozšířit své jmění. V roce 1623 prodal Svrčovec a Štěpánovice klatovským jezuitům a vymínil si u nich, že příslušníci jeho rodu budou pohřbíváni ve štěpanovickém kostele svatého Michala.\n\nJezuité připojili obě vesnice k dolanskému panství, u kterého zůstaly až do zrušení poddanství. V roce 1805 se majiteli panství stali Černínové z Chudenic. Za nich byl ve svrčovecké tvrzi zřízen pivovar a ve třicátých letech devatenáctého století přádelna vlny. Nakonec byla tvrz rozdělena na sedm parcel, na kterých byly postaveny domy.\n\nTvrziště má okrouhlý půdorys vymezený pozůstatky vodního příkopu. V jeho areálu byly po požáru v roce 1918 postaveny domy čp. 13, 17, 36, 55, 66, 68 a 70. V jejich zdech se dochovalo zdivo původní tvrze a v přízemí také kamenné a cihelné valené klenby s lunetami. Součástí jedné z budov je také gotický portál ze šestnáctého století.\n"}
{"id": "1361973", "url": "https://cs.wikipedia.org/wiki?curid=1361973", "title": "Pogled (Mokra Gora)", "text": "Pogled (Mokra Gora)\n\nPogled ( , 2156 m n. m.) je hora v pohoří Mokra Gora poblíž trojmezí mezi Černou Horou, Srbskem a Kosovem. Je druhou nejvyšší horou Srbska.\n\nČernohorská část masivu se nachází na území opštiny Rožaje, srbská část na území opštiny Tutin (Rašský okruh) a kosovská část na území opštiny Istok. Na západě hora sousedí s vrcholem Beleg (2006 m), na severu s vrcholem Smailova kula (1947 m). Pogled je nejvyšší horou celého pohoří.\n"}
{"id": "1361976", "url": "https://cs.wikipedia.org/wiki?curid=1361976", "title": "Francisco Rodríguez", "text": "Francisco Rodríguez\n\nFrancisco Antonio Rodríguez Brito (* 20. září 1945 Cumaná) je bývalý venezuelský boxer nastupující v nejlehčí váhové kategorii (lehká muší neboli papírová váha). Vyhrál v ní Panamerické hry v letech 1967 a 1971, při premiéře této váhy na olympiádě v roce 1968 získal zlatou medaili, když ve finále porazil Jihokorejce Čchi Jong-džua. Stal se tak vůbec prvním venezuelským olympijským vítězem. Startoval také na OH 1972, kde vypadl již v prvním kole. Byl znám pod přezdívkou \"Morochito\", pocházel ze čtrnácti dětí, číst a psát se naučil až v dospělosti.\n\n"}
{"id": "1361978", "url": "https://cs.wikipedia.org/wiki?curid=1361978", "title": "Josef Kučera (architekt)", "text": "Josef Kučera (architekt)\n\nJosef Kučera (13. prosince 1897 Kublov – 27. listopadu 1980) byl český architekt, aktivní zejména ve 30. letech 20. století. \n\nV roce 1922 absolvoval České vysoké učení technické v Praze. Spolupracoval s architektem Miloslavem Tryznou. Mezi jeho nejvýznamnější díla patří sokolovna v Praze-Michli z let 1937-38, jejíž styl popisuje jako puristický novoklasicismus. Dále je autorem Domů knihtiskařů v Praze-Podolí, činžovních domů v Praze-Nuslích a rodinných domů v Praze i mimo ni.\n"}
{"id": "1361980", "url": "https://cs.wikipedia.org/wiki?curid=1361980", "title": "Nemanjina (Bělehrad)", "text": "Nemanjina (Bělehrad)\n\nNemanjina (v srbské cyrilici Немањина) je ulice v Bělehradu. Spojuje Sávské náměstí s náměstím Slavija.\n\nJedná se o městský bulvár vedoucí ve směru severozápad-jihovýchod. Je 1 km dlouhý a směrem na jihovýchod postupně stoupá do kopce. Kříží se v pravém úhlu s ulicemi \"Kralja Milutina\", \"Svetozara Markovića\", \"Resavska\" a \"Kneza Miloša\". V její centrální části se nachází park Manjež.\n\nUlice byla zbudována na místě koryta Vračarského potoku, kterým byl vypouštěn původní rybník na Slaviji do Cikánského rybníku na Savamale. Svůj význam získala velmi rychle po otevření prvního nádraží v centru města, neboť se stala hlavní spojnicí od nádraží do středu města. Současný název má od roku 1896 a je pojmenována po Štěpánu Nemanjovi, středověkém vládci.\n\nUlice je známá také tím, že se zde nachází značný počet státních institucí, např. Odvolací soud, sídlo státních železnic, Ministerstvo zahraničí, budova vlády, bývalé sídlo Generálního štábu a Ministerstva obrany, městské muzeum a Národní banka Srbska.\n\nUlice byla v letech 2005–2006 rekonstruována, včetně výměny tramvajové trati, která vede středem ulice. \n"}
{"id": "1361981", "url": "https://cs.wikipedia.org/wiki?curid=1361981", "title": "Ivan Ullsperger", "text": "Ivan Ullsperger\n\nIvan Ullsperger (20. prosince 1931 – 7. června 2017) byl československý atlet, běžec, který se specializoval na střední a dlouhé tratě. Byl jediným československým běžcem, který dokázal opakovaně porazit Emila Zátopka v době jeho největší sportovní kariéry.\n\nNarodil se v bulharském Svilengradu, jeho matka pocházela z Lublaně, otec z Čech. Od roku 1944 žil v Jablonci nad Nisou. S běháním začal po skončení druhé světové války. Závodil za Jiskru Jablonec nad Nisou (1949-52), ÚDA-Duklu Praha (1953-58) a LIAZ Jablonec (1975-83). Byl držitelem československého rekordu v oddílové štafetě 4x1500 m 15:26,4 (1954). Všechny jeho osobní rekordy jsou z roku 1955: 1500 m 3:50.4 / 3000 m 8:12.8 / 5000 m 14:09.8 / 10 000 m 29:29.2.\n\nV roce 1955 vyhrál silniční závod Běchovice - Praha v traťovém rekordu 31:07,2, dvakrát se stal mistrem republiky na dráhové desítce (1956 a 1957). V několika závodech dokázal porazit Emila Zátopka. Největší formu měl před olympiádou v Melbourně v roce 1956, olympijský start mu však překazil prodělaný zánět mozkových blan. K běhání se vrátil v polovině 70. let, v roce 1975 zvítězil v závodě na 25 km na světové veteraniádě v Tokiu. Pracoval jako instruktor na učilišti v Jablonci, byl funkcionářem a rozhodčím v LIAZu Jablonec.\n\nCelkově šestkrát reprezentoval v mezistátních utkáních (1954 – 1957).\n\n"}
{"id": "1361983", "url": "https://cs.wikipedia.org/wiki?curid=1361983", "title": "Kolíkovník černý", "text": "Kolíkovník černý\n\nKolíkovník černý (\"Avicennia germinans\") je vždyzelená dřevina vyskytující se v mangrove, v bahnitých pobřežních oblastech periodicky zaplavovaných mořskou vodou. Patří k nejrozšířenějším druhům rodu kolíkovník a na rozdíl od mnoha jiných stromů rostoucích v mangrove nemá stabilizující chůdovité kořeny, ale pouze ze země čnící kořeny dýchací.\n\nJe rostlinou vyskytující se u tropických moří, hlavně ve Střední a Jižní Americe a Africe. Na americkém pacifickém pobřeží se areál kolíkovníku černého rozkládá od severního Mexika po Peru na jihu, včetně ostrovů Galapágy. Na pobřeží Atlantiku má areál od Georgie ve Spojených státech na severu až po Brazílii na jihu; patří do něj i pevninské pobřeží a většina ostrovů Karibského moře. Je také rozšířen na opačné straně Atlantského oceánu, na západním pobřeží Afriky, od Mauritánie na severu po Angolu na jihu.\n\nVytrvalý halofyt tropických a subtropických oblastí, kde se roční srážky pohybují v průměrné výši 1400 mm a střední roční teploty bývají 26 °C. Nejčastěji roste v estuárovém nálevkovitém ústí řek, kde se hluboko proti proudu projevují příliv a odliv. Je dobře uzpůsobený kolísající výšce vodní hladiny i nestejné salinitě vody, nadbytečnou sůl vylučuje na povrch listů a odtud je smývána deštěm. Neroste obvykle přímo na hraně styku pevniny s mořem, ale dál v mokřinách přílivových zón a v brakické vodě ústí řek. Bývá součásti tamního lužního lesa, který je díky jeho vyčnívajícím dýchacím kořenům jen těžko prostupný. Kořeny (pneumatofory) vyrůstají z půdy kolmo vzhůru a jímají vzdušný kyslík, jehož je v hutné, bahnité půdě pomálu.\n\nPři genetických studiích bylo shledáno, že jsou si nejblíže příbuzné kolíkovníky černé rostoucí podél Atlantiku. Populace východních břehů Jižní Ameriky jsou geneticky více podobné dřevinám rostoucím podél západní Afriky, než těm u východních břehů Severní Ameriky. Nejvíce jsou od sebe odlišné rostliny východních a západních břehů Ameriky.\n\nKolíkovník černý je stálezelený strom nebo keř, strom vyrůstá obvykle do výšky 15 m a jeho kmen mívá v průměru 30 až 60 cm. Někdy však nevytvoří kmen, ale roste ve tvaru hustého keře vysokého 3 až 5 metrů. Kůru má šedou nebo hnědou, poměrně tlustou, podélně rozpukanou a šupinatou. V okolí jedince rostou z půdy, ze široce rozprostřených hlavních kořenů, válcovité dýchací kořeny sahající až 30 cm nad úroveň terénu; vzrostlý strom jich může mít až 10 000.\n\nListy s řapíky jsou vstřícné a jejich kopinaté nebo úzce eliptické čepele bývají dlouhé 5 až 15 a široké 2 až 5 cm. Jsou kožovité, celokrajné a na vrcholu zašpičatělé, na líci tmavozelené a lesklé, na rubu našedlé a hustě jemně chlupaté. Na obou stranách mají vyvedené žlázky vylučující přebytečnou sůl, která i ve velmi vlhkém prostředí omezuje vznik houbovitých chorob listů.\n\nKvětenství jsou tvořená drobnými, bílými až nažloutlými květy v krátkých úžlabních nebo koncových svazečcích. Přisedlý květ o průměru 1 cm bývá asi 6 mm dlouhý a má kalich se srostlými lístky. Čtyři trubkovité, na konci zaoblené korunní lístky jsou bílé se žlutým středem. V květu jsou čtyři tyčinky, štíhlá čnělka se dvěma bliznami a spodní semeník.\n\nPlodem je nesymetrická, podlouhlá nažka, 2 až 5 cm dlouhá, na vrcholu s nasazenou špičkou. Zprvu je žlutá, ve zralosti purpurová až černá. Obsahuje jediné zploštělé semeno, které často klíčí již na stromě. Syrová semena jsou pro lidi toxická.\n\nRostlina se přirozeně rozmnožuje semeny, kterých produkuje veliké množství. Semeno bývá již z části naklíčeno na stromě a při pádu do bahnité půdy omývané mořským přílivem dokončuje embryonální vývoj, ten trvá asi 14 dnů a za dalších 7 dnů je založen kořen. Semena neklíčí, pokud neprojdou stádiem ponoření ve slané vodě, po vysušení nebo při teplotě vody nad 40 °C. V mořské vodě dokážou bez újmy plavat téměř čtyři měsíce, déle než ve sladké. Mladé semenáče rychle rostou, do roka mohou být vysoké i 60 cm.\n\nV místech přirozeného výskytu je samovolné doplňování porostů novými rostlinami natolik úspěšné. že není třeba lidského zásahu. Uměle vypěstované rostliny se vysazují pouze na místa, kde nově vznikla potřeba chránit území před vlivem mořské vody nebo na území, kde je nedostatek využitelného dřeva.\n\nDřevo kolíkovníku černého má různorodé vlastnosti, např. jeho běl je velmi lehká a na vodě plavě, kdežto jádro je velmi těžké. Protože samovolně vyrůstající stromy se většinou nacházejí na špatně dostupných bahnitých místech, nebývají využívány pro hromadné průmyslové zpracování. Dřevo po zapálení dlouho doutná a nejvíce se používá na topení při vaření a uzení ryb. Vyrábí se z něho kvalitní dřevěné uhlí vydávající velký žár. Velké množství květů poskytuje hodně nektaru a pylu pro včely k výrobě medu.\nČasto nedoceňovaným významem je zábrana vůči postupné erozi pevniny, kdy hustá síť kořenů brání odplavování půdy přinášené řekami do moře a naopak na pevnině zadržuje a pomáhá s usazováním drobným částicím připlaveným přílivem. Pomáhá, v součinnosti s ostatními druhy vegetace rostoucích v mangrove, udržovat vhodné životní prostředí pro množství živočichů, např. korýšů, bezobratlých a dalších vlhkomilných organismů. Spadané listy jsou kolonizovány bakteriemi, houbami a prvoky, jež jsou zase potravou zooplanktonu, rybího potěru, larev i dospělců velké řady živočichů.\n\n"}
{"id": "1361987", "url": "https://cs.wikipedia.org/wiki?curid=1361987", "title": "Ivan Fiala", "text": "Ivan Fiala\n\nIvan Fiala (25. srpna 1941 Bratislava – 13. července 2018) byl přední (česko)slovenský horolezec a trenér, zasloužilý mistr sportu.\n\n\n\nV roce 1971 zopakovali s Michalem Orolinem výstup Hermanna Buhla severozápadním úbočím na vrchol Nanga Parbatu (8 125 m n. m.) a zároveň se stali prvními československými horolezci na vrcholu osmitisícovky, během druhé čs. expedice na tuto horu. (Druhý a poslední výstup touto cestou se zdařil jihokorejské expedici až v roce 2005.)\n\nZúčastnil se dvou expedic na Makalu, při druhé v roce 1976 vystoupil na jižní vrchol (8 010 m n. m.)\n\n"}
{"id": "1361990", "url": "https://cs.wikipedia.org/wiki?curid=1361990", "title": "Kostel svatého Linharta (Karlovy Vary)", "text": "Kostel svatého Linharta (Karlovy Vary)\n\nKostel svatého Linharta je ruina bývalého pozdně románského kostela v Karlových Varech. Kostel stával na návrší nad středověkou osadou Obora (\"Tiergarten\"), patřící ve středověku hradu Loket. Zřícenina kostela je chráněna od roku 1964 jako kulturní památka České republiky.\n\nDoba výstavby kostela a obdobně jeho zánik nejsou dostatečně objasněny. Již zaniklá osada Obora je poprvé zmiňována roku 1325, kdy král Jan Lucemburský udělil léna na lesní pozemky svému manovi \"Kojatovi z Otnavic\". Ten si následně blízko osady vybudoval své sídlo, dodnes patrné tvrziště \"Kellerberg\". Kostel je však starší, připomínán je již roku 1246, kdy jej Václav I. daroval řádu křížovníků s červenou hvězdou.\n\nKostel zanikl nejspíše koncem 15. století. Již v polovině 14. století se Obora s kostelem stala majetkem nového města Karlovy Vary, byť datum založení města není známé. Ví se však, že nové osídlení v údolí řeky Teplé v místech okolo Vřídla vznikalo již od 14. století a Karlovy Vary se postupně staly novým střediskem oblasti. Zánik kostela nejspíš souvisí se ztrátou významu osady Obory, lidé se postupně odstěhovali do údolí, až došlo k vylidněním vsi. Koncem 15. století byla původně samostatná farnost zrušena a přenesena do Karlových Varů.\n\nRuiny kostela v karlovarských lesích se již v 18. století staly pozorností badatelů. Například roku 1722 si lázeňský lékař David Becher všiml, že při stavbě kostela byl v maltovém pojivu použit karlovarský vřídlovec. Zajímavostí je, že stejné maltové zdivo s karlovarským vřídlovcem bylo zjištěno v průběhu let 2003 až 2005 při archeologickém průzkumu kostela svatého Mikuláše pod horou Krudum na Sokolovsku.\n\nV roce 1989 zahájilo karlovarské muzeum archeologické práce v kostele, nejprve za účelem stanovení úrovně podlah a zjištění zachovalosti detailů v interiéru. V rámci dalších prací byly učiněny zajímavé nálezy. Mezi ně patří například nález kosterních pozůstatků muže s dvěma dětmi v lodi kostela a v prostoru hlavního oltáře kostry mladé ženy ve skrčené poloze. Ruce a nohy napovídaly svázání. Archeologové narazili nejspíš na stopy dávného násilí. V prostých hrobech byly odkryty kosterní pozůstatky dalších několika desítek osob. Nálezy byly ve čtyřech až pěti vrstvách nad sebou, což svědčí o delším období pohřbívání a možná i o nedostatku místa. Kromě lidských těl bylo v průběhu archeologických prací nalezeno značné množství votivních předmětů, například čtyřicet kovových sošek zvířat a lidí.\n\nPo dokončení archeologického průzkumu došlo v letech 1998–1999 k zakonzervování zbytků kostela. Okolní terén byl upraven a objekt zpřístupněn veřejnosti.\n\nJednolodní orientovaný kostel má jednoduchý půdorys. Na pravoúhlou obdélnou loď o rozměrech 12,5x10 metrů navazuje na východě čtvercový presbytář o rozměrech 8x8 metrů. Řádkové zdivo z lomového kamene, pospojované maltou s příměsí karlovarského vřídlovce dosahovalo šířky 120 cm. Vzácně se na zdech dochovala silnější hlazená omítka. U jižní stěny presbytáře bývala přistavěna mladší obdélná přístavba, nejspíš márnice. Mezi presbytářem a hlavní lodí byly potvrzeny zbytky základů triumfálního oblouku a zbytky kamenného prahu. V severní a jižní stěně se nacházely kónické portály. Severním se přicházelo od osady, jižní vedl na přilehlý hřbitov. V severovýchodním i jihovýchodním rohu hlavní lodi se dochovaly základy dvou bočních oltářů. Podlaha kostela byla tvořena maltovou vrstvou, do níž byly zapuštěny čtvercové cihlové dlaždice.\n\n\n"}
{"id": "1361997", "url": "https://cs.wikipedia.org/wiki?curid=1361997", "title": "Dentergem", "text": "Dentergem\n\nDentergem je obec v provincii Západní Flandry v Belgii. Obec leží v arrondissementu Tielt u silnice N43 mezi městy Gent a Kortrijk.\n\nK 1. lednu 2017 v obci žilo 8 378 obyvatel na ploše 25,94 km².\n\nObec Dentergem sestává z těchto částí:\n\n"}
{"id": "1361998", "url": "https://cs.wikipedia.org/wiki?curid=1361998", "title": "Taiwan Open 2018 – ženská dvouhra", "text": "Taiwan Open 2018 – ženská dvouhra\n\nŽenská dvouhra Taiwan Open 2018 probíhala na přelomu ledna a února 2018. Do singlové soutěže tchajpejského tenisového turnaje nastoupilo třicet dva hráček. Obhájkyní titulu byla ukrajinská světová trojka Elina Svitolinová, která po odhlášení do turnaje nezasáhla.\n\nVítězkou se stala čtvrtá nasazená 24letá Maďarka Tímea Babosová, jež ve finále zdolala ukrajinskou tenistku Katerynu Kozlovovou po dvousetovém průběhu 7–5 a 6–1. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. Na žebříčku WTA se posunula deset míst za kariérní maximum, když jí patřila 35. příčka. Kozlovová se probojovala do svého prvního finále na túře WTA. \n"}
{"id": "1361999", "url": "https://cs.wikipedia.org/wiki?curid=1361999", "title": "Taiwan Open 2018 – ženská čtyřhra", "text": "Taiwan Open 2018 – ženská čtyřhra\n\nŽenská čtyřhra Taiwan Open 2018 probíhala na přelomu ledna a února 2018. Do deblové soutěže tchajpejského tenisového turnaje nastoupilo šestnáct dvojic. Dvojnásobným obhájcem titulu byl tchajwanský sesterský pár Čan Chao-čching a Latisha Chan, jehož členky nestartovaly společně. Starší ze sourozenkyň, světová jednička Latisha Chan, se rozhodla turnaje nezúčastnit. Spoluhráčkou Čan Chao-čching se stala maďarská deblová světová pětka Tímea Babosová, s níž skončila v semifinále na raketách Hibinové s Kalašnikovovou.\n\nVítězem se stal čínský pár hrající pod žebříčkovou ochranou Tuan Jing-jing a Wang Ja-fan, který ve finále za 1.47 hodin zdolal japonsko-gruzínskou dvojici Nao Hibinová a Oxana Kalašnikovová po zvládnutých tiebreacích v obou setech, když v úvodní sadě otočil ztrátu gamů 2–5. Obě šampionky si do žebříčku WTA připsaly 280 bodů a získaly premiérovou společnou trofej. Tuanová vybojovala druhý deblový titul na okruhu WTA Tour a pro Wangovou to bylo třetí takové turnajové vítězství.\n\n"}
{"id": "1362000", "url": "https://cs.wikipedia.org/wiki?curid=1362000", "title": "Hooglede", "text": "Hooglede\n\nHooglede je obec v provincii Západní Flandry v Belgii.\n\nHooglede leží v arrondissementu Roeselare 4 km severozápadně od města Roeselare, 20 km severozápadně od Kortrijku, 26 km jižně od Brugg, 45 km západně od Gentu a 90 km západně od Bruselu.\n\nV obci Hooglede sídlí společnosti Deceuninck a MOL Trucks.\n\nK 1. lednu 2017 v obci žilo 10 007 obyvatel na ploše 37,84 km².\n\nObec Hooglede sestává z těchto částí:\n\nNejbližší výjezd se nachází z dálnice A17 u Ardooie.\n\nVe městech Roeselare, Lichtervelde a Kortemark se nacházejí nejbližší regionální nádraží a v Gentu a Bruggách také staví mezinárodní rychlíky.\n\nU Ostende se nachází regionální letiště a u Bruselu se nachází mezinárodní letiště.\n\nV Hooglede se nachází německý vojenský hřbitov z první světové války.\n\nV roce 2007 se v obci Hooglede konalo Mistrovství světa v cyklokrosu.\n\n"}
{"id": "1362001", "url": "https://cs.wikipedia.org/wiki?curid=1362001", "title": "Taiwan Open 2018", "text": "Taiwan Open 2018\n\nTaiwan Open 2018 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem PlayIT v aréně Taipei Heping Basketball Gymnasium. Probíhal mezi 27. lednem až 4. únorem 2018 v tchajwanském Tchaj-peji jako třetí ročník události.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá sedmá tenistka světa Pcheng Šuaj z Čínské lidové republiky. Jako poslední přímá účastnice do dvouhry nastoupila japonská 129. hráčka žebříčku Miju Katová.\n\nTřetí singlovou kariérní trofej na okruhu WTA Tour vybojovala 24letá Maďarka Tímea Babosová. První společnou trofej ze čtyřhry získaly členky čínské dvojice Tuan Jing-jing a Wang Ja-fan.\n\nNásledující hráčky obdržely divokou kartu do hlavní soutěže:\n\nNásledující hráčky využily k účasti v hlavní soutěži žebříčkovou ochranu:\n\nNásledující hráčky postoupily do hlavní soutěže z kvalifikace:\n\nNásledující hráčka postoupila jako tzv. šťastná poražená:\n\n\n\nNásledující páry získaly do soutěže divokou kartu:\n\n\n"}
{"id": "1362008", "url": "https://cs.wikipedia.org/wiki?curid=1362008", "title": "Šimocuki", "text": "Šimocuki\n\nŠimocuki (japonsky 霜月) byl sedmý torpédoborec třídy \"Akizuki\" imperiálního loďstva během druhé světové války.\n\n\"Šimocuki\" patřil pravděpodobně k druhé sérii torpédoborců třídy \"třída Akizuki\". Ta byla původně navržena jako třída protiletadlových doprovodných plavidel, s hlavní výzbrojí osmi 100 mm děl. Byl pravděpodobně prvním torpédoborcem z druhé série tohoto typu, postavený v rámci rozšíření programu z roku 1941 (výstavba číslo 360).\n\nLodní kýl byl položen 6. července 1942 v loděnicích Micubiši v Nagasaki a loď vstoupila do služby 31. března 1944. Název, stejně jako ostatní torpédoborce v sérii, byl spojován s Měsícem a znamenal \"Mrazivý Měsíc\".\n\nDne 25. listopadu 1944 byl torpédován a potopen ponorkou USS Cavalla na 350 km východo-severovýchodně Singapuru.\n"}
{"id": "1362009", "url": "https://cs.wikipedia.org/wiki?curid=1362009", "title": "Tomáš Krejča", "text": "Tomáš Krejča\n\nTomáš Krejča (* 2. září 1979) je bývalý český fotbalista.\n\nV české lize hrál za SK Dynamo České Budějovice. Nastoupil v 8 ligových utkáních. Gól v lize nedal.\n\n\n"}
{"id": "1362010", "url": "https://cs.wikipedia.org/wiki?curid=1362010", "title": "Menachém", "text": "Menachém\n\nMenachém (hebrejsky: , \"Menachem\"), v českých překladech Bible přepisováno též jako Manahem, byl v pořadí šestnáctým králem Severního izraelského království. Jeho jméno se vykládá jako \"„Utěšitel“\". Dle názoru moderních historiků a archeologů vládl asi v letech 747 až 737 př. n. l. Podle kroniky Davida Ganse by však jeho kralování mělo spadat do let 3154–3164 od stvoření světa neboli do rozmezí let 608–597 před naším letopočtem, což odpovídá 10 letům vlády, jak je uvedeno v Druhé knize králů. \n\nMenachém byl původně královským místodržitelem, který sídlil v Tirse, bývalém hlavním městě severního Izraele. Když se v Samaří chopil moci Šalúm, který zavraždil Zekarjáše, posledního krále z Jehúovy dynastie, Menachém se vzbouřil a Šalúmovo spiknutí krutě ztrestal. Sám pak ze Samaří vládl jako král. Aby své postavení upevnil, stal se vazalem asyrského krále Púla. Toto spojenectví nejen, že izraelské království velmi ekonomicky vyčerpávalo, ale bylo též kritizováno proroky. Po smrti Menachéma usedl na izraelský trůn v Samaří jeho syn Pekachjáš.\n\n"}
{"id": "1362023", "url": "https://cs.wikipedia.org/wiki?curid=1362023", "title": "Josef Jelen", "text": "Josef Jelen\n\nJosef Jelen (6. února 1921 Strakonice – 13. srpna 2006 Nové Strašecí) byl český římskokatolický duchovní, člen kongregace redemptoristů a spisovatel. Po roce 1963 odešel z duchovenského stavu. Byl pak jedním z exponentů normalizace v Československém rozhlasu. V závěru života se určitým způsobem vrátil ke katolické víře.\n\nJosef Jelen pocházel z rodiny malíře písma a pozlacovače. Rodiče jej nasměrovali k duchovenskému stavu. Vystudoval pražské Arcibiskupské gymnázium, a po něm vstoupil do Kongregace Nejsvětějšího Vykupitele (redemptoristů). Na kongregačním učilišti v Obořišti vystudoval teologii a v roce 1946 byl vysvěcen na kněze. Následně působil v redemptoristické koleji při kostele sv. Jana Nepomuckého v Plzni. Zde proslul jako oblíbený kazatel a rovněž začal psát svá první literární a básnická díla. Po roce 1948 začal v kázáních kritizovat komunistický režim. Rovněž přes státní zákaz četl v kostele pastýřský list biskupů \"V hodině velké zkoušky\", který navíc doplnil vlastním komentářem. To vedlo v roce 1949 k jeho zatčení a tříletému věznění.\n\nTři roky ve vězení Josefa Jelena značně proměnily. Ihned po propuštění mohl požádat o ustanovení do duchovní správy (na rozdíl od řady dalších, komunistickým režimem perzekvovaných duchovních, kteří zpravidla ještě několik let po propuštění z vězení museli pracovat v civilním zaměstnání a k duchovní službě se mohli vrátit až s časovým odstupem). Nadále se snažil prosadit také jako spisovatel a básník, často se odkazoval například na Jakuba Demla. Deml sám však o kontakty s Jelenem příliš nestál, ba dokonce mu doporučoval, aby literárních a básnických pokusů zanechal. Jelen nicméně začal používat určitou sebestylizaci do role \"kněze rebelanta\". Tím se snažil připodobnit Demlovu \"rebelantskému\" období z první poloviny 20. století.\n\nJosef Jelen v letech 1952-1958 působil jako administrátor v Konárovicích. Zde vedl vzorně farní agendu a poměrně ochotně spolupracoval s komunistickými orgány veřejné správy. V letech 1958-1961 pak působil v Třebechovicích pod Orebem. Zde opět vzorně vedl farní agendu a spolupracoval se samosprávou. Poukazoval rovněž na to, že jeho třebechovický předchůdce neměl kladný vztah ke komunismu. Zároveň poskytl část fary pro účely Místního národního výboru. Někdy v této době se také zavázal ke spolupráci se Státní bezpečností. V roce 1961 pak byl přeložen do Trutnova. Zde působil dva roky a velmi negativně se podepsal na životě farnosti i na životech dalších kněží okolo sebe. Jeho přičiněním skončil jeho kaplan František Michálek ve vězení, jeho soused (duchovní správce ve Svobodě nad Úpou) Jaroslav Haněl se nervově zhroutil a několik dalších kněží mělo různé problémy s bezpečnostními orgány.\n\nV roce 1963 Jelen odešel z duchovenské služby. Krátce předtím zemřeli jeho rodiče, kteří jej ke kněžství dovedli, takže se již zřejmě necítil vázán povinností zůstat duchovním. Vzápětí po odchodu z kněžské služby začal pracovat na \"Správě kulturních zařízení ministerstva kultury\". Později byl dramaturgem Československého rozhlasu a podílel se na jeho normalizaci. V této době sepsal tři angažované rozhlasové hry, které se však později ztratily. V roce 1972 vydal knihu \"Stín katedrály\", ve které si \"vyřizoval účty\" se svým někdejším působením na trutnovském arciděkanství a se svým kněžstvím vůbec. Kniha byla později přeložena do slovenštiny. Jelen podle ní připravil také filmový scénář, o jeho realizaci však nikdy nebyl zájem. Záhy však byla jeho práce v rozhlase hodnocena z hlediska normalizace jako nedostatečně radikální. V této době přispíval do Rudého práva a jiných periodik. Psával angažovanou poezii, nebyl však o ní víceméně žádný zájem. Dokonce i prokomunisticky orientovaní autoři, kteří Jelenovu produkci znali, uznávali, že jde o díla nevalné kvality, která se téměř nedají číst. Samizdatový časopis \"Sursum\" označoval jeho dílo jako \"slátaniny, které ani nelze nazývat literaturou\".\n\nPo změně politických poměrů v závěru roku 1989 se Josef Jelen pokoušel několikrát o návrat mezi křesťansky orientovanou literaturu. Lze říci, že se také jistým způsobem vrátil ke katolické víře. Křesťanská nakladatelství však o spolupráci s ním neměla zájem. Na sklonku 90. let 20. století vydal svou vzpomínkovou autobiografii s názvem \"Jeden z prokletých\". V ní se pokusil objasnit své postoje a činy z časů normalizace. Opět zde používá určitou \"demlovskou\" sebestylizaci a odvolával se na údajné přátelství s Demlem a jinými literáty a básníky. Literární historik Martin C. Putna označil tyto vzpomínky po jejich vydání za nehoráznost. Jelen občas psával do Haló novin, svá pozdní díla vydával převážně již pouze vlastním nákladem. Svou poslední sbírku, nazvanou \"Ecce homo\", vydal soukromým tiskem v roce 2005. Tuto sbírku ukončil slovy: \"\"S vírou ve vzkříšení - autor.\"\", což lze chápat jako jeho opětovný příklon k víře v Boha. Zemřel 13. srpna 2006 v Novém Strašecí.\n\n\n"}
{"id": "1362027", "url": "https://cs.wikipedia.org/wiki?curid=1362027", "title": "Doktoři (seriál)", "text": "Doktoři (seriál)\n\nDoktoři (v anglickém originále The Resident) americký televizní seriál, jehož tvůrci jsou Amy Holden Jones, Hayley Schore a Roshan Sethi. Pilotní díl byl objednán stanicí Fox dne 10. května 2017. Úvodní díl první řady měl premiéru dne 21. ledna 2018. Dne 7. května 2018 stanice objednala druhou řadu. Ta měla premiéru 24. září 2018.\n\nDne 25. března 2019 bylo oznámeno, že seriál získal třetí řadu. Ta měla premiéru dne 24. září 2019.\n\n\n\nNa recenzní stránce Rotten Tomatoes získal ze 17 recenzí, z nichž 10 (tj. 59 %) bylo spokojených, průměrný rating 5,48 bodů z deseti. Na serveru Metacritic snímek získal z 12 recenzí 54 bodů ze sta.\n\n"}
{"id": "1362035", "url": "https://cs.wikipedia.org/wiki?curid=1362035", "title": "LA to Vegas", "text": "LA to Vegas\n\nLA to Vegas je americký sitcom, jehož tvůrcem je Lon Zimmet. Úvodní díl první řady měl premiéru dne 2. ledna 2018 na stanici Fox. Hlavní role hrají Kim Matula, Ed Weeks, Nathan Lee Graham, Olivia Macklin, Peter Stormare a Dylan McDermott. Dne 9. ledna 2018 stanice doobjednala k již natočeným 12 dílům další tři, celkově tak první řada čítá patnáct dílů.\n\nDne 21. května 2018 stanice Fox zrušila seriál po jedné odvysílané řadě.\n\nSeriál sleduje příběh posádky letadla a pasažérů z nízkonákladového pátečního-sobotního letu z Los Angeles do Las Vegas aerolinky Jackpot Airlines.\n\n\n\nNa recenzní stránce Rotten Tomatoes získal z 18 recenzí, z nichž 9 (tj. 50 %) bylo spokojených, průměrný rating 5,84 bodů z deseti. Na serveru Metacritic snímek získal z 13 recenzí 43 bodů ze sta.\n\n"}
{"id": "1362038", "url": "https://cs.wikipedia.org/wiki?curid=1362038", "title": "L'Indomptée", "text": "L'Indomptée\n\nL'Indomptée je francouzské filmové drama, které natočila režisérka Caroline Deruas podle scénáře, na němž spolupracovala s Maud Ameline. Režisérka v minulosti natočila několik krátkých filmů, tento je jejím prvním celovečerním. Světovou premiéru měl 7. srpna 2016 na Mezinárodním filmovémfestivalu v Locarnu a do francouzských kin byl uveden 15. února 2017. Hlavní roli v něm ztvárnila Clotilde Hesme a v dalších rolích se představili například Tchéky Karyo, Renato Carpentieri, Jenna Thiam či dcera režisérčina manžela Philippa Garrela Esther. Originální hudbu k filmu složil Nicola Piovani.\n\n"}
{"id": "1362039", "url": "https://cs.wikipedia.org/wiki?curid=1362039", "title": "Kubánská volejbalová reprezentace žen", "text": "Kubánská volejbalová reprezentace žen\n\nKubanská volejbalová reprezentace žen reprezentuje Kubě na mezinárodních volejbalových akcích, jako je mistrovství světa.\n"}
{"id": "1362040", "url": "https://cs.wikipedia.org/wiki?curid=1362040", "title": "Myeloidní supresorová buňka", "text": "Myeloidní supresorová buňka\n\nMyeloidní supresorové buňky (, \"MSDC\") jsou heterogenní populace buněk, která svou supresorovou aktivitou negativně ovlivňuje imunitní odpověď organismu během zánětů, infekcí, transplantací či nádorových a autoimunitních onemocněních. \n\nPoprvé byly tyto buňky popsány kolem roku 1960 jako nezralé buňky myeloidního původu, iniciující leukemickou reakci u myší nesoucích nádor. Dnes je známo, že se jedná o populaci buněk, tvořenou myeloidními prekurzory a nezralými myeloidními buňkami (IMC), která se za patologických podmínek není schopna diferencovat ve zralé myeloidní buňky. Zdravý jedinec, v rámci myeloidní hematopoézy, diferencuje IMC na příslušné myeloidní linie granulocytů, monocytů nebo dendritických buněk. Výsledkem patologické myelopoézy je však expanze velkého množství buněk MDSC. Aktivace těchto buněk je následně svázána se zvýšenou expresí imunitních supresorových faktorů (argináza 1, iNOS, NO a ROS), které se podílí na regulaci imunitní odpovědi, inhibici efektorových buněk a stimulaci nádorové angiogeneze.\n\nMDSC jsou popsány samostatně pro lidský a myší model a u obou těchto skupin jsou následně děleny do dalších subtypů. Populaci těchto buněk lze od zralých myeloidních buněk odlišit na základě absence povrchových markerů specifických pro granulocyty, monocyty, makrofágy a dendritické buňky. \n\nMyší MDSC jsou identifikovány dle exprese myeloidních markerů GR1+ a CD11b+. CD11b je podjednotka β2 integrinu Mac1, která se účastní migrace buněk a adheze leukocytů. Gr1 antigen na povrchu monocytů, makrofágů a granulocytů je asociován s molekulami LY6C nebo Ly6G, na které jsou rozpoznávány specifickou protilátkou RB6-8C5. Individuální vazbou protilátky na antigen jedné z těchto molekul jsou myší MDSC rozděleny do dvou skupin: granulocytární MDSC (Ly6G+,Ly6Clo), které na svém povrchu vytvářejí komplex CD11 b+ Ly6G+,Ly6Clo; nebo monocytární MDSC (Ly6G-,Ly6Chi), vytvářející na svém povrchu komplex CD11 b+ Ly6G-,Ly6Chi. Myší kostní dřeň je tvořena z 20-30% buňkami s fenotypem GR1+ a CD11b+ a velmi malou část lze detekovat též ve slezině. \n\nLidské MDSC jsou definovány jako CD11b+ CD33+ buňky, které u myeloidní a granulocytární linie exprimují stejnojmenné specifické markery CD11b+ a CD33+. Myeloidní MDSC jsou charakteristické přítomností CD14+ molekul a zároveň absencí MHC II. molekul HLA-DR. Granulocytární MDSC postrádají molekulu CD14+ a lze u nich detekovat vysoký počet CD15+ buněk v periferní krvi jedince. Obdobně, jako u myší, jsou lidské MDSC rozděleny do dvou skupin: granulocytární CD11b+ CD33+CD14-CD15+ (příp. Lin HLA-DR- CD33+); a monocytární CD11b+ CD33+CD14+ (příp. CD14+HLA-DRneg/lo). V nedávně době byla zmíněna i další skupina lidských MDSC. Ta je tvořena myeloidními buňkami kostní dřeně, které jsou specifické markery CD11lo a CD16-. \n\nMDSC buňky jsou často spojovány s rozvojem chronických zánětů a nádorových onemocnění. Buňky nádorové a stroma produkují typické faktory, iniciující výstavbu nádorové tkáně a potlačení reaktivity imunitního systému. Těmi mediátory jsou různé růstové faktory, stimulující cytokiny, angiogenetické faktory, radioaktivní formy kyslíku (ROS), oxidy dusíku (NO) nebo TGF β1, přispívající k anergii efektorových buněk. V zánětlivém nebo národovém prostředí dochází rovněž k proliferaci a aktivaci MDSC buněk, které přispívají ke stimulaci tumorogeneze a růstu nádorových buněk. Supresi imunitní odpovědi buňkami MDSC lze zprostředkovat buď přímým kontaktem buňka-buňka nebo produkcí různých mediátorů. Aktivované MDSC pak působí jako regulátory buněk přirozené i adaptivní imunity, především jako inhibitory aktivace T lymfocytů, NK buněk, inhibitory produkce protilátek B lymfocyty a iniciátory supresorových lymfocytů Treg. MDSC se, kromě nádorových onemocnění, účastní také regulace imunitní odpovědi v průběhu bakteriálních a parazitárních infekcí, akutních a chronických zánětů nebo sepsí. Například expanze obou skupin MDSC v modelovém myším organismu byla prokázána při infekci Mycobacterium tuberculosis, Trypanosoma crusi, Toxoplamosou gondií, Leishmanií major nebo při polymikrobiální sepsi. \n\nProces myelopoézy probíhá v kostní dřeni, kde je kontrolován souborem faktorů (GM-CSF, M-CSF, SCF, IL3, FTL 3), které zajišťují jeho správný průběh. Hematopoetická kmenová buňka se zde diferencuje na buňku progenitorovou, z níž se následně stává buňka IMC. Za patologických podmínek se buňky IMC akumulují v poškozeném místě, kde jsou dále diferencovány na buňky MDSC, které zde potlačují efektorové buňky imunitního systému. Aby mohly MDSC působit imunosupresivně, musí být nejprve dostatečně zmnoženy a aktivovány. Toho je docíleno přítomností dvou skupin stimulačních faktorů: mediátorů, produkovaných nádorovými buňkami, které podporují MDSC expanzi; a mediátorů, produkovaných aktivovanými T lymfocyty, které napomáhají MDSC aktivaci. \n\nExpanze MDSC je spuštěna prostřednictvím prostaglandinu E2 (PGE2), cyklooxygenázy 2 (COX2), cytokinů (CSF,M-CSF, GM-CSF, IL6) a endoteliálního růstového faktoru VEGF. Tyto faktory iniciují vnitřní signalizační dráhu JAK2/ STAT3, která má vliv na proliferaci, diferenciaci a apoptózu buněk. STAT 3 je hlavní transkripční faktor expanze MDSC buněk, jehož aktivace je spjata se zvýšenou proliferací myeloidních progenitorových buněk v přítomnosti vysoké exprese BCL-XL, cyklinu D1, MYC a survivinu. Vlivem těchto podmínek dochází k abnormální aktivaci STAT 3, který působí inhibičně na diferenciaci zralých myeloidních linií, místo nichž jsou vytvářeny buňky MDSC. Jejich expanze je také regulována proteiny S100A8 a S100A9, jejichž množství koreluje s hladinou STAT 3 a positivně působí na proliferaci a diferenciaci MDSC. Prozánětlivé proteiny rodiny S100 jsou exprimovány ve vysokém množství především v národovém mikroprostředí, kde podporují MDSC expanzi.\n\nAktivace MDSC je zajištěna prostřednictvím ligandů TLR nebo cytokinů IFNγ, IL4, IL13, TGFβ. Ty jsou produkovány aktivovanými T lymfocyty a buňkami stroma, na základě rozvoje infekce, zánětu nebo národu v organismu. Odezvou na přítomné aktivační faktory je spuštěna jedna ze signálních drah STAT 1, STAT 6/ NFκB, které vedou k aktivaci MDSC. Signální dráha STAT 1 je iniciována IFNγ, uvolněným z aktivovaných T lymfocytů. IFNγ podporuje aktivaci receptoru IL4Rα a enzymu arginázy 1 současně s expresí inducibilní NO-syntázy (iNOS). Signální dráha STAT 6 je zahájena vazbou IL4Rα na jeden z cytokinů IL4 nebo IL13. Zvýšené množství IL4 a IL13 je zaznamenáno v místech s vysokou aktivitou enzymu arginázy 1, která zvyšuje schopnost tlumit funkci imunitního systému prostřednictvím MDSC. Oběma dráhami STAT 1 i STAT 6 je, stejně jako skrz TLR receptor, aktivován transkripční faktor NFκB, který přepisem do jádra aktivuje MDSC buňky. V průběhu aktivace je uvolněno velké množství arginázy 1, iNOS a TGFβ, které mají imunosupresivní účinek.\n\nSupresorová aktivita MDSC může být zajištěna buď mediátory uvolněnými během jejich aktivace nebo přímým buněčným kontaktem, pomocí vazby na povrchový receptor efektorové buňky. Hlavními supresorovými složkami jsou argináza 1 a iNOS, které se podílí především na inhibici T lymfocytů. Substrátem obou těchto enzymů je L-arginin. Přítomnost vysokého množství arginázy 1 vede ke zvýšenému katabolismu L-argininu, což způsobuje sníženou expresi CD3 ζ řetězce T buněčného receptoru a současně pokles regulátorů buněčného cyklu (cyklin D3, cyklin-dependentní kináza 4). Působením enzymu iNOS je L-arginin přeměn na citrulin a NO. Tyto produkty poté zabraňují antigenní prezentaci skrz MHC II. molekuly, současně inhibují JAK3/STAT5 funkci T lymfocytů a zahajují jejich apoptózu. Výše zmíněné supresorové faktory se účastní především snížení T buněčné aktivity. Radioaktivní sloučeniny kyslíku (ROS) mají, kromě suprese T lymfocytů a jejich indukce ke zvýšené produkci IFNγ, rovněž schopnost potlačit diferenciaci buněk přirozené imunity (makrofágů a dendritických buněk). Produkce ROS je iniciována buď cytokiny TGFβ, IL3, IL6, IL10, GM-CSF, podílejícími se na aktivaci NADPH oxidázy nebo vazbou S100A8/S100A9 na komponenta NADPH, která rovněž aktivuje NADPH oxidázu v MDSC a zvyšuje jejich produkci ROS. Přímou modifikací ROS nebo jejich kombinace s NO mohou vést k vzniku peroxynitritu, který způsobuje nitraci nebo nitrosylaci některých aminokyselin, což vyvolává apoptózu antigen specifických T lymfocytů. \n\nPřímým kontaktem T buněk s MDSC buňkami produkujícími peroxynitrit je docíleno nitrace TCR receptoru a CD8 koreceptoru, což se projevuje strukturními změnami v TCR-CD3 komplexu. Kromě snížení reaktivity T lymfocytů a jejich zabránění migrace do nádorových ložisek, ovlivňují MDSC i aktivitu NK buněk. Skrz membránově vázaný cytokin TGFβ1, inhibují NK cytotoxicitu, produkci IFNγ i expresi transmembránového proteinu NKG2D. Utlumení imunitní odpovědi je zprostředkováno i působením regulačních T buněk. Treg je možné aktivovat opět dvěma cestami: tumor specifickými T buňkami společně s cytokiny IFNγ a IL10; nebo přímou vazbou CD152 (CTLA4) receptoru Treg na buňky MDSC.\n\nInhibici MDSC buněk lze uskutečnit na úrovni expanze nebo plné aktivace, kdy dochází k potlačení jejich supresorové funkce. Faktory, uplatňující se u MDSC buněčné expanze, se rovněž využívají u jejich neutralizace. SCF signalizace je inhibována zablokováním KIT receptoru, čímž je umožněna interakce hematopoetické kmenové buňky s cytokinem CSF. Výsledkem je snížená exprese MDSC buněk a současně i nižší národová angiogeneze. Specifickými protilátkami je možné blokovat také faktor VEGF, čehož se využívá u pacientů s metastatickým nádorem ledvinových buněk. Bylo prokázáno, že tento postup snižuje počet CD11b+VEGFR1+ populace MDSC buněk v periferní krvi. Pokles expanze MDSC je zaznamenám i při inhibici PIR-B receptoru (leukocytární imunoglobulinový receptor rodiny B, člen 3 - LILRB3), což zabraňuje diferenciaci nezralých myeloidních linií. MDSC buňky s geneticky odstraněným PIR-B receptorem jsou přeměněny na buňky M1, které po vstupu do periferní krve iniciují STAT1/NFκB signalizaci. Následně počet M1 buněk prudce vzrůstá, snižuje se supresorová schopnost MDSC a dochází k aktivaci T regulačních lymfocytů. \n\nFunkce MDSC buněk jsou inhibovány, na základě regulace produkce supresorových látek. Cyklooxygenáza 2 je nezbytná pro produkci prostaglandinu 2 (PGE2), který spouští zvýšenou expresi arginázy 1 buňkami MDSC. Potlačením COX 2 nastává pokles arginázy 1, zároveň dochází k zesílení protinádorové reakce T lymfocytů a zvýšené efektivitě imunoterapie. Také fosfodiesterové inhibitory snižují expresi arginázy 1 a iNOS, což je uplatňováno při regulaci supresorových funkcí u pacientů s rostoucími nádory. Efektivita inhibitorů reaktivních sloučenin kyslíku (ROS) byla prozatím prokázána pouze u myší s nádorovými ložisky. Produkci supresorových faktorů MDSC buňkami lze regulovat i některými farmakologickými cestami, například nesteroidními protizánětlivými léky, snižujícími produkci ROS; nebo nitroaspirinem, upravujícím aktivitu enzymů arginázy 1 i iNOS.\n\nEliminace MDSC buněk je dosažena chemoterapeutickou léčbou, případně v myších modelových organismech pomocí gemcitabinu. Dochází zde k navození imunoterapie, anti-tumorové imunitní odpovědi a významné redukci v počtu MDSC. Existují i terapeutické strategie eliminace MDSC, založené na aplikaci ATRA (all trans retinoic acid), která snižuje počet MDSC u nádorových pacientů. Princip léčby je postaven na zjištění, že metabolity vitaminu A (kyselina retinová) podporují stimulaci diferenciace myeloidní progenitorové buňky na zralé dendritické buňky a makrofágy. V opačném případě, při nedostatku vitamínu A se buňka IMC přeměňuje na nezralé supresorové buňky MDSC.\n"}
{"id": "1362052", "url": "https://cs.wikipedia.org/wiki?curid=1362052", "title": "Trarza", "text": "Trarza\n\nTrarza (الترارزه) je jeden z patnácti regionů (vilájet), na které se dělí africký stát Mauritánie. Nachází se v jihozápadní části země mezi hranicí se Senegalem a Atlantským oceánem. obklopuje aglomeraci hlavního města Nuakšott, která tvoří tři regiony. Trarza má rozlohu 67 800 km² a žije v ní okolo 270 000 obyvatel, hlavním městem je Rosso. Dělí se na šest departementů: Boutilimit, Keur Massene, Mederdra, Ouad Naga, R'Kiz a Rosso.\n\nVětšinu obyvatelstva tvoří Bidhanové, směs Arabů, Berberů a černochů, kteří zde v 17. století založili emirát existující až do roku 1902, kdy se stal francouzským protektorátem. Region byl centrem hnutí za nezávislost Mauritánie, pocházel odtud první prezident Muchtár uld Muhammad Daddáh. \n\nTrarza má aridní podnebí. Jižní část regionu patří k úrodnému povodí řeky Senegal, na severu převažuje poušť. Vegetaci tvoří hlavně pryšec a tamaryšek, produkuje se arabská guma. Ekonomickým centrem je Rosso a kulturním a náboženským centrem Boutilimit. Obyvatelé byli tradičně nomádi, kteří se v důsledku postupující desertifikace stěhují do měst.\n"}
{"id": "1362058", "url": "https://cs.wikipedia.org/wiki?curid=1362058", "title": "Pekachjáš", "text": "Pekachjáš\n\nPekachjáš (hebrejsky: , \"Pekachja\"), v českých překladech Bible přepisováno též jako Pekachiáš či Pekachia, byl v pořadí sedmnáctým králem Severního izraelského království. Jeho jméno se vykládá jako \"„Otevřel (oči) Hospodin“\". Dle názoru moderních historiků a archeologů vládl asi v letech 737 až 735 př. n. l. Podle kroniky Davida Ganse by však jeho kralování mělo spadat do let 3165–3167 od stvoření světa neboli do rozmezí let 597–594 před naším letopočtem, což odpovídá 2 letům vlády, jak je uvedeno v Druhé knize králů. \n\nPekachjáš byl synem krále Menachéma a v Samaří začal vládnout po smrti svého otce, což bylo v 50. roce vlády judského krále Azarjáše. Pekachjáš během své krátké vlády pokračoval v politice svého otce, jež spočívala ve vazalství k asyrskému králi. Zřejmě kvůli této poplatnické politice se proti němu spikl jeho štítonoš Pekach, syn Remaljášův, který ho ubil v paláci královského domu a sám místo něj usedl na izraelský královský trůn.\n\n"}
{"id": "1362060", "url": "https://cs.wikipedia.org/wiki?curid=1362060", "title": "Höfner", "text": "Höfner\n\nHöfner je německá firma, zabývající se výrobou hudebních nástrojů. Byla založena roku 1887 v Lubech Karlem Höfnerem. Počínaje rokem 1920 do firmy přišli jeho synové Josef a Walter. Během druhé světové války firma Höfner vyráběla dřevěné bedny a podrážky na boty pro německou armádu. Po válce byli Němci ze Sudet, kde se Luby nachází, „odsunuti“ a firma Höfner přesídlila nejprve do města Möhrendorf, později do Bubenreuthu. Na kytary či baskytary značky Höfner hráli například Paul McCartney, John Lennon a Tina Weymouth.\n\n"}
{"id": "1362064", "url": "https://cs.wikipedia.org/wiki?curid=1362064", "title": "Bezmiara Kadınefendi", "text": "Bezmiara Kadınefendi\n\nBezmiara Kadın (cca 1834 – 25. ledna 1909) byla konkubína osmanského sultána Abdülmecida I.\n\nJejí původ není uveden v žádné ze soudobých kronik, nedochovalo se ani její rodné jméno. Původem byla Čerkeska, narozená kolem roku 1834. Byla adoptivní dcerou Fatimat-uz Zahry Galiny Hanim (dcera Muhammada Arifa Paši a bývalé ženy Ismaila Iskandera Aliho Kamily Paši).\n\nFatimat-uz Zahra Galina Hanim ji dala jméno Bezmara a později ji poslala do Istanbulu. Bezmara byla poslána do harému sultána Abdülmecida, kde byla přejmenována Bezmican a dostala soukromé vzdělání v harémovém oddělení paláce Topkapi. Když šla jednoho dne navštívit Misirli Hanim, všiml si jí sultán a její krása ho zaujala. Bezmican odmítla stát se manželkou sultána, ale sultán tak dlouho naléhal, až na jeho požadavky přistoupila. Jejich svatební obřad se vyznačoval oslňující nádherou. Sultán jí věnoval nejen lásku, ale i úctu. \n\nV roce 1862 se však provdala znovu za generála Tevfika Pašu, malíře z Bursy. V roce 1872 porodila svou jedinou dceru, Emine Cavidan Hanım, která se později stala velmi známou umělkyní v Istanbulu. Její dcera se vdala za osmanského prince Sulejmana Selima Efendima. Bezmican se později znovu rozvedla a provdala se potřetí za guvernéra provincie Awqaf, Ahmeda Pašu. \n\nZemřela v Istanbulu v lednu 1909 a byla pohřbena v mauzoleu sultána Mahmuda II.\n"}
{"id": "1362067", "url": "https://cs.wikipedia.org/wiki?curid=1362067", "title": "Staveley-in-Cartmel", "text": "Staveley-in-Cartmel\n\nStaveley-in-Cartmel (případně Staveley-in-Furness) je vesnice ve Spojeném království, která leží v hrabství Cumbria na severozápadě Anglie. Historicky patří do hrabství Lancashire. Leží východně od Newby Bridge, nedaleko jižního konce jezera Windermere, čtrnáct kilometrů severovýchodně od města Ulverston. Když v roce 1974 prošla místní vláda reorganizací, změnil se název vesnice z dosavadního Staveley na Staveley-in-Cartmel kvůli odlišení od druhého sídla téhož názvu, které se rovněž nachází v Cumbrii. Podle Samuela Lewise zde v roce 1831 žilo 350 obyvatel. V roce 2011 zde žilo 405 lidí. Nachází se zde Kostel Panny Marie, který byl postaven v roce 1618 a později prošel několika přestavbami.\n"}
{"id": "1362069", "url": "https://cs.wikipedia.org/wiki?curid=1362069", "title": "Staveley", "text": "Staveley\n\nStaveley může být:\n\n"}
{"id": "1362070", "url": "https://cs.wikipedia.org/wiki?curid=1362070", "title": "Zinaida Portnova", "text": "Zinaida Portnova\n\nZinaida Martynovna Portnová, většinou známá jako Zina Portnová (20. února 1926 Petrohrad – 15. ledna 1944 Polock), byla ruská teenagerka, sovětská partyzánka a hrdina Sovětského svazu. Proslavila tím, že zabila více než 100 nacistů jedem. Později byla zrazena a zajata, následně údajně zastřelena nacisty.\n\n"}
{"id": "1362073", "url": "https://cs.wikipedia.org/wiki?curid=1362073", "title": "Erich Martin Sääf", "text": "Erich Martin Sääf\n\nErich Martin Sääf (od roku 1873 rytíř von Norden) (20. března 1803, Bílsko – 16. května 1880, Scharten) byl evangelický duchovní a superintendent.\n\nNarodil se ve slezském Bílsku v rodině barvíře, přistěhovalého ze švédského Norrköpingu. Vystudoval latinskou školu ve Västerås, následně se zapsal na univerzitu v Uppsale; studia však po roce přerušil a vrátil se do Bílska, kde krátce učil na evangelické škole. Následně studoval v letech 1825–1828 ve Vídni. Po studiích působil jako vikář v Brně po boku faráře J. G. Lumnitzera. Roku 1830 se stal farářem v hornorakouském Schartenu, kde působil do smrti. Dne 2. ledna 1857 byl jmenován hornorakouským superintendentem. \n\nNobilitační listinou ze dne 31. července 1873 byl povýšen do rytířského stavu. Za devízu si zvolil heslo \"Deo spes mea\". Byl to první případ povýšení evangelického církevního hodnostáře do šlechtického stavu v Rakousku.\n\n\n"}
{"id": "1362077", "url": "https://cs.wikipedia.org/wiki?curid=1362077", "title": "Iivo Niskanen", "text": "Iivo Niskanen\n\nIivo Henrik Niskanen (* 12. ledna 1992 Oulu) je finský reprezentant v běhu na lyžích. V letech 2014 a 2017 byl zvolen finským sportovcem roku.\n\nNa mistrovství světa juniorů v klasickém lyžování 2011 byl členem štafety na 4×5 km, která získala bronzové medaile a na mistrovství světa juniorů v klasickém lyžování 2014 vyhrál závod na 15 km klasickou technikou. Spolu se Samim Jauhojärvim se stali olympijskými vítězi ve sprintu dvojic na hrách v Soči 2014. Na domácím mistrovství světa v klasickém lyžování 2017 v Lahti získal titul na trati 15 km klasicky, s Jauhojärvim obsadili třetí místo v týmovém sprintu a se štafetou skončil pátý. Vyhrál dva závody Světového poháru v běhu na lyžích: klasickou patnáctku v Kuusamu v letech 2014 a 2016.\n\nMá dvě starší sestry: Kerttu je rovněž finskou reprezentantkou v běžeckém lyžování, Katri je módní návrhářka.\n\n"}
{"id": "1362078", "url": "https://cs.wikipedia.org/wiki?curid=1362078", "title": "Staveley (Cumbria)", "text": "Staveley (Cumbria)\n\nStaveley (případně Staveley-in-Westmorland či Staveley-in-Kendal) je vesnice ve Spojeném království, která leží v hrabství Cumbria na severozápadě Anglie. Historicky patří do hrabství Westmorland. Leží šest kilometrů severozápadně od města Kendal na soutoku řek Kent a Gowan. Vesnici obklopují tři vrcholy. Na severní straně se nachází Reston Scar, na severovýchodní Piked Howe a na jižní Lily Fell. Ve středověku se zde nacházyly mplýny na výrobu vlněné látky. Nachází se zde malý katolický kostel a dvě bývalé kaple. V roce 2011 zde žilo 1 593 obyvatel.\n"}
{"id": "1362081", "url": "https://cs.wikipedia.org/wiki?curid=1362081", "title": "Pekach", "text": "Pekach\n\nPekach (hebrejsky: , \"Pekach\") byl v pořadí osmnáctým králem Severního izraelského království. Jeho jméno se vykládá jako \"„Otevření (očí)“\". Dle názoru moderních historiků a archeologů vládl asi v letech 735 až 732 př. n. l. Podle kroniky Davida Ganse by však jeho kralování mělo spadat do let 3167–3187 od stvoření světa neboli do rozmezí let 595–574 před naším letopočtem, což odpovídá 20 letům vlády, jak je uvedeno v Druhé knize králů. \n\nPekach byl původně štítonošem krále Pekachjáše, ale zřejmě nesouhlasil s jeho proasyrskou politikou. Proto zosnoval proti králi spiknutí, Pekachjáše ubil v paláci královského domu a sám místo něj usedl na královský trůn v Samaří. V tom okamžiku se severní Izrael stal součástí protiasyrské koalice vedené syrským králem Resínem. Tato koalice zaútočila i na Judské království, kde Pekach v jediném dni pobil 120 tisíc mužů a zajal na \"„dvě stě tisíc žen, synů a dcer“\". Když chtěl judské zajatce odvléct do Samaří, vystoupil proti tomuto záměru prorok Odéd. Tomu se nakonec podařilo vyjednat návrat zajatců zpět do Judeje. Mezitím se ale judský král Achaz obrátil o pomoc k asyrskému králi Tiglat-pileserovi, který zabral část území severního Izraele a přesídlil především příslušníky kmene Gád, kmene Rúben a kmene Manases do Asýrie. Nato se Pekach stal obětí spiknutí jistého Hóšey, který usedl na izraelský trůn místo něj.\n\n"}
{"id": "1362082", "url": "https://cs.wikipedia.org/wiki?curid=1362082", "title": "Americká volejbalová reprezentace žen", "text": "Americká volejbalová reprezentace žen\n\nAmerická volejbalová reprezentace žen reprezentuje USA na mezinárodních volejbalových akcích, jako je mistrovství světa.\n"}
{"id": "1362085", "url": "https://cs.wikipedia.org/wiki?curid=1362085", "title": "Staveley (Derbyshire)", "text": "Staveley (Derbyshire)\n\nStaveley je město ve Spojeném království, která leží v anglickém hrabství Derbyshire. Leží na řece Rother. Jde o tradiční hornické město, v jehož blízkém okolí se nachází několik dolů, přičemž nejbližším z nich je Ireland Pit. Všechny doly jsou již uzavřeny. V roce 2011 zde žilo přes osmnáct tisíc obyvatel. Narodil se zde například hudebník Chris Spedding. Ve městě se nachází Kostel svatého Jana Křtitele, jehož počátky sahají do dvanáctého století (později prošel několika přestavbami).\n"}
{"id": "1362088", "url": "https://cs.wikipedia.org/wiki?curid=1362088", "title": "Denny Wright", "text": "Denny Wright\n\nDenny Wright, rodným jménem Denys Justin Wright, (6. května 1924 – 8. února 1992) byl anglický kytarista. Jeho prvním nástrojem byl klavír, později přešel ke kytaře. Profesionálně začal hrát ještě před vypuknutím druhé světové války, tedy ještě v době studií. V prvních letech války hrál v různých londýnských jazzových klubech. Kolem roku 1941 poprvé hrál s houslistou Stéphanem Grappellim. Kvůli úrazu, který utrpěl v dětství, nebyl schopen nastoupit do armády, a tak působil alespoň v zábavní organizaci ENSA, která měla za úkol bavit vojáky. Později byl členem kapely skifflového zpěváka Lonnieho Donegana. Během své kariéry spolupracoval s řadou dalších hudebníků. V roce 1971 vydal vlastní album nazvané \"Mr Guitar\". Zemřel na rakovinu močového měchýře ve věku 67 let.\n\n"}
{"id": "1362089", "url": "https://cs.wikipedia.org/wiki?curid=1362089", "title": "Brazilská volejbalová reprezentace žen", "text": "Brazilská volejbalová reprezentace žen\n\nBrazilská volejbalová reprezentace žen reprezentuje Brazílii na mezinárodních volejbalových akcích, jako je mistrovství světa.\n"}
{"id": "1362093", "url": "https://cs.wikipedia.org/wiki?curid=1362093", "title": "Seznam písní Nico", "text": "Seznam písní Nico\n\nSeznam písní Nico sestává z písní této německé zpěvačky, modelky a herečky. Převážnou část seznamu tvoří písně, které vydala během své sólové kariéry (1967–1988), jsou zde zahrnuty také všechny čtyři písně, které nahrála se skupinou The Velvet Underground (1966–1967).\n\n"}
{"id": "1362094", "url": "https://cs.wikipedia.org/wiki?curid=1362094", "title": "Mladí jihočeští výtvarní umělci", "text": "Mladí jihočeští výtvarní umělci\n\nMladí jihočeští výtvarní umělci bylo volné sdružení výtvarníků žijících či působících v jižních Čechách po návratu z uměleckých učilišť v období 1979 - 1986. Nešlo o skupinu se společným programem, ale o tvůrčí setkávání, které vrcholilo sérií výstav, na kterých mohli autoři konfrontovat své umělecké názory. Do kontextu tradiční jihočeské (převážně krajinářské tvorby) přinášeli tak nové formální i obsahové podněty. Podporu této nastupující generaci vyjádřili tehdy již uznávaní umělci regionu malíři Miloslav Cicvárek, Ada Novák, Karel Valter a Jan Cihla. Z grafiků to byli Václav Boukal a František Peterka. Zájem o mladou generaci projevovali také sochaři Jiří Prachař, Stanislav Zadražil či keramik Antonín Škoda. Postupně se rozšiřující společenství autorek a autorů prezentovalo široký okruh tvorby v oblasti malby, grafiky, plastiky, keramiky, textilního umění, sklářství, fotografie a scénografie. Mnozí z umělců se postupně stali nedílnou součástí české výtvarné kultury následujících desetiletí.\n\nDeset autorů: Věra Špánová-Boudníková, Ladislav Hodný ml., Václav Holoubek, Václav Johanus, Miroslav Konrád, Jaroslav Křišťan, Jiří Malý, Jiří Ptáček, Jiří Řeřicha, Ludvík Vacek. Zahájení: ak. mal. Jan Cihla.\n\nTřináct autorů: Jan Benda, Věra Špánová-Boudníková, Ladislav Hodný ml., Václav Holoubek, Václav Johanus, Miroslav Konrád, Jaroslav Křišťan, Jiří Malý, Jiří Ptáček, Jiří Řeřicha, Sokoltová, Maria Tomšová, Ludvík Vacek. Zahájení: ak. mal. Jan Cihla.\n\nTřináct autorů: Jan Benda, Věra Špánová-Boudníková, Ladislav Hodný ml., Václav Holoubek, Václav Johanus, Miroslav Konrád, Jaroslav Křišťan, Jiří Malý, Jiří Ptáček, Jiří Řeřicha, Sokoltová, Maria Tomšová, Ludvík Vacek. Zahájení: Mgr. Karel Petrán.\n\nJan Benda, Věra Špánová-Boudníková, Jaroslav Křišťan, Jiří Ptáček, Jiří Řeřicha, Maria Tomšová, Ludvík Vacek. Zahájení: ak. mal. Jan Cihla.\n\nSedmnáct autorů: Věra Špánová-Boudníková, Pavel Brunclík, Jiří Čech, Ladislav Hodný ml., Václav Holoubek, Jiří Hovorka, Václav Johanus, Miroslav Konrád, Jaroslav Křišťan, Jiří Malý, Jiří Ptáček, Tomáš Proll, Jiří Řeřicha, Ivan Tlášek, Radek Tomša, Maria Tomšová, Ludvík Vacek. Zahájení: PhDr. Jaromír Procházka.\n\nPořádal Klub přátel výtvarného umění, pobočka Jindřichův Hradec a Jihočeská krajská organizace Svazu českých výtvarných umělců (SČVU). Expozice byly instalovány v prostorách Okresního vlastivědného muzea (nyní Muzeum Jindřichohradecka) a Státního zámku Jindřichův Hradec.\n\nDvacetjeden autorů: Věra Špánová-Boudníková, Jan Benda, Pavel Brunclík, Jiří Čech, Libor Erban, Ladislav Hodný ml., Václav Holoubek, Jiří Hovorka, Václav Hrůza, Václav Johanus, Miroslav Konrád, Jaroslav Křišťan, Roman Kubička, Jiří Malý, Miroslav Páral, Jiří Ptáček, Tomáš Proll, Jiří Řeřicha, Ivan Tlášek, Radek Tomša, Maria Tomšová, Ludvík Vacek. Zahájení: PhDr. Jaromír Procházka.\n\nČtrnáct autorů: Věra Špánová-Boudníková, Ladislav Hodný ml., Jiří Hovorka, Václav Hrůza, Václav Johanus, Vladimíra Konvalinková, Miroslav Konrád, Jaroslav Křišťan, Jiří Malý, Miroslav Páral, Jaroslava Pešková, Jiří Ptáček, Jiří Řeřicha, Ludvík Vacek. Zahájení: PhDr. Jaromír Procházka.\n\nČtrnáct autorů: Věra Špánová-Boudníková (1946 - 2012), Ladislav Hodný ml., Jiří Hovorka, Václav Hrůza, Václav Johanus, Vladimíra Konvalinková, Miroslav Konrád, Jaroslav Křišťan, Jiří Malý, Miroslav Páral, Jana Pešková, Jiří Ptáček, Jiří Řeřicha, Ludvík Vacek.\n\nJedenáct autorů: Jiří Čech, Josef Geršl, Karel Hrubeš, Václav Hrůza, Jana Kasanová-Rybičková, Josef Mištera, Miroslav Páral, Eva Prokopcová, Tomáš Proll, Květa Rybičková, Věra Vejsová.\n\nJiří Čech, Josef Geršl, Ladislav Hodný ml., Jiří Hovorka, Karel Hrubeš, Václav Hrůza, Václav Johanus, Jana Kasanová-Rybičková, Miroslav Konrád, Vladimír Krnínský, Jaroslav Křišťan, Jaroslava Velebová-Lázničková, Jiří Malý, Miroslav Páral, Petr Pfleger, Eva Prokopcová, Jiří Ptáček, Květa Rybičková, Jiří Řeřicha, Ivan Tlášek, Věra Vejsová. Zahájení: prof. Jiří Ptáček, ak. mal. \n\nPo dvacetipěti a více letech se uskutečnilo setkání \"mladých\" jihočeských výtvarníků. Díky aktivitě PhDr. Jaromíra Procházky a profesora Jiřího Ptáčka, ak. mal., proběhly dvě konfrontační výstavy, které představily tvorbu tehdejších mladých umělců v období jejich vyzrálého výtvarného projevu.\n\nDvacet autorů: Pavel Brunclík, Josef Geršl, Ladislav Hodný, Jiří Hovorka, Karel Hrubeš, Václav Hrůza, Václav Johanus, Miroslav Konrád, Vladimír Krnínský, Jaroslav Křišťan, Roman Kubička, Jaroslava Velebová-Lázničková, Miroslav Páral, Jana Pešková, Petr Pfleger, Tomáš Proll, Jiří Ptáček, Jiří Řeřicha, Ludvík Vacek, Věra Vejsová. Zahájení: PhDr. Jaromír Procházka.\n\nDvacet autorů: Pavel Brunclík, Josef Geršl, Ladislav Hodný, Jiří Hovorka, Karel Hrubeš, Václav Hrůza, Václav Johanus, Miroslav Konrád, Vladimír Krnínský, Jaroslav Křišťan, Roman Kubička, Jaroslava Velebová-Lázničková, Miroslav Páral, Jana Pešková, Petr Pfleger, Tomáš Proll, Jiří Ptáček, Jiří Řeřicha, Ludvík Vacek, Věra Vejsová. Zahájení: PhDr. Jaromír Procházka.\n\n"}
{"id": "1362101", "url": "https://cs.wikipedia.org/wiki?curid=1362101", "title": "Karl Wondrak", "text": "Karl Wondrak\n\nKarl Wondrak byl československý lyžař, skokan.\n\nNa II. ZOH ve Svatém Mořici 1928 skončil ve skocích na lyžích na 21. místě.\n\n"}
{"id": "1362106", "url": "https://cs.wikipedia.org/wiki?curid=1362106", "title": "Samospráva Královéhradeckého kraje", "text": "Samospráva Královéhradeckého kraje\n\nKrálovéhradecký kraj jako vyšší územní samosprávný celek má podle zákona o krajích právo na samosprávu, která se týká různých odvětví. Mezi ně patří například školství, doprava, nebo zdravotnictví. Jeho dalšími pravomocemi je suverénní vystupování v právních vztazích, vydávání vyhlášek a předpisů a v neposlední řadě hospodaření s krajským majetkem. Správa kraje je vykonávána orgány kraje, a to krajským úřadem, zastupitelstvem kraje, radou kraje a hejtmanem.\n\nZastupitelstvo se volí každé čtyři roky přímou volbou. počet členů zastupitelstva se v jednotlivých krajích liší, Zastupitelstvo Královéhradeckého kraje má členů 45. Mezi jeho pravomoci patří například schvalování rozpočtu nebo volba hejtmana. Poslední krajské volby se konaly v říjnu 2016, v nichž zvítězilo hnutí ANO, které ale neobhajuje žádný mandát, do vedení kraje se dostala pětikoalice ČSSD, ODS, lidovecká koalice pro kraj, Starostové a Východočeši a TOP 09.\n\nRadu tvoří hejtman, jeho zástupci a další členové. Rada Královéhradeckého kraje čítá 9 členů. Hejtman je volen zastupitelstvem kraje, které ho může také odvolat. V případě odvolání zaniká i jeho post v krajské radě. Současným hejtmanem Královéhradeckého kraje je Jiří Štěpán, člen ČSSD.\n\nVe volbách do krajských zastupitelstev konaných 7. 10. - 8. 10. 2016 kandidovalo 17 politických subjektů. Do krajského zastupitelstva se probojovalo 9 stran. Volební účast byla 37,33 %, což je téměř o tři procenta více než byl republikový průměr. Ve volbách zvítězilo hnutí ANO, které získalo 25,18 % (13 mandátů). Následovala ČSSD s 13,08 % (6 mandátů), ODS s 9,93 % (5 mandátů), Koalice pro Královéhradecký kraj složená z KDU - ČSL, Hradeckého demokratického klubu a Volby pro město s 9,75 % (5 mandátů), KSČM s 9,39 % (4 mandáty), STAROSTOVÉ A VÝCHODOČEŠI s 8,98 % (4 mandáty), TOP 09 s 7,74 % (4 mandáty), Koalice Svoboda a přímá demokracie - Tomio Okamura (SPD) a Strana Práv Občanů a SNK s 5,54 % (2 mandáty), Piráti a Strana zelených + Změna pro Královéhradecký kraj s 5,27 % (2 mandáty).\n\nHnutí ANO zvítězilo, nezajistilo si však dostatečný počet mandátů na jednobarevnou vládu. Ihned po vyhlášení začaly strany jednat o koalici a již v sobotu večer se objevila zpráva, že koalice byla sestavena bez hnutí ANO. 12.10.2016 podepsali zástupci všech stran v koalici (ČSSD, ODS, Koalice pro Královéhradecký kraj, Starostů a Východočechů a TOP 09) memorandum o spolupráci a 24. 10. 2016 byla podepsána koaliční smlouva. Na ustavujícím zasedání krajského zastupitelstva byl zvolen nový hejtman Jiří Štěpán z ČSSD a nové vedení kraje. Posty v radě kraje byly rozděleny následovně: oblast dopravy a silničního hospodářství je v kompetenci 1. náměstka hejtmana Martina Červíčka (ODS), náměstek Vladimír Derner (Koalice pro KHK) je zodpovědný za oblast sociální, náměstek Aleš Cabicar (TOP 09) je zodpovědný za oblast zdravotnictví, náměstkyně Martina Berdychová (STAN A VČ) je zodpovědná za oblast školství, kultury a sportu, radní Pavel Hečko (ČSSD) je zodpovědný za oblast regionálního rozvoje, evropských grantů, dotací a cestovního ruchu, radní Karel Klíma (Koalice pro KHK) je zodpovědný za oblast vodního hospodářství, životního prostředí a zemědělství, radní Václav Řehoř (ODS) je zodpovědný za oblast investic a majetku, radní Rudolf Cogan (STAN A VČ) je zodpovědný za oblast ekonomiky. \n"}
{"id": "1362110", "url": "https://cs.wikipedia.org/wiki?curid=1362110", "title": "Anna Chlumsky", "text": "Anna Chlumsky\n\nAnna Chlumsky (* 3. prosince 1980 Chicago) je americká herečka. Po otci je českého původu.\n\nVystupovala jako dětská modelka v reklamách, ve věku jedenácti let zaznamenala úspěch v roli Vady Sultefussové, dcery majitele pohřební služby, v romantické komedii \"Moje první láska\". Hrála také v jejím pokračování \"Moje druhá láska\", za oba filmy získala Young Artist Award. Působila jako divadelní herečka v The Public Theater, hrála také v televizních seriálech \"Bůžek lásky\", \"Studio 30 Rock\", \"Viceprezident(ka)\" (Gracie Awards za nejlepší vedlejší roli), \"Hannibal\" a \"Halt and Catch Fire - PC Rebelové\". V roce 2017 moderovala 69. ročník udílení cen Emmy.\n\nJe absolventkou oboru mezinárodní vztahy na Chicagské univerzitě. Krátce pracovala jako kritička restaurací a redaktorka v nakladatelství HarperCollins. Roku 2008 se provdala za Shauna So, mají dvě dcery.\n\n\n"}
{"id": "1362111", "url": "https://cs.wikipedia.org/wiki?curid=1362111", "title": "Tomáš Budník", "text": "Tomáš Budník\n\nIng. Tomáš Budník (* 6. října 1969) je český manažer, který v oboru telekomunikací pracuje víc než dvacet let. V letech 2014-17 byl generální ředitel společnosti O2 Czech Republic a od 7. ledna 2015 i předseda představenstva. Pod jeho vedením firma začala nabízet nové služby, například O2 TV FREE, O2 TV Fotbal, O2 TV Tenis, O2 info atd.\n\nPo absolvování studia na katedře automatizační techniky a řízení Fakulty strojní VŠB-TU Ostrava působil ve funkcích:\n\n"}
{"id": "1362117", "url": "https://cs.wikipedia.org/wiki?curid=1362117", "title": "Marie Benetková", "text": "Marie Benetková\n\nMarie Benetková (* 1. srpna 1945 Praha) je česká spisovatelka. Učila se pekařkou a později vystřídala řadu povolání, včetně ošetřovatelky koní, servírky a filmové komparzistky. Roku 1968 byla její povídka uvedena v Československém rozhlase. V únoru 1977 podepsala Chartu 77. Jejím manželem byl hudebník Vratislav Brabenec, s nímž má dceru Nikolu. Počínaje roku 1982 žila rodina v zahraničí, usadila se v Kanadě. S Brabencem se později rozvedla. V roce 2017 vydala svůj první román s názvem \"Zlatý z nebe\", který je inspirován příběhem její rodiny v době komunismu.\n"}
{"id": "1362126", "url": "https://cs.wikipedia.org/wiki?curid=1362126", "title": "Marylebone", "text": "Marylebone\n\nMarylebone (archaicky Mary-le-Bone) je městská část v londýnském obvodu Westminster. Jeho přibližnou hranici tvoří ulice Oxford Street na jihu, Marylebone Road na severu, Edgware Road na západě a Great Portland Street na východě. Širší definice označuje historickou oblast jako Marylebone Village a zahrnuje sousedící Regent's Park, ulici Baker Street a oblast ležící bezprostředně severně od Marylebone Road, v níž se nachází stanice metra Marylebone, původní sídlo Marylebone Cricket Club na Dorset Square a čtvrť známou jako Lisson Grove až k hranici s městskou částí St John's Wood. Oblast, která se nachází východně od Great Portland Street až k Cleveland Street, která je od čtyřicátých let dvacátého století známá jako Fitzrovia, je historicky označována jako Východní Marylebone.\n"}
{"id": "1362129", "url": "https://cs.wikipedia.org/wiki?curid=1362129", "title": "Let's Stick Together", "text": "Let's Stick Together\n\nLet's Stick Together je třetí sólové studiové album anglického zpěváka Bryana Ferryho. Vydáno bylo v září roku 1976 společností E.G. Records. Jde o Ferryho první desku, která vyšla po rozpadu jeho domovské kapely Roxy Music, k němuž došlo rovněž v roce 1976. Spolu s Ferrym desku produkoval Chris Thomas. Dále se na albu podíleli například Chris Spedding, Mel Collins a Morris Pert. Deska obsahuje převážně coververze, dále také nové verze písní kapely Roxy Music.\n\n\n"}
{"id": "1362131", "url": "https://cs.wikipedia.org/wiki?curid=1362131", "title": "Dálnice A17 (Belgie)", "text": "Dálnice A17 (Belgie)\n\nDálnice A17 (nizozemsky: \"Autosnelweg 17\", francouzsky \"Autoroute 17\") je dálnice v Belgii. Celková délka činí 67 km. Dálnice A17 začíná v Marquain a končí v Bruggách.\n\nDálnice A17 začíná na dálniční křižovatce Marquain, kde se odděluje od dálnice A8. Na dálniční křižovatce Aalbeke se kříží s dálnicí A14. Za tunelem Wevelgem, který je 600 m dlouhý, se u Moorsele setkává s dálnicí A19. Dále kříží mnoho národních silnic a končí na dálniční křižovatce v Bruggách. Zde se setkává s dálnicí A10, která spojuje Ostende a Brusel. Za křížením dálnice A17 přechází v silnici N31, která slouží jako obchvat Brugg.\n"}
{"id": "1362132", "url": "https://cs.wikipedia.org/wiki?curid=1362132", "title": "Kaple blahoslaveného Karla I. (Stará Boleslav)", "text": "Kaple blahoslaveného Karla I. (Stará Boleslav)\n\nKaple blahoslaveného císaře Karla I. ve Staré Boleslavi má podobu postranní kaple poutního kostela Nanebevzetí Panny Marie, kde je také uloženo vzácné Palladium země české.\n\nProces blahořečení císaře Karla I. byl dokončen 4. října 2004 papežem Janem Pavlem II. Ten stanovil svátek Karla I. z domu rakouského na 21. říjen. Toto datum bylo zvoleno, coby výroční den Karlovy svatby (21. října 1911) se Zitou Bourbonsko-Parmskou. Novomanželé pak po svatbě společně žili na zámku v nedalekém Brandýse nad Labem, kde mladý císař sloužil u vojenské posádky. Ke zdejšímu kraji měl blízký vztah a prožil zde nejkrásnější čas rodinného života.\n\nKaple s relikviářem blahoslaveného Karla I. je vlastně boční místnost staroboleslavského kostela Nanebevzetí Panny Marie, který je významný tím, že je zde uloženo Palladium země české. Kaple je zasvěcena poslednímu císaři a českému králi, jehož relikvie byla v kapli slavnostně uložena při jejím vysvěcení 1. května 2011, v týž den, kdy byl blahořečen papež Jan Pavel II. \n\n"}
{"id": "1362141", "url": "https://cs.wikipedia.org/wiki?curid=1362141", "title": "Josef Augustin Paukert", "text": "Josef Augustin Paukert\n\nJosef Augustin Paukert, též Stino Paukert (9. března 1879, Choceň – 31. prosince 1960, Praha) byl český sochař a medailér, který stylově prošel od secese přes modernu až po socialistický realismus.\n\nPůvodní profesí byl uměleckým zámečníkem. Řemeslu se nejprve vyučil a v letech 1894–1897 je doplnil studiem na Odborné škole pro umělecké zámečnictví v Hradci Králové. V té době se začal věnovat také hodinářství. V letech 1901–1904 pokračoval ve studiu v Praze, kam nastoupil na Uměleckoprůmyslovou školu do přípravky Celdy Kloučka a do sochařského ateliéru Stanislava Suchardy), roku 1904 získal roční školní stipendium do Říma; tam studoval na \"Scuola libera\" při Akademii krásných umění (\"Accademia delle belle arte\"). Úspěchy zaznamenal svou kolekcí portrétních plaket (zejména členů rodiny Pollakovy), získal další zakázky a zůstal proto v Římě 10 let; své práce signoval \"Stino Paukert\". Jeho pobyt přerušila 1. světová válka. Po válce již zůstal v Praze.\n\nPo roce 1914 se v jeho pracích projevil vliv Štursův, po roce 1918 také vliv Gutfreundova a Dvořákova sociálního civilismu, který spoluvytvářel. Vrcholnými díly tohoto období jsou pískovcové sochy realizované v architektuře v Mostě, Chocni a v Praze.\n\nV letech 1926–1948 Orloj byl redaktorem měsíčníku \"Orloj\" československých hodinářů, zlatníků, optiků a jemných mechaniků, tuto činnost doplnil vydáním německo-českého terminologického slovníku pro hodináře a zlatníky. V letech 1946–1947 vydal společně s Josefem Beutlerem na památku Franty Anýže sérii jeho novoročenek (medailí a plaket). V 50. letech 20. století své dílo uzavřel sérií dekorativních reliéfů slabšího uměleckého výrazu.\n\n\nV letech 1919–1949 byl členem Spolku výtvarných umělců Mánes. Po roce 1950 vstoupil do Svazu československých výtvarných umělců, získal společenské zakázky.\n\n\n\n"}
{"id": "1362142", "url": "https://cs.wikipedia.org/wiki?curid=1362142", "title": "Ichtegem", "text": "Ichtegem\n\nIchtegem je obec v provincii Západní Flandry v Belgii. Obec leží v arrondissementu Ostende.\n\nOd města Torhout je Ichtegem vzdálen 7 km severozápadně vzdušnou čarou, od Ostende 16 km jihovýchodně, od Brugg 18 km jihozápadně, od Gentu 50 km západně a od Bruselu 98 km severozápadně.\n\nK 1. lednu 2017 v obci žilo 13 950 obyvatel na ploše 45,33 km².\n\nObec Ichtegem sestává z těchto částí:\n\nNejbližší výjezdy z dálnice se nacházejí na západě u Gistelu z dálnice A18, na severu u Jabbeke a Brugg z dálnice A10 a u Ruddervoorde a na východě u Lichtervelde z dálnice A17.\n\nVe městech Zedelgem, Torhout a Kortemark se nacházejí nejbližší regionální nádraží a v Ostende a Bruggách také staví mezinárodní rychlíky.\n\n\n"}
{"id": "1362146", "url": "https://cs.wikipedia.org/wiki?curid=1362146", "title": "Koekelare", "text": "Koekelare\n\nKoekelare je obec v provincii Západní Flandry v Belgii. Obec náleží arrondissementu Diksmuide.\n\nOd města Diksmuide je obec vzdálena 10 km severovýchodně vzdušnou čarou, od Ostende 16 km jižně, od Roeselare 18 km západně, od Brugg 20 km jihozápadně a od Bruselu asi 100 km západně.\n\nK 1. lednu 2017 v obci žilo 8 733 obyvatel na ploše 39,19 km².\n\nObec Koekelare sestává z těchto částí:\nNejbližší výjezdy z dálnice se nacházejí u Jabbeke z dálnice A10, u Gistelu z dálnice A18 a také u Ruddervoorde z dálnice A17.\n\nVe městech Torhout a Diksmuide se nacházejí nejbližší regionální nádraží a v Ostende a Bruggách také staví mezinárodní rychlíky.\n\nU Ostende se nachází regionální letiště a u Bruselu se nachází mezinárodní letiště.\n\n\n\n"}
{"id": "1362154", "url": "https://cs.wikipedia.org/wiki?curid=1362154", "title": "Kortemark", "text": "Kortemark\n\nKortemark je obec v provincii Západní Flandry v Belgii. Obec náleží arrondissementu Diksmuide.\n\nOd města Roeselare obec vzdálena 10 km severozápadně vzdušnou čarou, od Diksmuide 12 km východně, od Brugg 22 km jihozápadně, od Ostende 23 km jižně, od Gentu 47 km západně a od Bruselu 93 km západně.\n\nK 1. lednu 2017 v obci žilo 12 482 obyvatel na ploše 55 km².\n\nObec Kortemark sestává z těchto částí:\n\nNejbližší výjezd z dálnice se nachází na východě u Lichtervelde z dálnice A17.\n\nV Kortemarku je regionální nádraží na trati Dunkerk – Diksmuide – Kortemark – Lichtervelde; v Bruggách a Ostende se nachází nejbližší nádraží s mezinárodní dopravou.\n\nU Ostende se nachází regionální letiště a u Bruselu se nachází mezinárodní letiště.\n\n"}
{"id": "1362155", "url": "https://cs.wikipedia.org/wiki?curid=1362155", "title": "Hornblower (seriál)", "text": "Hornblower (seriál)\n\nHornblower je britský televizní seriál natočený režisérem Andrew Grievem na motivy románů britského spisovatele Cecila Scotta Forestera, líčící dobrodružství námořníka Horatia Hornblowera během francouzských revolučních a napoleonských válek. Premiérový díl tohoto osmidílného seriálu byl na britské stanici ITV odvysílán 7. října 1998, poslední 6. ledna 2003. Hlavní postavu, Horatia Hornblowera ztvárnil velšský herec Ioan Gruffudd. V dalších rolích se v seriálu objevili herci Robert Lindsay, Jamie Bamber nebo Paul McGann.\n\n"}
{"id": "1362156", "url": "https://cs.wikipedia.org/wiki?curid=1362156", "title": "Seznam dílů seriálu Studio 30 Rock", "text": "Seznam dílů seriálu Studio 30 Rock\n\nToto je seznam dílů seriálu \"Studio 30 Rock\". Americký komediální seriál \"Studio 30 Rock\" uváděla od roku 2006 televizní stanice NBC. Celkem vzniklo 7 řad seriálu o 138 epizodách. Česky jej v premiéře uváděla stanice Prima Cool, odvysílala ale jen první 4 řady - 80 dílů.\n\n<onlyinclude></onlyinclude>\n"}
{"id": "1362162", "url": "https://cs.wikipedia.org/wiki?curid=1362162", "title": "Ledegem", "text": "Ledegem\n\nLedegem je obec v provincii Západní Flandry v Belgii. Obec náleží arrondissementu Roeselare.\n\nVe středověku nesla osada název \"Watene\".\n\nOd města Kortrijk je obec vzdálena 9 km severozápadně vzdušnou čarou, od Roeselare 10 km jižně, od Brugg 38 km jižně, od Gentu 45 km jihozápadně a 85 km západně od Bruselu.\n\nK 1. lednu 2017 v obci žilo 9 607 obyvatel na ploše 24,76 km².\n\nObec Ledegem sestává z těchto částí:\n\nNejbližší výjezdy z dálnice se nacházejí u Menenu z dálnice A19 a také u Wevelgemu a Roeselare z dálnice A17.\n\nVe městech Menen, Izegem, Kortrijk a Roeselare se nacházejí nejbližší regionální nádraží a v Gentu a Bruggách také staví mezinárodní rychlíky.\n\nU Lille se nachází regionální letiště a u Bruselu se nachází mezinárodní letiště.\n\n\n"}
{"id": "1362168", "url": "https://cs.wikipedia.org/wiki?curid=1362168", "title": "Voyant Tools", "text": "Voyant Tools\n\nVoyant Tools je open source webová aplikace pro textovou analýzu a vizualizaci. Byla vyvinuta malou skupinou vědců vedených Stéfanem Sinclairem a Geoffreym Rockwellem. Aplikace je navržena pro celou škálu různých uživatelů, od studentů, po vědce až k novinářům. V současnosti je dostupná verze 2.0 – oproti původní verzi nabízí zlepšený výkon a pokročilejší vyhledávání, celkem je zde dostupných 21 různých nástrojů pro analýzu textu a jeho vizualizaci. \n\nAplikace je velice populární, jen v říjnu 2016 bylo na hlavní serveru zaznamenáno 81,686 načtení stránky z 156 zemí. Nástroj byl přeložen do 9 různých jazyků \n\n\nJako příklad použití nástrojů Voyant Tools může být analýza knihy \"Time Machine\" britského spisovatele H. G. Wellse , provedená Kristýnou Kalmárovou. Na knihu byl použit nástroj Cirrus – který zobrazí nejčastější slova v tzv. wordcloud (překlad mrak slov). To ukázalo, že nejčastější slova opravdu poukazují na téma knihy, jsou to slova \"time\" (195 zmínek) a \"machine\" (83 zmínek). Tento nástroj dokáže také ignorovat nějaká častá, avšak ne příliš významná slova dle nastavení (jako například předložky či spojky). \n\nDalší nástroj je znázornění vztahů mezi pojmy na grafu:\n\n\"\"V tomto případě byly do nástroje zadány názvy dvou ras, které nový svět obývají, Eloinů a Morloků... V grafu vidíme, že v první polovině knihy, kdy autor teprve začíná poznávat svět Eloinů, není o Morlocích jediná zmínka, zatímco v druhé části převážil cestovatelův zájem o Morloky na úkol Eloinů\"\" \n\n"}
{"id": "1362169", "url": "https://cs.wikipedia.org/wiki?curid=1362169", "title": "Karina Movsesjan", "text": "Karina Movsesjan\n\nKarina Zadorozhny (původní jméno Movsesjan, * 18. ledna 1999, Kyrgyzstán) je česká biochemička, v letech 2015–2018 působila v laboratoři Masarykovy univerzity. Od roku 2018 studuje na Severozápadní univerzitě.\n\nBěhem studia na Prvním českém gymnáziu v Karlových Varech se intenzivně začala zabývat biochemií a molekulární biologií. V 16 letech se přestěhovala do Brna, aby mohla pracovat v laboratoři Lumíra Krejčího při Biologickém ústavu Lékařské fakulty Masarykovy univerzity. \n\nJejí výzkum se zabývá především proteinem RAD51 a s ním spojeným vznikem nádorových onemocnění. Již na střední škole svůj výzkum publikovala do mezinárodních vědeckých časopisů a získala za něj několik prestižních ocenění, například s ním zvítězila v soutěžích Intel ISEF 2017 a European Union Contest for Young Scientists. V roce 2018 byla zařazena do žebříčku Forbes 30 pod 30. \n\nZajímá se o výzkum stárnutí a za svůj hlavní cíl považuje prodloužení lidského života. \n\nOd roku 2018 studuje matematiku a počítačovou vědu na Severozápadní univerzitě v Chicagu.\n"}
{"id": "1362175", "url": "https://cs.wikipedia.org/wiki?curid=1362175", "title": "Jaroslav Holoubek", "text": "Jaroslav Holoubek\n\nJaroslav Holoubek (24. února 1946 Nová Ves u Chotěboře – 6. listopadu 2016 Praha) byl český básník, prozaik, novinář, překladatel a pedagog, nositel Evropské medaile Franze Kafky za literaturu.\n\nJaroslav Holoubek se narodil v rolnické rodině v Nové Vsi u Chotěboře na Českomoravské Vysočině. Po maturitě na Střední všeobecné vzdělávací škole v Chotěboři v roce 1963 pracoval následující rok v jihlavském okresním archivu. Potom odešel studovat do Prahy na Filozofickou fakultu Karlovy univerzity obor archivnictví. Zde však studium nedokončil a přešel na fakultu sociálních věd a publicistiky, které úspěšně absolvoval.\n\nOd ukončení studií v roce 1974 pracoval jako novinář v Mladé frontě. V roce 1981 získal titul doktora filozofie. Z Mladé fronty přešel v roce 1987 do redakce časopisu Kmen (Tvorba), později krátce působil i v jeho nástupci – Tvaru. V roce 1991 se stal šéfredaktorem filmového časopisu Premiéra. V následujících letech pracoval nejprve jako redaktor a potom jako šéfredaktor deníku Blesk. Dva roky pracoval také jako šéfredaktor Nedělního Blesku. Po roce 1996 působil v redakci deníku Večerní Praha a týdeníku Story. Mezi lety 2002 a 2012 pracoval jako manažer agentury Art Press Image, šéfredaktor časopisu Elixír, zástupce šéfredaktora týdeníku Pestrý svět, šéfredaktor odborných časopisů Hotel Revue a Gastro Magazín, a spolupracoval také s redakcí časopisu Asociace hotelů a restaurací ČR. Od roku 2006 působil také na Vysoké škole hotelové v Praze jako pedagog.\n\nByl až do smrti členem asociace novinářů a publicistů píšících o cestovním ruchu Czech Travel Press. Je po něm pojmenovaná novinářská Cena Jaroslava Holoubka udělovaná každoročně za originalitu.\n\nByl dvakrát ženatý. V prvním manželství se mu narodili dva synové, ve druhém pak syn a dcera.\n\n6. listopadu 2016 ve věku 70 let podlehl Jaroslav Holoubek v pražské nemocnici následkům poranění hlavy, které utrpěl po pádu.\n\nBásně a povídky Jaroslava Holoubka poprvé vyšly v první polovině 60. let v havlíčkobrodském časopise „Cesta Vysočiny“ a v brněnském měsíčníku „Host do domu“. Další pak publikoval v Praze jako člen literární skupiny v časopise Divoké víno. Později přispíval i do novin a časopisů: Práce, Svět práce, Květy, Čs. voják, Literární noviny, Literární měsíčník a další. Po roce 1989 publikoval z titulu svého povolání v mnoha novinách a časopisech mimo jiné přispíval i do Hospodářských novin či Práva nebo do časopisů E15, Květy, Reflex, Playboy, MF Plus, Tvar, Salon Práva, ČSA Review a dalších. Spolupracoval také s Českým rozhlasem a Českou televizí. Některé příspěvky psal i pod pseudonymy.\n\nKromě své básnické tvorby, vydal řadu cestopisných reportáží a je také autorem mnoha povídek a fejetonů, rozhovorů s našimi i zahraničními herci, spisovateli, zpěváky i politiky. Napsal rovněž několik písňových textů.\n\nPodstatnou část jeho díla tvoří básně, které byly vydány ve více než 10 sbírkách a byly přeloženy do mnoha jazyků. Vyšly např. v Německu, Polsku, Rusku, na Ukrajině, v Bulharsku, Itáli, Chorvatsku, Velké Británii i USA. Jeho verše byly také publikovány v několika sbornících poezie. Věnoval se rovněž překladům literatury do češtiny. Překládal z francouzštiny, ruštiny a polštiny. Jaroslav Holoubek obdržel několik literárních tuzemských i mezinárodních cen.\n\n\n\n\n"}
{"id": "1362180", "url": "https://cs.wikipedia.org/wiki?curid=1362180", "title": "Střední škola technická a dopravní Ostrava-Vítkovice", "text": "Střední škola technická a dopravní Ostrava-Vítkovice\n\nStřední škola technická a dopravní Ostrava-Vítkovice je střední škola zaměřená na technické obory převážně s dopravní tématikou. Sídlo školy se nachází na ulici Moravská v Ostravě-Vítkovicích, ale vyučování žáků probíhá na vedlejší budově teoretického vyučování na ulici Středulinského. \n\nŠkola nabízí učební i maturitní obory, po kterých mohou studenti pokračovat ve studiu na vysokých školách. Součástí studia u vybraných oborů je získání řidičského průkazu skupiny B a skupiny C, či profesního průkazu.\n"}
{"id": "1362181", "url": "https://cs.wikipedia.org/wiki?curid=1362181", "title": "Avec le temps", "text": "Avec le temps\n\nAvec le temps je píseň složená a nazpívaná roku 1971 francouzským zpěvákem Léem Ferrém. Byla vydána na LP se singlem \"L'Adieu\". Producentem se stal Richard Marsan.\n\nVe francouzském originále byla píseň nazpívána desítkami hudebníků; Céline Dion, Bernard Lavilliers, Hiba Tawaji, Catherine Sauvage, Dalida, Philippe Léotard, Renée Claude, Henri Salvador, Catherine Ribeiro, Juliette Gréco, Alain Bashung, Michel Jonasz, Belinda Carlisle, Abbey Lincoln, Mônica Passos, Bertrand Cantat, Youn Sun Nah, Brad Mehldau a Anne Sofie von Otter, Johnny Hallyday, Tony Hymas...\n\nRoku 2010 nazpívala tuto píseň s názvem \"Ten zloďěj čas\" na svém albu \"Mlýnské kolo v srdci mém\" česká šansoniérka Hana Hegerová se slovenským textem Ľubomíra Feldeka. Stejnou píseň nazpíval roku 2013 na svém albu \"Melancholie\" Štefan Margita.\n"}
{"id": "1362182", "url": "https://cs.wikipedia.org/wiki?curid=1362182", "title": "Crnogorski Maglić", "text": "Crnogorski Maglić\n\nCrnogorski Maglić ( , 2388 m n. m.) je hora v pohoří Maglić v severozápadní části Černé Hory. Nachází se na území opštiny Plužine asi 16 km severozápadně od města Plužine. Na severu hora sousedí s vrcholem Bosanski Maglić (2386 m), který je oddělen travnatým sedlem (2330 m). Pod jihozápadními svahy hory se rozkládá Trnovačko jezero. Crnogorski Maglić je nejvyšší horou celého pohoří.\n\nNa vrchol lze nejsnáze vystoupit po značené turistické trase od Trnovačka jezera.\n\n"}
{"id": "1362185", "url": "https://cs.wikipedia.org/wiki?curid=1362185", "title": "Mezinárodní letiště Kuej-lin Liang-ťiang", "text": "Mezinárodní letiště Kuej-lin Liang-ťiang\n\nMezinárodní letiště Kuej-lin Liang-ťiang (, IATA: KWL, ICAO: ZGKL) je mezinárodní letiště u Kuej-linu v autonomní oblasti Kuang-si v Čínské lidové republice. Leží ve vzdálenosti přibližně šestadvaceti kilometrů západně od centra Kuej-linu.\n\nLetiště je uzlovým pro Air Guilin.\n"}
{"id": "1362188", "url": "https://cs.wikipedia.org/wiki?curid=1362188", "title": "Římskokatolická farnost Veselá u Valašského Meziříčí", "text": "Římskokatolická farnost Veselá u Valašského Meziříčí\n\nŘímskokatolická farnost Veselá u Valašského Meziříčí je územním společenstvím římských katolíků v rámci děkanátu Valašské Meziříčí olomoucké arcidiecéze s farním kostelem svatého Martina.\nPrvní písemná zmínka o obci pochází z roku 1376. Farní kostel byl postaven roku 1821.\n\nOd února 2010 je administrátorem excurrendo R. D. Mgr. Jiří Polášek.\n\nVe farnosti se pravidelně pořádá tříkrálová sbírka. V roce 2017 se při ní vybralo v Zašové 124 404 korun. O rok později dosáhl výtěžek sbírky v Zašové 133 573 korun.\n\n"}
{"id": "1362190", "url": "https://cs.wikipedia.org/wiki?curid=1362190", "title": "Rodný dům Johanna Gregora Mendela", "text": "Rodný dům Johanna Gregora Mendela\n\nRodný dům Johanna Gregora Mendela je venkovská usedlost č.p. 69 v Hynčicích na Novojičínsku. Dům pochází z 18. století. Jde o kulturní památku České republiky, památkově chráněná je od roku 1958. Od roku 1965 se zde nachází Památník Johanna Gregora Mendela, pobočka Muzea Novojičínska.\n\nGregor Mendel se v domě narodil 20. července 1822 otci Antonu Mendelovi, rolníkovi, a matce Rosině, rozené Schwirtlich. Jménem Johann byl chlapec pokřtěn v kostele sv. Petra a Pavla v sousední obci Vražné. Žil zde do svých jedenácti let a v průběhu svého života se sem často vracel.\n\nVe 20. století dům dlouho chátral, od roku 2002 o jeho obnovu usiloval starosta Vražného Vladimír Nippert, který pro ten účel založil \"Nadační fond Rodný dům J. G. Mendela\". Několikaletá přestavba vyšla na více jak 30 milionů korun, většina peněz pocházela z fondů Evropské unie. V roce 2007 byl zrekonstruovaný dům otevřen a zpřístupněn veřejnosti jako muzeum věnované Gregoru Mendelovi a návštěvnické centrum venkovského regionu Moravské Kravařsko. Slouží také jako turistická ubytovna.\n\nV roce 2013 byla na dům kvůli dluhům vlastníka, \"Nadačního fondu Rodný dům J. G. Mendela,\" nařízena exekuce, po zaplacení dluhů v témže roce bylo exekuční řízení zrušeno. Na začátku roku 2015 ale dům čelil exekuci znovu.\n\n"}
{"id": "1362193", "url": "https://cs.wikipedia.org/wiki?curid=1362193", "title": "J'suis Snob", "text": "J'suis Snob\n\nJ'suis Snob je píseň z roku 1954 jejíž text napsal Boris Vian a hudbu složil Jimmy Walter. Byla nazpívána autorem textu.\n\nPíseň byla v průbehu let nazpívána několika dalšími zpěváky:\n\nRoku 2010 nazpívala tuto píseň s názvem Jsem snob na svém albu \"Mlýnské kolo v srdci mém\" s českým textem Jiřího Dědečka česká šansoniérka Hana Hegerová.\n"}
{"id": "1362195", "url": "https://cs.wikipedia.org/wiki?curid=1362195", "title": "Panský dům (Vříšť)", "text": "Panský dům (Vříšť)\n\nPanský dům (označovaný také jako tvrz) je objekt nejasného stáří, nacházející se ve vesničce Vříšť, části městyse Sněžné, v okrese Žďár nad Sázavou, nedaleko silnice II/354. Od roku 1970 je chráněn jako kulturní památka.\n\nDoba vzniku objektu je neznámá, nicméně např. Národní památkový ústav jej uvádí jako v jádru středověkou stavbu. Ačkoliv první písemná zmínka o vlastní vesničce pochází až z roku 1666, na základě nepřímých zpráv její vznik lze posunout do doby mnohem dřívější. Je pravděpodobné, že její založení sahá až do 14. století, kdy je v zmiňována říčka \"Vříšť\" (dnešní Fryšávka). Zda v té době již objekt panského domu stál, není známo. Je možné, že však byl postaven až po roce 1666 v souvislosti s rozmachem kadovských železáren, pod které spadaly i hamry ve Vříšti, a od počátku sloužil jako sídlo šichtmistrovského a báňského úřadu novoměstského panství a představoval tak správní centrum zdejšího železářství. Po zániku kadovských železáren v roce 1875 sloužil pensionovaným úředníkům panství a nějakou dobu zde pobýval i básník Petr Křička. Na počátku 21. století prošel celkovou rekonstrukcí, po které zde v letech 2011–2014 neúspěšně fungoval penzion s restaurací. Po téměř tříleté odmlce se zde po rozsáhlé rekonstrukci od srpna 2019 nachází výrobna a prodejna Rodinné farmy Sedmikráska, která se specializuje na výrobu bylinných směsí a sirupů a ubytování Apartmány Sedmikráska Vříšť.\n\n"}
{"id": "1362196", "url": "https://cs.wikipedia.org/wiki?curid=1362196", "title": "Vřeskovice (tvrz)", "text": "Vřeskovice (tvrz)\n\nVřeskovice jsou zaniklá tvrz, která stávala ve stejnojmenné obci v okrese Klatovy. Byla založena jednou z větví rodu Drslaviců ve čtrnáctém století. V polovině patnáctého století ji získali páni z Roupova, za kterých zpustla. Její pozůstatky jsou chráněné jako kulturní památka.\n\nTvrz ve Vřeskovicích založili pravděpodobně Drslavicové na počátku čtrnáctého století. Prvním známým majitelem byl Ota z Vřeskovic, který používal také přídomek z Biřkova. Jeho syny byli snad Sezema z Borov připomínaný roku 1358 a Bohuslav Hrubec ze Schonangru, který prodal svou část Vřeskovic pánům z Roupova. Dalšími příslušníky rodu připomýnanými ve druhé polovině čtrnáctého století byli Zdebor Bílý z Vřeskovic, Bušek z Vřeskovic, který se stal vřeskovickým farářem, a Přibík z Vřeskovic.\n\nSamotná tvrz byla poprvé zmíněna až v roce 1409, kdy patřila Přibíkovu synu Rackovi z Vřeskovic. Součástí panství v té době byly vsi Mstice a Úpor. Rackovým synem známým z let 1407–1409 byl Jan z Vřeskovic. Jeho babičkou byla Kunka, která zemřela roku 1416 a odkázala své věno dceři Přibě a jejím dětem. Jan z Vřeskovic proti tomu neúspěšně bojoval. Jeho bratrem snad byl Otík z Vřeskovic, který sice držel tvrz, ale většina vesnice včetně podacího práva patřila v v letech 1423 a 1426 bratrům Janovi a Purkartovi z Roupova. Příslušníci jejich rodu získali tvrz v roce 1455 nebo 1462. Tvrz potom přestala sloužit jako panské sídlo a postupně zpustla. Když Kryštof Karel z Roupova prodával roku 1573 statek Vřeskovice s polovinou Roupova Janovi mladšímu z Roupova, byla vřeskovická tvrz označena jako pustá.\n\nPodle Augusta Sedláčka se na tvrzišti dochovaly pozůstatky příkopu a valu a zejména sedm metrů vysoká zeď (nejspíše původní hradba), o kterou se opírala chalupa. Na počátku 21. století z hradby zůstal jeden až dva metry vysoký úsek zdiva bez líce, na kterém částečně stojí novodobý dům če. 2 a zbytek je upraven jako zahradní skalka.\n"}
{"id": "1362213", "url": "https://cs.wikipedia.org/wiki?curid=1362213", "title": "Systém skautského vzdělávání", "text": "Systém skautského vzdělávání\n\nSystém skautského vzdělávání umožňuje postupný rozvoj členů Junáka. Jelikož jsou oddíly i střediska vedeni neplacenými dobrovolníky kteří jsou sami členy skautské organizace a nikoli placenými externisty, je vzdělávání (přiměřené věku, zájmům a schopnostem) důležitou součástí skautské výchovy. V rámci rozvoje samostatnosti, odpovědnosti a aktivity jsou i mladší skautští členové podporováni v spolupodílení se na přípravě programu.\n\nSkautské vzdělávání rozlišuje dvě základní kategorie – kvalifikační a nekvalifikační stupně.\n\nKvalifikační vzdělávání je nezbytný předpoklad pro vykonávání většiny činovnických funkcí:\n\n\nNekvalifikační vzdělávání zahrnuje nadstavbové akce, do nichž patří zejména rádcovské kurzy, lesní kurzy, lesní školy, semináře a jiné.\n\nPro členy ve věku cca 13–16 let jsou pořádány rádcovské kurzy (RK). Jejich cílem je prohloubit znalosti, osvojit dovednosti a schopnosti potřebné k vedení družiny, namotivovat, získat inspiraci.\n\nPro rovery jsou určené lesní kurzy – konají se většinou o prázdninách, často mívají určité zaměření. Specifickým typem kvalifikačních lesních kurzů jsou čekatelské lesní kurzy či vůdcovské lesní kurzy připravující ke složení příslušné zkoušky.\n\nLesní školy prohlubují vzdělávání a rozvoj vůdců se složenou vůdcovskou zkouškou.\n"}
{"id": "1362214", "url": "https://cs.wikipedia.org/wiki?curid=1362214", "title": "Miroslav Horčic", "text": "Miroslav Horčic\n\nMiroslav Horčic (3. srpna 1921, Nymburk – 14. ledna 2017, Karlsruhe) byl československý sportovec, atlet, jehož specializací byly sprinty. Později se věnoval žurnalistice.\n\nS atletikou začínal v Orlu Nymburk (1932–1940), poté působil v několika pražských oddílech – Orel Praha (1941), AC Sparta Praha (1942–1947), Sokol Vinohrady (1948), Sparta Praha (1949–1953), Slavia ITVS-VŠ Praha (1954–57). Získal sedm individuálních mistrovských titulů – šest v běhu na 100 m (1941, 1945, 1948-50 a 1952), jeden v běhu na 200 m (1949), a tři v běhu 4x100 m (1947 a 1949-50). Byl držitelem československých rekordů v běhu na 100 m 10,6 (1952) a v běhu na 200 m 21,5 (1949), což jsou zároveň jeho osobní rekordy. Na dalších rekordech se podílel v běhu na 4x100 m – ze 42,8 (1943) až na 41,2 (1952) – ale také v běhu na 4x200 m 1:28,3 (1949). Reprezentoval v 21 mezistátních utkáních (1947–56), čtyřkrát se stal přeborníkem křesťanské sportovní organizace Orel.\n\nNa letních olympijských hrách v roce 1952 v Helsinkách reprezentoval ve všech třech sprinterských disciplínách – v běhu na 100 metrů skončil v rozběhu, na dvojnásobné trati v meziběhu. Ve finále běhu na 4×100 m doběhlo československé kvarteto i s Horčicem na šestém místě.\n\nV 60. letech 20. století emigroval do Německa, působil jako trenér a učitel na sportovním institutu v Karlsruhe. Zde také 14. ledna 2017 zemřel.\n\n"}
{"id": "1362216", "url": "https://cs.wikipedia.org/wiki?curid=1362216", "title": "Textilní továrna Weiss a Rössler", "text": "Textilní továrna Weiss a Rössler\n\nTextilní továrna Weiss a Rössler / Weiss a Grohman / Grohman a spol. / Odetka, a.s., se nachází ve Vrbně pod Pradědem, okres Bruntál. V roce 2003 byla původní textilní budova prohlášená kulturní památkou ČR.\n\nSpojením obchodníka s nitěmi Josefa Adolfa Weisse (1762–1830) a Ferdinanda Rösslera z České Lípy v roce 1799 byla zahájena dlouholetá tradice průmyslové výroby nití ve Vrbně pod Pradědem. Adolf Weiss už v roce 1797 žádal hospodářskou správu řádu německých rytířů v Opavě o povolení výstavby bělidla nití v místě zrušeného starého hamru. Společnými silami obou partnerů byla postavena velká budova pro niťařskou faktorii a velké bělidlo. V roce 1800 byly založeny firmy Weiss und Rössler Würbenthal a její pobočka ve Vídni A. Weiss und Co. V roce 1801 společníci obdrželi osvědčení o legitimitě svého podniku od místodržícího řádu německých rytířů v Bruntále. V roce 1812 vstoupil do společnosti Josef Grohmann (1792–1873) a s jeho podílem vznikla v roce 1817 firma Weiss, Röessler & Co. Spojení nebylo jen kapitálové. Josef Grohmann se oženil s neteří a chovankou Ferdinanda Rösslera Amálií Rösslerovou. V roce 1821 firmu opustil Ferdinand Röessler a přenechal podnik a dům Josefu Grohmannovi. V roce 1846 byl změněn název firmy na Weiss und Grohmann. Pod tlakem konkurence vznikla v roce 1847 mechanická továrna na nitě. V roce 1883 byla firma rozdělena. Firmu Weiss und Co. se sídlem ve Vídni vedli nadále následníci rodu Weissových. Továrnu na nitě ve Vrbně přebrali Emil a Emma Grohmanovi a založili firmu Grohmann & Co. k. k. privilegierte Leinen, Baumwollzwirn- und Flechtwaaren-Fabrik Würbenthal (Grohmann & Co.). Rodina Grohmannových vedla továrnu až do konce světové války. V roce 1945 byla uvalena na továrnu nucená správa a následně znárodněna, vznikla Továrna na výrobu stuh a prýmků v Krnově, národní podnik. V roce 1952 se změnil název na Závody Stanislava Kostky Neumanna, n. p. V roce 1991 se stala majitelem firma Odetka, a.s.\n\nNejstarší výrobní budova firmy založené roku 1800 byla postavena v letech 1800–1801 a stala se základem pozdější továrny na výrobu nití. Jedná se o zděnou třípodlažní stavbu na obdélníkovém půdorysu na kamenné podezdívce. Hlavní průčelí je desetiosé, boční stěna tříosá, členěná korunovou a patrovou římsou mezi 2. a 3. patrem. Střecha je valbová, šindelová, překrytá plechem. V ose průčelí na střeše je věžička s hodinami, pravděpodobně byla přistavěna v roce 1881. V jednotlivých patrech podpírají stropy řady dřevěných sloupů. V přízemí a ve druhém patře jsou sloupy šestihranné s hlavicemi, v třetím kulaté s jednoduchou hlavicí.\n\n"}
{"id": "1362217", "url": "https://cs.wikipedia.org/wiki?curid=1362217", "title": "DIKW pyramida", "text": "DIKW pyramida\n\nDIKW pyramida je známá také jako DIKW hierarchie, znalostní či informační hierarchie nebo datová pyramida. Jedná se o informační model, vysvětlující strukturní a funkční vztahy mezi daty, informací, znalostí a moudrostí. Hierarchie napovídá, že data jsou úplným základem, na kterém vyšší kategorie staví. Za pomocí dat můžeme zformovat informace, z informací pak znalosti a nejvyšší stupeň pak tvoří moudrost. Všechny stupně vždy obsahují i předešlé stupně.\n\nPřesná historie DIKW pyramidy není jasná, použití tohoto akronymu v informačních vědách je známo po mnoho let. V roce 1955, ekonom Kenneth Boulding prezentoval obdobnou hierarchii skládající se z \"signálů, zpráv, informací a znalostí\". Poprvé, kdy bylo rozlišováno mezi daty, informací a znalostí, bylo nejspíše v roce 1974 v novinovém článku od Nicholase L. Henryho.\n\nV roce 1987 namapoval československý vědec Milan Zelený jednotlivé části modelu na fráze a rozšířil model o pátý element, uvědomění (\"\"enlightenment\"\").\n\nZelený tvrdí, že pro jakékoliv úspěšné rozhodování a konání je zapotřebí, aby všechny vrstvy byly přítomné a spolupracovaly. Pokud bychom je rozdělili či s nimi pracovali nezávisle, vedlo by to pouze k soutěžení mezi zdroji.\n\nV roce 1988 je hierarchie zmiňovaná americkým teoretikem Russelem Ackoffem, který přidává vrstvu pochopení (\"understanding\"), kterou vkládá mezi znalosti a moudrost. I přestože Ackoff není původním autorem grafického znázornění, je mu přisuzována prezentace modelu ve formě pyramidy.\n\nV roce 1994 byl DIKW model prezentován Nathanem Shedroffem v kontextu informačního designu a dostal také kapitolu knihy.\n\nV kontextu DIKW, data jsou chápana jako symboly, reprezentující stimuly či signály, které nejsou prozatím k užitku.\n\nRowley charakterizuje data jako diskrétní, objektivní fakta nebo pozorování, které nemají hodnoty z důvodu jejich nedostatku kontextu a interpretace, neboť nejsou organizovány či nijak zpracovány. Jiná definice o nich mluví jako o ryzích faktech (\"\"raw facts\"\")..\n\nInformace se často vymezují od dat tím, že jsou užitečné, jsou odvozené od dat ale jsou obohacená o smysl a nějaký důvod.\n\nRowley je popisuje jako strukturovaná data, která byla zpracována tak, že informace byla vztažena ke specifickému smyslu a tím nabrala na významu a relevanci. Tato definice je v protikladu s tou od Ackoffa, neboť rozdíl je zde ve struktuře, nikoliv ve funkci.. Ackoff a jeho funkční rozlišení jsou postavené na prvku změny - informace jsou data, která nás nějak mění.\n\nZnalosti v rámci DIKW modelu jsou těžko definovatelné, často se vymezují vůči informacím tak, že se jedná o informace nějak upravené, organizované a používané.\n\nČasto jsou popisované jako:\nExistují také pohledy na znalosti jao na zkušenosti, jako na informace zkombinované se schopností a porozumněním.\n\nPodnikatelé James Chrisholm a Greg Warman charakterizují znalost pouze jako dělaní věcí správně.\n\nAčkoliv je moudrost často uváděna, je o ní nejméně informací. Dokonce je často vynechávána. Rowley definuje moudrost takto:Moudrost je schopnost zvyšovat efektivitu. Moudrost přidává hodnotu, která vyžaduje mentální schopnost posuzování. Etické a estetické hodnoty, které z toho vyplývají, jsou jedinečné a osobní. \"Wisdom is the ability to increase effectiveness. Wisdom adds value, which requires the mental function that we call judgment. The ethical and aesthetic values that this implies are inherent to the actor and are unique and personal\".\n"}
{"id": "1362218", "url": "https://cs.wikipedia.org/wiki?curid=1362218", "title": "Výr bengálský", "text": "Výr bengálský\n\nVýr bengálský (\"Bubo bengalensis\") je druh sovy patřící do rodu \"Bubo\". Dříve byl uváděn jako poddruh výra velkého. Vyskytuje se na indickém subkontinentu, nejčastěji v lesích se skalnatým a členitým terénem. Patří mezi velké druhy sov a vyznačuje se svým hlasitým, hlubokým voláním, zvaným houkání. Poznat je lze podle typicky „ušatých“ chomáčů na hlavě.\n\nTento druh byl dříve a dodnes někdy bývá označován za poddruh výra velkého. Jejich vzhled je velmi podobný, jen s drobnými rozdíly. Obrys obličeje je zřetelněji oddělen černě zbarveným okrajem, což u výra velkého eurasijského není tak markantní. Někteří biologové navíc upozorňují na trochu jiné zbarvení peří a rozměry, které by mohly dokazovat, že se jedná o jiný druh v rámci rodu \"Bubo\".\n\nVýr bengálský se ozývá svým charakteristickým hlubokým houkáním zejména kolem února, kdy dochází nejčastěji k námluvám. Pár dokáže své hnízdo bránit proti komukoli, kdo se k němu přiblíží. Hnízdění probíhá někdy už od listopadu až do dubna. Hnízdo bývá situováno nejčastěji na chráněné skalní římsy, do výklenků či přímo pod křoví nebo jiný porost na zem. Pár se často na svá hnízda každoročně vrací. Vejce jsou krémově bílá, většinou jich není více než tři nebo čtyři. Mláďata se líhnou po 33 dnech a na rodičích jsou často závislá až půl roku.\n\nVýr bengálský se živí nejčastěji hlodavci. V jeho jídelníčku se však hojně objevují i ptačí druhy. Jmenovitě třeba holubi, koroptve, krahujec šikra nebo i sýček brahmínský.\n\n"}
{"id": "1362219", "url": "https://cs.wikipedia.org/wiki?curid=1362219", "title": "Kostel Nanebevzetí Panny Marie (Monte)", "text": "Kostel Nanebevzetí Panny Marie (Monte)\n\nPoutní kostel Nanebevzetí Panny Marie v Monte ( \"Igreja de Nossa Senhora do Monte\") je hlavním chrámem římskokatolické farnosti v Monte, části města Funchal, na ostrově Madeira.\n\nKapli Nossa Senhora da Encarnação na místě dnešního kostela nechal roku 1470 vybudovat Adão Gonçalves Ferreira, první člověk narozený na Madeiře.\n\n10. června 1741 byl položen základní kámen současného kostela zasvěceného Panně Marii z Hory (\"Nossa Senhora do Monte\"). Několik měsíců po dokončení stavebních prací na kostele, 31. března 1748 přišlo zemětřesení a kostel těžce poškodilo. Ten byl opraven teprve k 20. prosinci 1818 a kostel byl vysvěcen rukou arcibiskupa meliaporského a předán diecéznímu administrátorovi D. Frei Joaquimovi de Meneses e Ataíde.\n\nV levé postranní lodi kostela se nachází tumba s ostatky posledního rakouského císaře a českého krále Karla I. Ten přišel do Funchalu jako vyhnanec 19. listopadu 1921, kde žil se svou rodinou v domě \"Quinta Gordon\" nad kostelem až do své předčasné smrti 1. dubna 1922 na následky těžkého zápalu plic. V roce 2005 byla na prostranství před kostelem odhalena také bronzová socha císaře od portugalského sochaře Augusta Cida.\n"}
{"id": "1362220", "url": "https://cs.wikipedia.org/wiki?curid=1362220", "title": "Římskokatolická farnost Solnice", "text": "Římskokatolická farnost Solnice\n\nŘímskokatolická farnost Solnice je územním společenstvím římských katolíků v rychnovském vikariátu královéhradecké diecéze.\n\nSolnice je prvně písemně doložena v roce 1321, kdy Zderazský klášter v Praze dostal od majitelů panství právo dosazovat z řad svých řeholníků kněze k místnímu kostelu. Zderazští řeholníci (Cyriaci) si v Solnici vystavěli řeholní dům. Ten byl následně zničen za husitských válek. V letech 1681–1686 byl v Solnici postaven nový barokní kostel, zasvěcený Stětí svatého Jana Křtitele. Po polovině 19. století byl solnickým farářem Josef Ehrenberger, pozdější kanovník v Praze na Vyšehradě. Ehrenberger byl literárně činný, velkou část jeho produkce tvořily vlastivědné práce (například beletrizované historické události), k nimž látku čerpal v solnickém archivu. V roce 1868 se ze Solnice přesunul na Vyšehrad, kde byl instalován sídelním kanovníkem.\n\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1362225", "url": "https://cs.wikipedia.org/wiki?curid=1362225", "title": "Šukrut", "text": "Šukrut\n\nŠukrut (\"choucroute\") je charakteristická kulinářská specialita francouzského regionu Alsasko. Název pochází z francouzského slova \"chou\" a německého \"kraut\", což oboje znamená hlávkové zelí. Aby se předešlo záměně s jinými zelnými pokrmy, používá se také upřesňující označení \"choucroute d'Alsace\" (alsaské zelí) nebo \"choucroute garnie\" (obložené zelí).\n\nZákladní surovinou je bílé kysané zelí, které se v litinovém hrnci pomalu dusí na husím sádle s cibulí, česnekem, jablky a kořením (bobkový list, hřebíček, pepř černý, jalovčinky) a podlévá suchým bílým vínem, nejčastěji odrůdy ryzlink rýnský. Hotové zelí se podává s vařenými bramborami a různými druhy masa a uzenin: např. vepřové nožičky, uzená krkovička, šunka, klobásy, lokální salám Saucisse de Morteau a frankfurtské párky. Někdy se používá také drůbeží nebo rybí maso, další variantou je \"choucroute royale\", do něhož se místo vína přidává šampaňské. \n\nPůvod receptu sahá do 17. století, po prohrané prusko-francouzské válce se s alsaskými uprchlíky rozšířil po celé Francii. V roce 2012 podali Francouzi žádost, aby alsaský šukrut obdržel od Evropské unie chráněné zeměpisné označení. \n\nÚčes, který nosila Brigitte Bardotová ve filmu \"Pohrdání\", se stal v šedesátých letech módním hitem pod přezdívkou \"choucroute\". \n\n\n"}
{"id": "1362227", "url": "https://cs.wikipedia.org/wiki?curid=1362227", "title": "Římskokatolická farnost České Meziříčí", "text": "Římskokatolická farnost České Meziříčí\n\nŘímskokatolická farnost České Meziříčí je územním společenstvím římských katolíků v rychnovském vikariátu královéhradecké diecéze.\n\nPrvní zmínka o plebánii je z roku 1352. V roce 1384 je uváděna v seznamu desátků, vypsaných pro krále Václava. První původně dřevěný kostel byl v obci postaven zřejmě již kolem roku 1300. Od husitských válek byl utrakvistický, další 2 roky byl opuštěn a od roku 1626 do roku 1630 patřil duchovní správou do Přepych, kde tehdy sídlil jediný katolický kněz na opočenském panství. V roce 1748 byl dřevěný kostel hrozící zřícením rozbořem a Rudolfem hrabětem Colloredem byl postaven nový. Základní kámen byl položen 8. září 1748 a novostavba byla posvěcena 25. listopadu 1752. Opraven byl v roce 1971.\n\n\nFarnost má sídelního duchovního správce, který zároveň spravuje ex currendo farnost Bohuslavice nad Metují v sousedním náchodském vikariátu.\n\n"}
{"id": "1362231", "url": "https://cs.wikipedia.org/wiki?curid=1362231", "title": "Starigrad (pevnost)", "text": "Starigrad (pevnost)\n\nStarigrad (\"Fortica\") je pevnost nad městem Omiš ve Splitsko-dalmátské župě v chorvatské Dalmácii. Byla postavena v 15. století za účelem obrany proti osmanským Turkům. Její zdi následují hřeben hory. V případě obsazení města Omiš nepřáteli, mohla pevnost jeho obyvatelům poskytnout bezpečné útočiště, kde by se mohli útočníkům účinně bránit. K takové situaci však nikdy nedošlo.\n\n"}
{"id": "1362233", "url": "https://cs.wikipedia.org/wiki?curid=1362233", "title": "Houthulst", "text": "Houthulst\n\nHouthulst (také \"Houthoulst\") je obec v provincii Západní Flandry v Belgii.\n\nHouthulst se nachází v arrondissementu Diksmuide. Obec leží 8 km jihovýchodně od města Diksmuide, 12 km severozápadně od Roeselare, 26 km jižně od Ostende, 28 km severozápadně od Kortrijku, 30 km východně od Brugg a 98 km západně od Bruselu.\n\nK 1. lednu 2017 v obci žilo 10 028 obyvatel na ploše 55,89 km².\n\nObec Houthulst sestává z těchto částí:\n\nNejbližší výjezdy z dálnice se nachází u Ardooie a Roeselare z dálnice A17, u Yper z dálnice A19 a také u Nieuwpoortu z dálnice A18.\n\nVe městech Roeselare, Ypry a Kortemark se nacházejí nejbližší regionální nádraží a v Ostende, Gentu a Bruggách také staví mezinárodní rychlíky.\n\nU Ostende se nachází regionální letiště a u Bruselu se nachází mezinárodní letiště.\n\n\n\n\n"}
{"id": "1362234", "url": "https://cs.wikipedia.org/wiki?curid=1362234", "title": "Kuša", "text": "Kuša\n\nKuša (jap. 倶舎宗 ) je jedna z šesti buddhistických škol,tzv. narských škol (\"Kuša, Sanron, Džódžicu, Hossó, Kegon\" a \"Ricu\"), které se dostaly z Číny do Japonska v 7. a 8. století. Učení školy Kuša, které přinesli do Japonska v roce 658 mniši Čicu a Džitacu, bylo však prakticky od svého počátku vnímáno jako součást školy Hossó. Ta však přežila až do dnes. O první jmenované máme poslední zmínky z 9. století.\n\nŠkola Kuša se odvozovala z indické Sarvástivády, jejíž učení vycházelo ze spisu Abhidharmakóša, který napsal učenec Vasubandhu. Spis shrnoval nauky o dharmách a uváděl myšlenku, že v současnosti existuje vše: minulost, přítomnost i budoucnost.\n"}
{"id": "1362239", "url": "https://cs.wikipedia.org/wiki?curid=1362239", "title": "Krkonošská vyhlídka", "text": "Krkonošská vyhlídka\n\nKrkonošská vyhlídka je vyhlídkové místo v Krkonošském podhůří na návrší vysokém 532 m n. m. v okrese Jičín.\n\nVyhlídka se nachází nad malou vesnicí Arnoštov asi dva kilometry na jih od městyse Pecka. Na vrcholu je místo dalekého rozhledu s výhledy na Krkonoše, Ještěd, Kozákov, Prachovské skály nebo Zvičinu. V roce 2014 byla na vrcholku postavena menší dřevěná rozhledna.\n\nKrkonošskou vyhlídku protíná modrá turistická značka vedocí z Lázní Bělohrad do Pecky.\n"}
{"id": "1362245", "url": "https://cs.wikipedia.org/wiki?curid=1362245", "title": "Česko Slovenská SuperStar (5. řada)", "text": "Česko Slovenská SuperStar (5. řada)\n\nTento článek pojednává o sérii federální pěvecké talentové show Česko slovenské SuperStar roku 2018. Jedná se o páté pokračování známé dříve pouze pod názvem Superstar, které se vysílalo v zimě a na jaře roku 2018, na české TV Nova a slovenské TV Markíza. Soutěž vyhrála Tereza Mašková, druhá skončila Eliška Rusková a na třetím místě skončila Karmen Pál-Baláž.\n\nDne 12. ledna 2018 bylo oznámeno televizí Nova, že porota bude tvořena opět čtyřmi členy a do porotcovského křesla již po páté v rámci federální verzi této show, zasedne Pavol Habera. Další porotkyní ze Slovenska bude zpěvačka Katarína Knechtová, která si roli porotkyně vyzkoušet poprvé. Z české strany do poroty zasadnou také dva nováčci. Poprvé v roli porotce se divákům představí bývalý účastník jedné z předchozích sérií Superstar, Ben Cristovao, který se umístil v roce 2009 na sedmém místě. Porotu doplnil český zpěvák Matěj Ruppert.\n\nDne 6. února 2018 zveřejněno, že moderátorkou nového pátého ročníku pěvecké show SuperStar bude Jasmina Alagič, známou slovenskému publiku především ze soutěže krásy Miss Universe SR z roku 2009. Jasmina má kromě modelingu za sebou také zkušenosti s moderováním na stanici Fashion TV. Dne 22. února 2018 zveřejnila televize Nova jméno svého moderátora za českou stranu. Po sedmi letech se do pořadu vrací moderátor Leoš Mareš, který Česko Slovenskou SuperStar moderoval naposledy v roce 2011. Nabídky účinkování odmítli Martin Rausch a Adéla Vinczeová (dříve Banášová). Nabídku na moderování dostal původně také David Gránský, ale nabídku odmítl a přijat moderování nové řady Česko Slovensko má talent.\nSemifinále se odvysílalo 18. října 2018 a 25. října 2018. V prvním semifinále se představilo s výběrem vlastní písně deset chlapců a v druhém deset dívek. Soutěžící s největším počtem hlasů od diváků automaticky postoupili do finálových kol, další čtyři soutěžící vybrala porota. Celkem ze semifinále postoupili 5 chlapců a 5 dívek.\n\nSemifinále proběhlo v prostorách Kostela v Litoměřicích.\n\n\n\n\n\n\n\n\n\n\n\n\n\nV pátem ročníku federativní SuperStar byly čtyři finálové večery, které odstartovaly 13. května 2018.\n\n\nHost: Katarína Knechtová\n\nSkupinové vystoupení: Spomal - Top 5 + Katarína Knechtová\n\n\nCelkové umístění finalistů:\n\n1 Tereza Mašková\n\n2 Eliška Rusková\n\n3 Karmen Pál Baláž\n\n4 Jakub Pružinský\n\n5 Petr Borkovec\n\n6 Aneta Horňáková\n\n7 Bryan Gandola\n\n8 Adéla Kvitová\n\n9 Dominik Gerda\n\n10 Richard Chovan\n"}
{"id": "1362252", "url": "https://cs.wikipedia.org/wiki?curid=1362252", "title": "Peruánská volejbalová reprezentace žen", "text": "Peruánská volejbalová reprezentace žen\n\nPeruánská volejbalová reprezentace žen reprezentuje Peru na mezinárodních volejbalových akcích, jako je mistrovství světa.\n"}
{"id": "1362257", "url": "https://cs.wikipedia.org/wiki?curid=1362257", "title": "Jihokorejská volejbalová reprezentace žen", "text": "Jihokorejská volejbalová reprezentace žen\n\nJihokorejská volejbalová reprezentace žen reprezentuje Jižní Koreu na mezinárodních volejbalových akcích, jako je mistrovství světa.\n"}
{"id": "1362259", "url": "https://cs.wikipedia.org/wiki?curid=1362259", "title": "Severokorejská volejbalová reprezentace žen", "text": "Severokorejská volejbalová reprezentace žen\n\nSeverokorejská volejbalová reprezentace žen reprezentuje Severní Koreu na mezinárodních volejbalových akcích, jako je mistrovství světa.\n"}
{"id": "1362266", "url": "https://cs.wikipedia.org/wiki?curid=1362266", "title": "Narriman Sadek", "text": "Narriman Sadek\n\nNarriman Sadek (31. října 1933 - 16. února 2005) byla dcera Hussaina Fahmi Sadeka Beye (egyptský guvernér) a jeho manželky Asily Kamil. Byla druhou manželkou krále Farúka I. a poslední královnou Egypta.\n\nKrál Farúk se se svou první manželkou Faridou rozvedl v roce 1948 po deset let trvajícím manželství, z kterého vzešli tři dcery, ale žádný mužský následník. To byl jeden z důvodů pro rozvod, jelikož lid přestával věřit v budoucnost dynastie a byla potřeba zplodit syna. \nZnámá jako \"Popelka Nilu \"díky tomu, že pocházela ze střední vrstvy, byla vybrána jako jedna z možných manželek pro dynastii. Zrušila své předešlé zásnuby s doktorem z Harvardu Zaki Hashem a odjela do Říma učit se královským zvyklostem. V Římě skrývala svou identitu guvernérovi neteře, aby nevzbuzovala pozornost. Při pobytu zde studovala historii, etiketu a čtyři evropské jazyky. Poté se se slávou vracela do Egypta. V květnu 1951 ve věku sedmnácti let byla provdána za krále Farúka a stala se tak egyptskou královnou. Svatba byla velkolepá a extravagantní. Nariman měla šaty posázené dvaceti tisíci diamanty a obdržela velmi hodnotné dary. Všechny byly ze zlata a nebo byly alespoň pozlaceny. \n\nV lednu 1952 Narriman porodila své jediného syna, prince Ahmeda Fuada. Později téhož roku Farúk abdikoval během egyptské revoluce. Byl nahrazen svým synem, který nastoupil na trůn jako král Fuad II. Fuadova vláda ale netrvala dlouho, jelikož se Egypt stal republikou. \n\nPo abdikaci Farúka odešla královská rodina v září 1953  do exilu (odpluli na královské jachtě \"El-Mahrousa\"). Narriman znuděná všemi těmi povinnostmi, životním stylem a Farúkovou nadřazeností, se vrátila se svou matkou zpět do Egypta jako uprchlík. S Farúkem se rozvedla v únoru 1954. \n\nV květnu 1954 se znovu provdala za Adhama al-Nakiba z Alexandrie, který byl Farúkovým osobním trenérem. Měli spolu syna Akrama, avšak v roce 1961 se také rozvedli.\n\nV roce 1967 se provdala za Ismaila Fahmiho, dalšího trenéra a doktora. Žila na okraji Káhiry v oblasti Heliopolis až do své smrti. \n\nNariman zemřela v únoru 2005 v nemocnici Dar al-Fouad v Káhiře po mozkové mrtvici. V posledních letech svého života žila v apartmánu v Heliopolis společně se svým manželem Fahmim. \n"}
{"id": "1362267", "url": "https://cs.wikipedia.org/wiki?curid=1362267", "title": "Škoda Icerink", "text": "Škoda Icerink\n\nŠkoda Icerink či Padok Icerink je zimní stadion ve Strašnicích v Praze 10 v ulici Přetlucká 3422/23. Je určen pro veřejné bruslení, využívají ho také děti ze škol a školek. Fungují zde také krasobruslařské a hokejové kluby. Nachází se zde dvě ledové plochy o rozměrech 28 x 56 metrů. \n\nStadion byl postaven v roce 2017 za 170 milionů korun, slavnostně byl otevřen 6. února 2018. Investorem byla firma Padok Investments, penězi přispívali také soukromníci. Generálním dodavatelem byla firma Subterra.\nStadion postavený podle projektu arch. Břetislva Plachého (ATELIER A+B) získal ocenění Stavba roku 2018.\n\nVýznamným architektonickým znakem stavby je předsazená hliníková bíle natřená fasáda připomínající strukturu ledu, za jejím návrhem a dalšími designovými prvky stojí studio Vrtiška • Žák. Stavba je koncipována s velkým ohledem na funkčnost a ekonomii provozu, přičemž si zachovává moderní vzhled. V době dokončení se jednalo o 9. zimní stadion v Praze.\n\n"}
{"id": "1362271", "url": "https://cs.wikipedia.org/wiki?curid=1362271", "title": "Peter Wirz", "text": "Peter Wirz\n\nPeter Wirz (* 29. července 1960) je bývalý švýcarský atlet, běžec na střední tratě, halový mistr Evropy v běhu na 1500 metrů z roku 1984.\nV roce 1979 získal bronzovou medaili v běhu na 1500 metrů na mistrovství Evropy juniorů. Při startu mezi dospělými na evropském halovém šampionátu v této disciplíně v roce 1983 skončil čtvrtý, v následující sezóně se stal halovým mistrem Evropy v této disciplíně. V olympijském finále běhu na 1500 metrů v Los Angeles v roce 1984 skončil šestý.\n\n"}
{"id": "1362272", "url": "https://cs.wikipedia.org/wiki?curid=1362272", "title": "Amalaberga", "text": "Amalaberga\n\nAmalaberga ( - 540) byla durynskou královnou, dcerou Amalafridy, která byla dcerou Theodemira, krále Ostrogótů. Její otec je neznámý, jejím strýcem byl Theodorich Veliký. V dospělosti se stala manželkou Herminafrieda, posledního krále Durynska. Jejich potomky byl syn Amalafrid a dcera Rodelinda, která se provdala za langobardského krále Audoina. Podle Procopia, po Hermanfridově smrti, uprchla se svými dětmi k bratru Theodahadovi, který byl v té době (534-536) králem Ostrogótů.\n"}
{"id": "1362274", "url": "https://cs.wikipedia.org/wiki?curid=1362274", "title": "Paměťové B lymfocyty", "text": "Paměťové B lymfocyty\n\nPaměťové B lymfocyty jsou B buňky, které dlouhodobě přežívají po kontrakci primární imunitní odpovědi a zprostředkovávají imunitní paměť. Při opakovaném setkání s antigenem reagují rychleji a intenzivněji, produkují obvykle přesmyknuté vysokoafinní protilátky, a na jejich vlastnostech je založena účinnost vakcín. Protilátky mohou indukovat aktivaci komplementu, cytotoxických buněk, opsonizovat a neutralizovat. Jsou mocnou zbraní proti celé řadě infekčních onemocnění. Protilátkovou paměť zajišťují vedle paměťových B buněk také dlouho-žijící plasmatocyty, jejichž protilátky tvoří první obrannou linii. Jsou-li přítomny v dostatečném množství, neutralizují patogena při vstupu do organismu a k aktivaci paměťových B buněk nedojde.\n\nLidské paměťové B buňky se nachází zejména v sekundárních lymfatických orgánech, tvoří téměř polovinu všech B buněk sleziny. Můžeme je nalézt také v krvi, ovšem v menším množství. Většina poznatků o paměťových B lymfocytech je však odvozena ze studií na myších modelech a není proto jisté, že vše funguje u lidí stejně.\n\nPamětové B lymfocyty dělíme podle způsobu jejich vzniku na paměťové B lymfocyty z germinálních center a paměťové B lymfocyty na germinálních centrech nezávislé. Dále rozlišujeme T - závislé a T - nezávislé paměťové B lymfocyty. Rovněž je lze dělit podle typu BCR, který nesou na svém povrchu, na IgM, IgG a IgA.\nTaktéž označovány jako B2 buňky. Při prvním setkání s antigenem (tzv. primární imunitní odpověď) se aktivují díky vazbě antigenu na jejich BCR a pomoci od folikulárních T lymfocytů (T). K interakci B a T buněk dochází v rámci sekundárních lymfatických orgánů, jako jsou třeba lymfatické uzliny, na rozhraní tzv. T buněčné zóny a B folikulu. Aktivovaná B buňka proliferuje, může provádět izotypový přesmyk, a její klonální potomci mohou diferencovat v krátko-žijící plasmatické buňky, paměťové B buňky a nebo vytvářet germinální centra. V rámci germinálních center dochází k afinitní maturaci (somatické hypermutaci) B buněk. Výsledkem jsou dlouho-žijící plasmatické buňky a opět paměťové B buňky. Ve který podtyp B buňka diferencuje je určováno řadou faktorů, mezi nimi například mírou afinity BCR a antigenu, též cytokiny.\n\nJedná se o paměťové B buňky, které diferencují z aktivovaných B lymfocytů před vstupem do germinálního centra. Jejich BCR má relativně nízkou afinitu k antigenu a interakce s T je slabší. To proto, že B buňky interagují s T prostřednictvím MHCII glykoproteinů. Čím nižší má BCR afinitu k antigenu, tím méně antigenů B buňka vychytá, pohltí a vystaví na svém MHCII pro Tfh. Následně neobdrží dostatečně intenzivní a dlouhotrvající signál, v podobě interakce CD40-CD40L a cytokinů, a proto nevytvoří germinální centrum. Tyto B buňky mohou provést izotypový přesmyk, neprocházejí však somatickou hypermutací, jejich afinita k antigenu zůstává relativně slabá. Tělo si tak v jejich podobě udržuje širokou škálu paměťových B buněk, které mohou reagovat i proti patogenům, kteří jsou pouze příbuzní těm, se kterými se tělo již setkalo.\n\nGerminální centrum je transientní útvar v B folikulu tvořený aktivovanými dělícími se B lymfocyty, T lymfocyty a folikulárními dendritickými buňkami (FDC). Rozlišujeme v rámci něj tmavou a světlou zónu. V tmavé zóně se B lymfocyty rychle dělí a dochází u nich k somatické hypermutaci. Ta spočívá v indukci náhodných bodových mutací v oblasti variabilních úseků imunoglobulinových řetězců. S určitou pravděpodobností vznikají takové mutace, které zvýší afinitu protilátky k antigenu. B lymfocyt s takto vylepšeným BCR (což je membránově vázaná varianta protilátky) je následně vyselektován pomocí T v oblasti světlé zóny. Ve světlé zóně jsou přítomny T a FDC. FDC na svém povrchu zachytávají velké množství antigenů a nabízejí je mutovaným B lymfocytům k interakci. B buňka s vysokoafinním BCR zachytí velké množství příslušných antigenů, pohltí je, vystaví na MHCII a interaguje s T intenzivně. V závislosti na intenzitě interakce s T (a dalších faktorech) může B buňka absolvovat hypermutační okruh ještě jednou, nebo germinální centrum opouští a diferencuje v dlouho-žijící plasmatické buňky či v paměťové B buňky z germinálních center. B buňky, které obdržely nejvíce signálů od T, v opakovaných kolech germinální reakce proliferují intenzivněji, než ostatní. Převáží tak B buňky nesoucí vysokoafinní BCR. Výsledkem germinální reakce jsou pak plazmatické a paměťové B buňky schopné produkce vysokoafinních protilátek, proto bývá tento proces označován jako afinitní maturace.\n\nDoposud není přesně známo, na základě jakého mechanismu vznikají z afinitně maturovaných B lymfocytů paměťové B buňky. Zvažována je existence určitého významného transkripčního regulátoru. S indukcí jeho exprese by došlo ke spuštění diferenciačního programu v paměťovou B buňku. Zatím se však nezdařilo takový transkripční faktor identifikovat. Druhou možností je, že paměťové B buňky vznikají z těch B lymfocytů, které jsou schopné přežívat nejdéle. Od zbytku se odlišují expresí některých anti-apoptotických proteinů (Bcl-2), které jim přináší výhodu v přežívání, či potlačením exprese pro-apoptotických genů (Bim). A pravděpodobně zde bude hrát roli opět afinita BCR a míra interakce s T v germinálních centrech.\n\nNa svém povrchu nesou nepřesmyknutý BCR, v podobě IgM - tzn. zatím u nich k izotypovému přesmyku nedošlo. Jsou podobné naivním B buňkám. Po opětovném setkání s antigenem hodně proliferují a často vstupují do germinální reakce.\n\nNa svém povrchu nesou přesmyknutý BCR, v podobě IgG či IgA, izotypový přesmyk u nich už proběhl. IgG po opětovném setkání s antigenem typicky diferencují v plasmatické buňky a proliferují méně.\n\nPro přežívání paměťových buněk, které prošly izotypovým přesmykem, jsou významné transkripční faktory spojené s jeho indukcí (například T-bet pro IgG či RORα pro IgA).\n\nZatím se nezdařilo je \"in vivo\" detekovat. Pokud existují, tak ve velmi malých počtech. Pravděpodobnější se zdá varianta, že paměťové IgE protilátky jsou produkovány IgG paměťovými B lymfocyty, které prošly afinitní maturací před svým vznikem, a po opětovném setkání s antigenem u nich proběhne znovu izotypový přesmyk. Začnou pak produkovat vysokoafinní IgE, které je podstatou alergických onemocnění.\n\nTypickými vlastnostmi paměťových B lymfocytů je schopnost dlouhodobě, u člověka po desítky let, přežívat v organismu v quiescentním stavu, po opětovné interakci s antigenem se rychle reaktivovat, dělit, dát vznik plazmatickým buňkám i vstupovat znovu do germinální reakce a dále zvyšovat afinitu produkovaných protilátek. Každá sekundární imunitní odpověď na daný antigen je tak intenzivnější než odpověď primární.\n\nSchopnost namnožit se a dát vznik celé populaci specifických B lymfocytů se někdy označuje jako kmenovost paměťových B lymfocytů. Zdá se, že IgM+ paměťové B lymfocyty jsou v tomto směru obzvláště schopné.\n\nDlouhodobé přežívání je spojeno zejména se změnami metabolismu a blokováním apoptózy. Nezbytná je přítomnost FDC a tonická signalizace přes BCR, která indukuje expresi anti-apoptotických genů. Antigen jako takový přítomen být nemusí, ani T lymfocyty nejsou k přežívání paměťových B buněk nezbytné. Myší IgM paměťové B buňky přežívají lépe než IgG, u lidských rozdíl nejspíše není.\n\nRychlá a intenzivní odpověď paměťových B buněk oproti naivním B buňkám může být částečně důsledkem přesmyknutého BCR. Izotypový přesmyk mění Fc část protilátky, která v případě BCR zasahuje dovnitř buňky a může se podílet na signalizaci. Bylo to studováno na IgG1 typu BCR, který má oproti IgM větší konzervovanou cytoplazmatickou doménu, která interaguje s komponentami MAP-kinázových kaskád. Kromě toho hraje významnou roli stimulační historie paměťového B lymfocytu, v důsledku níž má pozměněné hladiny transkripčních faktorů.\n\nReaktivace paměťových B lymfocytů je závislá na interakci s paměťovými T lymfocyty skrze MHCII. Oba typy paměťových buněk se nachází v sekundárních lymfatických tkáních v oblasti B folikulu a mohou spolu rychle interagovat, pakliže se objeví antigen, ke kterému jsou oba specifičtí. Interakce je zřejmě oboustranná, v první fázi B buňka funguje jako antigen-prezentující buňka a aktivuje T. Aktivovaný T pak aktivuje paměťovou B buňku. Významnou úlohu sehrávají také FDC, které rychle vychytávají přicházející antigeny, a umožňují B lymfocytům s nimi interagovat. Zejména pokud jsou antigeny zachyceny dříve produkovanými protilátkami.\n\nOpětovný vstup do germinální reakce je typický hlavně pro IgM+ paměťové B buňky. Germinální centra v některých případech nevymizí po primární imunitní reakci a reaktivované paměťové B buňky se mohou znovu připojit. Mohou také procházet izotypovým přesmykem a dát vznik plasmatickým buňkám produkujícím vysokoafinní IgG protilátky. Na zvyšování afinity produkovaných protilátek se podílí také proces reaktivace, kdy interakce s T vede k selekci B buněk s vyšší afinitou BCR.\n\nTaktéž označovány jako B1 buňky. Pro aktivaci a následnou produkci protilátek nevyžadují pomoc od T lymfocytů. Produkují přirozené IgM protilátky po rozpoznání zejm. bakteriálních multivalentních antigenů (sacharidové struktury). Ty \"prováží\" jejich BCR natolik, že indukovaný signál je dostatečný sám o sobě k aktivaci B lymfocytu. Nachází se hlavně v peritoneální a pleurální dutině, minoritně ve slezině. Některé rozpoznávají též naše vlastní antigeny.\n\nExistence paměťových B1 buněk byla dokázána teprve nedávno. Jsou udržovány v peritoneální dutině a po opětovném setkání s antigenem se aktivují. Na rozdíl od klasických B2 paměťových buněk, zřejmě nemají žádné speciální vlastnosti, které by následně umožňovaly rychlejší a intenzivnější imunitní odpověď. Paměť je zde dána pouze udržením většího počtu buněk specifických k danému antigenu.\n\nTypickým markerem lidských paměťových B lymfocytů je CD27. Dále obvykle exprimují na povrchu přesmyknuté BCR, tedy jiného než IgM či IgD typu.\n"}
{"id": "1362277", "url": "https://cs.wikipedia.org/wiki?curid=1362277", "title": "Sovětská volejbalová reprezentace žen", "text": "Sovětská volejbalová reprezentace žen\n\nSovětská volejbalová reprezentace žen reprezentuje SSSR na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362279", "url": "https://cs.wikipedia.org/wiki?curid=1362279", "title": "Embraer EMB 121 Xingu", "text": "Embraer EMB 121 Xingu\n\nEmbraer EMB 121 Xingu (výslov. \"šingu\") je dvoumotorový turbovrtulový letoun vyráběný brazilským leteckým výrobcem Embraer. Konstrukce stroje vychází z EMB 110 Bandeirante, jehož křídlo a motory kombinuje s trupem nové konstrukce. EMB 121 poprvé vzlétl 10. října 1976.\n\nUpravená verze EMB 121A1 Xingu II, s výkonnějšími pohonnými jednotkami PT6A-135, přepravní kapacitou zvýšenou na 8-9 pasažérů a zvětšenými zásobami paliva, byla zavedena 4. září 1981.\n\nDo skončení výroby v srpnu 1987 bylo vyrobeno celkem 106 kusů typu EMB 121, z nichž 51 bylo exportováno mimo Brazílii. V současné době je největším uživatelem Francouzské letectvo, které provozuje 23 exempláře.\n\n\nÚdaje platí pro variantu EMB 121A1 Xingu II\n\n"}
{"id": "1362285", "url": "https://cs.wikipedia.org/wiki?curid=1362285", "title": "Zemětřesení v Chua-lien 2018", "text": "Zemětřesení v Chua-lien 2018\n\nZemětřesení na Tchaj-wanu udeřilo pozdě večer 6. února 2018 místního času na východě Tchaj-wanu poblíž města Chua-lien. Toto zemětřesení mělo sílu 6,4 a dva dny předtím tomuto otřesu předcházel slabší otřes o síle 6,1. K hlavnímu zemětřesení došlo přesně 2 roky poté, co jižní část Tchaj-wanu zasáhlo zemětřesení o stejné síle, které si vyžádalo více než 100 mrtvých.\n\nSlabší otřes způsobil minimální škody, hlavní otřes však poničil některé úseky silnic a způsobil větší škody na několika budovách. Tento otřes si vyžádal 17 mrtvých a přes 280 zraněných. Mezi zraněnými jsou i 2 Češi. Tisíce lidí v Chua-lienu byly bezprostředně po zemětřesení bez přísunu pitné vody nebo přístupu k elektřině.\n"}
{"id": "1362286", "url": "https://cs.wikipedia.org/wiki?curid=1362286", "title": "Antti Loikkanen", "text": "Antti Loikkanen\n\nAntti Loikkanen (* 15. dubna 1955) je bývalý finský atlet, běžec na střední tratě, halový mistr Evropy v běhu na 1500 metrů z roku 1978.\nJeho největším úspěchem na mezinárodních soutěžích pod širým nebem je páté místo v běhu na 1500 metrů na mistrovství Evropy v Praze v roce 1978. V této sezóně se v Miláně stal halovým mistrem Evropy v této disciplíně v osobním rekordu 3:38:16. V letech 1982 a 1983 vybojoval na evropském halovém šampionátu bronzovou medaili v běhu na 1500 metrů. Startoval na třech olympiádách (1976, 1980 a 1984) – bez medailového úspěchu. Po skončení sportovní kariéry pracoval jako hasič.\n"}
{"id": "1362287", "url": "https://cs.wikipedia.org/wiki?curid=1362287", "title": "Mys Farvel", "text": "Mys Farvel\n\nMys Farvel ( \"Kap Farvel\", \"Uummannarsuaq\") je jižní výběžek Eggersova ostrova v souostroví Nunap Isua (kraj Kujalleq) a nejjižnější bod celého Grónska. Leží jižně od šedesáté rovnoběžky, tedy zhruba ve stejné zeměpisné šířce jako Oslo nebo Petrohrad. Mys je tvořen žulovými skalami, je omýván ze západu Labradorským mořem a z východu Irmingerovým mořem. Název \"Cape Farewell\" (mys loučení) mu dal v roce 1585 anglický mořeplavec John Davis. Okolní moře je nebezpečné pro plavbu kvůli silným bouřím a časté přítomnosti ledovců. K největším tragédiím patřilo potopení lodi \"Hans Hedtoft\" s 95 muži na palubě, k němuž zde došlo 30. ledna 1959.\n\n"}
{"id": "1362294", "url": "https://cs.wikipedia.org/wiki?curid=1362294", "title": "Hóšea", "text": "Hóšea\n\nHóšea (hebrejsky: , \"Hošea\"), v českých překladech Bible přepisováno též jako Ozeáš či Ozee, byl posledním a v pořadí devatenáctým králem Severního izraelského království. Jeho jméno se vykládá jako \"„Hospodin vysvobodil“\". Dle názoru moderních historiků a archeologů vládl asi v letech 732 až 724 př. n. l. Podle kroniky Davida Ganse by však jeho kralování mělo spadat do let 3187–3205 od stvoření světa neboli do rozmezí let 575–556 před naším letopočtem, což odpovídá 18 letům, kde se ale podle Druhé knihy králů počítá jako jeho vláda pouze 9 konečných let, a sice od vzpoury proti asyrskému králi Šalmaneserovi až do zničení Samaří asyrským králem Sargónem a vyhnání deseti izraelských kmenů mimo své území. Podle Ralbaga nebyla první polovina 18leté vlády Hošey \"„kralováním v pravém smyslu slova, poněvadž byl jen jakoby soudcem nebo knížetem, dosazeným asyrským králem“.\" \n\nHóšea byl synem jistého Ély. Trůn uchvátil poté, co zosnoval spiknutí proti svému předchůdci Pekachovi, kterého ubil k smrti. Podle všeho jednal s podporou asyrské moci, takže ihned začal platit asyrskému králi tribut. Když si ale uvědomil, že jej tato podpora stojí příliš mnoho, začal hledat pomoc v Egyptě. Když pak přestal platil tribut, vyprovokoval asyrského krále k reakci, jehož výsledkem bylo zničení Severního izraelského království. Obyvatelstvo, které zbylo, bylo ve shodě s asyrskou politikou přestěhováno do Mezopotámie a Médie, a na jejich místo byl přiveden lid z Babylónu a jiných míst tehdejší asyrské říše, který je nyní znám pod označením Samaritáni. Izraelští přesídlenci, kteří si zachovali víru v Hospodina, později zřejmě splynuli s judskými zajatci, kteří byli po pádu Judského království odvedeni do Babylonie a kteří byli označováni jako Židé. O osudu samotného Hóšey chybí bližší informace.\n\n"}
{"id": "1362300", "url": "https://cs.wikipedia.org/wiki?curid=1362300", "title": "The Cloverfield Paradox", "text": "The Cloverfield Paradox\n\nThe Cloverfield Paradox je americký sci-fi hororový film z roku 2018 od režiséra Julia Onaha a scenáristů Orena Uziela a Douga Junga. Film produkovala Lindsey Weber a J. J. Abrams s jeho firmou Bad Robot Productions. Jedná se o třetí snímek ve franšíze \"Cloverfield\" a dějově se odehrává před, mezi a po filmech \"Monstrum\" z roku 2008 a \"Ulice Cloverfield 10\" z roku 2016. V hlavních rolích se objevili Daniel Brühl, Elizabeth Debicki, Aksel Hennie, Gugu Mbatha-Raw, Chris O'Dowd, John Ortiz, David Oyelowo a Zhang Ziyi.\n\nFilm byl distribuován společnostmi Netflix a Paramount Pictures a v USA byl vydán 4. února 2018.\n\nFilm sleduje mezinárodní skupinu astronautů, kteří žijí na vesmírné stanici. Stanice následně, po spuštění urychlovače částic, cestuje do alternativní dimenze. Cílem urychlovače bylo vyřešení světové energetické krize, která panovala na Zemi.\n\n\nHlavní natáčení začalo 10. června 2016 a skončilo 23. září 2016. Film se natáčel v Los Angeles v Kalifornii, kde obdržel peníze ze státního filmového programu. Během natáčení byl projekt nazván \"God Particle\" a \"Clean Pass\".\n\n"}
{"id": "1362305", "url": "https://cs.wikipedia.org/wiki?curid=1362305", "title": "Cloud9", "text": "Cloud9\n\nCloud9 (zkráceně také jako \"C9\") je americká organizace zabývající se elektronickým sportem ve hrách \"League of Legends, , Overwatch, Rocket League, , Super Smash Bros Melee, Super Smash Bros. for Wii U a PLAYERUNKNOWN'S BATTLEGROUNDS.\"\n\nOrganizace byla vytvořena Jackem Etiennem, když odkoupil bývalou League of Legends sestavu organizace Quantic Gaming. Po úspěchu týmu C9 v severoamerické League of Legends Championship Series byla organizace schopna rozšířit se i do dalších her. V roce 2015 vyhrálo C9 jako první tým v Heroes of the Storm vyhrál turnaj Heroes of the Storm World Championship a v roce 2018 vyhrálo C9 ELEAGUE Major 2018 v americkém Bostonu.\n\nCS:GO tým je považován za jeden z nejlepších severoamerických týmů současnosti, který se pravidelně umisťuje na špičce LAN turnajů mezi nejlepšími týmy světa.\n\nC9 sekce ve hře CS:GO bylo vytvořena v srpnu roku 2014, kdy do této organizace přešli hráči z bývalé sestavu týmu compLexity Gaming.\n\nC9 se umístili na 13.-16. pozici v MLG Columbus 2016, když prohráli proti týmům Natus Vincere a G2 Esports ve skupinové fázi.\n\n30. října 2016 organizace zvítězila proti SK Gaming 2-1 ve finále ESL Pro League Season 4 Finals v São Paulo.\n\n28. ledna 2018 sekce CS:GO dokázala vybojovat výhru proti FaZe Clan 2-1 a tím zvítězili v ELEAGUE Major: Boston 2018, čímž se stali prvním severoamerickým týmem, který kdy vyhrál .\n\n\n"}
{"id": "1362309", "url": "https://cs.wikipedia.org/wiki?curid=1362309", "title": "Dimitrij Prokopcov", "text": "Dimitrij Prokopcov\n\nDimitrij Prokopcov (* 1. května 1980) je profesionální hráč stolního tenisu narozený v Ukrajině. V současnosti hraje za SF SKK EL Niňo Praha. V roce 2019 ukončil reprezentařní karieru v Českém národním týmu. Podle ITTF Světového žebříčku je Dimitrij Prokopcov 1046. hráč Světa, je to z dúvodu že už se neúčastní mezinárodních podniků ITTF.\n\nDimitrij Prokopcov se narodil v Ukrajině a začal zde také hrát stolní tenis když mu bylo šest let. Hrál ve svém rodném městě Simferopol v klubu Saki Krym. Když mu bylo šestnáct let, hrál za Ukrajinský národní tým na Mistrovství Evropy v roce 1996 v Bratislavě. Později také hrál na mistrovství Světa v rocích 1997, 1999, 2000 a 2001 za Ukrajinu a na Mistrovství Evropy v rocích 1998, 2000, 2002 a 2003. Po několika odehraných turnajích za Ukrajinu, Prokopcov přestal reprezentovat svojí zemi kvůli sporům s Ukrajinským národním týmem. Od roku 1998 hrál ve městě Ostrava v České republice. Tvrdil že v Ostravě má lepší podmínky na trénování . Důvod sporů s Ukrajinským národním týmem byl ten že se odmítl učastnit všech týmových schůzek. Postupně, spojení mezi ním a Ukrajinským týmem bylo zrušeno. Prokopcov se oženil v České republice, požádal o České občanství a v roce 2008 se stal občanem České republiky a bylo mu dovoleno hrát za Českou reprezentaci ve stolním tenisu. Od roku 2005 do roku 2011 hrál za pražský tým El Niňo a v roce 2011 přestoupil do francouzského týmu Hennebont, poté hrál polskou nejvyšší soutěž, a před sezonou 2018/2019 se vrátil do SF SKK EL Niňo Praha.\n\nVe své sportovní kariéře vyhrál dva tituly na Mistrovství Ukrajiny.\nVe svém prvním startu na Mistrovství České repulbiky v roce 2009 de dostal do finále. Jako člen týmu El Niňo vyhrál čtyřikrát Českou ligu. Také pomohl České republice vyhrát bronzovou medailii na Mistrovství Evropy v Ostravě roku 2010.\n"}
{"id": "1362312", "url": "https://cs.wikipedia.org/wiki?curid=1362312", "title": "Papírový kapesník", "text": "Papírový kapesník\n\nPapírový kapesník je jednou ze základních hygienických a osobních pomůcek. Většinou se jedná o čtverec navrstveného papíru, který slouží jako pomůcka pro osobní hygienu.\n\nTato pomůcka je na jednorázové použití, a proto se prodává po více kusech.\n\nPapírové kapesníky se prodávají v různých baleních (například: v plastových sáčcích i v papírových krabičkách).\nVýhodou je, že se dobře rozkládají v přírodě.\nNa rozdíl od textilních kapesníků, papírový kapesník netvoří ozdobný prvek. Většinou zde vidíme prostý design. \n\nV dnešní době papírové kapesníky, vlhčené papírové kapesníky nebo ubrousky, jsou více populárnější než obyčejné textilní kapesníky.\n\n"}
{"id": "1362325", "url": "https://cs.wikipedia.org/wiki?curid=1362325", "title": "Alicia Oshlack", "text": "Alicia Oshlack\n\nAlicia Yinema Kate Nungarai Oshlack (* 1975 Perth, Austrálie) je australská bioinformatička a vedoucí oddělení bioinformatiky na Murdoch Children's Research Institute v rámci Royal Children's Hospital v Melbourne. Zabývá se především výzkumem molekul RNA. Popsala roli exprese genu v lidské evoluci srovnáním lidí, šimpanzů, orangutanů a makaků rhesus.\n\nV roce 1993 absolvovala Warrnambool College ve Warrnamboolu. V roce 1998 získala na University of Melbourne bakalářský titul z fyziky. Poté na University of Melbourne zůstala a v roce 2003 zde dokončila PhD z astrofyziky.\n\nPo studiích začala pracovat v laboratoři ve Walter and Eliza Hall Institute of Medical Research v oddělení bioinformatiky. V roce 2011 se stala vedoucí sekce bioinformatiky na Murdoch Children's Research Institute. V roce 2013 byla jmenována spolupředsednicí Genomics and Bioinformatics advisory group for The Melbourne Genomics Health Alliance.\n"}
{"id": "1362337", "url": "https://cs.wikipedia.org/wiki?curid=1362337", "title": "Nazli Sabri", "text": "Nazli Sabri\n\nNazli Sabri (25. června 1894 - 29. května 1978) byla první královnou Egypta v letech 1919-1936 a druhá manželka krále Fuada I.\n\nNazli se narodila v červnu 1894 do rodiny tureckého a francouzského původu. Její otec byl Abdur Rahim Sabri Paša, ministr zemědělství a guvernér Káhiry. Její matkou byla Tawfika Khanum Sharif. Nazli měla bratra, Sherifa Sabriho Pašu a sestru Aminu Sabri. \n\nByla vnučkou majora a genárala Muhammada Sharifa Paši, primárního ministra a ministra zahraničí, který byl původem z Turecka. Byla také prapravnučka Sulejmana Paši, který pocházel z Francie.\n\nNazli navštěvovala školu Lycée de la Mère-de-Dieu v Káhiře a později Collège Notre-Dame de Sion v Alexandrii. Po smrti své matky společně se sestrou odešly studovat do Francie na dva roky. Po návratu se Nazli provdala za svého bratrance Khalila Sabriho, ale manželství skončilo rozvodem už po jedenácti měsících. Po rozvodu bydlela v domě Safiye Zaghoul, kde se seznámila s jejím synovcem Saeedem Zaghoulem. Ten se s ní zasnoubil, ale v roce 1919 odešel do exilu společně se strýcem a zasnoubení zrušil. \n\nSultán egypta, Fuad I. poprvé uviděl Nazli na operním představení. V květnu 1919 ji požádal o ruku, i když byl o 25 let starší než ona. Ještě toho měsíce se za něj provdala v paláci Bustan v Káhiře. Pro oba to byl druhý sňatek. Později byla poslána do paláce Abbasiya. Byla pod neustálým tlakem z královy strany, jelikož její hlavní povinností bylo zplodit syna. Bylo jí vyhrožováno, že pokud se tak nestane, bude muset do paláce Abbasiya odejít.\n\nPo porodu svého jediného syna Farúka se mohla přestěhovat do paláce Koubbeh, který byl oficiální rezidencí panovníků. Když se Fuadův titul změnil ze sultána na krále, Nazli získala titul královny. Poté měla čtyři dcery: Fawzia, Faiza, Faika a Fathiya.\n\nBěhem vlády svého manžela se účastnila operních představení, květinových slavností a jiných akcí určených výhradně ženám. I když pro roli královny byla převychována a musela dodržovat přísná pravidla, nezůstávala nikdy v pozadí. Všechny peníze, co vydělala jako královna utrácela za šaty a obleky, za což byla králem neustále kárána. Tehdy se pokusila i o sebevraždu, když si vzala větší dávku aspirinu. Naštěstí byla zachráněna. \n\nNazli doprovázela krále na čtyřměsíční cestě po Evropě v roce 1927 a nejvíce se zdržovala ve Francii, kvůli svému dřívějšímu pobytu zde a také kvůli svému původu. Při inauguraci parlamentu v roce 1924 pořádala slavnostní ceremoniál a seděla ve speciální sekci v návštěvnické galerii. \n\nPo smrti krále Fuada v roce 1936 nastoupil na trůn její syn, král Farúk a ona se tak stala matkou královnou. Její bratr Sherif Sabri Paša zorganozival společně s dalšími třemi členy vlády koncil v Íránu. V roce 1946 Nazli opustila Egypt a odešla do Spojených států kvůli onemocnění ledvin. \n\nV srpnu 1950 zbavil král Farúk Nazli a svou sestru Fathiu o všechny práva a tituly. Bylo to kvůli pozdnímu manželství princezny Fathii, které Nazli podporovala, ale Farúkovo přání bylo provdat ji za Riyda Ghaliho Effendiho, křesťana z Copticu. Nazli později konvertovala na křesťanství a změnila si jméno na Mary-Elizabeth.\n\nV roce 1955 si koupila za 63 tisíc dolarů vilu o 28 pokojích v Beverly Hills, kde žila společně s Fathiou, svým zetěm a jejich dvěma dětmi. Žila velmi aktivní sociální život. \n\nV roce 1965 se zúčastnila pohřbu svého syna Farúka v Římě. \n\nPo rozvodu Fathii se Nazli přestěhovala do malého apartmánu ve Westwood v Los Angeles, zatímco Fathia si užívala svůj pobyt na Havaji. \n\nAby zaplatila všechny dluhy za léčbu, dala všechny své šperky, včetně svého svatebního šperku (720 diamantů o 274 karátech) v roce 1975 vydražit. Vše se prodalo za 127 500 dolarů a samotný svatební šperk za 140 000 dolarů. Nazli a Fathia stejně musely vyhlásit bankrot. V roce 1978 byly Fathiiny šperky také prodány. \n\nV roce 1976 požádala Nazli prezidenta nové egyptské republiky Anwara Sadata o vydání pasu pro ni a svou dceru, aby se mohly obě vrátit do Egypta. Nazli však zůstala nadále v Americe kvůli své bolestivé a zhoršující se nemoci. Zemřela v květnu 1978 v Los Angeles. \n"}
{"id": "1362338", "url": "https://cs.wikipedia.org/wiki?curid=1362338", "title": "Faiq Bolkiah", "text": "Faiq Bolkiah\n\nFaiq ibni Prince Jefri Bolkiah (* 9. května 1998 Los Angeles) je brunejský fotbalový záložník. Pochází z brunejské panovnické rodiny, jeho strýc Hassanal Bolkiah je vládnoucím sultánem. Má brunejské a americké občanství. Absolvoval v Anglii soukromou školu Bradfield College, hrál za AFC Newbury, Southampton FC (rezerva a akademie), Arsenal FC (rezerva a akademie), Chelsea FC (rezerva a akademie) a od roku 2016 působí v rezervním týmu Leicester City FC. Za brunejskou fotbalovou reprezentaci hrál na Hrách jihovýchodní Asie 2015 a v kvalifikaci mistrovství jihovýchodní Asie ve fotbale 2016, kde byl kapitánem mužstva. Britský odborný časopis FourFourTwo ho zařadil na seznam největších talentů asijského fotbalu.\n\n"}
{"id": "1362353", "url": "https://cs.wikipedia.org/wiki?curid=1362353", "title": "Samsung Galaxy Store", "text": "Samsung Galaxy Store\n\nSamsung Galaxy Store (dříve Samsung Galaxy Apps a Samsung Apps) je obchod s aplikacemi od Samsungu předinstalovaný na zařízeních Android od Samsungu a na zařízeních s OS Bada.\n\nAplikace byla spuštěna 14. září 2009 a je dostupná v 62 jazycích, včetně češtiny.\n\nAplikace byla dříve k dispozici jen v Asii a Evropě,  nyní je k dispozici ve více než 118 zemích.\n\nJsou zde aplikace jako Dailymotion, Pages jaunes, Uno, Gameloft, Mappy…\n\nAplikaci lze použít na zařízeních Galaxy Note (všechny generace), Galaxy S (všechny generace), ale také Galaxy Tab (všechny generace), Galaxy Grand 1 a 2, Galaxy Core, Galaxy Core Prime, a mnoho dalších zařízení řady Samsung Galaxy.\n\n"}
{"id": "1362356", "url": "https://cs.wikipedia.org/wiki?curid=1362356", "title": "Jan Lípa", "text": "Jan Lípa\n\nJan Lípa (* 1975, Předbořice u Milevska, Československo), křestním jménem Jan Evangelista Lípa, řádovým jménem Jigme Dondam Dorje, je buddhistický mnich, vědec, religionista, náboženský geograf, právník a filosof, ale také krajinný architekt, environmentalista, vysokoškolský pedagog a současný Mistr Učení Fráni Drtikola. Je následník Drtikolova žáka Evžena Štekla.\n\nPo předchozí dlouholeté meditační praxi dosáhl pomocí buddhistické kundaliní jógy roku 1995 Osvícení. Svého času byl nejlepším žákem Evžena Štekla. Jako jediný z žáků jím byl pověřen k předávání Učení. Jan Lípa je a byl ve styku se všemi Šteklovými a mnohými ještě žijícími Drtikolovými žáky a následovníky, rovněž je v kontaktu s českými buddhisty, mystiky a dalšími lidmi zabývajícími se duchovnem. Má komplexní znalosti (nejen) buddhistické teorie i praxe.\n\nRoku 2005 po dlouhém předchozím kontaktu přijal mnišské svěcení (a jméno Jigme Dondam Dorje) od Jeho Svatosti 12. Gyalwang Drukpy, hlavy řádu Drukpa Kargyud (čti Dugpa Kagjü), a stal se prvním českým Dugpou.\n\nDnes předává Učení Fráni Drtikola – Buddhistickou kundaliní jógu, učí meditaci na základě cvičení čakramů a bdění - Šest Nárópových jóg a Jógy velkého symbolu, s spolu s Nágárdžunovou filosofií prázdnoty, Asangovou filosofií metody (soucítění) a jógáčárjou či shentongem.\n\nJan Lípa je následníkem Evžena Štekla, Drtikolova nejmladšího žáka. Ačkoli je za zakladatele Učení považován Fráňa Drtikol, vychází z meditační praxe řádu Drukpa Kargyud, z textů přepisovaných a praktikovaných mimo jiné Lamou Kazi Dawa Samdupou, jeho mistrem Poustevníkem Norbu a jeho předchůdci v této linii, textů, jejichž autorem je např. Padma Karpo \"–\" 24. člen Bílé linie guruů (Bělostné dynastie guruů) \"–\" IV. Gyalwang Drukpa.\n\nJosef Studený, Guru Nauky Květoslava Minaříka, o tom hovořil: \"\"Drtikol podle těch textů uskutečnil vysoké poznání … vychoval čtyři žáky, z nichž zůstal jen Evžen Štekl. Evžen Štekl zase vychoval čtyři žáky, z nichž jeden zůstal jako představitel – jmenuje se Lípa, mladý člověk, Jan Lípa.\"\" Dalšími byli Pavel Šolc, Antonín Šlechta a nakladatel Stanislav Doležal (největší znalec života a díla Františka Drtikola).\n\nMezi současné žáky Jana Lípy patří právnička a lektorka Zuzana Otáhalová, ekolog Dan Majtner, básník a nakladatel Michal Štěpánek, Míra Šrámek, Jan Černoch, Pavel Krömer, Radek Bazala, psychoterapeut Pavel Mareš Janovský a další.\n\nJe autorem příspěvku \"Učení Fráni Drtikola\" v publikaci \"Jednota v rozmanitosti - Buddhovo učení v České republice\" (2010). a knih \"Učení Fráni Drtikola \"–\" Od čakramů k nemyšlení\" (2014) a \"Učení Fráni Drtikola \"–\" Všemocná hadí síla\" (2019), ale také duchovní poezie. Publikuje například v knize Almanach české poezie v redakci Vladimíra Stibora - Řezbáři stínu (2016). Byla mu svěřena pozůstalost Drtikolova žáka Františka Heina a následně i Heinova žáka Zdeňka Jaroše, na jejichž zveřejnění pracuje se svými žáky.\n\nRoku 2004 vytvořil a psal texty pro weby SÍLA MOUDROSTI (později i ARAHAT) o meditační praxi Učení Fráni Drtikola, odkazu Evžena Štekla, Františka Heina a Zdeňka Jaroše. Od roku 2010 uveřejňuje také texty o (svém) Osvícení.\n\nOd roku 2000 vycházejí jeho básně v časopisech Host, Babylon, Zejména, Literární noviny, apod.\n\nV roce 2011 zvítězil v soutěži Praha město literatury - Verše v ulicích, jeho básně byly \"promítány na světelných obrazovkách\" a \"zveřejňovány v Literárních novinách\".\n\nPublikuje však také v dalších vědních oborech jako je religionistika, environmentalistika či právo.\n\nOd roku 2002 spolupracoval na vydavatelské činnosti se Stanislavem Doležalem (Nakladatelství Svět - o odkazu Fráni Drtikola), později i s Dr. Jiřím Holbou. Spolupracoval např. také s Petrem Kalačem na textu \"Stručná historie české esoterické scény od konce 19. století do roku 1989\" (2004). S Janem Honzíkem, Ph.D. spolupracoval na rozsáhlém projektu výše zmíněné publikace \"Jednota v rozmanitosti - Buddhovo učení v České republice\" (2010).\n\nNa knize Jana Lípy \"Učení Fráni Drtikola \"–\" Od čakramů k nemyšlení\" (2014) spolupracovali Ing. Pavel Šolc, Stanislav Doležal, PhDr. Jiří Holba, Ph.D., PhDr. Zuzana Ondomišiová, či MgA. Radana Lencová, Ph.D. Na knize knize Jana Lípy \"Učení Fráni Drtikola \"–\" Všemocná hadí síla\" (2019) spolupracoval také sochař Lubomír Čermák.\n\nVýznamnou je jeho dlouhodobá spolupráce s Prof. Dr. Josefem Dolistou, Th.D. Ph.D. v oblasti filosofie a religionistiky, ale také s Doc. Ing. Miroslavem Hájkem, Ph.D. v oblasti environmentalistiky a ekonomie, i dalšími odborníky.\n\nDr. Jan Lípa působí na Fakultě lesnické a dřevařské ČZU v Praze, katedře Ekonomiky a řízení (v oblasti environmetalistiky, ekonomiky a práva) a na 1. lékařské fakultě University Karlovy v Praze, Ústavu humanitních studií (v oblasti etiky, filosofie, religionistiky a náboženské geografie).\n\nJan Lípa je též činný v oblasti ochrany životního prostředí. Z jeho autorských projektů vybíráme:\n\nKnihy:\n\nOdborné články, výběr:\n\nFilosofie, religionistika a náboženská geografie:\n\n\nEnvironmentalistika, ekonomika a právo:\n\n\n"}
{"id": "1362359", "url": "https://cs.wikipedia.org/wiki?curid=1362359", "title": "NGC 3953", "text": "NGC 3953\n\nNGC 3953 je spirální galaxie s příčkou v souhvězdí Velké medvědice. Pravděpodobně ji objevil Pierre Méchain 12. března 1781.\nOd Země je vzdálena přibližně 63 milionů světelných let\na je členem skupiny galaxií M 109.\n\nNGC 3953 leží 1,5° jižně od jasné a velmi známé hvězdy Phekda (γ UMa), která je součástí známého asterismu s názvem Velký vůz. Za dobrých pozorovacích podmínek je viditelná i menšími dalekohledy a při použití malého zvětšení se vejde do zorného pole spolu se sousední galaxií M109, která leží 1,2° severovýchodně.\n\nTuto galaxii objevil Pierre Méchain 12. března 1781. O několik týdnů později ji pozoroval i Charles Messier spolu se sousední galaxií M109, ale pravděpodobně si neuvědomil, že pozoruje dva různé objekty, protože do svých zápisků uvedl jediný objekt, jehož rektascenze se shoduje s NGC 3953 a deklinace se shoduje s deklinací M109 (NGC 3992). 12. dubna 1789 tuto galaxii nezávisle spoluobjevil William Herschel.\n\nGalaxie je od Země vzdálená asi 63 milionů světelných let a je členem skupiny galaxií M 109. Její úhlový rozměr 6,9'x3,5' a hvězdná velikost 9,8. Od Slunce se vzdaluje rychlostí 1 050 km/s.\n\nV této galaxii byly objeveny dvě supernovy:\n\n"}
{"id": "1362368", "url": "https://cs.wikipedia.org/wiki?curid=1362368", "title": "Jérôme Robart", "text": "Jérôme Robart\n\nJérôme Robart (* 27. května 1970 Montreuil) je francouzský herec, dramatik a režisér. V letech 1993 až 1996 studoval na pařážské akademii CNSAD. V roce 2000 napsal svou první hru nazvanou \"Tes\", kterou rovněž v divadle režíroval. Později napsal další hry a v divadle rovněž hrál. Také se věnoval hraní ve filmech, například \"Hranice úsvitu\" (2008), \"Ach, to libido\" (2009) a \"Un été brûlant\" (2011), a seriálech, mezi něž patří například \"Korsický klan\", \"Paris\" a \"Caïn\". Rovněž hrál v několika videoklipech, přičemž nějaké také režíroval.\n\n"}
{"id": "1362383", "url": "https://cs.wikipedia.org/wiki?curid=1362383", "title": "Arrondissement Diksmuide", "text": "Arrondissement Diksmuide\n\nArrondissement Diksmuide je jeden z osmi arrondissementů (okresů) v provincii Západní Flandry v Belgii.\n\nPočet obyvatel k 1. lednu 2017 činil 51 250 obyvatel. Rozloha okresu činí 362,42 km².\n\nOkres Diksmuide sestává z těchto obcí:\n"}
{"id": "1362394", "url": "https://cs.wikipedia.org/wiki?curid=1362394", "title": "Lamijská válka", "text": "Lamijská válka\n\nLamijská válka (323-322 př. n. l.) byla válkou koalice řeckých měst, včetně Athén a Aitólského spolku proti Makedonii a Bojótii. Válka skončila vítězstvím Makedonie.\n\nPo smrti Alexandra Velikého převzali nad Makedonskou říší moc jeho vojevůdci, kteří vládli jako regenti za jeho nenarozeného syna, pohrobka Alexandra IV. Athény vycítily příležitost k odtržení a začaly v Řecku formovat protimakedonskou koalici. Řeckému vojsku velel Leosthénes. Zpočátku slavil úspěch, když porazil makedonské spojence Bojóťany u Platají. Poté dokázal u Thermopyl porazit dokonce i makedonskou armádu pod velením regenta Antipatra. Poražené vojsko uprchlo do Lamie, kde v řeckém obležení čekalo na posily z Asie. Ještě před jejich příchodem však makedonské loďstvo porazilo athénskou flotilu v průlivu Helléspont a u ostrova Amorgos a získalo kontrolu nad mořem, což mu umožnilo svou armádu z Lamie evakuovat. Poté co dorazily posily, byli Řekové poraženi a vzpoura potlačena.\n\nRoku 324 vydal Alexandr Veliký výnos, který umožňoval všem Řekům odsouzeným k vyhnanství návrat do jejich měst. I když tento výnos ovlivnil mnoho řeckých měst, dva regiony, na které měl dopad značný, byly Athény a Aitólský spolek. U Aitólského spolku problém spočíval v předchozím obsazení města Oiniades, odkud vystěhoval jeho původní obyvatele a usadil v něm své vlastní občany. Podobně Athéňané obsadili ostrov Samos a kolonizovali ho. V důsledku Alexandrova výnosu se měl Aitólský spolek i Athéňané vzdát kontroly nad těmito okupovanými územími. Nevraživost vůči makedonské nadvládě dále umocňovala skutečnost, že Alexandr vyžadoval dodávky obilí pro zásobování své armády na Východě, ačkoli v Řecku byla neúroda.\n\nŘekové byli také nespokojeni s vnitřním uspořádáním Alexandrovy říše, neboť ten v posledních letech svého života svěřoval stále více úřadů Peršanům a vůbec se orientoval na perskou kulturu víc, než bylo Řekům milo. Například se pokusil zavést u svého dvora proskynézi, což se neslučovalo s řeckou osobní hrdostí.\n\nSmrtí Alexandra Velikého v roce 323 se Řekům naskytla příležitost zbavit se makedonské nadvlády, neboť Makedonie byla oslabena řešením krize kolem nejasného následnictví po Alexandrovi. Zformovala se regentská vláda pod Perdikkovým vedením, aby vládla za dosud nenarozeného Alexandra IV. a jeho mentálně zaostalého strýce a nominálního spoluvládce Filipa III. Arrhidaia. Zprávy o smrti Alexandra Velikého považovali Athéňané za šanci na rozbití makedonské hegemonie nad Řeckem. Po vzrušené debatě na lidovém shromáždění Athéňané rozhodli proti Makedonii bojovat, a to vzdor opozici prominentních osob, jakými byli řečník Demadés a státník a stratég Fokion.\n\nMěsto zkonfiskovalo Alexandrovu pokladníku Harpalovi, který uprchl do Athén, částku 5 000 talentů a předalo je vojevůdci Leosthénovi, aby na vlastní účet začal verbovat žoldnéře ve městě Tenaros. O původu peněz se prozatím neměl zmiňovat, aby athénské plány zůstaly v utajení a město se mohlo lépe připravit na boj.\n\nZdá se, že celkové řecké síly na počátku války čítaly 25 000 mužů, z toho Athény samotné postavily do boje 10 000 mužů, Aitólský spolek se k nim přidal s 12 000 muži a k tomu měli Řekové k dispozici 3 000 žoldnéřů z různých kontingentů.\n\nVojevůdce Antipatros, velitel makedonských sil v Evropě, se mezitím narychlo snažil shromáždit makedonská vojska, z nichž většina se angažovala v Asii nebo byla na cestě na tento kontinent anebo se z něj vracela, a vyrazil proti povstalcům s počáteční silou asi 13 000 mužů. Současně rozeslal žádosti ostatním velitelům, aby přivedli posily.\n\nK protimakedonské koalici Athén a Aitólského spolku se ve středním Řecku připojili Fókové a Lokrové, na Peloponésu města Argos, Sikyón, Élida a obce Messénie. Neutralitu udržovala Sparta, spojencem Makedonie se naopak stali Bojóťané. Thesálie se původně postavila na stranu Antipatrovu, ale byla rychle přesvědčena, aby se stala spojencem Athén. Tento náhlý mocenský posun vedl k určitým počátečním úspěchům řeckých spojenců proti Antipatrovi. Athéňané se spojenci po porážce Bojóťanů obsadili strategickou thermopylskou soutěsku a poté porazili u nedaleké Hérakleie v Trachíně i samotného Antipatra, který byl nucen se svým vojskem hledat útočiště v opevněném městě Lamii. Avšak Athéňané a jejich spojenci navzdory svým počátečním úspěchům při obléhání Lamie v zimě 323–322 uvízli na mrtvém bodě, neboť nebyli schopni město dobýt. Hradby tohoto dobře opevněného města se ukázaly být pro Athéňany jako nepřekonatelné, a navíc jejich velitel Leosthénes byl smrtelně zraněn během makedonského výpadu z města, jehož účelem bylo obtěžovat řecké obléhatele při kopání příkopů a valů. Jeho smrt přiměla Athéňany, aby od města odtáhli.\n\nNa pohřbu pronesl athénský řečník a státník Hypereides smuteční řeč nad mrtvými včetně jeho přítele Leosthéna. Leosthénovým nástupcem byl jmenován Antifilos. Brzy po athénském ústupu od hradeb Lamie dorazily z Asie makedonské posily - 20 000 pěšáků a 1500 jezdců pod velením makedonského satrapy Frýgie Leonnata. Athénská válečná flotila byla poražena v bitvě u Amorgu (322 př.n.l.) a ačkoli Řekové ještě porazili Leonnatovy posily v bitvě u Rhamna, mohli Makedonci opustit Lamii a spojit se se zbytky poražené Leonnatovy armády a makedonskými posilami, které přiváděl Antipatros.\n\nAténské a spojenecké síly byly nakonec poraženy v pozdním létě roku 322 v bitvě u Krannónu v centrální Thesálii poté, co se Antipatrovi podařilo spojit se s Leonnatem a Kraterem. Společně odrazili unavené Athéňany v dlouhé řadě střetnutí jezdectva a hoplítů. Přestože spojenecké síly nebyly zničeny zcela, výsledek byl natolik zdrcující, že přiměl Athéňany a jejich spojence žádat o mír na základě Antipatrových podmínek.\n\nAntipatros uzavřel s jednotlivými poraženými městy velkorysé mírové smlouvy. Přiměl však Athéňany, aby rozpustili svou demokratickou vládu a nastolili plutokratický systém, v němž pouze ti, kteří vlastnili 2000 drachem a více mohli zůstat občany. Důvodem pro toto opatření bylo Antipatrovo přesvědčení, že na rozpoutání války měly značný podíl především chudší vrstvy athénské společnosti. Hypereides byl odsouzen k smrti, podařilo se mu ale uprchnout, avšak byl pravděpodobně chycen a zabit na Euboii. Za jeho roli při podpoře války donutil Antipatros Démosthéna k sebevraždě.\n\nPokus Řeků využít smrti Alexandra Velikého ke svrhnutí makedonské hegemonie skončil neúspěchem. Pokud byl po porážce spojených řeckých vojsk u Chairóneie o šestnáct let dříve makedonským králem Filipem II. vytvořen Korintský spolek, který suverenitu řeckých obcí dodržoval alespoň formálně, porážkou Řeků v lamijské válce se makedonská nadvláda utužila a projevovala mnohem bezohledněji.\n"}
{"id": "1362396", "url": "https://cs.wikipedia.org/wiki?curid=1362396", "title": "African-American Film Critics Association Awards 2017", "text": "African-American Film Critics Association Awards 2017\n\n15. ročník udílení African-American Film Critics Association Awards se konal 7. února 2018 v Taglyan Complex v Hollywoodu v Los Angeles.\n\n\n\n"}
{"id": "1362415", "url": "https://cs.wikipedia.org/wiki?curid=1362415", "title": "African-American Film Critics Association Awards 2016", "text": "African-American Film Critics Association Awards 2016\n\n14. ročník udílení African-American Film Critics Association Awards se konal 8. února 2017 v Taglyan Complex v Hollywoodu v Los Angeles. \n\n\n\n"}
{"id": "1362416", "url": "https://cs.wikipedia.org/wiki?curid=1362416", "title": "African-American Film Critics Association Awards 2015", "text": "African-American Film Critics Association Awards 2015\n\n13. ročník udílení African-American Film Critics Association Awards se konal 10. února 2016 v Taglyan Complex v Hollywoodu v Los Angeles. \n\n\n"}
{"id": "1362417", "url": "https://cs.wikipedia.org/wiki?curid=1362417", "title": "African-American Film Critics Association Awards 2014", "text": "African-American Film Critics Association Awards 2014\n\n12. ročník udílení African-American Film Critics Association Awards předal ceny v těchto kategoriích.\n\n\n"}
{"id": "1362418", "url": "https://cs.wikipedia.org/wiki?curid=1362418", "title": "African-American Film Critics Association Awards 2013", "text": "African-American Film Critics Association Awards 2013\n\nNa 11. ročníku udílení African-American Film Critics Association Awards se předaly ceny v těchto kategoriích. \n\n\n"}
{"id": "1362419", "url": "https://cs.wikipedia.org/wiki?curid=1362419", "title": "African-American Film Critics Association Awards 2012", "text": "African-American Film Critics Association Awards 2012\n\nNa 10. ročníku udílení African-American Film Critics Association Awards se předaly ceny v těchto kategoriích.  \n\n\n"}
{"id": "1362420", "url": "https://cs.wikipedia.org/wiki?curid=1362420", "title": "African-American Film Critics Association Awards 2011", "text": "African-American Film Critics Association Awards 2011\n\nNa 9. ročníku udílení African-American Film Critics Association Awards se předaly ceny v těchto kategoriích.  \n\n\n"}
{"id": "1362421", "url": "https://cs.wikipedia.org/wiki?curid=1362421", "title": "African-American Film Critics Association Awards 2010", "text": "African-American Film Critics Association Awards 2010\n\nNa 8. ročníku udílení African-American Film Critics Association Awards se předaly ceny v těchto kategoriích.  \n\n\n"}
{"id": "1362422", "url": "https://cs.wikipedia.org/wiki?curid=1362422", "title": "African-American Film Critics Association Awards 2009", "text": "African-American Film Critics Association Awards 2009\n\n7. ročník udílení African-American Film Critics Association Awards se konal dne 14. prosince 2009. \n\n\n"}
{"id": "1362423", "url": "https://cs.wikipedia.org/wiki?curid=1362423", "title": "Vincent Macaigne", "text": "Vincent Macaigne\n\nVincent Macaigne (* 19. října 1978 Paříž) je francouzský herec, režisér a dramatik. Je íránsko-francouzského původu a má staršího bratra, který pracuje jako soudní lékař. V letech 1999 až 2002 studoval na pařížské akademii CNSAD. Svou první hru uvedl v roce 2004. Později napsal několik dalších her a v divadle rovněž hrál. V roce 2011 režíroval krátký film \"Ce qu'il restera de nous\". Roku 2015 následoval jeho první celovečerní snímek \"Dom Juan & Sganarelle\". Hrál například ve filmech \"Un été brûlant\" (2011), \"2 automnes 3 hivers\" (2013) a \"Agnus dei\" (2016).\n\n"}
{"id": "1362424", "url": "https://cs.wikipedia.org/wiki?curid=1362424", "title": "African-American Film Critics Association Awards 2008", "text": "African-American Film Critics Association Awards 2008\n\n6. ročník udílení African-American Film Critics Association Awards se konal dne 19. prosince 2008.\n\n\n"}
{"id": "1362425", "url": "https://cs.wikipedia.org/wiki?curid=1362425", "title": "African-American Film Critics Association Awards 2007", "text": "African-American Film Critics Association Awards 2007\n\n5. ročník udílení African-American Film Critics Association Awards se konal dne 17. prosince 2007.\n\n\n"}
{"id": "1362426", "url": "https://cs.wikipedia.org/wiki?curid=1362426", "title": "African-American Film Critics Association Awards 2006", "text": "African-American Film Critics Association Awards 2006\n\n4. ročník udílení African-American Film Critics Association Awards se konal dne 22. prosince 2006. \n\n\n"}
{"id": "1362427", "url": "https://cs.wikipedia.org/wiki?curid=1362427", "title": "African-American Film Critics Association Awards 2005", "text": "African-American Film Critics Association Awards 2005\n\n3. ročník udílení African-American Film Critics Association Awards se konal dne 30. prosince 2005.  \n\n\n\n\n"}
{"id": "1362428", "url": "https://cs.wikipedia.org/wiki?curid=1362428", "title": "African-American Film Critics Association Awards 2004", "text": "African-American Film Critics Association Awards 2004\n\n2. ročník udílení African-American Film Critics Association Awards se konal dne 28. prosince 2004.  \n\n\n"}
{"id": "1362430", "url": "https://cs.wikipedia.org/wiki?curid=1362430", "title": "African-American Film Critics Association Awards 2003", "text": "African-American Film Critics Association Awards 2003\n\n1. ročník udílení African-American Film Critics Association Awards se konal dne 22. prosince 2003.  \n\n\n"}
{"id": "1362432", "url": "https://cs.wikipedia.org/wiki?curid=1362432", "title": "Kostel svatého Ondřeje (Heřmanovice)", "text": "Kostel svatého Ondřeje (Heřmanovice)\n\nKostel svatého Ondřeje v Heřmanovicích se nachází v okrese Bruntál. Kostel byl zapsán do státního seznamu kulturních památek před rokem 1988.\n\nŘímskokatolický farní kostel sv. Ondřeje byl postaven v roce 1588 vratislavským Biskupem Ondřejem Jerinem v renesančním slohu. Podle nápisu na pamětní mramorové desce byl kostel zasvěcen svaté Trojici. V roce 1739 barokně přestavěn a upraven biskupem Philippem Ludwigem Sinzendorfem. V roce 1766 byl znovu zasvěcen.\nV roce 1891 zahájil bohoslužby cukmantelský farář, které se konaly jednou za tři týdny. V roce 1672 byla zřízena samostatná fara. Od roku 1674 se začaly vést matriky.\n\nPovodeň v roce 1997 narušila statiku kostela. V roce 2004 bylo provedeno statické zabezpečení. V roce 2013 generální oprava kostela při níž byly opraveny fasády, krovy, okna, položena nová krytina, restaurovány dveře a další. Náklady na opravu činily v období 2004–2013 šest milionů korun.\n\nOrientovaná jednolodní zděná stavba obdélníkového půdorysu s plochým závěrem. Osově v západním průčelí vestavěna věž, která tvoří mělký rizalit, je členěna nárožními lizénami kordonovou římsou. Římsa odděluje horní část věže s hodinami rovněž členěnou lizénami, z boku se přimyká volutový štít. Kolem věže v přízemí vede dvouramenné schodiště kryté pultovou střechou a ukončené dvěma arkádami. Vstupní portál je pravoúhlý s kamenným ostěním. Boční fasáda je členěná pěti okenními osami, zdobená lizénovými rámy. Okna vysoká ukončená segmentovým záklenkem a měla profilované štukové ostění. Průčelí má zaoblená nároží, členění plochým rámováním a hlavní římsou. Okna průčelí stejného typu jako v boční fasádě. Střecha kostela sedlová krytá břidlicí, věž má cibulovitou střechu se zaslepenou lucernou krytou břidlicí. Lucerna má cibulovou báň zakončenou makovicí a křížem. V roce 1990 byly odstraněny všechny barokní ozdoby (pilastry, šambrány, voluty).\n\nInteriér lodi je členěn pilíři se svazkovými pilastry s jónskými hlavicemi a s kladím. Loď zaklenuta třemi pruskými klenbami. Kněžiště zaklenuto pruskou klenbou, po stranách kněžiště jsou patrové klenuté oratoře. V interiéru je boční kaple a sakriste. V západní části je zděná kruchta podepřena dvěma pilíři, ve střední části je zaklenuta křížovou klenbou, po stranách sférická klenba s lunetami. Před rokem 1651 dal postavit hlavní oltář se sochou sv. Ondřeje a boční oltář šoltys Jan Biroldt Hlavní barokní oltář nese obraz smrti sv. Ondřeje, po stranách oltáře se sousoším sv. Filipa, sv. Petra, sv. Pavla a sv. Jakuba. Boční oltáře nesou obrazy sv. Barbora a sv. Anny. Renezanční kamenná křtitelnice s barokním víkem je zdobená kolorovanými reliéfy znázorňující sv. Ondřeje a výjevy ze života Ježíše Krista.\n\nPamětní deska se nachází na čelní straně věže v místě mezi pultovou střechou schodiště a oknem. Na mramorové desce je erb biskupa Ondřeje Jerina a latinský nápis:\n\n\"ANDREAS DEI GRATIA EPISCOPULOS\"\n\n\"VRATISLAE SUPREMUS TOTIUS SLESIA\"\n\n\"CAPITANEUS TEMPLUM HOC SUO\"\n\n\"SUMTU A FUNDAMENTALIS EXTRUXIT\"\n\n\"ET DEDICAVIT ANNO DNI MILLES.\"\n\n\"QUIN GENTESIMO OCTUAGES DNICA TRINITATI\"\n\n\"(česky:\"\n\n\"Andreas, biskup z vůle Boží\"\n\n\"nejvyšší pán celého Slezska\"\n\n\"vybudoval od základů tento\"\n\n\"chrám na své náklady\"\n\n\"a v roce 1588 jej zasvětil Trojici svaté\")\n\nZvonové patro je otevřeno okny se segmentovým záklenkem. V době první světové války v roce 1914 byly rekvírovány tři zvony. V roce 1923 byly ulity čtyři nové zvony.\n\nKolem kostela sv. Ondřeje je ohradní zeď s původní branou s kovanou mříží před hlavním průčelím. V blízkosti kostela vede:\n\n\n"}
{"id": "1362437", "url": "https://cs.wikipedia.org/wiki?curid=1362437", "title": "Le Lit de la Vierge", "text": "Le Lit de la Vierge\n\nLe Lit de la Vierge je francouzské filmové drama, které natočil režisér Philippe Garrel. Jde o příběh založený na Bibli, v němž Zouzou ztvárnila postavu Marie Magdaleny, Pierre Clémenti hrál Ježíše Krista a Garrel apoštola. Snímek nemá závěrečné titulky, pouze krátké uvedení na jeho začátku. Režisérův přítel, malíř Frédéric Pardo, natočil během natáčení filmu krátký dokumentární snímek \"Home Movie\". Ve filmu byla použita nahrávka písně „The Falconer“ z alba \"Desertshore\" německé zpěvačky Nico.\n\n"}
{"id": "1362440", "url": "https://cs.wikipedia.org/wiki?curid=1362440", "title": "Willy Kurant", "text": "Willy Kurant\n\nWilly Kurant (* 15. února 1934 Lutych) je belgický kameraman. Jeho otcem byl německý kameraman Curt Courant a v rodném Lutychu žil do osmi let. Následně se kvůli válce odstěhoval se svou starší sestrou a jejím manželem na venkov. Svou kariéru kameramana zahájil v roce 1954, kdy strávil šest měsíců v Belgickém Kongu jako člen dokumentaristické skupiny. Po návratu do Belgie pracoval jako kameraman v televizních zprávách. Roku 1957 získal stipendium ke studiu v britském studiu Pinewood Studios. Později coby kameraman pracoval na filmech řady režisérů, mezi něž patří například Jean-Luc Godard, Philippe Garrel, Jerzy Skolimowski a Agnès Varda. Za práci na filmu \"Pod sluncem Satanovým\" (1987) byl nominován na Césara pro nejlepší kameru.\n\n"}
{"id": "1362443", "url": "https://cs.wikipedia.org/wiki?curid=1362443", "title": "Online Film Critics Society Awards 2016", "text": "Online Film Critics Society Awards 2016\n\n20. ročník předávání cen Online Film Critics Society Awards se konal dne 27. prosince 2017.\n\nMoonlight\n\nBarry Jenkins – \"Moonlight\"\n\nEric Heisserer – \"Příchozí\"\n\nTaylor Sheridan – \"Za každou cenu\"\n\nCasey Affleck – \"Místo u moře\"\n\nNatalie Portman – \"Jackie\"\n\nMahershala Ali – \"Moonlight\"\n\nNaomie Harris – \"Moonlight\"\n\nO.J.: Made in America\n\nKomorná\n\nKubo a kouzelný meč\n\nLinus Sandgren – \"La La Land\"\n\nTom Cross – \"La La Land\"\n"}
{"id": "1362447", "url": "https://cs.wikipedia.org/wiki?curid=1362447", "title": "Dálnice A19 (Belgie)", "text": "Dálnice A19 (Belgie)\n\nDálnice A19 (nizozemsky: \"Autosnelweg 19\", francouzsky \"Autoroute 19\") je dálnice v Belgii. Celková délka činí 25 km. Dálnice A19 začíná v Kortrijku a končí v Yprách.\n\nTrasa dálnice A19 byla stanovena královským výnosem 7. července 1972. Přes protesty zemědělců se roku 1973 začalo s vyvlastňováním půdy. 17. prosince 1980 byl otevřen jižní úsek dálnice a 17. listopadu 1981 severní.\n\nDálnice A19 začína na dálniční křižovatce u Kortrijku, kde se odpojuje od obchvatu města. Dále se kříží s dálnicí A17 a několika národními silnicemi. Severovýchodně od Yper dálnice A19 přechází v národní silnici N38.\n"}
{"id": "1362448", "url": "https://cs.wikipedia.org/wiki?curid=1362448", "title": "Květen 2004", "text": "Květen 2004\n\n"}
{"id": "1362454", "url": "https://cs.wikipedia.org/wiki?curid=1362454", "title": "Hodnota noty", "text": "Hodnota noty\n\nHodnota noty udává, kolik dob nota představuje a určuje relativní délku tónu:\n\n\nTečka za notou přidává polovinu k hodnotě noty – půlová nota s tečkou reprezentuje tři doby, čtvrtka s tečkou jeden a půl doby. Teček může být i více; každá další přidává polovinu hodnoty předchozí – půlová nota se dvěma tečkami reprezentuje tři a půl doby, se třemi tečkami tři a tři čtvrtě doby.\n\nAbsolutní délka tónů závisí především na tempu hry nebo zpěvu a na artikulaci (stylu hudebního přednesu) jednotlivých tónů. Doporučené tempo přednesu se řídí údajem skladatele v notovém zápisu, které může být zapsáno slovně (Pomalu, Lento), nebo údajem metronomu („čtvrtka = M.M. 40“, M.M. znamená Mälzelův metronom) a skladbou samou. Její struktura totiž napovídá hráči, jaké tempo má přibližně zvolit. I virtuosové a profesionální interpreti volí však pro každou skladbu „své“ tempo, a proto údaj M.M. slouží jako přibližný pokyn, nehledě na to, že v průběhu téměř každé skladby dochází k jemným výchylkám od zvoleného základního tempa (takovým odchylkám říkáme agogika, nepatrné zrychlení nebo zpomalení na krátkém úseku skladby, „podle citu“).\n\nNotace slouží k tomu, aby umožnila hrát hudbu – hudební skladbu tedy netvoří noty, nýbrž až tóny. Mezi notami a tóny určité skladby je tedy zásadní rozdíl. Tóny mají různou délku, ale noty jsou pouze grafické značky, jejichž \"délka\" se dá vyjádřit leda v milimetrech. Udávají však cenné pokyny relativní (poměr délek tónů, poměr jejich síly, relativní rychlost jejich sledu atd.).\n\nZ kombinace různých délek a akcentů, jejichž poměr naznačuje notové písmo svými symboly, vzniká rytmus. Tečka, kterou má za sebou napsánu určitá nota, značí prodloužení – a to prodloužení o polovinu délky oné noty: osmina s tečkou je tedy prodloužena o šestnáctinu. Může se stát, že následující hodnota bude onen „zbytek“ druhé osminy (šestnáctina). Jestliže se takový sled opakuje (osmina s tečkou, šestnáctina, osmina s tečkou šestnáctina atd.), bývá nazýván „tečkovaný rytmus“. Tečkovaný rytmus slyšíme z Dvořákovy Humoresky Ges-dur pro klavír. Zápis však nemusí být osmina s tečkou – šestnáctina atd., ale třeba šestnáctina s tečkou – dvaatřicetina apod. – to je volba skladatelova zápisu (noty), o kterém při poslechu (tóny) nejsme informováni.\n\nProdlouženou dobu trvání tónu lze někdy zapsat také pomocí několika not téže výšky spojených obloučkem (tzv. ligaturou). Symbolem tzv. trioly lze zapsat, že k takto označeným notám patří členění na tři stejné části. Při zápisu alla breve se ocitáme v oboru metriky. Metrum, založené na sledu počítacích dob, je v notaci skryto (odehrává se v naší psychomotorice) a zápis alla breve napovídá, že počítací doba tu není obvyklá čtvrtka, ale hned hodnota půlová, takže „si počítáme“ při notovaném čtyřdobém taktu „na dvě“ (pohyb se jako by děje v půlových hodnotách, např. při pochodu). Doba trvání jednotlivých tónů ve skladbě závisí kromě tempa také na artikulaci (stylu hudebního přednesu). Hra vázaných tónů se nazývá legato – po sobě jdoucí tóny jsou hrány důsledně bez oddělování (představme si hru smyčcem). Při přednesu staccato znějí tóny krátce (např. pizzicato, tedy brnknutí o strunu, na klavíru ostře ohraničený úhoz).\n\n"}
{"id": "1362456", "url": "https://cs.wikipedia.org/wiki?curid=1362456", "title": "Informační zahlcení", "text": "Informační zahlcení\n\nInformační zahlcení, někdy též informační přetížení (z anglického \"\"information overload\"\") je pojem popisující stav. kdy je člověk zahlcen velkým množstvím informací, které jsou zejména nadbytečné či nerelevantní. Tento stav vede k neschopnosti učinit rychlé racionální rozhodnutí, neschopnosti zpracovávat další informace, a může vést také ke stresu, roztržitosti, atd.\n\nJako první tento pojem použil americký vědec Richard Louis Meier, který se dané problematice věnoval ve své knize \"\"A Communication Theory\"\". Pojem byl zpopulárněn Alvinem Tofflerem v jeho známé knize z roku 1970 \"Future Shock\", nicméně je také zmiňován v roce 1964 v knize Bertrama Grosse, \"Managing of organizations\".\n\n\nMiller klasifikoval 7 různých kategorií, jak lidé odpovídají na informační zahlcení:\n\nVědci se shodují, že přehlcení informacemi vede k problémům. Studie korejské Yonsei University ukázala, že přemíra komunikačních požadavků na sociálních sítích způsobuje únavu. Dále se se zahlcením také často pojí neklid a demotivace či špatný vliv na proces učení:\"Extrémní množství informací způsobuje vznik informačních šumů a­ z nich plynoucích zavádějících sdělení, která potom například žáci škol považují za správné.\"Již výzkum z roku 1963 nazvaný \"\"Does One Sometimes Know Too Much?\"\" dospěl k podobnému závěru, že příliš mnoho informací znehodnocuje úsudek (ačkoliv je obtížné stanovit hranici toho, kdy je již informací příliš mnoho).\n\nPříkladem problematického informačního zatížení může být e-mail, kde snadné poslat zprávu velkému počtu uživatelů, na kterými nemají příjemci téměř žádnou kontrolu. Adresáti tak dostávají velké množství zpráv, které nestíhají přečíst. Opravdu důležité zprávy pak jsou těžko k nalezení.\n\nJedno z možných řešení problému spojených s informačním přetížením je dbaní o informační hygienu, neboli stanovení se určitých informačních návyků a dodržování určitých technik. Jako příklad může být:\n\n"}
{"id": "1362457", "url": "https://cs.wikipedia.org/wiki?curid=1362457", "title": "Helen Clitheroeová", "text": "Helen Clitheroeová\n\nHelen Clitheroeová (* 2. ledna 1974) je britská atletka. Její specializací je běh na středních a dlouhých tratích.\n\nSvoji první medaili na mezinárodních závodech vybojovala až ve svých 37 letech v roce 2011, kdy se stala halovou mistryní Evropy v běhu na 3000 metrů. V předcházejících letech obsadila čtvrté místo na poloviční trati na evropském halovém šampionátu v letech 2005 a 2007.\n"}
{"id": "1362462", "url": "https://cs.wikipedia.org/wiki?curid=1362462", "title": "Wielsbeke", "text": "Wielsbeke\n\nWielsbeke je obec v provincii Západní Flandry v Belgii.\n\nWielsbeke se nachází na řece Leie v arrondissementu Tielt.\n\nObec leží 12 km severovýchodně od Kortrijku, 17 km východně od Roeselare a 28 km jihozápadně od Gentu, 34 km jižně od Brugg a asi 70 km západně od Bruselu.\n\nK 1. lednu 2017 v obci žilo 9 573 obyvatel na ploše 21,76 km².\n\nObec Wielsbeke sestává z těchto částí:\n\nNejbližší výjezdy z dálnice se nachází na východě u Waregemu z dálnice A14 a také na západě u Roeselare z dálnice A17.\n\nVe Waregemu, Izegemu a Kortrijku se nacházejí nejbližší regionální nádraží a v Gentu také staví mezinárodní rychlíky.\n\nU Lille se nachází regionální letiště a u Bruselu se nachází mezinárodní letiště.\n\n\n"}
{"id": "1362463", "url": "https://cs.wikipedia.org/wiki?curid=1362463", "title": "Pravopisne.cz", "text": "Pravopisne.cz\n\nPravopisne.cz je webový portál, který slouží k procvičování českého jazyka, online a zdarma. Obsahuje pravopisná cvičení, mluvené diktáty, rady a tipy, nejčastější chyby, větné rozbory a testy z literatury. Podstatou je srozumitelné vysvětlení s několika příklady pro správné a úplné pochopení. \n\nProjekt vznikl jako bakalářská práce dvou studentů Jazykové a literární kultury na Pedagogické fakultě Univerzity Hradec Králové. Portál je v provozu od 1. září 2011. \n\nZa cíl si dává pomoci žákům základní školy a studentům středních škol i ostatním, kterým není český jazyk lhostejný. Díky on-line prostředí je možné procvičovat odkudkoli a mít výsledky svých testů obratem. V současnosti najdete na webu přes 500 pravopisných cvičení a více jak 700 nejčastějších chyb s vysvětlením. Samozřejmostí jsou i pravidla pravopisu, pravidla větného rozboru, mluvené diktáty a další potřebné zákonitosti správného používání jazyka.\n\nJe možné také vytvoření uživatelského profilu, který umožňuje sledovat, jaká cvičení student již vyzkoušel a s jakým výsledkem. Díky tomu má přehled o potřebě cíleného procvičování nebo zlepšení v dané oblasti. To může být prospěšné studentům, ale pro představu o pokroku dětí ho mohou využít i tzv. rodiče a učitelé.\n\nPro děti jsou k dispozici i tzv. zábavná procvičování, které jim umožní získávat znalosti a přitom si hrát. Jedná se například o doplňovačky, kvízy, pravoxeso, pravocviko, pravokvíz nebo zvukové diktáty, jež umožňují 3 rychlosti přehrávání. \n\nZákladní školy využívají Pravopisne.cz při výuce jako samostatnou práci nebo domácí úkol a doporučují je pro samostudium. V roce 2018 se web těší téměř půl miliónové návštěvnosti za měsíc. Na zkvalitňování a rozšiřování obsahu nadále tým Pravopisne.cz pracuje a připravuje i hry a placenou sekci. \n\n\n"}
{"id": "1362467", "url": "https://cs.wikipedia.org/wiki?curid=1362467", "title": "Roark Bradford", "text": "Roark Bradford\n\nRoark Whitney Wickliffe Bradford (21. srpna 1896 Lauderdale County, Tennessee – 13. listopadu 1948 New Orleans, Louisiana) byl americký novinář, prozaik a humorista. Proslul parodickými přepisy Starého zákona \"Černošský Pán Bůh a páni Izraeliti\", \"Starej zákon a proroci\".\n\nRoark Bradford se narodil 21. 8. 1896 v Lauderdale County ve státě Tennessee do bělošské farmářské rodiny, kde byl osmý z jedenácti dětí. Od dětství se stýkal se členy afroamerické komunity, která pracovala na bavlníkových plantážích. Studoval na Kalifornské univerzitě a krátce předtím, než USA vstoupily do první světové války, tam obdržel titul bakaláře práv (LL.B.).\n\nV americké armádě sloužil za války jako dělostřelecký důstojník v Panamě a poté učil na vojenské vysoké škole v Mississippi. Po odchodu z armády v roce 1920 se věnoval žurnalismu. Od roku 1924 žil v New Orleansu, kde působil jako noční redaktor ve známém neworleánském listě Times-Picayune. Ve volných chvílích sbíral a nahrával černošské a jiné lidové písně.\n\nOd roku 1926 se zcela věnoval literatuře. Zajímal se o jazyk, hudbu a kulturu Afroameričanů. Těžil z černošského folklóru, ze svých kontaktů s černošskými hudebníky, vypravěči a kazateli. \nZa povídku \"Child of God\" [Dítě boží] obdržel Cenu O. Henryho (1927). Světoznámé se staly jeho parodické přepisy událostí Starého zákona se zdánlivě naivní komikou, které napsal v černošském dialektu. V roce 1928 byla publikována próza \"Ol' Man Adam an' His Chillun\" [Praotec Adam a jeho dítka, česky vyšlo pod názvem \"Černošský Pán Bůh a páni Izraeliti\"]. O dva roky později (1930) vyšlo pokračování \"Ol' King David an' the Philistine Boys\" [Král David a mládenci filištínští, česky vyšlo pod názvem \"Starej zákon a proroci\"]. Z dalších Bradfordových knih vynikl ještě román \"This Side of Jordan\" [Na tomto břehu Jordánu] (1929) a biografická kniha \"John Henry\" (1931) o černošském dělníku, který se svým kladivem vybojoval vítězný souboj s parní vrtačkou.\n\nBradfordovým prózám bývá někdy přisuzována rasistická tendence a jsou označovány za pokus o zesměšnění náboženského cítění prostých amerických černochů. Lubomír Dorůžka a Josef Škvorecký v doslovu k českému vydání Bradfordovy knihy takovýto pohled na jeho dílo odmítají. Tyto prózy vycházejí ze svérázného černošského humoru. „A humor Bradfordových povídek nemá nic společného se sebeponižující komedií, k níž byli kdysi nuceni černošští minstrelové, kabaretní zpěváci, kteří si pro pobavení bílého obecenstva museli své černé obličeje ještě přibarvovat páleným korkem. Bradfordovy příběhy nejsou sice autentickým folklorním materiálem, jsou však jeho dotvořením, na něž má umělec právo, pokud se v něm nezpronevěřuje skutečné lidové tradici.\"\n\nRoark Bradford zemřel 13. 11. 1948 v New Orleansu na následky nemoci, kterou se nakazil za druhé světové války během aktivní služby v Africe.\nBradfordovy knihy \"Ol' Man Adam an' His Chillun\" a \"Ol' King David an' the Philistine Boys\" přeložil do češtiny Josef Mach. Překlad první z nich vyšel v roce 1937, druhé v roce 1947:\nBradford napodobuje barvitý styl černošských kazatelů; originál jeho knih je psán důsledně v černošském dialektu, což téměř vylučuje doslovný překlad. Volba některého českého nářečí by navodila ovzduší zcela rozdílné od atmosféry světa amerických černochů. Machův překlad je spíše volná parafráze, překladatel užil hovorového jazyka a amerického lokálního zabarvení dosáhl hojným užíváním moderních kolokvialismů (včetně slangových výrazů) a amerikanismů. O úspěchu tohoto překladu u čtenářů svědčí skutečnost, že v roce 2012 vyšel již v 10. vydání: \nUkázku z knihy namluvil Jan Werich:\n\n"}
{"id": "1362473", "url": "https://cs.wikipedia.org/wiki?curid=1362473", "title": "Regentský dům", "text": "Regentský dům\n\nRegentský dům je výstavný měšťanský dům na Velkém náměstí v Kroměříži, obsahující hlavní dvoupatrový trakt se sgrafitovou výzdobou, dále nižší trakt nádvorní a další obrácený do ulice Pilařovy. Ceněné je vedle kamenného portálu i široké schodiště v interiéru domu. Hlavní průčelí má v přízemí podloubí a kamennou desku s Lichtenštejnským znakem. Dům si uchoval původní vrcholnou a pozdněrenesanční přízemní dispozici zejména předního křídla do náměstí s kvalitními místy datovanými prvky kamenických ostění, většinou však z období stavebních úprav mezi lety 1652–1667.\n\nDům vznikl na starších gotických základech ve 2. polovině 16. století. Jako měšťanský dům měl šenkovní právo I. třídy. Z této doby pocházejí patrně i dochovaná sgrafita fasády, z nichž tematicky je nejzajímavější soud nad povětrnými ženami, medvědář a herec.\nPřed třicetiletou válkou byl majetkem šlechtice Adama Kravařského ze Šlejvic, který byl majitelem Kvasic a Nových Zámků v Nesovicích. Byl účastníkem stavovského povstání v roce 1618 na proticísařské straně a jeho dům byl po bitvě na Bíle hoře zkonfiskován. Získal jej Orlík z Lazicka, dvorní mundšenk (úředník, rádce) kardinála Františka z Ditrichštejna.\n\nRoku 1649 dům vlastnil Jan Mikuláš Reiter z Horberka (1604?–1669?), vrchní regent všech biskupských panství a velitel pevnosti Hukvaldy. Tento šlechtic koupil sousední dům, spojil jej se svým starším domem a obě průčelí sjednotil novou barokní fasádou. Ta zakryla i starší sgrafita. Dům byl opatřen novým kamenným portálem a širokým schodištěm. Po tomto šlechtici nese dům i svůj název. Po regentově smrti zdědil dům olomoucký biskup Karel II. z Lichtenštejna-Kastelkornu. \n\nJeho erb s nápisem je umístěn na průčelí domu, nad obloukem podloubí:\n\nCAROLVS EX COMITIBVS\nDE LICHTENSTEIN EPUS OL\nOM S: R: I: PRICPS REG. BOHEMIAE CAP\nCOMES ANNO MDCLXV\nCarolus ex comitibus de Lichtenstein episcopus olomucensis, S.(anctae) R.(omanae) I.(mperii) princeps, regiae bohemiae capellae comes, anno 1665\nKarel hrabě Lichtenštejn, biskup olomoucký, Svaté římské říše kníže, královské české kaple hrabě, roku 1665.\nRegentský dům tvoří na Velkém náměstí domovní frontu propojenou společným podloubím se sousedícími budovami Muzea Kroměřížska a rohovým domem hejtmanským, před kterým je umístěna Lavička Václava Havla. V podloubí domu je umístěna pamětní deska připomínající, že od roku 1923 až do své smrti zde žil arcibiskupský knihovník Antonín Breitenbacher. Průčelí všech domů v domovní frontě jsou podepřena mohutnými opěrnými pilíři.\nV roce 1950 při rozsáhlé rekonstrukci byla znovu objevena, odkryta a obnovena sgrafita na fasádě jednoho z regentem spojených domů. V roce 2005 byl dům v rámci privatizace prodán městem Kroměříž společnosti PMS Reality.\n\n"}
{"id": "1362475", "url": "https://cs.wikipedia.org/wiki?curid=1362475", "title": "Wingene", "text": "Wingene\n\nWingene je obec v provincii Západní Flandry v Belgii.\n\nWingene se nachází v arrondissementu Tielt.\n\nOd města Tielt je obec vzdálena 7 km severozápadně vzdušnou čarou, od Brugg 16 km jižně, od Gentu 30 km západně a od Bruselu 80 km západně.\n\nK 1. lednu 2017 v obci žilo 14 158 obyvatel na ploše 68,42 km².\n\nObec Wingene sestává z těchto částí:\n\nNejbližší výjezdy z dálnice se nacházejí u Beernemu a Oostkampu z dálnice A10 a také u Lichtervelde z dálnice A17.\n\nV Tieltu, Lichtervelde, Beernemu a Aalter se nacházejí nejbližší regionální nádraží a v Gentu a Bruggách také staví mezinárodní rychlíky.\n\nU Lille se nachází regionální letiště a u Bruselu se nachází mezinárodní letiště.\n\n"}
{"id": "1362482", "url": "https://cs.wikipedia.org/wiki?curid=1362482", "title": "Jasper Tudor", "text": "Jasper Tudor\n\nJasper Tudor (cca 1430 – prosinec 1495) byl vévodou z Bedfordu a hrabětem z Pembroke. Jasper byl spojencem Lancesterů ve Walesu a vedl kampaň s cílem získat moc pro svého synovce a chráněnce Jindřicha, pozdějšího anglického krále Jindřicha VII.\n\nJasper Tudor byl druhý syn Owena Tudora, který se zasadil o vzestup dynastie Tudorovců, a Kateřiny z Valois, vdově po králi Jindřichu V. Z manželství Owena a Kateřiny vzešlo celkem pět potomků, a to včetně prvorozeného Edmunda Tudora. Pětice sourozenců měla také nevlastního bratra Jindřicha VI., krále Anglie a syna Kateřiny z prvního manželství.\n\nV roce 1449 byl pasován na rytíře. Asi v roce 1452 se stal hrabětem z Pembroke. Během 50. let konsolidoval svou pozici v západním Walesu. V této době byla jeho svěřenkyní Markéta Beaufortová. Když její manžel a Jasperův bratr Edmund zemřel, stal se Jasper ochráncem také jejího syna a budoucího krále Jindřicha VII.\n\nKdyž v roce 1455 vypukla v Anglii občanská válka (Války růží) byl Jasper a rod Tudorovců na straně krále Jindřicha VI. Mezi roky 1459 a 1460 se pokusil převzít kontrolu nad hradem Denbigh v severním Walesu, poté co byli Yorkové nuceni prchnout ze země. Jeho otec Owen zemřel po bitvě u Mortimers Cross roku 1461, kdy jej Yorkové zajali a popravili. Jasper se zajatcem nestal, stihl totiž uprchnout – nejprve do Irska, později do Skotska.\n\nBitva u Tewkesbury roku 1471, předposlední etapa Války růží, znamenala vítězství Yorků přibližně na jedno desetiletí. Armáda Jaspera Tudora nestihla včas spojit síly se zbylými vojsky. Ten pak se synovcem Jindřichem zamířil do exilu ve francouzské Bretani. Závěrečnou epizodu Války růží strávil zkušený vojevůdce Jasper v bitvě u Bosworthu (1485). Tato bitva načala vládu Jindřicha VII. Tudorovci zvítězili, Plantageneti byli poraženi.\n\nPro krále Jindřicha vedl armádu, která potlačila povstalce v letech 1486 a 1487. Roku 1495 zemřel.\n"}
{"id": "1362485", "url": "https://cs.wikipedia.org/wiki?curid=1362485", "title": "Kostel svatého Jakuba (Beroun)", "text": "Kostel svatého Jakuba (Beroun)\n\nKostel svatého Jakuba v Berouně, barokní stavba na gotických základech, je nejvýznamnějším kostelem ve městě. Zasvěcen je sv. Jakubu Většímu, zvanému též sv. Jakub Starší. Tvoří dominantu horní části Husova náměstí, hlavní vchod však má z menšího Seydlova náměstí. Je chráněn jako kulturní památka České republiky. \n\nKostel byl postaven ve 13. století, vznikl asi současně s městem. První větší přestavba a rozšíření proběhlo v roce 1543. Několikrát vyhořel a byl znovu obnoven. Barokní charakter získal přestavbou z roku 1736. Během 18. století proběhly další barokní úpravy. Důkladnou obnovu kostela, k níž došlo v letech 1903–1907, vedl architekt Josef Fanta.\n\nKostel je trojlodní s valbovou střechou, trojbokým presbytářem, čtvercovou předsíní a hranolovou věží (zvonicí) přistavěnou mezi jižní stěnou lodi a presbytářem. Presbytář má lomená okna s původní gotickou kružbou, ostatní okna jsou půlkruhově ukončená. Hlavní loď i boční lodi, nad kterými byly vestavěny empory, jsou klenuty křížovou hřebínkovou klenbou, sakristie i předsíně křížovou žebrovou klenbou. Gotického původu jsou základy kostela, část obvodových zdí, již zmíněná okna presbytáře a křížová žebrová klenba v přízemí věže. Z přestavby v roce 1543 se dochoval presbytář, sakristie a v západní předsíni svorník klenby s městským znakem. Zvonice byla ke kostelu přistavena v letech 1677–1683 (pražským stavitelem Václavem Kapounem). Barokní úpravy z 18. století zahrnovaly i přístavbu empor v bočních lodích. Kromě hlavního vchodu s předsíní má kostel ještě boční vchod z jižní strany s renesančním portálem.\n\nNad vchodem na kruchtu se nachází pamětní deska Martina Podstatného, zakladatele berounské hudební školy. Kamenný krucifix na severní straně je náhrobní deska neznámého měšťana z bývalého hřbitova, který se rozkládal kolem kostela. (Na hřbitově se pochovávalo do počátku 16. století.) Litinový kříž u zdi presbytáře s pozlaceným Kristem je pamětním křížem vztahujícím se ke konstitučnímu roku 1848. Druhý litinový kříž (na soklu, se zdobenými břevny a postříbřeným Kristem) stojí poblíž hlavního vchodu. Morový sloup před vchodem do kostela pochází z roku 1681 a původně stával v horní části Husova náměstí.\n\nVětšina vnitřního zařízení kostela je barokní z 18. století. Obraz sv. Jakuba na hlavním oltáři a obraz sv. Jana Nepomuckého na oltáři v levé chrámové lodi jsou dílem malíře Jana Petra Molitora. Obraz Snímání Krista s kříže na oltáři Božího hrobu je od neznámého malíře z okruhu Anthonise van Dycka. Sochy na hlavním oltáři a na oltáři sv. Josefa vytvořil některý ze žáků Ferdinanda Maxmiliána Brokoffa. Rokoková kazatelna je dílem pražského řezbáře Josefa Šnábla. Cínová křtitelnice od Matouše Flemíka z Rakovníka pochází z roku 1606.\n\nKostel spravuje Římskokatolická farnost Beroun. V roce 2000 byly pořízeny do zvonice čtyři nové zvony (Václav, Ludmila, Anežka a Vojtěch) ze zbraslavské zvonařské dílny Rudolfa Manouška. Jako dar od farníků z partnerského holandského města Rijswijk dostal kostel v roce 2004 nové varhany.\n\nV rámci Programu záchrany architektonického dědictví 1995-2014 bylo na opravu kostela čerpáno 2 350 000 Kč.\n"}
{"id": "1362486", "url": "https://cs.wikipedia.org/wiki?curid=1362486", "title": "Ruiselede", "text": "Ruiselede\n\nRuiselede je obec v provincii Západní Flandry v Belgii.\n\nRuiselede se nachází v arrondissementu Tielt.\n\nObec leží 7 km severovýchodně od města Tielt, 11 km severozápadně od Deinze, 21 km jihovýchodně od Brugg, 22 km západně od Gentu a 70 km západně od Bruselu.\n\nK 1. lednu 2017 v obci žilo 5 395 obyvatel na ploše 30,2 km².\n\nNejbližší výjezdy z dálnice se nacházejí na severu u Aalter z dálnice A10, na východě u Deinze z dálnice A14 a na jihozápadě u Ardooie a Lichtervelde z dálnice A17.\n\nV Aaltertu, Tieltu a Deinze se nacházejí nejbližší regionální nádraží a v Gentu a Bruggách také staví mezinárodní rychlíky.\n\nU Ostende se nachází regionální letiště a u Bruselu se nachází mezinárodní letiště.\n\nV Ruiselede byly umístěny stožáry pobřežního rádia. 30. prosince 1933 se zde narazilo letadlo do stožáru. Zbylé stožáry byly vyhozeny do povětří německými vojáky v říjnu 1940.\n\n"}
{"id": "1362487", "url": "https://cs.wikipedia.org/wiki?curid=1362487", "title": "Un Homme", "text": "Un Homme\n\nUn Homme je píseň nahraná roku 1982 francouzskou šansoniérkou Mireille Mathieu. Autorem textu i hudby je Didier Barbelivien.\n\nPíseň byla nahraná s druhým siglem s názvem \"A Santa Maria\" a byla vydána společností Arabella. Hudba této písně je totožná se skladbou \"Elsa\", kterou nazpíval Didier Barbelivien dříve.\n\nRoku 2010 nazpívala tuto píseň s názvem \"Já vím\" na svém albu \"Mlýnské kolo v srdci mém\" s českým textem Jiřiny Fikejzové a Pavla Vrby šansoniérka Hana Hegerová.\n\n"}
{"id": "1362489", "url": "https://cs.wikipedia.org/wiki?curid=1362489", "title": "Ňura", "text": "Ňura\n\nŇura (op. 31) je opera o dvou dílech a sedmi obrazech českého skladatele Osvalda Chlubny na vlastní libreto podle stejnojmenného dramatu Osipa Dymova (vl. jm. Josif Isidorovič Perelman, 1878–1959) z roku 1908 v překladu Vincence Červinky. Premiéru měla 20. května 1932 v Zemském divadle v Brně.\n\nZatímco první Chlubnova opera, \"Pomsta Catullova\", a zejména druhá, \"Alladina a Palomid\", byly psány především pod vlivem Clauda Debussyho a jeho krajanů, je jeho třetí opera \"Ňura\" jak tématem, tak hudebním zpracováním závislá především na Chlubnovu učiteli Leoši Janáčkovi. \"Ňura\" vznikla v době bezprostředně po Janáčkově smrti, tedy v době, kdy Chlubna – který již dříve na Janáčkovu žádost instrumentoval jeho operu \"Šárka\" – pracoval i na doinstrumentování a úpravě Janáčkovy opery \"Z mrtvého domu\" a nedokončené symfonie \"Dunaj\".\n\nJanáčka přitahovala ruská realistická literatura – poskytla mu látku ke \"Káťa Kabanová\" i \"Z mrtvého domu\", uvažoval i o dalších. I Chlubna, který si stejně jako u svých dalších oper vypracoval libreto sám na základě literární předlohy, v tomto případě sáhl k příběhu z Ruska, jejž Ludvík Kundera označil jako „drsná realistická scéna z civilního moderního prostředí“. Byla jím dobově populární hra Osipa Dymova, jejíž děj má rysy podobné Tolstého \"Anně Kareninové\". Muzikolog Ludvík Kundera upozorňuje na řadu rysů, které \"Ňuru\" spojují s \"Káťou Kabanovou\" (ruská žena s typicky ruskou mentalitou řeší konflikt ženského srdce mezi manželem a milencem).\n\nGracian Černušák v recenzi pro \"Lidové noviny\" blahopřál skladateli, že ho opustil „zadumaný symbolismus a snivá mystika, pasivně zlomená náladovost a zahořklé odvrácení se od vnějšího bytí“, zejména proto, že se v tvorbě projevovaly „rozměklostí výrazu“ a „mlžnou náznakovostí“ a uváděly ho do „nebezpečí přehnaného virtuosního, neosobního kolorismu“. I když měl výhrady k údajně zastaralému, „v podstatě tak prostému a přímo lokálkově schematickému“ námětu, jemuž vytýkal „hypertrofii složky sexuální“ a „hysterickou křeč“, přece jen mu přiznal obecnou platnost a dějově rušné a napínavé momenty, v nichž spatřoval lék na nedostatky Chlubnovy dosavadní tvorby. I Ludvík Kundera ocenil tento Chlubnův odvrat od světabolného pesimismu prvních dvou oper a příklon od Debussyho k Janáčkovi, přičemž o \"Ňuře\" soudil, že „účinný námět je tu účinně zpracován“.\n\nPodle Kundery se Chlubna v této opeře Janáčkovi blíží „svým drsným realismem, svou stručnou mluvou, složenou ze samých drobných motivů, a svým bystrým instinktem jevištním“. Černušák upozorňuje i na rozdíly: proti „pudově intensivnímu“ Janáčkovi je Chlubna lyričtější, zpěvnější ve svých melodiích, a méně průbojný, zejména v harmonii. Přitom však vyzdvihuje jeho instrumentaci, jež je při své hospodárnosti „prostě skvělá“.\n\nGracian Černušák oceňoval dramaticky účinnou stavbu díla (včetně symfonických meziher) a psychologické vystižení postav, Ludvík Kundera upozorňuje na tklivé lyrické momenty, jako jsou melodramatická scéna hovoru titulní hrdinky s jejím synem a závěrečný obraz u Ňuřiných rodičů, které v sobě mají „velké lyrické kouzlo“. Různé názory se sešly na výraznou scénu klepen na konci předposledního obrazu: podle Graciana Černušáka zde „episodní figurky ruší hlavní pásmo vnějškovými naturalismy a […] ani hudební výraz nemá žádoucí jednotnosti a síly“, zatímco podle Ludvíka Kundery je to „výtečný, ostře řezaný realistický obrázek neselhávající účinnosti“.\n\nVyjma svou první inscenaci nebyla \"Ňura\" již žádným divadlem uvedena.\n\n(1. obraz – Zákoutí u tanečního sálu) Ňura se na plese velmi dobře baví. Konečně se seznámila s básníkem, kterého již dlouho obdivovala. On, velký elegán s bezchybným společenským chování, se nyní snaží Ňuře zaimponovat a ta s ním vesele konverzuje, dokud ji jiný tanečník neodvede k tanci. Básník je rozladěn a vybije si nelibost na udýchaném studentovi, který si přišel vypůjčit židli. Ňura se vrací ještě dříve, než waltz dozněl, a viní z toho tanečníkovu neobratnost. Pokračují s básníkem v hovoru a ten se teprve teď mimoděk dozvídá, že Ňura je vdána.\n\nPles se chýlí ke konci, zábava v tanečním sále vrcholí a rozhazují se konfety. Až do zákoutí k Ňuře dolétne serpentina a ona si od básníka vyprosí, aby jí na proužek papíru napsal nějaký verš na památku. Zatímco tak básník činí, objeví se Ňuřin manžel. Ňura v rozpacích oba pány seznamuje a manžel ji odvádí domů.\n\n(2. obraz – Byt Ňury a jejího manžela) Manželé se vracejí pozdě k ránu z bálu. On má dobrou náladu. Dobře si všímal, jak byla Ňura obletována mnoha muži, ale nepřikládá tomu váhu, spíše to lichotí jeho marnivosti. Ňura je podrážděna tím, jak ji má muž jen za svůj majetek, trofej a ozdobu, a reaguje podrážděně na neobratné projevy jeho erotického zájmu. Srovnává ho s citlivým a oduševnělým básníkem a mezi manželi dochází k hádce. Když choť rozezleně odejde, utvrzuje se Ňura ve své představě četbou improvizovaných veršů, které jí básník zanechal. Manžel se vrací. Dochází mu, že Ňuřino vzplanutí není jen vrtochem okamžiku, a snaží se jí klidně a rozumně vysvětlit, že nový známý k ní necítí opravdovou lásku, kvůli které by stálo za to dát všanc manželství i společné dítě. Brzy však ztratí sebeovládání a rozhovor končí ještě větší hádkou než prve, ba i násilím.\n\n(3. obraz – Byt Ňury a jejího manžela) Ňura a básník udržují poměr. Nyní sedí v Ňuřině saloně v důvěrném hovoru při ztlumeném světle. Služka Marja oznamuje, ž se nenadále vrací manžel. Ňura básníka pobízí, aby se vzdálil, ale ten furiantsky zůstává a chce manžela konfrontovat. Oslovuje ho lehkým konverzačním tónem, ale manžel na hru nepřistoupí, posílá Ňuru pryč a pak básníka nejprve vyzývá, pak prosí, aby zanechal svých návštěv u nich. Ale básník odpovídá s cynickým posměchem a rozdurděný manžel na něj vytáhne revolver. Pustí se s básníkem do rvačky, přičemž převrhne lampu. Jsou slyšet políčky a pak dvě rány. Marja a Ňura vyděšeně přibíhají. Nikdo sice není zraněn, ale Ňura prohlašuje svůj úmysl manžela i synka opustit. Vzápětí musí Marja oznámit příchod domovníka a strážníka, které přivolaly hluk zápasu a výstřely. Básník vše narychlo zorganizuje a oba muži nalézají trojici ve fingovaném společenském hovoru – básník právě vypráví židovskou anekdotu. Scéna, která ještě před chvílí hrozila tragédií, tak končí groteskou.\n\n(4. obraz – Byt Ňury a jejího manžela) Ňura se skutečně odstěhovala do penzionu a odmítá jakýkoli styk s manželem i synem. Manžel chce využít malého Kosťu, aby získal jeho matku zpět, a nechává ho zatelefonovat matce. Mateřské srdce neodolá a Ňura se synem hovoří o dětských starostech. Když se však Kosťa prořekne, že tatínek stojí vedle něj, Ňura lest prohlédne a ihned zavěsí. Kosťa se rozpláče a Marja ho odvádí, zatímco manžel se marně snaží oživit mrtvé spojení. Je neúspěchem zlomen.\n\n(5. /1. obraz – Ňuřin pronajatý byt) Manžel vyhledal Ňuru v jejím nynějším bydlišti a snaží se ji přesvědčit, aby se k němu a k dítěti vrátila. Snesl by i, aby přitom pokračovala ve svém poměru s básníkem. Ňura jej však rozhodně odmítá: svůj odchod z manželství bez lásky a vzájemné úcty považuje za definitivní a jakékoli nové sblížení za vyloučené. O samotě pak přemítá nad vážností své situace. Když pak básník přijde, vyhýbá se vážnému hovoru a místo toho ji zahrnuje jen povrchními slovy o lásce a lacinými něžnostmi, odtahuje se od něj. Ale básník její potřebu duševního porozumění nechápe, naopak je jejími slovy popuzen. Cynicky ji uráží a opouští ji. Ňura si musí přiznat, že se od milence nedočkala pochopení stejně jako od manžela, a jediné východisko vidí v dobrovolném ochodu ze světa.\n\n(6. /2. obraz – Ňuřin pronajatý byt) Druhý den přibíhá básník, který se dozvěděl o Ňuřině pokusu o sebevraždu. V Ňuřině pokoji nalézá manžela a Marju. Dozvídá se od něj, že Ňuru našli ráno otrávenou a po převozu do nemocnice zemřela; on nyní zařizuje pohřeb. Se zoufalým pláčem sbírá Ňuřiny věci a odchází s Marjou. I básník truchlí nad zmařeným životem. Slova obou mužů jsou však povrchní a mají se skutečnou Ňurou málo společného. Klepny – vrátná, domovnice a uklízečka v penzionu – barvitě komentují nebožčiny rozhárané rodinné poměry.\n\n(7. / 3. obraz – Světnice u Ňuřiných rodičů na venkově) Ňuřini staří rodiče obdrželi její deník, v němž se jejich dcera loučí se životem a se svými milými. Osvětluje také vlastní příčinu své sebevraždy: byla těhotná a nevěděla, kdo z obou mužů je otcem čekaného dítěte. Jakoby zdálky zaznívá Ňuřin konejšivý hlas: „Až budete tiše oba seděti a plakati nade mnou, má stará matko, stanu za Tvou židlí a budu hladiti Tvoje šedivé vlasy tak tiše, že toho ani nepocítíš…“\n"}
{"id": "1362492", "url": "https://cs.wikipedia.org/wiki?curid=1362492", "title": "Francisco Coloane", "text": "Francisco Coloane\n\nFrancisco Coloane Cárdenas (19. července 1910 Quemchi – 5. srpna 2002 Santiago de Chile) byl chilský spisovatel.\n\nNarodil se na ostrově Chiloé, kde byl jeho otec kapitánem velrybářské lodi, dospívání prožil v Punta Arenas. V mládí procestoval Patagonii a Ohňovou zemi a živil se jako námořník, pastevec a zvěroklestič. Osobní zkušenosti s tímto rázovitým krajem na pokraji civilizace zúročil ve své novinářské a literární práci, která bývá přirovnávána k dílu Jacka Londona. V roce 1935 vydal svoji první knihu \"Perros, Caballos y Hombres\", patřil k představitelům literární vlny nazývané Generace 38. V roce 1947 se zúčastnil velké chilské expedice do Antarktidy. Byl členem Komunistické strany Chile a v šedesátých letech pobýval v Číně.\n\nByl zvolen do Chilské jazykové akademie, byla mu udělena Chilská národní literární cena, Řád umění a literatury a Řád Gabriely Mistralové. Je po něm pojmenován Mořský park Francisca Coloaneho na pobřeží Brunšvického poloostrova. Podle jeho próz vznikly filmy \"Poslední plavčík\" (1983, režie Jorge López Sotomayor) a \"Ohňová země\" (2000, režie Miguel Littín) \n\n\n"}
{"id": "1362493", "url": "https://cs.wikipedia.org/wiki?curid=1362493", "title": "Isosorbid", "text": "Isosorbid\n\nIsosorbid je heterocyklická sloučenina odvozená od glukózy. Isosorbid a jeho dva izomery, isoidid a isomannid, patří mezi 1,4:3,6-dianhydrohexitoly. Tato bílá pevná látka se připravuje dvojitou dehydratací sorbitolu získaného z biosurovin, je biologicky odbouratelná a teplotně stabilní. Používá se v lékařství.\n\nHydrogenací glukózy vzniká sorbitol, který se dvojitou dehydratací přemění na isosorbid:\n\n(CHOH)(CHOH) → CHO(OH) + 2 HO\n\nMeziproduktem dehydratace je monocyklický sorbitan.\n\nIsosorbid se používá jako diuretikum, převážně k léčbě hydrocefalie, a rovněž k léčbě zeleného zákalu. Existují také látky odvozené od isosorbidu jako isosorbiddinitrát a isosorbidmononitrát, která slouží jako léky na anginu pectoris. \nDalší na isosorbidu založená léčiva se používají jako osmotická diuretika a k léčbě jícnových varixů. Isosorbiddinitrát a hydralazin jsou složkami isosorbiddinitrát/hydralazinu, léku na vysoký krevní tlak.\n\nIsosorbid může být rovněž složkou biopolymerů, například polyesterů.\n"}
{"id": "1362495", "url": "https://cs.wikipedia.org/wiki?curid=1362495", "title": "Faut pas pleurer comme ça", "text": "Faut pas pleurer comme ça\n\nFaut pas pleurer comme ça je píseň nahraná roku 1972 francouzským zpěvákem Daniel Guichard.\n\nPíseň byla nahraná s druhým siglem s názvem \"Si je t'aime\" a byla vydána společností Barclay Records. Autorem hudby byl interpret písně Daniel Guichard a textařem Jean-Pierre Kernoa.\n\nRoku 1978 nazpívala tuto píseň s názvem \"Tak už bal\" s českým textem Jiřiny Fikejzové šansoniérka Hana Hegerová. Byla umístěna na albu se singlem \"Čím dál tim víc\". Byla umístěna i na jejím posledním albu \"Mlýnské kolo v srdci mém\".\n\n"}
{"id": "1362500", "url": "https://cs.wikipedia.org/wiki?curid=1362500", "title": "Zendmast Ruiselede", "text": "Zendmast Ruiselede\n\nStožáry v Ruiselede (nizozemsky: \"Zendmast Ruiselede\") byly 287 metrů vysoké vysílače u Ruiselede v Západních Flandrech v Belgii. Byly postaveny pro přenos velmi dlouhých vln (VDV, nominální frekvence 16,2 kHz) roku 1923. 30. prosince 1933 narazilo letadlo společnosti Imperial Airways do jednoho ze stožárů. Celá posádka letadla zahynula (10 lidí). Zbylé vysílače byly vyhozeny do povětří německými vojáky v říjnu 1940.\n\nStožáry naprojektoval belgický inženýr Arthur Vierendeel.\n"}
{"id": "1362502", "url": "https://cs.wikipedia.org/wiki?curid=1362502", "title": "Gnjilane", "text": "Gnjilane\n\nGnjilane (albánsky Gjilan v srbské cyrilici Гњилане) je město na východě Kosova, u hranic s centrálním Srbskem. V roce 2011 mělo 54 239 obyvatel. Město se nachází na řece Binačka Morava.\n\nVe středověku neslo město název \"Morava\" a bylo velkým centrem obchodníků a řemeslníků. Přes město často cestovali středověcí srbští vládci, a díky tomu existuje první písemná známka o Gnjilanu z roku 1342. Pod současným názvem je připomínáno na konci 14. století.\n\nV tureckých katastrálních dokumentech z poloviny 15. století je město uvedené pod názvem Gnjilan, žilo v něm 41 rodin pravoslavného vyznání. Od středověku ve městě existovalo několik kostelů. Jeden z nich byl zasvěcen sv. Petce, a po jeho zboření se čtvrť, ve které se nacházel jmenovala podle něj \"Petkovci\". Současný střed města se nachází na troskách bývalého kláštera, který nechali Turci zbořit.\n\nOd roku 1912 bylo město součástí Srbska a později Jugoslávie.\n\nKromě průmyslu tabáku v Gnjilane také vzrostl textilní průmysl, který Gnjilane byla uznána a potvrzena ve tuzemském trhu a vnější. Dá se říci, že v té době byla průmyslová odvětví Gjilan označena za průmyslové město. Jugoslávský stát investoval nemalé prostředky do zprůmyslnění Gnjilanu a zbytku Kosova. Byly vybudovány různé továrny, např. na zpracování tabáku, textilu, mouky, ocelových výrobků a stavebních materiálů. V průmyslu stavebních hmot bylo v 80. let zaměstnáno v Gnjilanu okolo dvou tisíc lidí.\n\nPo válce v Kosovu, která skončila v roce 1999, došlo k změně obyvatelstva ve městě a dominantní je dnes albánské etnikum.\n"}
{"id": "1362504", "url": "https://cs.wikipedia.org/wiki?curid=1362504", "title": "Nantes (píseň)", "text": "Nantes (píseň)\n\nNantes je píseň nahraná roku 1963 a o rok později vydaná francouzskou šansoniérkou Barbarou. Autorem textu i hudby je sama interpretka.\n\nPíseň byla vydána na albu \"Dis, quand reviendras-tu ?\". Vypráví o smutku ze smrti jejího vlastního otce. V písní je zmíněné místo úmrtí jako \"Rue de la Grange-au-Loup\" to však neexistovalo a bylo vytvořeno až 22. března 1986 v přítomnosti Gérarda Depardieu nedaleko ulice Beaujoire, kde před smrtí žil její otec Jacques Serf.\n\nRoku 2010 nazpívala tuto píseň s názvem \"Déšť tváře smáčí\" na svém albu \"Mlýnské kolo v srdci mém\" s českým textem Pavla Kopty šansoniérka Hana Hegerová.\n\n"}
{"id": "1362507", "url": "https://cs.wikipedia.org/wiki?curid=1362507", "title": "Metody výzkumu protein-proteinových interakcí", "text": "Metody výzkumu protein-proteinových interakcí\n\nMetody výzkumu protein-proteinových interakcí nám umožňují detekovat a hlouběji zkoumat interakce mezi rozmanitými proteiny. I přesto, že nukleotidová sekvence lidského genomu byla již zcela vyřešena, doposud nám nejsou známy funkce některých v ní zakódovaných proteinů. Funkci proteinu lze dobře zjistit, pokud se nám podaří odhalit jeho interakční partnery. Zároveň variabilita protein-proteinových interakcí, jejich regulace v čase a prostoru se podílejí na komplexitě celé řady dějů v organismech. K účelu výzkumu protein-proteinových interakcí byla (a stále je) vyvíjena celá paleta metod. Každá z nich má své výhody i nevýhody a je vhodná pro určitý typ proteinu.\n\nZákladní rozdělení metod výzkumu protein-proteinových interakcí (PPI) je:\nV souvislosti s výzkumem PPI se užívá pojmu \"bait\" (návnada) pro protein, který studujeme a jehož interakční partneři nás zajímají. \"Prey\" (dravec) označuje ony interakční partnery. Cílem naší metody je zjednodušeně \"nalákat dravce na návnadu, chytit ho a identifikovat\".\n\nDetekovat nové PPI umožňují zejména metody afinitní purifikace, ko-imunoprecipitace, kvasinkový dvouhybridový systém a podobné komplementační metody, proteinové čipy (array), blízkostí indukovaná ligace či značení. \n\nPro všechny tyto metody je typická nízká specificita, výsledkem je značné množství tzv. false-pozitiv výsledků. Je proto třeba detekované interakce vždy ověřit nějakou specifičtější metodou. Proč ji nevyužijeme už na začátku? Je pro ni potřebné znát potenciální interakční patnery, které neznáme. Metody detekce PPI jsou primárním screeningem, který nám umožní vyloučit obrovské množství potenciálních interakčních partnerů a vytipuje užší skupinu, kterou můžeme dále analyzovat.\nTato metoda může být aplikována jak v \"in vivo\", tak v \"in vitro\" podobě. Je relativně nenáročná, levná, nízkoprůchodná – tzn. hodí se pro analýzu jednotlivých proteinů, nikoliv na detekci celého interaktomu. Má nízkou specificitu i senzitivitu - detekovány jsou převážně stabilní, silné interakce. Senzitivitu je možné zvýšit při \"in vitro\" provedení.\n\nProtein našeho zájmu (návnada) je připojen na pevnou matrici (agarózové/magnetické kuličky). Může být připojen kovalentně, či vysokoafinní nekovalentní vazbou (například přes protilátku). Následně aplikujeme směs buněčných proteinů na matrici s návnadou. Ty proteiny, které s návnadou interagují, se na ní zachytí. Zbytek neinteragujících proteinů odmyjeme. Dalším krokem je eluce proteinů, které se na naši návnadu chytily, obvykle pomocí roztoku s vysokou koncentrací solí, detergentem, či molekulou kompetující o vazbu návnady. Eluované proteiny je nakonec potřeba identifikovat - typicky pomocí hmotnostní spektrometrie.\n\nTato metoda má jeden značný problém – proteiny nám interagují v nefyziologických podmínkách. Výsledné interakce mohou být tedy pouze důsledkem denaturace proteinu během izolace, nebo se k sobě dostanou proteiny vyskytující se běžně ve zcela odlišných buněčných kompartmentech.\n\nZvýšit senzitivitu metody je možné prostřednictvím vysoké koncentrace proteinu našeho zájmu na matrici. V takovém případě je možné zachytit i relativně slabé a transientní interakce.\n\nCílem \"in vivo\" afinitní purifikace je izolovat skutečné, fyziologické interakční komplexy, ve kterých se vyskytuje protein našeho zájmu v buňce. Za tím účelem je typicky geneticky modifikován - připojíme k němu určitou značku, s jejíž pomocí ho budeme moct snadno izolovat včetně jeho interakčních partnerů (His tag, FLAG, Myc, HA, GFP, GST, PrA). Nebo ho nemodifikujeme a izolaci provádíme pomocí specifických protilátek. Proces purifikace je v principu stejný jako v \"in vitro\" případě, opět máme pevnou matrici, na které jsou připojeny specifické protilátky či jiné vysokoafinní molekuly. Ty nekovalentní vazbou zachytí náš protein společně s jeho interakčními partnery. Nespecifické interakce jsou odmyty a to co zůstane eluujeme a identifikujeme hmotnostní spektrometrií.\n\nHlavní rozdíl od \"in vitro\" metody je tedy v tom, odkud přichází protein našeho zájmu. V \"in vitro\" případě musí být nejprve purifikován a připojen na matrici. V \"in vivo\" případě je společně s ostatními proteiny součástí buněčného lyzátu a na matrici se váže později, rovnou ve svém komplexu interakčních partnerů.\n\nVyužití protilátek, které zachytí neznačené endogenní proteiny má své výhody - není potřeba nic klonovat, protein je exprimován ve fyziologickém množství a podobě. Jen malé množství dostupných protilátek je ale vskutku specifické. \n\nZ toho důvodu je častější využití proteinových značek, ke kterým existují skvělé protilátky či jiní vysokoafinní partneři, zaběhnuté protokoly. Nezáleží pak tolik na charakteru našeho proteinu a s vysokou pravděpodobností ho bez problémů izolujeme. Slabina tohoto přístupu je exprese fúzního proteinu (náš protein-značka). Značka může měnit vlastnosti našeho proteinu a fúzní protein je exprimován z nefyziologického promotoru. V důsledku je ho v buňce víc, než by mělo a to může vyústit v nefyziologické interakce. Při použití tohoto přístupu je tedy třeba ověřit, že fúzní protein se chová zcela fyziologicky a zajistit jeho nízkou expresi.\n\nProteinové značky mohou být krátké aminokyselinové úseky - FLAG, HA, Myc, nebo se může jednat o celé proteiny - GFP, GST. Krátké značky obvykle nijak nevadí funkci proteinu, lze jich umístit i víc za sebou a zvýšit tak účinnost izolace. GFP je sice velkou značkou a vadit funkci proteinu může, ale přináší nám možnost značený protein pozorovat in vivo v buňkách díky fluorescenci.\nMetoda je hodně podobná afinitní purifikaci. Do buněčného lyzátu přidáme protilátku specifickou k proteinu našeho zájmu. Následně přidáme sekundární protilátku či protein A připojené na agarózu. Náš protein společně se svými interakčními partnery se zachytí na agaróze a vzniká imunoprecipitát. Vzorek promyjeme, imunoprecipitáty lze snadno oddělit centrifugací. \n\nImunoprecipitát můžeme nakonec analyzovat pomocí hmotnostní spektrometrie.\n\n\"Více na samostatné stránce Kvasinkový dvouhybridový systém.\"\n\nJedná se o náročnější, senzitivní, genetickou, \"in vivo\" metodu. Detekujeme expresi určitého kvasinkového markeru (např. β galaktosidázy), která je spouštěna funkčním transkripčním faktorem. Transkripční faktory mají dvě důležité domény, bez nichž nemohou fungovat - transaktivační a DNA-vazebnou. DNA-vazebná doména je fúzována s proteinem našeho zájmu, transaktivační doména s potenciálním interakčním partnerem. Pouze pokud proteiny interagují, domény se dostanou k sobě a spouští expresi markeru, kterou detekujeme. Existují velké knihovny expresních vektorů s fúzemi rozmanitých proteinů k doménám transkripčních faktorů a lze proto simultánně testovat spoustu potenciálních proteinových interakcí. Metoda je vhodná i pro analýzu komplexních interaktomů.\n\nNevýhod tohoto systému je několik. K interakci proteinových partnerů musí dojít v jádře, aby transkripční faktor fungoval. Metodu proto nelze použít pro proteiny membránové a vyskytující se v jiných buněčných kompatmentech. Kvasinky neumí vytvářet posttranslační modifikace stejné jako savčí buňky - pokud je tedy interakce založena na savčí modifikaci, v kvasince k interakci nedojde. Navíc fúze přídatné domény k proteinu může pozměnit jeho vlastnosti. Typická je také velmi nízká specifita, vedoucí ke vzniku velkého množství false-pozitiv výsledků.\n\nV důsledku slabin tradiční metody bylo odvozeno velké množství vylepšených přístupů, například:\n\nJedná se relativně drahou, složitou, vysoko-průchodnou \"in vitro\" metodu. Umožňuje analyzovat opravdu velké množství proteinových interakcí zároveň. Fungují analogicky jako DNA čipy. Kromě studia interakcí s proteiny je lze použít také k detekci interakcí s oligonukleotidy. \n\nProteinové čipy se skládají z pevné matrice, na níž jsou ukotveny stovky až tisíce různých proteinů. Na jednom čipu se tak může nacházet celý proteom daného organismu. Nejnáročnější je tvorba čipu. Jednotlivé proteiny je potřeba vypurifikovat z buněk, nebo je \"in vitro\" syntetizovat. Pomocí \"in vitro\" syntézy je možné přepsat celou cDNA knihovnu do podoby čipu. Vazba interakčního partnera na čip je detekována typicky fluorescenčně.\n\nSlabinou čipů je, že se jedná o \"in vitro\" proces. Imobilizace proteinů na matrici může ovlivnit jejich strukturu a interakční vlastnosti. Navíc pokud jsou proteiny syntetizovány \"in vitro\", nebo exprimovány v bakteriálním systému, nebudou posttranslačně modifikovány.\n\nTato metoda nám umožňuje kovalentně provázat proteinový komplex \"in vivo\", v buňce. Díky tomu jsme schopni zachytit i proteiny interagující slabě, či pouze dočasně s proteinem našeho zájmu. Pevně svázaný komplex pak můžeme izolovat třeba pomocí afinitní purifikace a analyzovat na hmotnostním spektrometru. Díky kovalentnímu provázání nám při izolaci \"neodpadne\" žádný z interagujících proteinů a my tak můžeme intenzivně promývat a zbavit se pozadí. \n\nKe kovalentnímu propojení se používá obvykle bifunkčních činidel, kdy dvě reaktivní funkční skupiny jsou odděleny řetízkem (linkerem) určité délky. Délka řetízku určuje maximální vzdálenost, ve které je možné proteiny propojit. Reaktivní skupiny mohou být různého typu a cílit tak na konkrétní aminokyseliny proteinu - typicky jsou propojovány amino- a sulfhydrylové skupiny. Některá činidla jsou UV-aktivovatelná a ligaci je tak možné spustit v konkrétní čas. Jiná prochází samovolně přes membrány a buňky není třeba permeabilizovat.\n\nProvazování proteinů, které jsou v blízkosti proteinu našeho zájmu, s sebou nese nebezpečí propojení pouze náhodně \"kolemjdoucích\" proteinů.\n\nPodobně jako předchozí metoda je blízkostí indukované značení zacíleno na zachycení všech interakcí našeho proteinu, včetně slabých a transientních \"in vivo\". Je založena na fúzi proteinu našeho zájmu k enzymu, který připojí afinitní značku na proteiny v jeho bezprostředním okolí. Prostřednictvím značky je následně snadné označené interakční partnery vyizolovat a analyzovat na hmotnostním spektrometru. Tuto metodu lze dobře použít i pro membránové proteiny, které lze jen těžko solubilizovat. Nevýhodou je opět značení všech proteinů do určité vzdálenosti, tedy ne nutně pouze těch, které s naším proteinem opravdu interagují.\n\nJako afinitní značka je užíván zejména biotin. Biotinylace je v savčích buňkách vzácnou modifikací, navíc afinita biotinu k avidinu umožňuje snadnou izolaci. Některé enzymy vyloženě katalyzují připojení biotinu - tzv. biotin-ligázy, jiné tvoří reaktivní biotinové molekuly, které se následně ochotně vážou na aminokyseliny ve svém okolí. Dvěma nejznámějšími metodami jsou BioID (biotin-ligáza) a APEX (askorbát-peroxidáza).\n\nV okamžiku, kdy známe dva potenciální interakční partnery, nabízí se nám nepřeberné množství metod, jimiž je můžeme dále studovat a ověřovat.\n\nSkvělou metodou je v tomto směru FRET(Försterův rezonanční přenos energie), či FCS(fluorescenční korelační spektroskopie), které nám umožňují pozorovat proteinový komplex pomocí fluorescence \"in vivo\" v buňkách, v reálném čase. FRET navíc umožňuje určení například K komplexu.\n\n\"In vitro\" metodami jsou například NMR, rentgenová krystalografie, CD (cirkulární dichroismus), SPR(povrchová plazmonová rezonance) a další. Mohou nám poskytnout velmi detailní pohled na interakční rozhraní partnerů.\n"}
{"id": "1362510", "url": "https://cs.wikipedia.org/wiki?curid=1362510", "title": "Quand j'aurai du vent dans mon crane", "text": "Quand j'aurai du vent dans mon crane\n\nQuand j'aurai du vent dans mon crane je píseň nahraná roku 1967 italsko-francouzským šansoniérem Sergem Reggianim.\n\nPíseň byla nahrána na jeho třetím albu s názvem \"N°2 Bobino\" ve vydavatelství Disques Jacques Canetti. Autorem hudby byl Serge Gainsbourg a textařem Boris Vian.\n\nCoververze\n\nRoku 2010 nazpívala tuto píseň s názvem \"Lebka\" na svém albu \"Mlýnské kolo v srdci mém\" s českým textem Pavla Vrby šansoniérka Hana Hegerová.\n\n"}
{"id": "1362514", "url": "https://cs.wikipedia.org/wiki?curid=1362514", "title": "Mrakovica", "text": "Mrakovica\n\nMrakovica (v srbské cyrilici Мраковица) je hora v pohoří Kozara na severu Bosny a Hercegoviny. Na jejím vrcholku se nachází známý památník revoluci, připomínající Bitvu o Kozaru v druhé světové válce. Vrchol má nadmořskou výšku 804 m n. m. a je oblíbeným turistickým cílem. \n\nKromě památníku, který sloužil mimo jiné jako místo různých politických a společenských setkávání, např. na den mládeže 25. května nebo Den veteránů 4. července se na Mrakovici nachází také vila, která sloužila pro Josipa Broze Tita a hotel. Na západním svahu hory se nachází lyžařský areál.\n\nVrchol je dopravně dobře dostupný; vede na něj asfaltová silnice, která se odpojuje z hlavní silnice mezi městy Prijedor a Bosanska Gradiška. Je dlouhá 12 km a vedena v náročném terénu. \n"}
{"id": "1362516", "url": "https://cs.wikipedia.org/wiki?curid=1362516", "title": "Vendelín Kopecký", "text": "Vendelín Kopecký\n\nVendelín Kopecký (6. dubna 1844, Jičín – 18. května 1899) byl český skladatel a vojenský kapelník. Jeho nejznámější skladbou je vojenský pochod „Egerländer Marsch“ (Chebský pochod). Znám je i pod jmény Wendelin Kopetzky či Kopetzký.\n\nCelou svou hudební kariéru zasvětil Kopecký rakouské císařské armádě, u jejíchž kapel působil. Až do roku 1898 byl kapelníkem 73. pěšího pluku vévody Württemberského, pro který napsal v roce 1891, během pobytu pluku v Chebu, oblíbený a dodnes v Evropě známý a hraný pochod Egerländer Marsch (73er Regiments Marsch) – Chebský pochod. \n\nKopecký vystudoval školu hudební služby rakouské armády. Od roku 1866 do roku 1868 byl kapelníkem ve vojenské kapele vojenského policejního praporu a od roku 1869 do roku 1871 vedoucím hudebního sboru rakouského námořnictva v Terstu. Od roku 1871 do roku 1898 byl kapelníkem pěšího pluku č. 73 Vévody Albrechta z Württemberska\", se kterým byl umístěn postupně v Terezíně, Chebu, Praze, Plzni a Innsbrucku. Kopecký je kromě toho autorem kolem 200 skladeb pro orchestr dechových nástrojů, skládal však též i komorní hudbu.\n\n\n\n"}
{"id": "1362518", "url": "https://cs.wikipedia.org/wiki?curid=1362518", "title": "Římskokatolická farnost Borohrádek", "text": "Římskokatolická farnost Borohrádek\n\nŘímskokatolická farnost Borohrádek je územním společenstvím římských katolíků v rychnovském vikariátu královéhradecké diecéze.\n\nPrvní písemná zmínka o Borohrádku je z roku 1342. Místní farní kostel sv. Michaela je barokní stavba z let 1669-1673. Sídelní duchovní správce je ve farnosti doložen ještě na počátku 70. let 20. století. V pozdější době přestala být farnost obsazována a od té doby je přičleněna ex currendo k některé farnosti v okolí. V roce 1992 vznikla v Borohrádku katolická \"Církevní základní škola\", která stále funguje.\n\nFarnost je administrována ex currendo z Horního Jelení.\n\n"}
{"id": "1362519", "url": "https://cs.wikipedia.org/wiki?curid=1362519", "title": "Arrondissement Roeselare", "text": "Arrondissement Roeselare\n\nArrondissement Roeselare je jeden z osmi arrondissementů (okresů) v provincii Západní Flandry v Belgii.\n\nObce Staden a Moorslede náleží k soudnímu okresu Ypry, obec Lichtervelde k soudnímu okresu Bruggy a zbylých pět obcí patří k soudnímu okresu Kortrijk.\n\nPočet obyvatel k 1. lednu 2017 činil 150 742 obyvatel. Rozloha okresu činí 271,54 km².\n\nOkres Roeselare sestává z těchto obcí:\n"}
{"id": "1362520", "url": "https://cs.wikipedia.org/wiki?curid=1362520", "title": "Zoran Zaev", "text": "Zoran Zaev\n\nZoran Zaev (makedonsky Зоран Заев; * 8. října 1974, Ohrid, SFRJ) je severomakedonský politik a od roku 2017 i předseda vlády. Je rovněž předsedou politické strany SDSM (Svaz makedonských sociálních demokratů). V letech 2003–2005 byl poslancem severomakedonského parlamentu. V letech 2005–2016 byl starostou města Strumica.\n\nZákladní školu vyšel ve Strumici, kde vystudoval i střední školu. Poté studoval na ekonomické fakultě ve Skopje. Studia dokončil v roce 1997.\n\nV roce 1996 vstoupil do politické strany SDSM a roku 2003 se stal poslancem severomakedonského parlamentu Sobranje. O dva roky později byl zvolen za starostu města Strumica. Na 8. sjezdu SDSM 18. září 2008 byl zvolen za předsedu strany. V polovině druhého desetiletí 21. století byl hlavním opozičním lídrem v Makedonii. V roce 2016 vedl SDSM jako lídr do voleb, které skončily patovým výsledkem. Po delším vyjednávání v roce 2017 sestavil vládu.\n\nV roce 2017 byl při vniknutí demonstrantů do budovy severomakedonského parlamentu (Sobranje) poraněn na hlavě zuřivým davem. Nedlouho poté získal mandát od prezidenta Ivanova k sestavení nové makedonské vlády.\n"}
{"id": "1362522", "url": "https://cs.wikipedia.org/wiki?curid=1362522", "title": "Gaufrey", "text": "Gaufrey\n\nGaufrey (13. století) je francouzský středověký hrdinský epos, jeden z tzv. \"chansons de geste\". Píseň je přímým pokračováním eposu \"Doon Mohučský\" a líčí osudy Doonových synů, zejména nejstaršího z nich Gaufreyho. Je proto řazena do \"Cyklu Doona Mohučského\". Text písně se zachoval jako součást jediného rukopisu z Univerzitní knihovny v Montpellier a knižně byl vydán roku 1859.\n\nGarin z Monglane je na svém zámku obléhán Saracény pod vedením emíra Glorianta. Požádá proto Doona Mohučského o pomoc, jsou však oba zajati. Nejstarší Doonův syn Gaufrey se jim snaží pomoci. Během sedmi let jejich zajetí se každý z dvanáctti synů ožení a mají děti. Tak například Griffon se stal otcem Ganelona (pozdějšího zrádce z \"Písně o Rolandovi\"), Ajmond Renauda, Sevin (nebo Seguin) Huona, Beuves Maugise a Viviena a Gaufrey Ogiera. Hrdinové eposu prožívají řadu dobrodružství, Gaufrey například dobude Dánsko (odtud jeho přídomek Danemarche, tj. Dánský). Nakonec se mu s pomocí synů Garina z Monglane, krásné Saracénky a svých bratrů podaří Doona a Garina osvobodit. Obr Robastre zabije emíra Glorianta, získá jeho korunu a ožení se s jeho manželkou, která se nechala pokřtít.\n\n"}
{"id": "1362525", "url": "https://cs.wikipedia.org/wiki?curid=1362525", "title": "Seznam kulturních památek v Dolním Žandově", "text": "Seznam kulturních památek v Dolním Žandově\n\n"}
{"id": "1362526", "url": "https://cs.wikipedia.org/wiki?curid=1362526", "title": "Seznam kulturních památek v Hazlově", "text": "Seznam kulturních památek v Hazlově\n\n"}
{"id": "1362529", "url": "https://cs.wikipedia.org/wiki?curid=1362529", "title": "Seznam kulturních památek v Milhostově", "text": "Seznam kulturních památek v Milhostově\n\n"}
{"id": "1362531", "url": "https://cs.wikipedia.org/wiki?curid=1362531", "title": "San Diego Film Critics Society Awards 2016", "text": "San Diego Film Critics Society Awards 2016\n\n21. ročník předávání cen San Diego Film Critics Society Awards se konal dne 12. prosince 2016.\n\nZa každou cenu\n\nDavid Mackenzie – \"Za každou cenu\"\n\nWhit Stillman – \"Láska a přátelství\"\n\nTaylor Sheridan – \"Za každou cenu\"\n\nCasey Affleck – \"Místo u moře\"\n\nSônia Braga – \"Aquarius\"\n\nMahershala Ali – \"Moonlight\" (remíza)\n\nBen Foster – \"Za každou cenu\" (remíza)\n\nMichelle Williams – \"Místo u moře\"\n\nWeiner\n\nI hory mohou odejít\n\nKubo a kouzelný meč\n\nGiles Nuttgens – \"Za každou cenu\"\n\nBlu Murray – \"\"\n\nKniha džunglí\n\nJess Gonchor – \"Ave, Caesar!\"\n\nSing Street\n\nLily Gladstone – \"Jisté ženy\"\n\nMichael Shannon – \"Elvis & Nixon\", \"Loving\", \"Půlnoční dítě\" a \"Noční zvířata\"\n\nRyan Gosling – \"Správní chlapi\"\n\nMary Zophres – \"La La Land\"\n\n\"Za každou cenu\"\n"}
{"id": "1362533", "url": "https://cs.wikipedia.org/wiki?curid=1362533", "title": "Seznam kulturních památek v Mnichově (okres Cheb)", "text": "Seznam kulturních památek v Mnichově (okres Cheb)\n\n"}
{"id": "1362534", "url": "https://cs.wikipedia.org/wiki?curid=1362534", "title": "Arrondissement Tielt", "text": "Arrondissement Tielt\n\nArrondissement Tielt je jeden z osmi arrondissementů (okresů) v provincii Západní Flandry v Belgii.\n\nObce Meulebeke, Oostrozebeke, Wielsbeke a Dentergem náleží k soudnímu okresu Kortrijk a zbylých pět obcí patří k soudnímu okresu Bruggy.\n\nArrondissement Tielt byl vytvořen roku 1818 a původně zahrnoval kantony Ruiselede a Tielt, které byly odstoupeny od arrondissementu Bruggy, a kanton Meulebeke, který byl odstoupen od arrondissementu Kortrijk. V roce 1823 přestaly existovat arrondissementy Torhout a Wakken, a tak mnoho obcí, které byly dříve součástí arrondissementu Torhout a kanton Oostrozebeke, bylo přidáno k arrondissementu Tielt.\n\nV roce 1977 byla obec Ardooie připojena k arrondissementu Tielt. Dříve byla součástí arrondissement Roeselare.\n\nPočet obyvatel k 1. lednu 2017 činil 92 355 obyvatel. Rozloha okresu činí 326,79 km².\n\nOkres Tielt sestává z těchto obcí:\n"}
{"id": "1362535", "url": "https://cs.wikipedia.org/wiki?curid=1362535", "title": "Seznam kulturních památek v Novém Kostele", "text": "Seznam kulturních památek v Novém Kostele\n\n"}
{"id": "1362537", "url": "https://cs.wikipedia.org/wiki?curid=1362537", "title": "Arrondissement Torhout", "text": "Arrondissement Torhout\n\nArrondissement Torhout (nizozemsky: \"Arrondissement Torhout\"; francouzsky: \"Arrondissement de Torhout\") byl krátkodobý arrondissement (okres) v dnešní Belgii. Vznikl oddělením od arrondissementu Bruggy roku 1818 a zanikl roku 1823.\n"}
{"id": "1362546", "url": "https://cs.wikipedia.org/wiki?curid=1362546", "title": "Veritatis Gaudium", "text": "Veritatis Gaudium\n\nApoštolská konstituce Veritatis Gaudium \"o církevních univerzitách a fakultách\" byla vydána papežem Františkem dne 8. prosince 2017, zveřejněna dne 29. ledna 2018 a začne platit od začátku akademického roku 2018/2019. Týká se církevních univerzit a fakult a nahrazuje apoštolskou konstituci Jana Pavla II. \"Sapientia Christiana\" z 15. dubna 1979. \n"}
{"id": "1362548", "url": "https://cs.wikipedia.org/wiki?curid=1362548", "title": "Josef Kučera", "text": "Josef Kučera\n\nJosef Kučera může být:\n\n"}
{"id": "1362549", "url": "https://cs.wikipedia.org/wiki?curid=1362549", "title": "La valse des lilas", "text": "La valse des lilas\n\nLa valse des lilas je píseň nahraná roku 1956 francouzskou šansoniérkou Catherine Sauvage.\n\nPíseň byla nahrána na albu s názvem \"Catherine Sauvage 3\" ve vydavatelství Philips Records. Autory hudby byli Michel Legrand a Eddie Barclay a textařem Eddy Marnay.\n\nRoku 1958 nazpívala tuto píseň s anglickým textem a názvem \"Once Upon a Summertime\" na stejnojmeném albu americká zpěvačka Blossom Dearie.\n\n\nRoku 1965 nazpívala tuto píseň s názvem Vím, co chceš, hochu, říc' na singlu (\"Signály nad Tratí/Vím, co chceš, hochu, říc' \") s českým textem Zdeňka Borovce zpěvačka Yvetta Simonová.<br>\nRoku 2010 nazpívala tuto píseň s názvem Čímž chci říct... na svém albu \"Mlýnské kolo v srdci mém\" s českým textem Pavla Cmírala česká šansoniérka Hana Hegerová.\n\n"}
{"id": "1362551", "url": "https://cs.wikipedia.org/wiki?curid=1362551", "title": "Římskokatolická farnost Slatina nad Zdobnicí", "text": "Římskokatolická farnost Slatina nad Zdobnicí\n\nŘímskokatolická farnost Slatina nad Zdobnicí je územním společenstvím římských katolíků v rychnovském vikariátu královéhradecké diecéze.\n\nOd 14. století stával ve Slatině kostel, zasvěcený sv. Dorotě. Zřejmě již tehdy při něm existovala plebánie. Tento původní kostel v pozdější době zanikl. V závěru 17. století byl ve vsi vystavěn kostel nový, jehož svěcení proběhlo v roce 1699. Kostel byl dedikován svátku Proměnění Páně. Ještě počátkem 70. let 20. století je ve Slatině doložen sídelní duchovní správce. V pozdější době přestal být do farnosti sídelní kněz ustanovován, a duchovní správa začala být obstarávána ex currendo z některé z obsazených farností v okolí.\n\nFarnost je administrována ex currendo ze Žamberka v sousedním žamberském vikariátu.\n"}
{"id": "1362552", "url": "https://cs.wikipedia.org/wiki?curid=1362552", "title": "Teorie domina", "text": "Teorie domina\n\nTeorie domina je politický termín pro názor, že politická změna v nějakém státu nebo území nutně povede k analogické změně i sousedních státech a územích a pak u sousedů sousedů, tedy že se bude šířit dominovým efektem.\n\nTermín pochází z období studené války, kdy ho poprvé uvedl ve veřejném vystoupení 7. dubna 1954 Dwight D. Eisenhower, tehdejší prezident Spojených států amerických. Podle jeho teorie hrozilo po ovládnutí nějakého státu komunismem, že se ke komunismu začnou přiklánět a podléhat mu i státy sousední a komunismus se tak bude šířit dominovým efektem. Obava z tohoto dominového efektu byla jedním z impulsů vedoucích Spojené státy americké k rozsáhlé podpoře protikomunistických režimů a politických stran na celém světě, ať už finanční nebo vojenské. \n\nSpojené státy americké podporovaly protikomunistické režimy už dříve, například Trumanova doktrína byla akutní hospodářskou pomocí stávajícím nekomunistickým vládám Řecka a Turecka a podobným způsobem měl fungovat v rámci celé nekomunistické Evropy i dlouhodobý Marshallův plán – důsledkem hospodářské pomoci a zvýšení blahobytu mělo být i oslabení komunistických a jiných extremistických tendencí v rámci celé Evropy. Dominová teorie se ale stala zásadním argumentem, kterým byly ve Spojených státech amerických prosazovány následné tvrdší nebo i kontroverzní postupy proti nezávislým, levicovým a/nebo komunistickým skupinám na celém světě, například válka ve Vietnamu nebo podpora vlády Augusta Pinocheta.\n\nV \"teorii domina\" věřili například ti španělští politici druhé poloviny 16. a první poloviny 17. století, kteří hájili myšlenku, že ústup z Nizozemí, nebo Německa, či Itálie, nutně povede ke ztrátě ostatních dvou regionů, a proto se po snažili dovést k vítěznému konci jak osmdesátiletou válku v Nizozemí, tak konflikty s protestanty v Německu i boje v Itálii s Francií a Tureckem.\n"}
{"id": "1362560", "url": "https://cs.wikipedia.org/wiki?curid=1362560", "title": "Rychta v Heřmanovicích", "text": "Rychta v Heřmanovicích\n\nRychta bývalé šoltyství se nachází ve Heřmanovicích, okrese Bruntál. V roce 2010 byla budova prohlášená kulturní památkou ČR.\n\nV centru obce se nachází renesanční rychta–budova dědičných šoltýsů. Po připojení statků k vratislavskému biskupství se začal používat název šoltys pro rychtáře. Šoltyství vedlo pozemkové, hypoteční a sirotčí knihy do roku 1848, od roku 1584 bylo uděleno právo várečné. Šoltyství bylo dědičné. Začátkem druhé poloviny 18. století bylo heřmanovické šoltyství povýšeno přijetím mezi zemskodeskové statky, tím získalo statut rytířského šoltyství. Pozice šoltyse byla výrazně posílena a z toho důvodu, pravděpodobně pro svou potřebu domácího svatostánku, byla postavena kaple svatého Isidora. V roce 1781 zakoupil šoltyství Vincenc Richter, po něm se šoltyství stalo osobním majetkem biskupa Hohenlohe, jehož dědicové v roce 1827 šoltyství rozprodali. V 19. století byla budova šoltyse využívána jako škola. Budova šoltyse byla přestavěna (nebo znovu vystavěna na starých základech) v roce 1835 v empírovém slohu na základech renesančního objektu. Po zrušení patrimoniální správy byl objekt přestavěn na školu. V 20. století byla historická budova upravována.\n\nVolně stojící zděná nepodsklepená patrová budova na téměř čtvercovém půdorysu ukončená vysokou valbovou střechou krytou plechem, se dvěma komíny z režného zdiva. Nároží zdobí rustika. K severní části je přistavěn patrový přístavek krytý pultovou střechou. východní průčelí je členěno šesti okenními osami. V přízemí se nacházejí dva rozšířená trojdílná okna a vstup s dřevěnými částečně prosklenými dveřmi. Západní strana je členěná osmi okenními osami, v přízemí okna zaslepená.\n\nV přízemí se dochovaly renesanční klenby. Ve vstupní místnosti se dochovala pamětní heraldická a nápisová deska z roku 1624. Na desce jsou erbovní znaky Vladislava Zikmunda, rozeného krále z rodu Vasa, v té době korunní princ Polska a Švédska a rakouského arcivévody Karla, velmistra Řádu německých rytířů. Nápisová část je psaná v němčině a uvádí, že v tomto domě přenocovala obě knížata 14. června 1624 a že dovolila, aby na památku jejich pobytu byly v domě zhotoveny jejich znaky vzhledem k věrným službám pana Jonáše Biroldta, kolektora zlatohorského panství. Urození muži na šoltyství přenocovali během jednání o podmínkách volby nového vratislavského biskupa.\n\nText nápisové desky:\n\n\"Anno 1624, den 14. tag des Monats Juny seindt hochge…\"\n\n\"beide Fyrsten, alhier Zur Hermstadt in diesem Haus vber nacht\"\n\n\"gelegen vnd Herren JONAE Biroldt, COLLECTORIim Zuckh\"\n\n\"mentelischen Ambte, Zue einer gedechtnüs obgemelte Wappen,\"\n\n\"in an sehung seiner bestendigen treuen vordienst,\"\n\n\"an solches hauss genedigiist vorehren lassen.\"\n"}
{"id": "1362562", "url": "https://cs.wikipedia.org/wiki?curid=1362562", "title": "Zbigņevs Stankevičs", "text": "Zbigņevs Stankevičs\n\nZbigņevs Stankevičs ( \"Zbigniew Stankiewicz\", * 15. února 1955, Lejasciems, kraj Gulbene, Lotyšsko) je lotyšský římskokatolický kněz a od roku 2010 metropolitní arcibiskup rižský.\n"}
{"id": "1362564", "url": "https://cs.wikipedia.org/wiki?curid=1362564", "title": "Nabíječka baterií", "text": "Nabíječka baterií\n\nNabíječka baterií je v elektrotechnice zařízení, které umožňuje nabíjet sekundární (chemické) články (akumulátory) tak, že jimi nechá procházet elektrický proud. Sekundární články (například olověný akumulátor, NiCd, NiMH, Li-Ion, Li-Po) jsou chemické zdroje elektrického proudu, kde může chemická reakce probíhat oběma směry (nabíjení a vybíjení). Při nabíjení je dodávána elektrická energie do článku, kde je uložena v podobě chemických vazeb, aby mohla být později uvolněna v podobě elektrického proudu.\n\nKaždý elektrický článek má dáno jmenovité napětí, od kterého je odvozeno nabíjecí napětí tak, aby při nabíjení nedošlo k poškození článku (například olověný akumulátor má 2 V na článek a nabíjecí napětí je 2,2 V na článek). Nabíječky baterií jsou obvykle určeny pro určitý druh akumulátoru, ale mohou být i univerzální (pro několik podobných typů akumulátorů). Nabíječky mohou používat zapojení konstantního zdroje proudu.\n\n"}
{"id": "1362566", "url": "https://cs.wikipedia.org/wiki?curid=1362566", "title": "Paulus Bor", "text": "Paulus Bor\n\nPaulus Bor (kolem 1601 – 10. srpna 1669) byl nizozemský malíř, člen uměleckého spolku Bentvueghels. \n\nPaulus Bor se narodil v Amersfoortu, v druhém největším městě provincie Utrecht v Nizozemsku, v katolické rodině. V Amersfoortu také zemřel. Podnikl studijní cestu do Říma. V Římě se stal jedním ze zakladatelů uměleckého spolku Bentvueghels a dostal přezdívku \"Orlando\". V roce 1626 se vrátil do Amersfoortu a připojil se k Jacobu van Campenovi. Spolupracoval s ním na výzdobě paláce nizozemských místodržících \"Huis Honselaarsdijk\". Palác patřil oranžskému knížeti Frederiku Hendrikovi, který se v roce 1656 stal regentem \"godshuis De Armen de Poth \" - což byly nemocnice pro chudé a potřebné, vedené katolickou církví v Amersfoortu. \n\nBorův umělecký styl byl spíše v rozporu se stylem současných utrechtských umělců. Původně volil náměty spíše historické. Jeho způsob malby navazoval na styl Caravaggistů. V jeho pozdějších pracích převládl klasicismus, což zřejmě souviselo s jeho spoluprací s Van Campenem. Prostřednictvím neobvyklých kompozic a primitivní techniky zobrazují jeho obrazy podivné a záhadné předměty.\n"}
{"id": "1362568", "url": "https://cs.wikipedia.org/wiki?curid=1362568", "title": "Velika Vremščica", "text": "Velika Vremščica\n\nVelika Vremščica (také Gora Sv. Urbana, 1027 m n. m.) je hora v krasovém pohoří Kras v jihozápadní části Slovinska. Nachází se na území občiny Divača v masivu Vremščica asi 3,9 km jihovýchodně od vesnice Snožeče. Na jihovýchodním úbočí hory se nachází kaple sv. Urbana. Jedná se o nejvyšší vrchol masivu Vremščica a přímořské části pohoří Kras.\n\nNejsnáze lze na vrchol vystoupit po značené turistické trase z vesnice Senožeče.\n\n"}
{"id": "1362571", "url": "https://cs.wikipedia.org/wiki?curid=1362571", "title": "Radnice (Beroun)", "text": "Radnice (Beroun)\n\nRadnice v Berouně vyniká v řadě domů na východní straně Husova náměstí zejména svou štukovou a sochařskou výzdobou. Její dnešní podoba je výsledkem novobarokní přestavby z roku 1903. Je chráněna jako kulturní památka České republiky.\n\nRadnice stála na tomto místě pravděpodobně již ve středověku. Četné požáry způsobily, že musela být během staletí několikrát znovu vystavěna nebo zásadně přestavěna. Renesanční podobu měla stavba z let 1560–1564, dílo kameníka Jiřího Táborského. Barokní přestavbu provedl v roce 1735 Václav Bíšovec, další úpravy proběhly v roce 1781. V roce 1867 se městský úřad přestěhoval do obecního domu U Černého koně a do budovy byla umístěna chlapecká škola, později zde byla kasárna zemské obrany. V roce 1903 byla provedena nákladná rekonstrukce v novobarokním slohu podle plánů berounského rodáka Františka Coufala. Byl také zbořen a znovu postaven zadní trakt, kde byl dříve pivovar. Při úpravách radnice v roce 1998 byl doplněn proskleným křídlem.\n\nRadnice je dvoupatrová budova se sedlovou mansardovou střechou, kterou zakončuje štíhlá vížka s lucernou. Průčelí je bohatě zdobené štukem a završené atikou s třemi ozdobnými štíty s vázami. Figurální i štuková výzdoba průčelí je dílem sochaře Viléma Amorta. Na sloupech lemujících vstupní portál jsou postavy muže a ženy v nadživotní velikosti, které podpírají balkón. Po stranách balkónových dveří jsou naznačené ženské postavy (hermy), výzdobu doplňují dále amorci, erby, girlandy a rostlinné motivy, také městský znak, královská koruna a hodiny. Po novodobé úpravě zadního traktu vzniklo ve dvoře atrium s podloubím a trojicí původních studní. \n\nRadnice vznikla spojením dvou středověkých domů. Ve sklepě a v přízemí jsou zachovány gotické prvky – prostory s valenými klenbami. V prvním patře jsou částečně valené klenby, částečně ploché stropy. I výzdobu interiérů provedl V. Amort (v r. 1912). Zvláště pozoruhodná je výzdoba stropu zasedací síně ve druhém patře, která nyní slouží jako obřadní síň. Kromě sošek amorků a dekorativních ornamentů se zde objevuje motiv trilobitů (jde o vypodobnění šesti různých druhů). \n\nV přízemí je u stropu vytesána figurka skřítka Klepáčka (též dílo V. Amorta). Podle pověsti je to duch jednoho z primátorů, který při nepřátelském vpádu odmítl vydat ukrytou městskou pokladnu a byl proto vojáky umučen. Dodnes prý ukrytý poklad hlídá a dohlíží na správné chování městských úředníků.\n"}
{"id": "1362572", "url": "https://cs.wikipedia.org/wiki?curid=1362572", "title": "Jaromír Wolf", "text": "Jaromír Wolf\n\nJaromír Wolf (Vlk; 24. března 1919 – 29. dubna 1990) byl český horolezec a československý expediční lékař, sportovní funkcionář a publicista. V 70. letech byl vedoucím tělovýchovného lékařského oddělení Fakultní nemocnice II v Praze.\n\n\n\n\n\n"}
{"id": "1362575", "url": "https://cs.wikipedia.org/wiki?curid=1362575", "title": "Akademické mistrovství světa v orientačním běhu 2014", "text": "Akademické mistrovství světa v orientačním běhu 2014\n\n19. Akademické mistrovství světa v orientačním běhu proběhlo v Česku ve dnech 12. až 16. srpna 2014. Centrum závodů AMS byla Olomouc. Poprvé v historii AMS \nbyly na program zařazeny smíšené sprintové štafety po vzoru mistrovství světa.\n\nZávodů se zúčastnilo celkem 258 závodníků (138 mužů a 120 žen) z 32 zemí.\n\nŠlo již o třetí akademické MS na českém území, Česká Lípa hostila AMS 1982 a Plzeň AMS 2004.\n\nProgram Mistrovství světa podle Finálního Bulletinu:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 mužů a 6 žen.\n\n"}
{"id": "1362576", "url": "https://cs.wikipedia.org/wiki?curid=1362576", "title": "Zdeněk Brabec", "text": "Zdeněk Brabec\n\nZdeněk Brabec (Žéňa; * 17. srpna 1946) je český horolezec, bývalý československý reprezentant a účastník velehorských expedic, mistr sportu.\n\n\n\n"}
{"id": "1362577", "url": "https://cs.wikipedia.org/wiki?curid=1362577", "title": "Římskokatolická farnost Horní Sloupnice", "text": "Římskokatolická farnost Horní Sloupnice\n\nŘímskokatolická farnost Horní Sloupnice je územním společenstvím římských katolíků v orlickoústeckém vikariátu královéhradecké diecéze.\n\nPrvní písemná zmínka o Sloupnici je z roku 1292. Vesnice patřila do majetku cisterciáků z opatství na Zbraslavi u Prahy. Již tehdy zde zřejmě byla plebánie. Ta byla v roce 1344 vřazena do nově zřízené diecéze se sídlem v Litomyšli. Za husitské revoluce se farnost stala utrakvistickou. Staroutrakvisté spravovali sloupnickou farnost až do roku 1579. Tehdy zakázal majitel panství, Vratislav II. z Pernštejna, obsazování katolických far utrakvistickým duchovenstvem. Hornosloupnická fara pak byla, v důsledku nedostatku katolického duchovenstva, neobsazená až do roku 1711. V uvedeném roce pak byl do farnosti ustanoven Václav Ferdinand Dvorský jako farář.\n\n\nFarnost má sídelního duchovního správce, který zároveň spravuje ex currendo sousední farnost České Heřmanice.\n\n"}
{"id": "1362578", "url": "https://cs.wikipedia.org/wiki?curid=1362578", "title": "Leoš Chládek", "text": "Leoš Chládek\n\nMUDr. Leoš Chládek (* 5. prosince 1936) český horolezec a expediční lékař, československý reprezentant, účastník expedice na Annapurnu IV.\n\n\n\n\n\n"}
{"id": "1362580", "url": "https://cs.wikipedia.org/wiki?curid=1362580", "title": "Hertzův tlak", "text": "Hertzův tlak\n\nHertzův tlak (neboli styčný tlak ev. kontaktní pnutí) je tlak, který vzniká v místě vzájemného silového působení dvou těles s definovaným zakřivením povrchu. Svůj název nese po německém fyzikovi Heinrichu Hertzovi, který řešení této úlohy (formulované jako tzv. \"Hertzův model\") publikoval v roce 1882.\n\nHertzův model je založen na těchto předpokladech: \n\nV obecném zadání figurují parametry dotýkajících se těles (těleso 1 a těleso 2):\n\nOdvození velikosti tlaku ve styčné ploše vychází z deformačních podmínek tuhých těles, kdy se nejprve stanoví velikost a tvar stykové plochy, jimž je obecně elipsa. Průběh tlaku na stykové ploše je parabolický (pokud nepřekročí mez pružnosti jednoho z materiálů), což vychází z průběhu deformace radiusu povrchu. Maximální tlak vyvozený silou formula_14 se nachází uprostřed dotykové elipsy a má velikost\n\nPřípady se zcela obecným zadáním jsou v praxi velice ojedinělé a přibližuje se k nim například odvalování kuličky v rádiusové drážce valivého ložiska. \n\nV typických případech figurují obvykle koule, válec a rovina.<br>Pro zjednodušení lze brát formula_28\nV tomto případě je styková plocha kruhová (formula_29 a formula_30) a její poloměr je\nformula_31 \n\nMaximální tlak pak je:  formula_32<br>Přiblížení středů koulí je formula_33\n\nRovina je v podstatě koule o nekonečném poloměru, tudíž formula_34 a pak je poloměr stykové plochy \nformula_35\n\nMaximální tlak pak je:  formula_32\n\nV případě shodných materiálů koule i podložky (formula_37) dostaneme vztahy:\n\nPro kalenou ocelovou kouli na kalené ocelové rovině lze použít pro určení dovolené zátěže při maximálním dovoleném tlaku formula_41 <br>přibližný vzoreček: formula_42   pro F v [N] a d v [cm].\n\nStyková plocha má tvar obdélníka o šířce b, takže\nMaximální tlak pak je:  formula_45\n\nV tomto případě platí formula_46\n\nMaximální tlak pak je:  formula_45\n\nV případě shodných materiálů válce i podložky (formula_37) dostaneme vztahy:\n\nPři předběžném návrhu mostních ložisek lze použít zjednodušený vzoreček formula_52   pro q v [N/cm] a d v [cm].\n\nV literatuře se vyskytují i poněkud odlišné vzorce. Je to jednak použitím jiné úpravy konstant a jednak použitím<br>tzv. redukovaného modulu pružnosti \nformula_53<br>a tzv. ekvivalentního rádiusu formula_54\n\nZohledňují vliv adheze:\n– dle odstavce \"„Adhesive contact between elastic bodies“\" v článku \"„Contact mechanics“\" na anglické Wikipedii\n"}
{"id": "1362581", "url": "https://cs.wikipedia.org/wiki?curid=1362581", "title": "Stará radnice (Lo)", "text": "Stará radnice (Lo)\n\nStará radnice v Lo je důležitá pamětihodnost ve městě Lo, které je částí obce Lo-Reninge, v provincii Západní Flandry v Belgii. Dříve sloužila jako radnice, nyní jako hotel a restaurace.\n\nBudova radnice se zvonicí je zapsána na Seznam světového dědictví UNESCO spolu s dalšími radnicemi se zvonicemi pod jménem Zvonice v Belgii a Francii.\n\nRadnice byla postavena v letech 1565 až 1566 v renesančním stylu jako náhrada za starší a zchátralou radnici. Architektem byl Joos Staesin z Yper. Na rohu budovy stojí věž zvonice podepřená dvěma toskánskými sloupy. Všechny stěny zvonice jsou nahoře zakončeny stupňovitými štíty s okny, aby byl slyšet zvuk zvonu. Ve spodní části věže je plocha s oblouky nad sloupy, zábradlím, odkud byla vyhlašována prohlášení veřejnosti. V prvním patře radnice je vlámská jídelní síň s elegantním obkladem krbu, dubovým stropem a okny s erby šlechticů a významných duchovních.\n\n"}
{"id": "1362583", "url": "https://cs.wikipedia.org/wiki?curid=1362583", "title": "Bažinník kostrbatý", "text": "Bažinník kostrbatý\n\nBažinník kostrbatý (\"Paludella squarrosa\") je slatiništní mech patřící do čeledi \"Meesiaceae\".\n\n\"P. squarrosa\" má typické kostrbatě zpět odehnuté lístky a plstnatě vlášenitou lodyžku, což tento mech činí lehce rozpoznatelným druhem. Listy z přímé, dlouze sbíhavé báze silně kostrbatě zpět odehnuté, vejčitě kopinaté, zašpičatělé, kýlnaté, 1,5 – 2 mm dlouhé a 1 mm široké, na okraji ohrnuté a asi do poloviny listu nepravidelně zubaté. Žebro poměrně tenké, končí před špičkou listu. Délka lodyžky je několik centimetrů, horní část lodyžky je zpravidla bledě zelená, spodní hnědá. Tak jako většina ostatních rašeliništních a slatiništních mechů lodyžka na vrcholku přirůstá a zespoda odehnívá. Jedná se o dvoudomý druh, sporofyt tvoří velice zřídka, na území ČR se rozšiřuje vegetativně.\n\nBažinník kostrbatý je vzácný druh, v aktuální verzi červeného seznamu mechorostů ČR je zařazen mezi ohrožené taxony (kategorie EN), v ČR je známo pouze 18 lokalit tohoto druhu. Ve střední Evropě se považuje za glaciální relikt. \"P. squarrosa\" roste na zachovalých mírně vápnitých rašeliništích a rašelinných loukách s nenarušeným vodním režimem. Malé populace však mohou dočasně přežívat i na částečně degradovaných lokalitách. Těžištěm rozšíření v ČR je Českomoravská vrchovina, kde se nachází 14 lokalit. Podobně jako většina citlivých rašeliništních druhů také druh \"Paludella squarrosa\" posledním půlstoletí výrazně ustoupil z české krajiny. Tento trend souvisí hlavně s odvodňováním rašelinišť a zánikem tradičního obhospodařování vlhkých luk.\n\nBažinník kostrbatý je udáván například z lokalit PR Rašeliniště Kaliště, PP Louky v Jeníkově, PP Ratajské rybníky, PP Louky u Černého lesa.\n\n"}
{"id": "1362590", "url": "https://cs.wikipedia.org/wiki?curid=1362590", "title": "Lo (Belgie)", "text": "Lo (Belgie)\n\nLo je město, součást obce Lo-Reninge, v provincii Západní Flandry v Belgii. Ve městě se nachází strom Caesarsboom, údajně více než 2000 let starý. Tento starobylý tis evropský je národním památným stromem Belgie.\n\nVe městě se nachází novorenesanční Stará radnice se zvonicí. Je zapsána na Seznam světového dědictví UNESCO pod názvem Zvonice v Belgii a Francii.\n\nV roce 2002 ve městě žilo 1 173 obyvatel na ploše 15,69 km².\n\nVe městě sídlí potravinářská společnost Jules Destrooper.\n\n"}
{"id": "1362593", "url": "https://cs.wikipedia.org/wiki?curid=1362593", "title": "Římskokatolická farnost Rudoltice", "text": "Římskokatolická farnost Rudoltice\n\nŘímskokatolická farnost Rudoltice je územním společenstvím římských katolíků v orlickoústeckém vikariátu královéhradecké diecéze.\n\nRudoltice jsou doloženy jako farní obec (tj. ves s plebánií) v roce 1350. Konkrétnější zmínky o místní duchovní správě jsou pak poprvé doloženy k roku 1439. Původní farní kostel byl dřevěný a sloužil svému účelu až do závěru 18. století, kdy přestal potřebám farnosti vyhovovat. V roce 1799 byl vyhotoven projekt kostela nového, který pak byl také vystavěn. Stavba nového kostela byla realizována v letech 1804–1809. K jeho stavbě byl částečně použit materiál z ruiny rudoltického \"Nového zámku\", který v 18. století (krátce po svém dokončení) 2x vyhořel a poté byl z větší části zbořen. Na stavbu kostela bylo druhotně použito zámecké zdivo. Kostel byl v užívání schopném stavu zřejmě již v roce 1807, neboť tehdy byl zbořen původní dřevěný kostel.\n\nFarnost měla sídelního duchovního správce až do roku 1975. Poté byla přičleněna ex currendo k Lanškrounu. V roce 1992 byl farní kostel opětovně vysvěcen po generální rekonstrukci. V roce 1993 byl do farnosti ustanoven trvalý jáhen, který se zároveň stal jejím materiálním administrátorem (tzv. administrátor in materialibus). Duchovní správu převzal Dr. Zbigniew Czendlik, ustanovený do Lanškrouna. Ten však později přenechal duchovní službu kněžím-penzistům z charitního domova v Albrechticích u Lanškrouna, ač nominálně mu duchovní správa (resp. pověření ke kněžským funkcím v Rudolticích) zůstala zde i nadále. \n\nVe farnosti Rudoltice působí trvalý jáhen, který je zároveň jejím materiálním administrátorem. Duchovním správcem je formálně děkan z Lanškrouna, fakticky však duchovní správu vykonává jiný kněz, R.D. Josef Krajíček, který dojížděl z Koclířova (dříve z Albrechtic u Lanškrouna) a od podzimu roku 2018 bydlí přímo ve farnosti. Ve farnosti rovněž bývá sloužena Mše svatá podle misálu z r. 1962 (tzv. tridentská Mše svatá), kterou zajišťují dojíždějící kněží z Kněžského bratrstva svatého Petra (FSSP).\n\n"}
{"id": "1362594", "url": "https://cs.wikipedia.org/wiki?curid=1362594", "title": "Bunhe", "text": "Bunhe\n\nBunhe (, – \"Bunge\") je město v Doněcké oblasti na Ukrajině. K roku 2014 v něm žilo bezmála čtrnáct tisíc obyvatel.\n\nSídlo zde vzniklo v roce 1908 u šachty \"Bunge\". V roce 1924 bylo přejmenováno na \"Junkom\" (). Při povýšení na město v roce 1965 byl název změněn na \"Junokomunarivsk\" (, – \"Junokommunarovsk\"). V roce 2016 bylo městu vráceno jméno \"Bunhe\".\n"}
{"id": "1362599", "url": "https://cs.wikipedia.org/wiki?curid=1362599", "title": "Pastavy", "text": "Pastavy\n\nPastavy (, – \"Postavy\") jsou město ve Vitebské oblasti v Bělorusku, správní středisko Pastavského rajónu. K roku 2008 měly bezmála dvacet tisíc obyvatel.\n\nPastavy leží na Mjadzelce, přítoku Birvėty v povodí Daugavy. Ze správního hlediska leží u západního okraje Vitebské oblasti nedaleko od bělorusko-litevské hranice (která je zároveň hranicí Evropské unie).\n\nVe městě je nádraží na železniční trati z Vitebska do Vilniusu.\n"}
{"id": "1362610", "url": "https://cs.wikipedia.org/wiki?curid=1362610", "title": "Skupina galaxií NGC 5866", "text": "Skupina galaxií NGC 5866\n\nSkupina galaxií NGC 5866 (také známá jako Skupina galaxií NGC 5907) je malá skupina galaxií v souhvězdí Draka. Skupina nese označení podle nejjasnější galaxie této skupiny, kterou je Vřetenová galaxie (M102), ačkoli některé katalogy označují za její nejjasnější galaxii NGC 5907.\n\nNásledující tabulka ukazuje ty členy skupiny galaxií NGC 5866, na kterých se shodují Nearby Galaxies Catalog, výzkum Pascala Fouque a kol., Lyons Groups of Galaxies (LGG) Catalog, a tři seznamy této skupiny vytvořené při průzkumu Nearby Optical Galaxies.\n\nDalšími možnými členy skupiny (neuváděnými ve všech výše uvedených zdrojích) jsou galaxie NGC 5866B, NGC 5963, UGC 9776 a UGC 9816.\n\nSkupina galaxií NGC 5866 leží severovýchodně od dalších dvou skupin: skupiny galaxií M101, kam patří galaxie Větrník (M101), a skupiny galaxií M51, do které patří Vírová galaxie (M51) a galaxie Slunečnice (M63).\nTyto tři skupiny leží v podobné vzdálenosti (podle vzdáleností jednotlivých členů) od naší Galaxie, což naznačuje, že tyto tři skupiny jsou součástí jediné větší volné protáhlé skupiny. Ovšem většina studií, včetně výše uvedených zdrojů, označují tyto skupiny za oddělené celky.\n\n\n"}
{"id": "1362614", "url": "https://cs.wikipedia.org/wiki?curid=1362614", "title": "Ruská volejbalová reprezentace žen", "text": "Ruská volejbalová reprezentace žen\n\nRuská volejbalová reprezentace žen reprezentuje Rusko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362628", "url": "https://cs.wikipedia.org/wiki?curid=1362628", "title": "Black Volley Beskydy", "text": "Black Volley Beskydy\n\nBlack Volley Beskydy, dříve též Green Volley Beskydy nebo ŠSK Beskydy, je mužský volejbalový klub ve Frýdku-Místku. Na seniorské úrovni hrával tým od roku 2016 1. volejbalovou ligu mužů, od sezóny 2019/2020 hraje tým českou extraligu. Krom mužského týmu je v klubu organizován volejbal pro mládež. Týmy juniorů a kadetů hrají nejvyšší volejbalovou soutěž ve svých kategoriích. \n\n\n"}
{"id": "1362632", "url": "https://cs.wikipedia.org/wiki?curid=1362632", "title": "Vila Mitrovských", "text": "Vila Mitrovských\n\nStavba s názvem Vila Mitrovských existuje v Brně a Pernštejně.\n"}
{"id": "1362645", "url": "https://cs.wikipedia.org/wiki?curid=1362645", "title": "Faiza Rauf", "text": "Faiza Rauf\n\nFaiza Fuad Rauf (8. listopadu 1923, Káhira – 6. června 1994) byla egyptská princezna a členka dynastie Muhammada Alího.\n\nNarodila se v paláci Abdeen v Káhiře v listopadu 1923 jako třetí dítě krále Fuada I. a jeho manželky Nazli Sabri. Byla sestrou krále Farúka. Kromě něj měla ještě tři sestry – princeznu Fawzii, princeznu Faiku a princeznu Fathiu. Byla prapravnučkou hlavního generála Muhammada Sharifa Paši, primárního ministra a ministra zahraničí, který byl tureckého původu.\n\nFaiza se nechtěla provdat za člena z žádné z dynastií na Středním východě. Provdala se ale za svého bratrance z Turecka Mohammada Alího Bulenta Raufa, kterému bylo již 44 let. Svatba se konala v květnu 1945. Jejich manželství vytvářelo v rodině napjaté vztahy. Mohammad měl západní výchovu a navíc byl vnukem Ismaila Paši. Král Farúk, Faizin bratr, tento sňatek nepodporoval, dokonce jej silně kritizoval. Po svatbě žili Faiza a její manžel v paláci Zohria na nilském ostrově Gezira v centru Káhiry. \n\nFaiza byla jednou z hlavních členek Červeného kříže za vlády krále Farúka. Ten je oba uvěznil jen kvůli své nenávisti k nim. Společně s manželem natočila film o revoluci v Egyptě, který pojednával o šesti týdnech předcházejících těmto událostem. Neměli spolu žádné děti a v roce 1962 se rozvedli. \n\nVelmi podporovala svou sestru Fawzii po rozvodu s íránským šáhem Muhammadem Rézou Pahlavím v roce 1948. \n\nPo revoluci v roce 1952 král Farúk abdikoval a Faiza se přestěhovala do Istanbulu. Poté se společně s manželem vydali do Španělska a Francie. Následně se usadila v Beverly Hills a manžela nechala v Paříži. Zde žila až do své smrti.\n\nZemřela v červnu 1994 ve věku 70 let ve Westwoodu v Los Angeles. \n"}
{"id": "1362648", "url": "https://cs.wikipedia.org/wiki?curid=1362648", "title": "Vrána havajská", "text": "Vrána havajská\n\nVrána havajská (\"Corvus hawaiiensis\") je druh ptáka z rodu \"Corvus\", který byl endemitem pacifického ostrova Hawaii. Od roku 2002 je podle mezinárodního svazu ochrany přírody klasifikován jako taxon vyhynulý v přírodě.\n\nVrána havajská dosahuje délky okolo půl metru a váhy půl kilogramu (samci bývají větší). Peří je černé s bronzovým leskem. Od vrány černé se liší silnějším zobákem a zakulacenými křídly.\n\nVrána havajská původně obývala lesy na svazích sopek Mauna Loa a Hualālai, živila se převážně hmyzem, také vejci a mláďaty jiných ptáků nebo ovocem. Bylo u ní doloženo používání nástrojů: dobývá potravu ze škvír pomocí klacíků. V zajetí se dožívá věku až 28 let.\n\nHavajci ptáka nazývají \"ʻalalā\" (\"dětský křik\", podle jeho hlasu), v původním domorodém náboženství byl uctíván jako vtělení mrtvých předků.\n\nOmezený areál, který se s postupem civilizace dále zmenšoval, rostoucí populace predátorů (např. promyka zlatá) stejně jako ptačí malárie přenášená zavlečeným komárem \"Culex quinquefasciatus\" vedly k tomu, že vrána havajská ve své vlasti vymizela a přežívá pouze v zajetí. V roce 2016 zahájila Zoologická zahrada San Diego program reintrodukce ptáků v rezervaci Pu'u Maka'ala.\n\n"}
{"id": "1362650", "url": "https://cs.wikipedia.org/wiki?curid=1362650", "title": "Rod Dreher", "text": "Rod Dreher\n\nRay Oliver Dreher, známější jako Rod Dreher (* 14. února 1967 Baton Rouge), je americký novinář a spisovatel. Je redaktorem a bloggerem čtrnáctideníku \"The American Conservative\" a autorem několika knih.\n\nSvé práce pojednávající o náboženství, politice, filmu a kultuře publikuje v The Wall Street Journal, Los Angeles Times a v mnoha dalších periodicích. Byl filmovým recenzentem pro South Florida Sun-Sentinel a hlavním filmovým kritikem pro New York Post. Jeho komentáře byly vysílány na mnoha televizních stanicích. Objevil na CNN, Fox News a mnoha dalších. V posledních letech je jeho ústředním tématem tzv. „\"Benediktova cesta\"“ (v orig. \"Benedict Option, české vydání Hesperion, 2018\"), o němž píše ve svých článcích i ve stejnojmenné knize. Tvrdí, že křesťané by se měli do určité míry vyčleňovat z mainstreamové společnosti, aby si dokázali zachovat svou víru. Tato kniha je považovaná za nejdiskutovanější a nejdůležitější knihu o křesťanství za poslední desetiletí. Samotný název \"Benediktova cesta\" pochází z knihy Alasdaira MacIntyrea After Virtue (1981) a odkazuje na sv. Benedikta z Nursie.\n\nÚvodní analýza vývoje kultury Západu spojeného s křesťanstvím, zkoumá vlivy klíčových událostí posledních sedmi století, které vyústily do \"„vyprahlé pustiny atomizace, roztříštěnosti a bezvěrectví“.\" Pro současnou kulturu \"„Bůh sice není mrtev, ale leží na lůžku v hospici.“\" Osvícenecká snaha \"„nahradit Boha rozumem zahalila Západ do doby temna.“\" K překonání nadcházejících běd křesťanů v 21. století navrhuje Dreher využít způsobu života, který stanovil sv. Benedikt z Nursie již v 6. století ve své řeholi pro život benediktinů. Inspirující myšlenky ale nachází i u řady jiných autorů včetně našeho Václava Havla v jeho Moci bezmocných, Václava Bendy v jeho koncepci paralelní polis, ale i u současných mnichů v klášteře v Norcii .\n\nV pozadí autorových úvah leží politické, právní a kulturní události současné Ameriky (Roeová vs. Wade, Bill C-16, prezidentská kampaň v USA ), při nichž nahlížíme do světa velkého počtu amerických církví a jejich členů z různých generací, od katolíků, protestantů včetně konzervativních evangelikálů, pravoslavných až po téměř křesťanských mormonů, postupně ohrožovaných hnutím a politikou LGBT. Závěrečné kapitoly jsou zaměřeny ke dvěma silám, které strategie Benediktovy cesty zachraňující křesťanství a celý Západ nesmí pominout: „\"Nebude fungovat, dokud křesťané radikálně nezmění svůj pohled na dvě nejmocnější síly, které utvářejí a ovládají moderní život: na sex a techniku.“\"\n"}
{"id": "1362651", "url": "https://cs.wikipedia.org/wiki?curid=1362651", "title": "Římskokatolická farnost Brandýs nad Orlicí", "text": "Římskokatolická farnost Brandýs nad Orlicí\n\nŘímskokatolická farnost Brandýs nad Orlicí je územním společenstvím římských katolíků v orlickoústeckém vikariátu královéhradecké diecéze.\n\nPlebánie v Brandýse je poprvé písemně doložena v roce 1361, kdy byl k místnímu kostelu prezentován kněz. Roku 1489 farnost začali spravovat nekatolíci. Katolické církvi byl kostel navrácen v roce 1620, farnost při něm však byla obnovena až v roce 1677. V rámci procesu slučování farností po roce 2000 afilovala brandýská farnost původně samostatné farnosti \"Sudslava\" a \"Svatý Jiří\", které již dlouho byly neobsazené.\nFarnost Brandýs nad Labem má sídelního duchovního správce, který spravuje pouze tuto jedinou farnost.\n\n"}
{"id": "1362653", "url": "https://cs.wikipedia.org/wiki?curid=1362653", "title": "Quiche", "text": "Quiche\n\nQuiche \"[kyš]\" je tradiční francouzský druh slaného koláče, který je poměrně lehký na přípravu. Hodí se hlavně jako předkrm, ale je možné ho podávat i jako lehkou večeři. Tradičně je koláč připraven ze smetany a šunky, jako například nejznámější z nich \"Quiche Lorraine.\" Jiné varianty mohou obsahovat i sýr, mléko, rajčata, cibuli či mořské plody. Francouzské domácnosti mají často své vlastní varianty.\n\nQuiche se podává se salátem, horkou francouzskou vekou nebo s bílým vínem. Jako předkrm k většímu jídlu jsou ve Francii oblíbené malé koláčky \"Quiches\".\n\n\n"}
{"id": "1362661", "url": "https://cs.wikipedia.org/wiki?curid=1362661", "title": "Victor Boin", "text": "Victor Boin\n\nVictor Boin (28. února 1886 Burcht – 31. března 1974 Brusel) byl belgický sportovec, reprezentující na olympijských hrách v plavání, vodním pólu a šermu. Na LOH 1908 získal s belgickým družstvem vodních pólistů stříbrnou medaili a v roce 1912 bronzovou, v šermu kordem byl v roce 1920 členem týmu, který skončil na druhém místě. Na domácí olympiádě v roce 1920 v Antverpách byl také vlajkonošem belgické výpravy a jako první v dějinách přednesl olympijský slib.\n\nByl také motocyklovým závodníkem, v roce 1903 založil první belgický hokejový klub Fédération des patineurs de Belgique. Za první světové války sloužil u letectva a krátce byl i osobním pilotem královny Alžběty Gabriely Bavorské. Živil se psaním do novin, po druhé světové válce zastával funkci předsedy Mezinárodní asociace sportovního tisku a stál také v čele Belgického olympijského výboru. Je po něm pojmenován plavecký bazén v bruselské čtvrti Saint-Gilles a cena pro belgického handicapovaného sportovce roku.\n\n"}
{"id": "1362665", "url": "https://cs.wikipedia.org/wiki?curid=1362665", "title": "Skanzen Rochus", "text": "Skanzen Rochus\n\nSkanzen Rochus je součástí přírodně a kulturně historického areálu \"Park Rochus\", který se nachází v Uherském Hradišti, městská část Mařatice a Jarošov. V současnosti je to nejmladší etnografické muzeum v přírodě v České republice.\n\nObecně prospěšná společnost Park Rochus byla založena v roce 2010 městem Uherské Hradiště a společností SYNOT za strategickým účelem revitalizace bývalého vojenského cvičiště i přilehlých částí krajiny.\n\nPřírodní a kulturně-historický areál Park Rochus spolu s územím přilehlých vinohradů nabízí vyhlídkový turistický okruh, možnosti procházek, rodinných výletů i prohlídku s průvodci. Nabízí se zde výhled na Středomoravské Karpaty – Chřiby a pro ně typické trojvrší – vrch Buchlov, kde se nachází stejnojmenný středověký hrad, vrch Modla s kaplí sv. Barbory a Holý kopec. Lze také prohlížet starobylé kulturní památky – poutní kaple svatého Rocha ve středu areálu Park Rochus a měšťanské vinné sklepy ve Vinohradské ulici, z nichž nejstarší je z roku 1737.\n\nPořádají se zde kulturní akce spojené s hospodářským rokem – tradiční masopust, na Slovácku nazývaný fašank, Velikonoce, stavění máje, otevírání pastvin, žně, pouť, advent a Vánoce, nebo Štěpánské koledování. V přírodním areálu jsou vysázené sady starých ovocných odrůd, typické pro tuto oblast.\n\nEvropsky významná lokalita Rochus, jejíž území spadá do areálu Parku Rochus, byla zařazena do soustavy Natura 2000 v roce 2005 na základě výskytu evropsky významného druhu motýla bourovce trnkového (\"Eriogaster catax\"). Pro jeho ochranu byla po provedení důkladných terénních průzkumů vymezena centrální jádrová zóna, která bude sloužit pouze potřebám zachování a zlepšování podmínek jeho biotopu.\n\n"}
{"id": "1362673", "url": "https://cs.wikipedia.org/wiki?curid=1362673", "title": "Kaple blahoslaveného císaře Karla (Branišov u Kdyně)", "text": "Kaple blahoslaveného císaře Karla (Branišov u Kdyně)\n\nKaple blahoslaveného císaře Karla I. v Branišově u Kdyně je nevelká poutní kaple v Branišově, části obce Kdyně v domažlickém okrese Plzeňského kraje.\n\nKaple z roku byla v letech 2008–2010 vystavěna na volném prostranství poblíž pramene říčky Andělice v malebné krajině jihočeské obce Branišova u Kdyně. na soukromé náklady rodiny Nejdlových ze Kdyně.\n\nKaple byla vysvěcena 24. července 2010 a je tak zřejmě první církevní stavbou na českém území zasvěcenou blahoslavenému císaři a českému králi Karlovi I.\n\nV kapli se koná mše svatá vždy v den výročí jejího vysvěcení \na ve svátek blahoslaveného císaře Karla I. z domu rakouského. Ten byl stanoven na 21. říjen, což byl den Karlovy svatby (21. října 1911) se Zitou Bourbonsko-Parmskou. Proces blahořečení císaře Karla I. byl dokončen 4. října 2004 papežem Janem Pavlem II.\n\n"}
{"id": "1362674", "url": "https://cs.wikipedia.org/wiki?curid=1362674", "title": "Kaple blahoslaveného Karla I.", "text": "Kaple blahoslaveného Karla I.\n\nKaple blahoslaveného císaře Karla I. Rakouského může být několik objektůː\n\n"}
{"id": "1362682", "url": "https://cs.wikipedia.org/wiki?curid=1362682", "title": "Kateřina Králová (historička)", "text": "Kateřina Králová (historička)\n\nKateřina Králová (* 1976, Brno) je česká historička se specializací na teritoriální studia se zaměřením na Řecko, Balkán a Střední Evropu. Od roku 2017 působí jako vedoucí Katedry ruských a východoevropských studií na Institutu mezinárodních studií, Fakulty sociálních věd, Univerzity Karlovy.\n\nPo bakalářském studiu na IMS, FSV, UK (obor Mezinárodní teritoriální studia) a magisterském studiu na Philipps-Universität v německém Marburgu (dvouoborové studium politologie a německý jazyk a literatura) se začala věnovat vědecké práci na Univerzitě Karlově. Doktorát ze soudobých dějin dokončila na FSV v roce 2010. V současnosti se zabývá především historií paměti, soudobými evropskými dějinami ve spojení s holocaustem a osudem evropských židů po 2. světové válce.\n\nV roce 2017 obdržela cenu Učené společnosti ČR v kategorii mladší vědecký pracovník. Cenu získala za vynikající výsledky výzkumu soudobých dějin a holocaustu, dosahující mimořádného mezinárodního ohlasu.\n\nBěhem své vědecké kariéry absolvovala řadu stáží a mezinárodních pobytů (Řecko, Německo, USA), včetně např. studijního pobytu na Yale University v rámci Fulbright-Masaryk Research Scholarship. V roce 2014 získala Sosland Fellowship v United States Holocaust Memorial Museum, kde působila od června 2015 do ledna 2016. Je členkou České společnosti novořeckých studií, Modern Greek Studies Association, ASEEES a členkou editorských rad vědeckých časopisů jako Neograeca Bohemica Journal, Slavonic Review nebo  Journal of Modern Hellenism (SFU, Canada).\n\nVe veřejném prostoru se v roce 2018 důrazně ohradila proti výroku poslance ČR Lubomíra Volného (SPD), který označil studenty vyjíždějící na Erasmus za \"kampusové povaleče\". Králová vzhledem ke zkušenosti z Erasmu naopak tvrdí, že mimo jiné: \"Mladí lidé v současném globalizovaném světě poznají kulturu jiné země a učí se větší toleranci k takovým kulturám.\"\n\n\n"}
{"id": "1362687", "url": "https://cs.wikipedia.org/wiki?curid=1362687", "title": "Jan Nepomuk Chotek", "text": "Jan Nepomuk Chotek\n\nJan Nepomuk hrabě Chotek z Chotkova a Vojnína (24. února 1773 Vídeň – 8. dubna 1824 Praha) byl český šlechtic a mecenáš ze starobylého rodu Chotků. Působil ve státních službách, ale nepodařilo se mu navázat na úspěšnou kariéru svých předků. Věnoval se správě vyženěného majetku (Jemniště), ale zemřel ještě před otcem, takže dědicem rozsáhlých statků (Nové Dvory, Veltrusy) se stal až jeho syn Jindřich.\n\nNarodil se ve Vídni jako prvorozený syn významného státníka Jana Rudolfa Chotka a jeho manželky Marie Sidonie Clary-Aldringenové (1749–1824). Pocházel z početné rodiny a byl nejstarším z deseti sourozenců. Jeho mladšími bratry byli mimo jiné olomoucký arcibiskup Ferdinand Chotek (1781–1836) a nejvyšší purkrabí Karel Chotek (1783–1868).\n\nStudoval na vídeňské univerzitě, ale kvůli probíhajícím válkám s Francií nemohl podniknout tradiční kavalírskou cestu po Evropě. Jako nižší státní úředník působil v letech 1796–1799 ve Vídni, poté přešel do Prahy. V letech 1804–1807 byl hejtmanem berounského kraje, poté požádal o přeložení zpět do Vídně, kde byl do roku 1812 dolnorakouským vládním radou. V roce 1812 na vlastní žádost opustil státní služby a věnoval se rodině a správě rodových statků. Později s podporou otce usiloval o nějaký vyšší státní úřad, ale to se nepodařilo. V letech 1819–1824 byl předsedou pražského spolku pro podporu chudiny a v Praze získal čestné občanství. Kromě toho byl císařským komorníkem.\n\nV roce 1799 se oženil s hraběnkou Marií Isabelou z Rottenhanu (1774–1817), dcerou nejvyššího purkrabího Jindřicha z Rottenhanu. Spolu s manželkou převzal hned po sňatku správu panství Jemniště, kde se mu nepodařilo udržet průmyslové podnikání založené jeho tchánem, úspěšný byl ale v zemědělství. S manželkou se osobně věnoval výchově potomstva. Měli spolu dvě děti, syna Jindřicha (1802–1864) a dceru Sidonii (1805–1890), provdanou za hraběte Bedřicha Dominika Fünfkirchena. \n\nZemřel v Praze na zánět pohrudnice ve věku 51 let, původně byl pohřben v Jemništi, v roce 1829 byly jeho ostatky převezeny do Nových Dvorů.\n\n"}
{"id": "1362696", "url": "https://cs.wikipedia.org/wiki?curid=1362696", "title": "Kostel Neposkvrněného početí Panny Marie (Holčovice)", "text": "Kostel Neposkvrněného početí Panny Marie (Holčovice)\n\nKostel Neposkvrněného Početí Panny Marie / Nanebevzetí Panny Marie v Holčovicích se nachází v okrese Bruntál. Kostel byl zapsán do státního seznamu kulturních památek před rokem 1988.\n\nŘímskokatolický farní kostel Kostel Neposkvrněného Početí Panny Marie byl postaven v letech 1770–1774 v místě původního dřevěného evangelického kostela z období 1604–1605. Projekt vypracoval architekt Michael Clement z Krnova. Kostel byl zasvěcen v roce 1776 děkanem z Krnova páterem Josefem Saligerem. Objekt je opravován ve spolupráci s diecézi ostravsko-opavskou. V průběhu oprav byla též na počátku října 2018 otevřena schránka vyjmutá z věžní báně, kam byla vložena při opravě kostela v roce 1891. V ní byly nalezeny české a německé záznamy a zejména relikvie v podobě napodobeniny jazyka svatého Jana Nepomuckého.\n\nOrientovaná jednolodní zděná stavba obdélníkového půdorysu s polygonálním závěrem. Osově v západním průčelí vestavěna věž vysoká třicet metrů, která tvoří mělký rizalit, je členěna zdvojenými lizénami a římsou. Římsa odděluje horní část věže rovněž členěnou lizénami, z boku se přimyká štít. Boční fasáda je členěná čtyřmi okenními osami, zdobená lizénovými rámy. Okna vysoká ukončená půlobloukovým záklenkem. Průčelí má zaoblená nároží, členění dvěma nikami. Vchodový portál se segmentovým záklenkem je zdoben plochou edikulou ukončenou tympanonem. Střecha kostela sedlová krytá břidlicí, věž má stanovou střechu s lucernou a makovicí krytou plechem. Ke odsazenému kněžišti na severovýchodní straně přistavěna čtyřboká sakristie a k lodi vstupní předsíň.\n\nInteriér lodi je členěn pilíři představené dvojice pilastry hlavicemi a s kladím. Loď zaklenuta pruskými klenbami mezi pasy. Kněžiště čtvercové zaklenuto českou plackou a konchou. V kněžišti freska znázorňuje \"Předávání klíče od nebeské brány sv. Petrovi\". V lodi fresky znázorňují evangelisty sv. Matouše, sv. Marka, sv. Jana a sv. Lukáše. Hlavní oltář nese obraz \"Neposkvrněného početí Panny Marie\" po stranách jsou umístěny sochy na epištolní straně sv. Petra a sv. Pavla na evangelijní straně krále Davida a Šalamouna. Nad oltářem je zavěšen obraz Imaculaty, který nesou dva letící andělé. Boční oltář na evangelijní straně je zdoben obrazem \"Seslání Ducha svatého\" na epištolní straně je vyobrazen anděl s původním holčovickým kostelem. V interiéru se nachází kalichová křtitelnice se sousoším křtu Ježíše Krista svatým Janem. Na hudební kruchtě, která zabírá patro ve věži, jsou varhany z roku 1900 vyrobené v krnovské varhanářské firmě bratří Riegrů, mají 108 píšťal.\n\nZvonové patro je otevřeno okny s půlkulatým záklenkem, nad okny věžní hodiny, které byly instalovány v roce 1847. Ve věži byly zavěšeny čtyři zvony, z nichž se dochoval zvon Marie z roku 1607. Zvon o hmotnosti 468 kg byl ulit ve zvonařské dílně Adama Schrauba a byl darem Jaroslava Skrbenského z Hříště na Hošťálkovech a Mokré původnímu evangelickému kostelu. Na zvonu je latinský nápis: IAROSLAVS SKRBENSKY  VON  HRZISTIE AVF  GOTSCHDORF  VND MOCKER. GOTT  IST  MEIN TROST,  DER  MICH ERLOST (česky: Jaroslav Skrbenský z Hříště na Hošťálkovech a Mokré. Bůh je má útěcha, která mě spasí). Zbývající tři zvony z let 1851 a 1884 a dvacet sedm cínových píšťal původních varhan byly rekvírovány v období první světové války.\n\n\n"}
{"id": "1362699", "url": "https://cs.wikipedia.org/wiki?curid=1362699", "title": "Alexandr velký", "text": "Alexandr velký\n\nAlexandr velký (\"Psittacula eupatria\") je druh papouška obývající jižní a jihovýchodní Asii. Je největším zástupcem rodu alexandr, který se zároveň chová i v zajetí. Je pojmenován po dobyvateli Alexandru Velikém.\n\nDruh alexandr velký poprvé popsal v roce 1766 Carl Linné, švédský biolog. Druhové jméno \"eupatria\" je řeckého původu, kde předpona \"eu\" značí dobrý a \"patria\" původ nebo též otec. V současné době je uváděno pět poddruhů:\n\nAlexandr velký je jeden z největších druhů alexadrů, v Indii se dokonce považuje za největší zdejší druh. Jeho tělo na délku měří přibližně 58 cm, křídlo mezi 18,9 a 21,5 cm a ocas 21,5 až 35,5 cm. Poddruh alexandr velký nepálský je ze všech největší: jeho tělo dosahuje až 62 cm na délku. Dospělí jedinci obvykle váží 200 až 300 g.\n\nAlexandři velcí jsou zbarveni převážně zeleně, u samců je patrný modrý až šedý odstín na lících a v týlu. Břicho je zeleno-žluté, směrem k ocasu může být i namodralé. Na křídlech mají charakteristické oranžové „zrcátko“. To je vidět již na prvním opeření. Zobák je oranžový až červený, nohy šedé, krom thajského poddruhu, který má nohy spíše žlutavé. Samci jsou snadno rozeznatelní od samiček díky černému pruhu na krku a výraznějšímu narůžovělému peří v týlu. Mladí jedinci se podobají samičkám. Poddruhy jsou si vzájemně podobné a podle vzhledu je lze těžko rozeznat.\n\nMají hluboký hlas, který je výraznější než u jejich blízkých příbuzných alexandrů malých (\"Psittacula krameri\").\n\nAlexandři velcí obývají velkou oblast, počínaje Pákistánem, přes Indii a Srí Lanku až k Vietnamu a Thajsku. Na východě jsou populace menší, stejně tak v jižní Indii, a na Srí Lance a v Kambodži, je lze pozorovat spíše vzácně. V některých oblastech je patrný pokles: způsobuje ho ztráta přirozeného prostředí a také odchyt lidmi. Naopak v Gudžarátu v Indii ale populace roste. Byli zavlečeni i do Bahrajnu, Íránu, Turecka, Spojených arabských emirátů a Jemenu.\n\nVyhledávají vlhké i suché lesy, stejně tak i mangrovové porosty, plantáže nebo místa osídlená lidmi. Alexandry velké lze většinou pozorovat v nadmořské výšce do 900 m, v některých oblastech ale také v 1600 m n. m.\n\nAž do roku 2014 Mezinárodní svaz ochrany přírody (IUCN) klasifikoval tento druh jako málo dotčený, později získal status téměř ohrožený.\n\nV zajetí se jedná o populární druh, jedním z důvodů může být i schopnost dobře imitovat lidskou řeč. Kvůli chovu v zajetí se vyvinulo i několik mutací: lutino, modrá, misty, tyrkysová...\n\nObdobí hnízdění ve volné přírodě probíhá od listopadu do dubna. Velikost snůšky se pohybuje mezi dvěma až čtyřmi vejci, která jsou po nakladení zahřívána dalších 28 dnů.\n\nŽiví se semeny, různými druhy ovoce a květinami. Také nektarem, který získávají z květů zarděnic (\"Erythrina\"), buteí a stromů \"Bombax ceiba\". Ačkoliv je lze běžně vídat spíše v menších skupinkách, v oblastech hojných na potravu se sdružují do velkých hejn, především za soumraku.\n\nJedinci v zajetí se mohou dožívat až třiceti let, i když některé zdroje uvádí až čtyřicet.\n\n"}
{"id": "1362701", "url": "https://cs.wikipedia.org/wiki?curid=1362701", "title": "Ceremony and Devotion", "text": "Ceremony and Devotion\n\n\n"}
{"id": "1362705", "url": "https://cs.wikipedia.org/wiki?curid=1362705", "title": "Lukáš Jiříkovský", "text": "Lukáš Jiříkovský\n\nLukáš Jiříkovský (* 9. února 1979) je bývalý český fotbalový záložník.\n\nV nejvyšší soutěži ČR nastoupil ve 30 utkáních za Zbrojovku Brno (FC Boby Brno, FC Stavo Artikel, 1. FC Brno) a Opavu, vstřelil dvě prvoligové branky.\n\nVe druhé lize hrál za Tatran Poštorná, SFC Opava, 1. HFK Olomouc a brněnské B-mužstvo. Zasáhl do 39 zápasů a dal čtyři góly.\nV Moravskoslezské fotbalové lize nastupoval za brněnské B-mužstvo, 1. SC Znojmo a Tatran Kohoutovice. Od února 2007 do ledna 2009 působil v rakouských nižších soutěžích. Po návratu do vlasti hrál Přebor Jihomoravského kraje za ČAFC Židenice Brno a divizi za FC Dosta Bystrc-Kníničky. Kariéru ukončil v FK Podolí u Brna v I. B třídě Jihomoravského kraje.\n\n"}
{"id": "1362710", "url": "https://cs.wikipedia.org/wiki?curid=1362710", "title": "Šahnáz Pahlaví", "text": "Šahnáz Pahlaví\n\nPrincezna Šahnáz Pahlaví (* 27. října 1940) je prvním dítětem íránského šáha Muhammada Rézy Pahlavího a jeho ženy, princezny Fawzie Egyptské.\n\nŠahnáz se narodila v Teheránu v říjnu roku 1940. Je jediným společným dítětem šáha Muhammada a princezny Fawzie. Je nevlastní sestrou korunního prince Rezy Pahlavího, princezny Farahnaz Pahlaví, prince Aliho Rezy Pahlavího II. a princezny Leily Pahlaví. Jejími prarodiči byli egyptský král Fuad I. a královna Nazli Sabri. Je také neteří krále Farúka I. a sestřenicí Fuada II. \n\nŠahnáz byla vychována ve Švýcarsku. \n\nV říjnu 1957, když jí bylo pouhých 16 let, byla provdána za Ardeshira Zahediho v Teheránu. Byl to jeden z nejvyšších ministrů a také byl velvyslancem Spojených států. Poprvé se setkali v Německu v roce 1955. Společně měli jednu dceru, Zahru Mahnaz Zahedi (* 2. prosince 1958, Teherán). Rozvedli se v roce 1964. \n\nV únoru roku 1971 se provdala za Khosrowa Jahanbaniho v Paříži. Jejich manželství trvalo až do jeho smrti v roce 2014. Měli spolu syna Keykhosrowa (* 20. listopadu 1971) a dceru Fawzii (* 1973). \n\nBěhem vlády jejího otce investovala do zemědělských strojů a nových rostlin, aby se zemědělství v Íránu lépe rozvíjelo. \n\nOd íránské islámské revoluce roku 1979 žije princezna Šahnáz ve Švýcarsku. \n"}
{"id": "1362714", "url": "https://cs.wikipedia.org/wiki?curid=1362714", "title": "Tibní", "text": "Tibní\n\nTibní (hebrejsky: , \"Tivni\"), v českých překladech Bible přepisováno též jako Tibni či Tebni, byl neúspěšným uchazečem o trůn Severního izraelského království poté, co byl zavražděn král Éla. Jeho jméno se vykládá jako \"„Slaměný“\" či \"Má sláma\"; vzhledem k negativnímu významu jména někteří biblisté předpokládají, že se jednalo toliko o přezdívku. Dle názoru moderních historiků a archeologů vládl na části území severního Izraele asi v letech 884 až 880 př. n. l. Jeho ambice byly ukončeny ve vojenském střetu s Omrím, jenž byl poté uznán za krále celého severního Izraele. Septuaginta hebrejsky zápis z První knihy královské o něco rozšiřuje a uvádí, že ve zmíněném vojenském střetu zemřel nejen samotný Tibní, ale i jeho bratr Jóram. Tibního přízvisko \"„syn Gínatův“\" může odkazovat buď na jméno jeho otce, nebo na území s místopisným názvem Gínat, o němž se zmiňují texty klínopisné i hieroglyfické.\n\n"}
{"id": "1362716", "url": "https://cs.wikipedia.org/wiki?curid=1362716", "title": "Marie pour mémoire", "text": "Marie pour mémoire\n\nMarie pour mémoire je francouzské filmové drama, které natočil režisér Philippe Garrel podle vlastního scénáře. Jde o jeho první celovečerní snímek. Premiéru měl v roce 1967, přičemž následujícího roku se dočkal uvedení na Filmovém festivalu v Cannes. Hlavní roli Marie ve filmu ztvárnila Zouzou a v dalších rolích hráli například Fiammetta Ortega a Jacques Robiolles. Svou roli ve filmu měl také režisérův otec Maurice Garrel a také jeho bratr Thierry.\n\n"}
{"id": "1362717", "url": "https://cs.wikipedia.org/wiki?curid=1362717", "title": "Starověcí Makedonci", "text": "Starověcí Makedonci\n\nJako starověcí Makedonci je označován jeden z řeckých národů žijící ve starověké Makedonii. Stejně jako ostatní řecké národy (Sparťané, Athéňané, …) měli své vlastní zákony a vládce. Kulturu však měli helénskou, stejně jako v ostatních řeckých královstvích, říších a autonomních městech.\n\nJejich jazyk byla antická makedonština, velmi podobná starořečtině. Dala by se označit jako dialekt starořečtiny. Nemá nic společného s dnešní makedonštinou.\n\nNejznámější starověcí Makedonci:\n\nObývali území, které je dnes rozděleno mezi Severní Makedonii, Řecko, Bulharsko, Srbsko, Kosovo a Albánii.\n"}
{"id": "1362720", "url": "https://cs.wikipedia.org/wiki?curid=1362720", "title": "Stolin", "text": "Stolin\n\nStolin (bělorusky a ukrajinsky \"Столін\", rusky \"Столин\") je město v Bělorusku, na řece Haryň. Je administrativním centrem Stolinského rajónu v Brestské oblasti. V roce 2011 mělo 12 315 obyvatel. Nachází se 245 km na východ od Brestu a 7 km od železniční stanice Haryň (linka Luniněc – Sarny). Je propojeno silniční komunikací s městy Pinsk a Davyd-Haradok. K roku 2013 měl bezmála třináct tisíc obyvatel.\n\nPodle běloruského geografa Vadzima Žučkjeviče je typonymum „Столін“ odvozeno ze slovanského pojmenování „стольны, сталічны“ (tehdy se tak označovala hlavní nemovitost nebo hlavní osada toho nebo jiného feudála).\n\nExistuje také několik starých legend, které se váží k původu názvu města. Jedna z nich říká, že kdysi dávno v tomto místě existovalo rozlehlé jezero, kde jedenkrát chytili 100 línů. Odtud pochází i jeho jméno – Stolin. Další vypráví, že na březích řeky Haryň bylo 7 vesnic, ve kterých kralovalo 12 bratrů. Jejich místo sdružování to jest „стол“, u kterého se bratři a zároveň princové setkávali, bylo na místě současného města, proto jméno Stolin.\n\nTřetí pojednává o tom, že se dříve město nacházelo na levém břehu řeky Kapaněc, v blízkosti současné pekárny. V překladu ze starobylého indického jazyku toto slovo odkazuje na elevaci, hliněnou hráz. Podle některých výzkumníků město leží na strmém břehu řeky, z čehož může pocházet i název města.\n\nStolin leží v jádru historické oblasti Polesí na Horyni, přítoku Pripjati v povodí Dněpru. Od bělorusko-ukrajinské hranice je vzdálen jen přibližně patnáct kilometrů severně.\n\nSilnice vedou ze Stolinu na severozápad do Pinsku, na severovýchod do Turova a na jih do Sarn.\n\nPrvní zmínka o Stolinu je z roku 1555.\n"}
{"id": "1362721", "url": "https://cs.wikipedia.org/wiki?curid=1362721", "title": "Bulharská volejbalová reprezentace žen", "text": "Bulharská volejbalová reprezentace žen\n\nBulharská volejbalová reprezentace žen reprezentuje Bulharsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362724", "url": "https://cs.wikipedia.org/wiki?curid=1362724", "title": "Michal Mazanec", "text": "Michal Mazanec\n\nMichal Mazanec (* 17. července 1951) je český soudce, od října 2018 předseda Nejvyššího správního soudu ČR, předtím v letech 2003 až 2018 jeho místopředseda.\n\nVystudoval Právnickou fakultu UK v Praze. Po studiu se roku 1975 stal právním čekatelem prokuratury, před jmenováním soudcem pak od roku 1976 pracoval jako prokurátor na netrestním úseku všeobecného občansko-soudního dozoru a od roku 1990 jako ředitel právního a legislativního odboru Ministerstva kultury. V letech 1984 až 1989 byl členem KSČ.\n\nV roce 1992 byl jmenován soudcem a působil na úseku správního soudnictví u tehdejšího republikového Nejvyššího soudu, po roce 1993 Vrchního soudu v Praze. Po zřízení Nejvyššího správního soudu v roce 2003 byl jmenován jeho místopředsedou. Na Nejvyšším správním soudě aktuálně působí také jako předseda 8. senátu.\n\nV letech 1990 až 1998 byl také členem komise pro správní právo Legislativní rady vlády a poté do roku 2002 byl členem Legislativní rady vlády. V letech 2006 až 2014 byl členem Vědecké rady Univerzity Karlovy. V roce 2008 se stal Právníkem roku v oboru správní právo.\n\nV době před vznikem Nejvyššího správního soudu redigoval tzv. červenou sbírku – v té době jedinou českou sbírku soudních rozhodnutí ve správních věcech. Od roku 2003 se jako člen redakční rady podílí na vydávání \"Sbírky rozhodnutí Nejvyššího správního soudu\". Je také spoluautorem institucionální, kompetenční a procesní úpravy reformy správního soudnictví, včetně osnovy soudního řádu správního a doprovodných zákonů.\n\nOd roku 2003 je rovněž členem zvláštního senátu zřízeného podle zákona č. 131/2002 Sb., jehož se stal prvním předsedou. Zvláštní senát zřízený podle zákona č. 131/2002 Sb., o rozhodování některých kompetenčních sporů, rozhoduje kladné a záporné kompetenční spory o pravomoc nebo věcnou příslušnost mezi soudy a ostatními orgány veřejné moci, resp. mezi soudy v občanském soudním řízení a správním soudnictví.\n\nPrezident Miloš Zeman dne 21. srpna 2018 oznámil, že jej jmenuje předsedou Nejvyššího správního soudu ČR. Jmenování proběhlo na Pražském hradě dne 18. září, a to s účinností od 1. října 2018.\n\n"}
{"id": "1362729", "url": "https://cs.wikipedia.org/wiki?curid=1362729", "title": "Maďarská volejbalová reprezentace žen", "text": "Maďarská volejbalová reprezentace žen\n\nMaďarská volejbalová reprezentace žen reprezentuje Maďarsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362732", "url": "https://cs.wikipedia.org/wiki?curid=1362732", "title": "Východoněmecká volejbalová reprezentace žen", "text": "Východoněmecká volejbalová reprezentace žen\n\nVýchodoněmecká volejbalová reprezentace žen reprezentovala NDR na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362734", "url": "https://cs.wikipedia.org/wiki?curid=1362734", "title": "Tábor X", "text": "Tábor X\n\nTábor X (Camp X, také Camp-X) byl krycí název tajné speciální výcvikové školy č. 103, britského paramilitantního zařízení z druhé světové války, kde se tajní agenti učili metody potřebné k úspěšným tajným operacím. Nacházel se na severozápadním pobřeží jezera Ontario mezi Whitby a Oshawou v Ontariu, v Kanadě. Dnes je toto území známo jako Neohrožený park (\"Intrepid park\") podle krycího názvu pro Sira Williama Stephensona, ředitele Britské Bezpečnostní Koordinace (\"British Security Co-ordination\", \"BSC\"), který zřídil program k vytvoření výcvikového zařízení.\n\nZařízení bylo vedeno společně s kanadskou armádou s pomocí ministerství zahraničních vztahů a královské kanadské jízdné policie (\"Royal Canadian Mounted Police\", \"RCMP\"), ale ovládáno BSC. Mělo také blízký vztah s MI-6. Kromě výcvikového programu měl Tábor i komunikační věž nazývanou Hydra, která byla schopna vysílat a přenášet rádiové a telegrafické komunikace. \nTréninkové zařízení bylo založeno 6. prosince 1941 a zrušeno před koncem roku 1944. Budovy byly odstraněny v roce 1969 a na místě byl postaven monument. .\n\nHistorik Bruce Forsythe shrnul účel zařízení takto: „Účastníci se v táboře naučili techniky sabotáže, podvratné činnosti, shromažďovat informace, otevírat zámky bez klíče, pracovat s výbušninami, rádio komunikaci, zašifrovat/dešifrovat, techniky získávání členů pro partyzány, umění tichého zabíjení a boje bez zbraní.“ Poskytnutý byl i komunikační trénink, včetně Morseovy abecedy. Tábor byl tak utajený, že ani kanadský premiér William Lyon Mackanzie King nebyl plně obeznámen s tím, k čemu všemu sloužil. \n"}
{"id": "1362736", "url": "https://cs.wikipedia.org/wiki?curid=1362736", "title": "Phodilus assimilis", "text": "Phodilus assimilis\n\nPhodilus assimilis je druh sovy náležící do čeledi sovovití (Tytonidae) a generis \"Phodilus\". Na základě předchozí systematiky byla tato sova považována za poddruh sovy klínočelé (\"Phodilus badius\"), roku 2014 nicméně došlo k osamostatnění. Oba druhy se liší jak zvukovým projevem, tak morfologickými odlišnostmi. Sova \"Phodilus assimilis\" se dále člení na dvě subspecie: \"P. a. ripleyi\" a \"P. a. assimilis\", někteří autoři (König & Weick) však hodnotí tento taxon jako monotypický. Vědeckým synonymem se stalo \"Phodilus badius assimilis\", tedy předchozí název pro poddruh. Areálem výskytu druhu je jih Indie a přilehlý ostrov Srí Lanka, kde byl také odchycen typový exemplář. \"Phodilus assimilis\" tu obývá území o rozloze 154 000 km. Přednost dává různým typům lesů. Tuto sovu lze nalézt jak v těch stálezelených, tak v porostech mangrovníků. Maximální nadmořská výška činí 1 200 metrů nad mořem.\n\nTento druh sovy měří mezi 22 až 27 cm, s 19,2 až 20,8cm křídly (ta jsou krátká, podobně jako u sovy klínočelé) a 8,1 až 9cm ocasem. Také šedohnědé končetiny jsou krátké. Jeden chycený jedinec měl hmotnost 0,23 kg. Zbarvení je na hřbetu kaštanové s pruhovaným ocasem a u ramen přechází do zlatava, spodní část těla je světlá, obě tyto části poté zdobí skvrny černého či bílého zabarvení. Obličejový disk je zabarven vínově a má tvar srdce či písmene V, vyvinul se tmavší než u sovy klínočelé. Ta je jinak celkově světlejší než tento druh. Popis mladých ptáků nebyl získán.\n\nO chování tohoto druhu je známo málo informací. Aktivní je v noci a nemigruje. Ozývá se složitějším houkáním než sova klínočelá, je složena ze tří až čtyř stoupavěklesavých křiklavých volání znějících jako „fweeyooofwheeyoofweeyu”. Kořist loví pod stromovým baldachýnem, její složení není známo. Také o rozmnožování se mnoho neví. Samice naklade do dutin stromu během několika dní až tři vejce, mláďata lze najít v listopadu. Délka generace činí 5,9 let.\n\nMezinárodní svaz ochrany přírody hodnotí druh jako málo dotčený taxon, s kritérii, která nesplňují zařazení mezi druhy zranitelné.\n"}
{"id": "1362740", "url": "https://cs.wikipedia.org/wiki?curid=1362740", "title": "Jiří Kopunec", "text": "Jiří Kopunec\n\nJiří Kopunec (* 22. srpna 1976) je bývalý český fotbalový útočník a mládežnický reprezentant České republiky. Žije v Brně.\n\nTřikrát nastoupil v reprezentačním mužstvu České republiky do 17 let. Poprvé oblékl reprezentační dres 19. ledna 1994 v italské Cervii proti domácím (prohra 1:3), naposled 17. května téhož roku ve slovinském Šmartnu proti reprezentaci Slovinska (prohra 0:1).\nV nejvyšší soutěži ČR nastoupil v 5 utkáních za Zbrojovku Brno (FC Stavo Artikel Brno), aniž by skóroval.\nVe druhé lize hrál za SK Tatran Poštorná, FK HK Přerov, SK LeRK Prostějov, FC Group Dolní Kounice a FC Bohemians Praha. Zasáhl do 35 zápasů a dal pět gólů.\nV Moravskoslezské fotbalové lize nastupoval za brněnské B-mužstvo, FC Zeman Brno, FC VMG Kyjov, Poštornou a SK Hanácká Slavia Kroměříž. V sezonách 2004/05 a 2005/06 hrál Přebor Zlínského kraje za SK Spartak Hulín, tamtéž nastupoval i v diviziním ročníku 2006/07. Dále hrál za Tatran Kohoutovice (I. A třída Jihomoravského kraje 2007/08 a podzim 2008), rakouský Pottenbrunn SKVg (jaro 2009 a podzim 2009), ČAFC Židenice Brno (jaro 2010), SK Slavkov u Brna (2010–2013), TJ Šaratice (2013–2017). Od sezony 2017/18 je hráčem Slavkova v I. B třídě Jihomoravského kraje.\n\n"}
{"id": "1362759", "url": "https://cs.wikipedia.org/wiki?curid=1362759", "title": "Ugartov", "text": "Ugartov\n\nUgartov (německy \"Ugartsdorf\") je bývalá vesnice v Brně, jejíž zástavba dnes tvoří součást městské části Brno-Královo Pole.\n\nPo zrušení královopolského kláštera v roce 1783 byly jeho pozemky rozparcelovány. V rámci raabizace na nich vznikla podél nové císařské silnice z Brna do Svitav, severozápadně od Králova Pole, ulicovitá vesnice Ugartov, která svůj název získala podle pozdějšího moravského zemského hejtmana, hraběte Aloise Ugarteho. Ves byla tvořena 24 familiantskými usedlostmi, které oproti většině ostatních raabizačních vesnic nesousedily přímo se sebou. V roce 1790 zde žilo 107 obyvatel. Ves zahrnovala úsek dnešní Palackého třídy mezi ulicemi Metodějovou a Tylovou a od počátku byla součástí blízkého Králova Pole.\n\nV dalších letech se ves nijak nerozrůstala, navíc byly některé usedlosti postupně přestavovány na předměstské vily obklopené okrasnými zahradami (v roce 1826 byly takto upraveny již tři domy). Počet obyvatel však přesto narůstal, až v roce 1880 dosáhl 205 osob žijících ve 22 domech. V 80. letech 19. století začala být hlavní ulice Ugartova upravována na velkoměstskou třídu, částečně s městskou zástavbou, která nahradila některé původní usedlosti. Tehdy také začal prudký růst vsi a začaly vznikat zárodky ulic kolmých na císařskou silnici (dnešní ulice Riegrova, Boženy Němcové, Tylova). Během deseti let se počet domů i obyvatel zdvojnásobil. Urbanizace pokračovala i dále, takže roku 1900 žilo v Ugartově ve 107 domech již celkem 1016 osob.\n\nNa jižním okraji vsi vznikl již v první polovině 19. století zájezdní hostinec Semilasso, poblíž kterého byl na přelomu 19. a 20. století vybudován stejnojmenný kulturní dům ve stylu historizující eklektické architektury. Právě u Semilassa končila od roku 1869 trať koněspřežné tramvaje z Brna, která s přestávkou v letech 1874–1876 fungovala do roku 1880. V roce 1884 ji nahradila trať parní tramvaje, která byla v roce 1900 elektrifikována. Zároveň byla nedaleko Semilassa postavena tramvajová vozovna. Trať byla v roce 1926 prodloužena skrz celý Ugartov do Řečkovic. V roce 1952 byla postavena odbočka tramvajové tratě od Semilassa ke královopolskému nádraží.\n\nPravděpodobně v roce 1910 ztratil Ugartov status osady a byl formálně začleněn do Králova Pole, se kterým se roku 1919 stal součástí Brna. Jihovýchodně od Ugartova probíhala v první polovině 20. století rozsáhlá výstavba moderní královopolské čtvrti, takže se bývalá ves stala plně integrovanou součástí městské zástavby. Místní název Ugartov vymizel, přesto až do roku 1942 nesla hlavní ugartovská ulice jméno Ugartova třída (dnes součást Palackého třídy). Původní zástavba vsi podél této třídy byla ale postupně většinou zlikvidována. Část západní strany ulice byla ve 30. letech 20. století zastavěna bytovými domy, na východní straně byly bytovky postaveny v 60. letech. Většinu severní části vsi nahradila v 70. letech výstavba panelového sídliště Královo Pole.\n\nZbytky zástavby Ugartova nejsou rozsáhlé. Zachovány zůstaly dvě novorenesanční vily s antikizujícím průčelím postavené před rokem 1850 (Palackého 101/Reigrova 2 a Palackého 121), několik dalších budov převážně městského charakteru (Palackého 93, 95, 95a, 95b, 119), kulturní dům Semilasso a bývalá vozovna sloužící Dopravnímu podniku města Brna od roku 1954 jako měnírna.\n"}
{"id": "1362762", "url": "https://cs.wikipedia.org/wiki?curid=1362762", "title": "Historická území království Pekče", "text": "Historická území království Pekče\n\nHistorická území království Pekče je pojmenování pro skupinu památek nacházejích se na území měst Iksan, Kongdžu a okresu Pujo, která byla v roce 2015 zapsána na seznam světového kulturního dědictví a sestává z osmi různých lokalit. Památky pocházejí z pozdního období království Pekče, tzn. mezi roky 475 a 660 našeho letopočtu. Pekče bylo jedním ze tří korejských království, které podle legendy vzniklo v roce 18 př. n. l. Stavby vydávají dle UNESCA svědectví o interakci starověkých království Číny, Japonska a Korey jak v oblasti technologické, tak i náboženské (šíření buddhismu).\n\n\n"}
{"id": "1362770", "url": "https://cs.wikipedia.org/wiki?curid=1362770", "title": "Aarhus Kommune", "text": "Aarhus Kommune\n\nAarhus Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 469,56 km², ve které v roce 2017 žilo 335 684 obyvatel.\n\nCentrem komuny je město Aarhus.\n\nV Aarhus Kommune se nachází 20 obcí.\n\n"}
{"id": "1362776", "url": "https://cs.wikipedia.org/wiki?curid=1362776", "title": "Oskulační dráha", "text": "Oskulační dráha\n\nV astronomii, konkrétně v astrodynamice, se pojmem oskulační dráha daného tělesa v určitý čas označuje gravitační keplerovská dráha kolem centrálního tělesa, po které by se pohybovalo obíhající těleso, pokud by nedocházelo ke gravitačním poruchám kvůli působení dalších těles. Jde o dráhu, která odpovídá momentálním stavovým vektorům (poloze a rychlosti).\n\nOskulační dráha a poloha tělesa na ní mohou být plně popsány pomocí šesti standardních Keplerových dráhových elementů, které lze snadno spočítat, jakmile je známa poloha tělesa a jeho rychlost vzhledem k centrálnímu tělesu. Bez přítomnosti perturbací by tyto elementy zůstávaly stále stejné. Skutečné oběžné dráhy jsou však ovlivňované perturbacemi, které způsobují, někdy velmi rychlé, změny dráhových elementů.\n\nPerturbace, které mění oběžnou dráhu tělesa, mohou vzniknout kvůli:\n\n\nDráhové parametry tělesa mohou být, pokud jsou vyjádřeny ve vztahu k neinerciální vztažné soustavě, odlišné, než když jsou vyjádřeny ve vztahu k (nerotující) inerciální vztažné soustavě.\n\n"}
{"id": "1362796", "url": "https://cs.wikipedia.org/wiki?curid=1362796", "title": "Loosdorf", "text": "Loosdorf\n\nLoosdorf je tržní město v okrese Melk v Dolním Rakousku. Významnými památkami jsou zámek Albrechtsberg, zámek Sitzenthal, kde se narodila blahoslavená Maria Teresa Ledóchowska, a luteránská škola z 16. století. Loosdorfem protéká řeka Pielach, severně od něj leží pahorkatina Dunkelsteinerwald. Okolo města prochází dálnice z Vídně do Salcburku, sídlí zde pobočka firmy Ytong. Starostou je Thomas Vasku (Sociálně demokratická strana Rakouska). Žije zde obyvatel.\n\n\n"}
{"id": "1362797", "url": "https://cs.wikipedia.org/wiki?curid=1362797", "title": "Favrskov Kommune", "text": "Favrskov Kommune\n\nFavrskov Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 540,25 km², ve které v roce 2017 žilo 47 915 obyvatel.\n\nCentrem kommune je město Hinnerup.\n\nVe Favrskov Kommune se nachází 28 obcí.\n\n"}
{"id": "1362800", "url": "https://cs.wikipedia.org/wiki?curid=1362800", "title": "Un ange passe", "text": "Un ange passe\n\nUn ange passe je francouzský černobílý experimentální film, který natočil režisér Philippe Garrel. Ve filmu hráli Nico, Laurent Terzieff, Bulle Ogier, Jean-Pierre Kalfon a také režisérův otec Maurice Garrel. Ve filmu byla použita hudba od Nico. Název snímku je francouzský termín užívaný pro okamžiky, kdy z nevysvětlitelných důvodů vázne konverzace. Snímek je prezentován jako most mezi režisérovým předchozím filmem, němým \"Les Hautes solitudes\" (1974), a narativním \"L'Enfant secret\" (1979).\n\n"}
{"id": "1362802", "url": "https://cs.wikipedia.org/wiki?curid=1362802", "title": "Zvonička v Holčovicích", "text": "Zvonička v Holčovicích\n\nZvonička se nachází ve Holčovicích, okrese Bruntál. Zvonička byla zapsaná do seznamu kulturních památek před rokem 1988.\n\nDřevěná zvonice byla v roce 1957 přenesena ze zaniklé obce Adamov do Horních Holčovic. Zvonice byla přesunuta do areálu protialkoholního oddělení Horní Holčovice pobočky Psychiatrického ústavu v Opavě, aby se zabránilo jejímu zničení vandaly nebo požárem. Přenesení inicioval správce léčebny Josef Škrla.\n\nPatrová dřevěná zvonice z 19. století. Spodní část zvonice v podobě komolého jehlanu kryje obvodová stříška, na ni v patře je postaveno hranolové zvonové patro s obdélnými zvonovými okny na západní a jižní straně. Okenní rámy jsou dřevěné s žaluziemi. Věžička je ukončena stanovou střechou krytou plechem. Střechu završuje kříž. Opláštění je deštěné. Zvonička nemá zvon.\n"}
{"id": "1362818", "url": "https://cs.wikipedia.org/wiki?curid=1362818", "title": "Seznam kulturních památek v Božejově", "text": "Seznam kulturních památek v Božejově\n\n"}
{"id": "1362819", "url": "https://cs.wikipedia.org/wiki?curid=1362819", "title": "Seznam kulturních památek v Jiřicích (okres Pelhřimov)", "text": "Seznam kulturních památek v Jiřicích (okres Pelhřimov)\n\n"}
{"id": "1362820", "url": "https://cs.wikipedia.org/wiki?curid=1362820", "title": "Seznam kulturních památek v Košeticích (okres Pelhřimov)", "text": "Seznam kulturních památek v Košeticích (okres Pelhřimov)\n\n"}
{"id": "1362821", "url": "https://cs.wikipedia.org/wiki?curid=1362821", "title": "Seznam kulturních památek ve Křeči (okres Pelhřimov)", "text": "Seznam kulturních památek ve Křeči (okres Pelhřimov)\n\n"}
{"id": "1362822", "url": "https://cs.wikipedia.org/wiki?curid=1362822", "title": "Seznam kulturních památek v Těchobuzi", "text": "Seznam kulturních památek v Těchobuzi\n\n"}
{"id": "1362823", "url": "https://cs.wikipedia.org/wiki?curid=1362823", "title": "Újezd (zámek, okres Plzeň-jih)", "text": "Újezd (zámek, okres Plzeň-jih)\n\nÚjezd je zámek ve stejnojmenné vesnici u Horšic v okrese Plzeň-jih. Postaven byl v renesančním slohu na místě starší tvrze na konci šestnáctého století Janem Boreněm Říčanským. V první polovině osmnáctého století byl barokně upraven a rozšířen o kapli svaté Anny. Zámecký areál je chráněn jako kulturní památka ČR.\n\nPůvodním panským sídlem v Újezdu byla tvrz poprvé připomínaná v roce 1513, kdy ji Kateřina z Újezda prodala spolu s vesnicí, částí Horšic a dvěma dvory v těchto vesnicích Janu Steblencovi z Drahkova. Jeho dcera Anna se provdala za Václava Chlumčanského z Přestavlk, který tak Újezd získal věnem a od roku 1527 začal používat přídomek seděním v Újezdě. V roce 1532 tvrz navštívil Jáchym Fremut ze Stropčic a napadl jízdou na koni Annina syna Jindřicha a posléze i samotnou Annu, kterou zranil. Dalším synem Anny a Václava Chlumčanského byl Jan, který je uváděn jako majitel tvrze od roku 1546. Ke konci života koupil roku 1572 panství pustého hradu Skála, které připojil k Újezdu. Oženil se s Annou ze Lhoty, se kterou měli dva syny. Mladší Jindřich zdědil panství Skály, zatímco Újezd dostal starší syn Jan Boreň Říčanský, který je považován za zakladatele dochovaného zámku. Během svého života podnikl a popsal jedenáct cest, při nichž navštívil řadu evropských zemí.\n\nRoku 1614 se na zámku setkali Václav starší Příchovský z Příchovic a Vilém Broum z Miřetic. Václav během setkání Viléma fyzicky napadl a August Sedláček předpokládá, že při příhodě Jan Boreň zemřel. Zanechal po sobě tři dospělé a tři nezletilé syny a množství dluhů, které se dědici pokusili roku 1615 splatit prodejem části svých lesů. Získané peníze však na zaplacení dluhů nestačily, a proto prodali celé panství Bedřichu Švihovskému z Rýzmberka na Příchovicích. Od něj v roce 1628 statek koupila Judita Voršila Vchynská, rozená z Rýzmberka. Po její smrti prodala k tomu účelu zřízená komise roku 1642 panství Janu Karlovi z Kokořova. Jeho potomkům patřilo až do osmnáctého století, na jehož počátku statek koupil hrabě Václav z Klenového. S jeho dcerou Marií Annou se roku 1740 oženil František Václav z Vrtby, který Újezd připojil k žinkovskému panství. Ve druhé polovině dvacátého století zámeckou budovu využívalo jednotné zemědělské družstvo.\n\nRozlehlá újezdská tvrz bývala až do konce šestnáctého století dřevěná. Jan Boreň Říčanský ji nechal zbořit a na jejím místě založil renesanční jednopatrový zámek se dvěma křídly, jehož některé přízemní místnosti jsou zaklenuté maltovým žebrovím. Barokní přestavba proběhla za Václava z Klenového. Dominantou zámku se po ní stala budova kaple svaté Anny. Kaple má obdélný půdorys s polygonálním závěrem, v jehož ose je připojena pětiboká sakristie. Interiér je zaklenutý třemi poli valené klenby s lunetami oddělenými valenými pásy, zatímco v sakristii byla použita klášterní klenba. Autorem freskové výzdoby s motivy ze života svaté Anny a Panny Marie a iluzivní architektury oltáře ze druhé třetiny osmnáctého století byl František Julius Lux. Před hlavním oltářem stojí rokoková mensa s predelou. Na bočních iluzívních oltářích jsou umístěny novodobé obrazy svaté Anežky a svatého Šebestiána v původních rokokových rámech. Rokokové jsou také kazatelna, zpovědnice a lavice.\n\nK památkově chráněnému areálu patří také pozůstatek parku s ohradní zdí, dvojice chlévů, stodola a sýpka.\n\n"}
{"id": "1362830", "url": "https://cs.wikipedia.org/wiki?curid=1362830", "title": "Evangelický kostel Pána Ježíše (Trmice)", "text": "Evangelický kostel Pána Ježíše (Trmice)\n\nEvangelický kostel Pána Ježíše se nachází u hlavní silnice v Trmicích poblíž řeky Bíliny. Jedná se neogotickou stavbu s novorománskými prvky dostavěnou v roce 1907, která se využívá jako kazatelská stanice sboru Českobratrské církve evangelické v Ústí nad Labem.\n\nKostel se začal stavět v roce 1905 pro kazatelskou stanici augsburského sboru v Ústí nad Labem podle projektu lipského architekta Paula Langeho. Vysvěcen byl 1. listopadu roku 1907. Od roku 1921 svatostánek využíval filiální sbor Německé evangelické církve. Ta po druhé světové válce zanikla a kostel tehdy převzala Českobratrská církev evangelická. Na přelomu 20. a 21. století byla stavba rekonstruovaná a 7. dubna 2003 prohlášena za kulturní památku.\n\nJedná se o patrovou stavbu na obdélníkovém půdoryse s oltářem směřujícím na severovýchod. V zadní dvorní části se nachází menší přístavek. Celkově je kostel zhruba orientován. Střecha je sedlová s osmibokým sanktusníkem v popředí, který nahrazuje svou funkcí věž. V hlavním jihozápadním průčelí se nachází portál tvořený rizalitem krytým malou stříškou, na jejímž vrcholu se nachází gotická pískovcová květina. V rizalitu je vyhloubený otvor zaklenutý lomeným obloukem s románskými sloupky, kde se nachází hlavní vstup do kostela. Po stranách se nachází dvě menší slepá okna, nad rizalitem jedno větší se slepou rozetou. U okrajů štítu se nachází vlys z lomených obloučků. Na boční straně do ulice je šest slepých obou podlažních lomených oken. Ty jsou následně tvořeny lomenými vitrážovými okny v patře a v přízemí vždy dvěma sdruženými okny. Mezi patry se pak nachází slepé lomené arkády. První slepé lomené okno je v přízemí tvořeno slepými okny a druhé opět v přízemí dalšími dveřmi do kostela. Stejné je rozložení na druhé boční straně kostela do dvora, kde však chybí poslední dvě slepé lomené okna kvůli přístavku.\n\nInteriér má dvě podlaží. V přízemí se nachází chodba spojující předsíň hlavního vchodu a boční vchody zakončená dvouramennými schodišti do patra. Dále se v přízemí nachází klubovna, byt kostelníka a v přístavku koupelny s toalety. V druhém podlaží je již modlitebna s dřevěným bedněným stropem lichoběžníkového průřezu. Kněžiště a loď jsou odděleny obloukem tudorovského tvaru. Stejný oblouk má poté lehce vyvýšená kruchta, ze které se dá dostat do sanktusníku, v němž se nachází původní zvon, jehož autorem je Karl Schwabe z Bělé pod Bezdězem. Netradičně řešené je upoutání zvonu na spodním stojanu.\n\n"}
{"id": "1362831", "url": "https://cs.wikipedia.org/wiki?curid=1362831", "title": "Melanocyty stimulující hormon", "text": "Melanocyty stimulující hormon\n\nMelanocyty stimulující hormony, společně známé jako MSH, melanotropiny nebo intermediny, jsou rodinou peptidických hormonů a neuropeptidů, do níž patří α-melanocyt stimulující hormon (α-MSH), β-melanocyt stimulující hormon (β-MSH) a γ-melanocyt stimulující hormon (γ-MSH), které jsou produkovány buňkami v pars intermedia předního laloku hypofýzy.\n\nV současné době stále probíhá výzkum a vývoj syntetických analogů α-MSH, jako je afamelanotid (melanotan I, Scenesse), melanotan II a bremelanotid (PT-141).\nRůzné formy MSH vznikají různým štěpením proopiomelanokortinového proteinu, přičemž také dochází ke vzniku jiných důležitých neuropeptidů, jako je např. adrenokortikotropní hormon.\n\nKeratinocyty kůže produkují a vylučují MSH v odpovědi na ultrafialové záření, což vede ke zintenzivnění syntézy melaninu. Některé neurony v obloukovém jádře hypothalamu produkují a vylučují α-MSH v odpovědi na leptin. α-MSH se také tvoří a vylučuje v předním laloku hypofýzy.\n\nα-MSH působením přes melanokortinový receptor 1 stimuluje produkci a vylučování melaninu (proces označovaný jako melanogeneze) z melanocytů v kůži a vlasech.\n\nPůsobení α-MSH v hypothalamu potlačuje chuť k jídlu a α-MSH vylučované v hypothalamu také přispívá ke vzniku sexuálního vzrušení.\n\nU některých zvířat (např. u Drápatky vodní), když se nachází na tmavém místě, se produkce MSH zvyšuje. To způsobí, že se pigment v pigmentových buňkách v kůži rozptýlí, zvíře ztmavne, a je tudíž pro dravce těžší jej objevit. Tyto pigmentové buňky se nazývají melanofory, a proto se hormon u obojživelníků často nazývá melanofory stimulující hormon.\n\nZvýšené množství MSH působí tmavnutí kůže i u lidí. U žen dochází ke zvýšení hladiny MSH během těhotenství, což vede, spolu se zvýšenými hladinami estrogenů, ke zvýšené pigmentaci kůže těhotných žen. Cushingova choroba může také v důsledku nadměrného množství adrenokortikotropního hormonu (ACTH) vést k hyperpigmentaci, např. acantosis nigrans v podpaží. U většiny lidí trpících primární Addisonovou chorobou dochází k tmavnutí (hyperpigmentaci) kůže, včetně oblastí, které nejsou vystaveny slunci – charakteristickými místy jsou kožní záhyby (např. na rukách), bradavky a vnitřní strana tváří (bukální sliznice), nové jizvy hyperpigmentují, zatímco ty starší netmavnou. K tomuto dochází, protože MSH a ACTH sdílejí stejnou prekurzorovou molekulu – proopiomelanokortin (POMC).\n\nRůzné hladiny MSH nejsou hlavní příčinou kolísání barvy pleti u různých ras, ale mnoho zrzavých lidí a ti, kteří se špatně opalují, nereagují na MSH v krvi, kvůli variacím v jejich hormonálních receptorech.\n\nRůzné formy MSH patří do skupiny nazývané melanokortiny. Tato skupina zahrnuje ACTH, α-MSH, β-MSH, a γ-MSH. Všechny tyto peptidy jsou produkty štěpení velkého prekurzorového peptidu nazývaného proopiomelanokortin (POMC). Pokud jde o pigmentaci, je α-MSH nejdůležitějším melanokortinem.\n\nRůzné formy MSH obsahují následující aminokyselinové sekvence:\nPro použití u lidí byly vyvinuty syntetické analogy α-MSH. Příklady dvou známějších zástupců jsou afamelanotid (melanotan I), který testuje společnost Clinuvel Pharmaceuticals a bremelanotid od společnosti Palatin Technologies. Dalšími jsou modimelanotid a setmelanotid.\n"}
{"id": "1362832", "url": "https://cs.wikipedia.org/wiki?curid=1362832", "title": "Vojak", "text": "Vojak\n\nVojak (1401 m n. m.) je hora v pohoří Učka v severozápadní části Chorvatska. Nachází se na hranici mezi opčinami Lovran a Opatija v Přímořsko-gorskokotarské župě. Leží v hřebeni mezi vrcholy Plas (1285 m) na severu a Suhi Vrh (1333 m) na jihovýchodě. Na severní straně stojí pod vrcholem zdaleka viditelný vysílač. Na vrcholu stojí kamenná rozhledna, kterou zde v roce 1911 vybudoval Rakouský turistický klub. Vojak je nejvyšší horou celého pohoří.\n\nNa vrchol lze vystoupit po značených turistických trasách z několika směrů, například z osady Vela Učka.\n\n"}
{"id": "1362833", "url": "https://cs.wikipedia.org/wiki?curid=1362833", "title": "Červený kopec", "text": "Červený kopec\n\nNázev \"Červený kopec\" má více kopců:\n\n\n\n"}
{"id": "1362834", "url": "https://cs.wikipedia.org/wiki?curid=1362834", "title": "Niccolò da Verona", "text": "Niccolò da Verona\n\nNiccolò da Verona (14. století) byl italský právník, notář a básník, považovaný za jednoho z hlavních představitelů středověké frankoitalské literatury. Pro svá díla čerpal inspiraci z mnoha zdrojů, a to jak z francouzských eposů, tak z antických i křesťanských dějin.\n\nO jeho životě není prakticky nic známo. Jisté je, že pocházel z Verony, že v roce 1343 pobýval na ferarském dvoře knížete Nicola I. d'Este a že je autorem tří básnických děl napsaných v alexandrínech ve frankoitalštině založené na benátském dialektu.\n\nS největší pravděpodobností byl notářem a právníkem Padovské univerzity.\n\n"}
{"id": "1362835", "url": "https://cs.wikipedia.org/wiki?curid=1362835", "title": "Vrba špičatolistá", "text": "Vrba špičatolistá\n\nVrba špičatolistá (\"Salix acutifolia\") je dvoudomá dřevina, častěji do široka rostoucí keř než strom, která je v české přírodě nepůvodní druh a je považována za zdomácnělý neofyt. Je blízce příbuznou vrbě lýkovcové, za jejíž poddruh je někdy považována.\n\nDo střední Evropy se pravděpodobně dostala vědomým lidským přičiněním ze západní Asie nebo z evropského východu či jihu. V Asii je původním druhem v ruské Sibiři, Střední Asii a Pákistánu i Kašmíru.\n\nV České republice a okolních státech se vysazují výhradně samčí jedinci, takže netvoří semena a samovolně se nešíří na nevyhrazená místa. Jinak se jako většina druhů rodu vrba lehce kříží a vytváří hybridy. Je rostlina světlomilná i teplomilná a vhodná pro lehké písčité, střední hlinité i těžké jílovité půdy, které jsou slabě kyselé až neutrální. Ploidie druhu je 2n = 38.\n\nŠiroce rozkladitý, středně hustý keř nebo strom 4 až 6 m vysoký s dlouhými, tenkými, na konci ohnutými a zřetelně stříbřitě ojíněnými větvemi, které jsou v mládí červenohnědé. Kořeny má husté a doširoka rozprostřené. Pupeny na větvích jsou lysé a červenavě hnědé, listové bývají asi 4 mm dlouhé a květní až dvojnásobně delší. Listy s asi 1 cm dlouhými řapíky mají čepele kopinaté až čárkovité, 5 až 15 cm dlouhé a 0,5 až 1 cm široké, jejích báze je klínovitá nebo zaoblená a vrchol dlouze zašpičatělý, po obvodě bývají jemně pilovité, oboustranně lysé, na lícní straně leskle tmavě zelené a na rubu mají našedlý voskovitý povlak. Palisty opadávající až současně s listy jsou kopinaté, pilovité a bývají dlouhé jako řapíky, s kterými srůstají. Listy se na podzim barví jasně žlutě a na stromě zůstávají dlouho do zimy.\n\nKvětenství jsou jehnědy s jednopohlavnými květy rostoucími z úžlabí celokrajných, úzkých listenú. Vyrůstají vzpřímené, jsou přisedlé, válcovitého tvaru, samčí jsou dlouhé asi 5 cm a štíhlejší samičí asi 3 cm. Samčí květy obsahují dvě dlouhé tyčinky s lysými nitkami a žlutými prašníky. Samičí mají stopkatý semeník složený ze dvou plodolistů a čnělku se dvěma bliznami. Květy vykvétají v březnu a dubnu, ještě před rašením listů a mají jednu žlázku produkující nektar. Opylovány jsou hlavně včelami a jiným hmyzem, velice málo větrem.\n\nPlod je lysá tobolka otevírající se dvěma chlopněmi. Bývá dlouhá asi 4 mm a obsahuje drobná, kyjovitá, ochmýřená semena asi 0,4 mm velká.\n\nMůže se množit výsevem semen, která si však udržují životnost jen velmi krátce, pro získání semen je nutno pěstovat samčí i samičí rostlinu. Spolehlivé je množení řízky z jednoletého, dobře vyzrálého dřeva sázenými v listopadu až únoru na chráněné záhony, nebo přímo na stanoviště, nejlépe pod mulč. Lze také vysazovat řízky z polovyzrálého dřeva v červenci a srpnu, je to však metoda méně spolehlivá.\n\nJe dřevinou, která dobře snáší vlhko až mokro a také spolehlivě odolává i déletrvajícímu suchu. Proto se vysazuje hlavně jako meliorační dřevina na písčitých březích řek, které zpevňuje hustými, široce rozloženými, 10 až 15 m dlouhými kořeny. Jsou vyšlechtěny i kultivary sloužící jako okrasné, nebo speciálně pro dlouhé pruty používané v košíkářství. Pyl i nektar květů je vítanou složkou jarní potravy včel i dalšího hmyzu. Vrba špičatolistá je pro svůj rychlý růst, nenáročnost na ošetřování a odolností vůči chorobám považována za perspektivní energetickou plodinu.\n\n"}
{"id": "1362837", "url": "https://cs.wikipedia.org/wiki?curid=1362837", "title": "Juice Newton", "text": "Juice Newton\n\nJudy Kay \"Juice\" Newton (nar. 18. února 1952) je americká zpěvačka a kytaristka. Žánrově ji lze zařadit nejspíše do country rocku nebo do pop rocku. Dosud nahrála 17 alb a řadu singlů, mimo to vyšlo i několik kompilačních alb. Na počátku své hudební kariéry vystupovala s Othou Youngem. S ním a s Tomem Kealeym vytvořila skupinu \"Juice Newton & Silver Spur\". Od roku 1977 vystupuje sólově s doprovodnou skupinou. Jejími největšími hity jsou \"Angel of the Morning\", \"Queen of Hearts\", \"Break It to Me Gently\", \"The Sweetest Thing (I've Ever Known)\" a \"Love's Been a Little Bit Hard on Me\". Juice Newton obdržela řadu ocenění, včetně ceny Grammy, a má ve své diskografii několik zlatých a platinových alb. Je vdaná za Toma Goodspeeda a má dvě děti.\n\nAlba\nKompilační alba (výběr)\nLive album\n\n\n"}
{"id": "1362839", "url": "https://cs.wikipedia.org/wiki?curid=1362839", "title": "Euroregion Egrensis", "text": "Euroregion Egrensis\n\nEuroregion Egrensis / Euregio Egrensis je euroregion ve Střední Evropě. Byl založen v roce 1993 jako místo přeshraničního styku a spolupráce mezi Německem a Českem.\n\nRegion zaujímá přibližne území historické oblasti Chebsko ( \"Egerland\", \"Regio Egrensis\"). Zahrnuje oblasti východní Horní Franky, severní Horní Falc v Bavorsku, a kraje Fojtsko (Vogtland) a Západní Krušné hory (Westerzgebirge) v Sasku, jihovýchodní zemské okresy v Durynsku a okresy v severozápadních Čechách. Název \"Egrensis\" vychází z latinského adjektiva názvu \"Egra\", což je latinský název města Cheb ( \"Eger\"), které je středobodem euroregionu.\n\nSmyslem Euroregionu Egrensis je překonávání negativního dopadu přítomnosti státních hranic, zlepšování životní úrovně obyvatel a přírodních a kulturněpolitických podmínek a rozvíjení hospodářského potenciálu v regionu pomocí konkrétních kroků spolupráce.\n\nPrvní impulsy k vytvoření fóra k budoucí spolupráci přeshraničních aktivit na komunální a regionální úrovni přicházely již v roce 1989. Návrh na zřízení Euroregionu byl učiněn v roce 1990 při jednání v Ředvici. V roce 1991 byla otevřena kontaktní místa a v roce 1992 nezbytné podpůrné spolky. V roce 1993 byla podepsána společná dohoda k založení Euroregionu Egrensis a evropský region byl založen. V současné době zaujímá \"Euroregion Egrensis\" území o celkové rozloze asi 17 000 km² a má přibližně dva miliony obyvatel.\n\n\n"}
{"id": "1362841", "url": "https://cs.wikipedia.org/wiki?curid=1362841", "title": "Jan Kubista", "text": "Jan Kubista\n\nJan Kubista (* 27. května 1960, Praha) je bývalý československý atlet, běžec, který se specializoval na střední tratě. Jako první v Československu zaběhl 1500 metrů pod 3ː35.\n\nS atletikou začínal ve Spartě Praha. Speciálnímu běžeckému tréninku se začal věnovat v 18 letech, předtím hrál basketbal. I tak již o rok později startoval na evropském juniorském mistrovství, kde v běhu na 800metrů nepostoupil z rozběhu.\nVe Spartě trénoval pod různými trenéry (mj. Otakar Jandera, Josef Odložil, Jan Liška a Jan Královec). V roce 1981 se stal poprvé československým mistrem v běhu na 800 metrů časem 1:49,36. Titul obhájil také v letech 1982 a 1983 (1:48,01 a 1:47,58). \nNa mistrovstvích České republiky získal dva tituly na osmistovce (1981 a 1983) a tři tituly ve štafetě 4 x 400m se svými kolegy ze Sparty Praha v letech 1981 až 1983.\nV jeho nejlepší sezóně - v roce 1983 si zaběhl osobní rekordy na 800 (1ː47,27) i 1500 metrů (3ː34,87) půlce i patnáctce - dosáhl i svého největšího mezinárodního úspěchu, když doběhl na 10. místě na Mistrovství světa v Helsinkách v běhu na 1500 metrů. \n\nPo úspěšných letech na Spartě se v roce 1987 rozhodl odejít do LIAZu Jablonec. Tam trénoval pod vedením Aleše Zalabáka. O rok později se však opět vrátil do Sparty a pod vedením Josefa Odložila se nominoval na olympijské hry v roce 1988 v běhu na 1500 metrů, ale vypadl v rozběhu.\n\n"}
{"id": "1362843", "url": "https://cs.wikipedia.org/wiki?curid=1362843", "title": "Teddy Sears", "text": "Teddy Sears\n\nEdward M. „Teddy“ Sears (* 6. dubna 1977 Washington, D.C., Spojené státy americké) je americký herec. \n\nNarodil se ve Washingtonu, D.C. a vyrostl ve Chevy Chasu ve státě Maryland. Chodil na střední školu Landon School v Bethesdě. Na univerzitě hrál fotbal a pokračoval tím tak v rodinné sportovní tradici. Jeho pradědeček vyhrál zlatou medaili za střelbu z pistole na olympiádě v roce 1912 a jeho teta získala bronzovou medaili na olympiádě v roce 1956 za 100 metrů motýlka. Přešel na univerzitu ve Virginii, kde i absolvoval a získal v roce 1999 titul v obchodním managementu. \n\nDne 5. října 2013 se oženil s herečkou Milissou Skoro. Ve volném čase rád surfuje a hraje lední hokej. Má dva bratry, Christiana a Rickyho a sestru Danu. \n\n"}
{"id": "1362844", "url": "https://cs.wikipedia.org/wiki?curid=1362844", "title": "Evangelická fara v Holčovicích", "text": "Evangelická fara v Holčovicích\n\nBývalá evangelická fara, sídlo obecního úřadu, se nachází v Holčovicích, okrese Bruntál. Fara byla zapsána do seznamu kulturních památek před rokem 1988.\n\nEvangelická fara byla postavena v letech 1785–1786 v blízkosti už neexistujícího evangelického kostela. V budově fary se nachází Obecní úřad Holčovice.\n\nBarokní patrová stavba s prvky klasicismu má obdélníkový půdorys zakončena mansardovou střechou s vikýři. Střecha je krytá břidlicí. Fasáda je členěná šesti boční třemi okenními osami a lizénovými rámy bílé barvy na hrubé červené omítce. V nárožích lizénové rámy jsou sdružené. V hlavním průčelí je vstup dvoukřídlými dveřmi do síně. Dveře jsou řezbářsky zdobené. Okna jsou zasazena v šambránách s klenákem nahoře a uchy po stranách. V zadním průčelí, které je děleno pěti okenními osami, je v ose přistavěn zděný přístavek krytý sedlovou střechou.\n\nInteriérová dispozice je centrálně rozdělená chodbou, která vede ke schodišti v zadní části budovy. Místnosti mají trámové ploché stropy, místnost kuchyně má valenou klenbu s lunetami. V patře jsou stropy ploché s fabionovou římsou a štukovými zrcadly.\n"}
{"id": "1362849", "url": "https://cs.wikipedia.org/wiki?curid=1362849", "title": "Michéle", "text": "Michéle\n\nMichéle je píseň nahraná roku 1976 francouzským zpěvákem Gérardem Lenormanem.\n\nPíseň byla vydaná na pátém albu s názvem \"Drôles de chansons\" ve společnosti CBS Records. Ve stejném roku byla vydaná i jako singl spolu s písní \"Et je t'aime\". Autorem hudby je Michel Cywie a textařem Didier Barbelivien.\n\nRoku 1978 nazpívala tuto píseň s názvem \"Čas na prázdniny\" s českým textem Jiřiny Fikejzové šansoniérka Hana Hegerová. Byla umístěna na albu se singlem \"Krásně sis to vymyslel\". Byla umístěna i na jejím posledním albu \"Mlýnské kolo v srdci mém\".\n\n"}
{"id": "1362852", "url": "https://cs.wikipedia.org/wiki?curid=1362852", "title": "Elqui", "text": "Elqui\n\nElqui () je řeka v severním Chile v regionu Coquimbo. Je dlouhá 75 km.\n\nVzniká v Andách soutokem zdrojnic Claro a Turbio a teče západním směrem přes území regionu Coquimbo, ústí do Tichého oceánu ve městě La Serena. Největším přítokem je Toro, na řece leží města Rivadavia, Vicuña a El Molle.\n\nV devadesátých letech byla na řece vybudována přehradní nádrž Puclaro. Voda byla výrazně znečištěna kvůli těžbě zlata a mědi, po uzavření dolu El Indio se situace začala zlepšovat.\n\nV údolí řeky vznikla jedna z nejstarších předkolumbovských civilizací, její nositelé jsou známi jako Diaguitové.\n\nOblast okolo Elqui patří k nejvýznamnějším chilským vinařským oblastem, kde se produkují vína odrůd Sauvignon, Carmenere a Syrah a matolinová pálenka pisco.\n\nHornatá oblast na horním toku řeky je díky suchému podnebí vyhledávána astronomy, byla zde zbudována Cerro Tololo Inter-American Observatory.\n"}
{"id": "1362853", "url": "https://cs.wikipedia.org/wiki?curid=1362853", "title": "Arrondissement Ostende", "text": "Arrondissement Ostende\n\nArrondissement Ostende je jeden z osmi arrondissementů (okresů) v provincii Západní Flandry v Belgii.\n\nPočet obyvatel k 1. lednu 2017 činil 155 717 obyvatel. Rozloha okresu činí 291,6 km².\n\nOkres Ostende sestává z těchto obcí:\n"}
{"id": "1362857", "url": "https://cs.wikipedia.org/wiki?curid=1362857", "title": "Caesarsboom", "text": "Caesarsboom\n\nCaesarsboom (Caesarův strom) je velmi starý strom. Přesné stáří je neznámé, ale údajně je více než 2000 let starý. Strom roste ve městě Lo, což je část obce Lo-Reninge, v provincii Západní Flandry v Belgii. Jedná se o tis červený (\"Taxus baccata\"). Strom je národním památným stromem Belgie.\n\nPodle prastaré místní legendy se Julius Caesar během vojenské výpravy do Británie roku 55 př. Kr. zastavil u tohoto stromu, uvázal k němu svého koně a odpočinul si pod tímto stromem. Navzdory tomu, že okolo tohoto stromu vedla římská cesta, je nepravděpodobné, že tudy Julius Caesar procházel.\n\nStrom roste vedle poslední zachovalé městské brány. Vedle této také existovaly další tři. Tyto brány pocházely z období středověku ze 14. století a byly obnoveny v letech 1852 a 1991. Strom stojí nedaleko domu zvaného \"\"Het Damberd\"\" (Šachovnicový dům), který je podle písemných zmínek z roku 1499 nejstarší pivovar, který ve městě Lo existoval.\n"}
{"id": "1362858", "url": "https://cs.wikipedia.org/wiki?curid=1362858", "title": "Alena Nezdařilová", "text": "Alena Nezdařilová\n\nAlena Nezdařilová rozená Varcholová (* 27. března 1969 Československo) je bývalá česká atletka závodící ve skoku vysokém a v trojskoku.\n\nJe rozvedená. Její bývalý manžel Ctibor Nezdařil je brněnský atletický trenér.\n\nV závodech Brněnská laťka 1996 v disciplíně skok do výšky byla na osmém místě s výsledkem 1.80 m. V dalším ročníku Brněnské laťky 1997 získala 6. místo s výsledkem 1.87 m.\n\nNa halovém Mistrovství republiky 1997 v disciplíně skok do výšky skočila 1.88 m, v disciplíně trojskok skočila 13.38 m\n\nAlena Nezdařilová je vedoucí Sportovního centra mládeže Jihomoravského kraje, je v radě klubu a vedoucí trenérka mladšího a staršího žactva v AK Olymp Brno.\n\nOd roku 2015 do února 2017 trénovala brněnskou reprezentační výškařku Michaelu Hrubou, kterou přivedla v roce 2015 k titulu dorostenecké mistryně světa a v roce 2016 k titulu juniorské mistryně světa. . Dále trénuje Elišku Buchlovskou a Ivanu Reicheltovou. \n\nV květnu 2015 byla ředitelkou prezentace přeboru města Brna mladšího žactva, konaného na stadionu ZŠ Brno-Bystrc.\n\nJe garantem Jihomoravského kraje pro Štafetový pohár 2018 pořádaný Českým atletickým svazem.\n"}
{"id": "1362859", "url": "https://cs.wikipedia.org/wiki?curid=1362859", "title": "Pak Čchan-uk", "text": "Pak Čchan-uk\n\nPak Čchan-uk (, * 23. srpna 1963 Soul) je jihokorejský filmový režisér, scenárista a producent. Mezi jeho nejznámější filmy, které dosáhly i zahraničního úspěchu, patří \"Oldboy\" z roku 2003 (Pak Čchan-uk se na něm podílel scénářem i režií) a \"Komorná\" z roku 2016 (Pak Čchan-uk se podílel scénářem, režií i produkcí). \n"}
{"id": "1362863", "url": "https://cs.wikipedia.org/wiki?curid=1362863", "title": "Římskokatolická farnost – děkanství Vysoké Mýto", "text": "Římskokatolická farnost – děkanství Vysoké Mýto\n\nŘímskokatolická farnost – děkanství Vysoké Mýto je územním společenstvím římských katolíků v orlickoústeckém vikariátu královéhradecké diecéze.\n\nDěkanský chrám sv. Vavřince je gotická stavba z konce 13. století, kdy zde již také existovala farnost.\n\nFarnost má sídelního duchovního správce, který je zároveň ex currendo administrátorem farností Knířov, Vraclav a Zámrsk.\n\n"}
{"id": "1362871", "url": "https://cs.wikipedia.org/wiki?curid=1362871", "title": "VK Ostrava", "text": "VK Ostrava\n\nVolejbalový klub Ostrava, zkráceně VK Ostrava, je mužský volejbalový klub v Ostravě. Mužský tým hraje pravidelně nejvyšší volejbalovou soutěž v ČR – Uniqa extraligu, kterou v sezóně 2012/2013 i vyhrál. V klubu působí a působila i řada významných volejbalových reprezentantů nebo hostujících hráčů ze zahraničí. V minulosti byla hlavním sponzorem klubu firma DHL, jejíž jméno měl tým i v názvu. V současnosti je klub finančně podporován statutárním městem Ostrava, Moravskoslezským krajem a MŠMT. Krom mužského týmu je v klubu organizován volejbal pro mládež. Týmy juniorů a kadetů hrají nejvyšší soutěže ve svých kategoriích.\n\n\n"}
{"id": "1362875", "url": "https://cs.wikipedia.org/wiki?curid=1362875", "title": "SNK", "text": "SNK\n\nSNK může být:\n"}
{"id": "1362877", "url": "https://cs.wikipedia.org/wiki?curid=1362877", "title": "Seznam dílů seriálu Hranice nemožného", "text": "Seznam dílů seriálu Hranice nemožného\n\nToto je seznam dílů seriálu \"Hranice nemožného\". Americký televizní seriál \"Hranice nemožného\" byl ve Spojených státech premiérově vysílán mezi lety 2008 a 2013.\nCelkem vzniklo 100 dílů seskupených do 5 řad. V Česku byl seriál vysílán poprvé mezi lety 2010 a 2013 na stanicích Nova Cinema (1.–2. řada) a Fanda (3.–5. řada).\n\n<onlyinclude></onlyinclude>\n"}
{"id": "1362878", "url": "https://cs.wikipedia.org/wiki?curid=1362878", "title": "Římskokatolická farnost Knířov", "text": "Římskokatolická farnost Knířov\n\nŘímskokatolická farnost Knířov je územním společenstvím římských katolíků v orlickoústeckém vikariátu královéhradecké diecéze.\n\nPlebánie v Knířově existovala již v první půli 14. století. V 16. století se místní farní kostel stal poutním místem, farnost zde však již neexistovala. K obnově samostatné farnosti došlo až v roce 1864.\n\nFarnost je administrována ex currendo z Vysokého Mýta.\n"}
{"id": "1362881", "url": "https://cs.wikipedia.org/wiki?curid=1362881", "title": "Jugoslávská volejbalová reprezentace žen", "text": "Jugoslávská volejbalová reprezentace žen\n\nJugoslávská volejbalová reprezentace žen reprezentuje Jugoslávii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362885", "url": "https://cs.wikipedia.org/wiki?curid=1362885", "title": "Seznam dílů seriálu 24 hodin", "text": "Seznam dílů seriálu 24 hodin\n\nToto je seznam dílů seriálu \"24 hodin\". Americký akční televizní seriál \"24 hodin\" byl ve Spojených státech premiérově vysílán mezi lety 2001 a 2014. Celkem vzniklo 204 dílů seskupených do 9 řad a jeden televizní film. V Česku byl seriál vysílán poprvé mezi lety 2004 až 2015 na stanicích Nova (1.–4. a 6. řada), Nova Cinema (5. řada), Fanda (film, 7.–8. řada) a Prima Cool (9. řada).\n\n<onlyinclude></onlyinclude>\n\nDíly označené symbolem † byly uveřejněny v TV programu uvedeného dne, ovšem naplánovaný začátek měly těsně před půlnocí nebo až v prvních dvou hodinách následujícího dne.\n\nSeriál má speciální miniepizody - DVD bonusy - v délce okolo 5 minut.\n"}
{"id": "1362886", "url": "https://cs.wikipedia.org/wiki?curid=1362886", "title": "Srbská volejbalová reprezentace žen", "text": "Srbská volejbalová reprezentace žen\n\nSrbská volejbalová reprezentace žen reprezentuje Srbsko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362892", "url": "https://cs.wikipedia.org/wiki?curid=1362892", "title": "Francouzská volejbalová reprezentace žen", "text": "Francouzská volejbalová reprezentace žen\n\nFrancouzská volejbalová reprezentace žen reprezentuje Francii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362895", "url": "https://cs.wikipedia.org/wiki?curid=1362895", "title": "Tereza Nosková", "text": "Tereza Nosková\n\nTereza Nosková (* 3. dubna 1997 Jablonec nad Nisou) je reprezentantka České republiky v jízdě na saních. Tomuto sportu se věnuje od šesti let, na mistrovství Evropy juniorů v jízdě na saních obsadila v roce 2013 19. místo a v roce 2014 14. místo. V celkovém hodnocení světového poháru skončila v sezóně 2016/17 na 26. místě, na mistrovství Evropy v jízdě na saních 2017 a mistrovství světa v jízdě na saních 2017 obsadila s českým družstvem shodně šesté místo. Byla zařazena do nominace pro Zimní olympijské hry 2018 v Pchjongčchangu, kde obsadila 26. místo v závodě žen a 12. místo ve štafetě. Obdržela také od Českého olympijského výboru stipendium v rámci programu Top Team. Žije ve Smržovce a pracuje jako cukrářka.\n"}
{"id": "1362897", "url": "https://cs.wikipedia.org/wiki?curid=1362897", "title": "Ukrajinská volejbalová reprezentace žen", "text": "Ukrajinská volejbalová reprezentace žen\n\nUkrajinská volejbalová reprezentace žen reprezentuje Ukrajinu na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362900", "url": "https://cs.wikipedia.org/wiki?curid=1362900", "title": "Německá volejbalová reprezentace žen", "text": "Německá volejbalová reprezentace žen\n\nNěmecká volejbalová reprezentace žen reprezentuje Německo na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362901", "url": "https://cs.wikipedia.org/wiki?curid=1362901", "title": "Willy Möhwald", "text": "Willy Möhwald\n\nWilly Möhwald (1. září 1908, Herlíkovice – 15. května 1975, Gauting) byl všestranný československý lyžař německé národnosti.\n\nNa II. ZOH ve Svatém Mořici 1928 skončil ve skocích na lyžích po skocích 46 a 59 metrů na 15. místě. Na Mistrovství světa v klasickém lyžování 1930 v Oslo získal bronzovou medaili v závodu vojenských hlídek. Na Mistrovství světa v klasickém lyžování 1931 v Oberhofu po skocích 44 a 43 metrů skončil na 18. místě. Na Mistrovství světa v klasickém lyžování 1933 v Innsbrucku skončil na 18. místě. Reprezentoval Československo na mistrovství světa i v běhu na lyžích a v severské kombinaci. Patřil i mezi nejlepší československé závodníky ve sjezdu a slalomu.\n\n"}
{"id": "1362902", "url": "https://cs.wikipedia.org/wiki?curid=1362902", "title": "Mnohopilák americký", "text": "Mnohopilák americký\n\nMnohopilák americký nebo také kanic americký (\"Polyprion americanus\") je mořská ryba z řádu ostnoploutvých. Může dosáhnout délky přes dva metry a váhy až 100 kg. Vyskytuje se v Atlantském oceánu, obzvlášť hojná je u východního pobřeží USA, kdy bývá také lovena pro maso. Občas bývá zastižena také v oblasti Indo-Pacifiku. Je dravá, její potravu tvoří převážně hlavonožci a korýši. Žije poblíž dna v hloubce až 600 m, často se zdržuje okolo útesů a ztroskotaných lodí, což jí dalo anglický název wreckfish.\n\n"}
{"id": "1362908", "url": "https://cs.wikipedia.org/wiki?curid=1362908", "title": "Women Film Critics Circle Awards 2017", "text": "Women Film Critics Circle Awards 2017\n\n15. ročník předávání cen Women Film Critics Circle Awards se konal dne 17. prosince 2017.\n\nLady Bird\n\nLady Bird\n\nGreta Gerwig – \"Lady Bird\"\n\nGary Oldman – \"Nejtemnější hodina\"\n\nFrances McDormand \"–\" \"Tři billboardy kousek za Ebbingem\"\n\nJane (remíza)\n\n\"Bombshell: The Hedy Lamarr Story\" (remíza)\n\n\"First They Killed My Father\" \n\n\"Coco\"\n\nBrooklynn Prince – \"The Florida Project\"\n\nGirls Trip\n\nAllison Janney – \"Já, Tonya\"\n\n\"Souboj pohlaví\"\n\n\"Coco\"\n\n\"Wonder Woman\"\n\nPěkně blbě\n\nBetty Gabriel – \"Uteč\"\n\nFrances McDormand – \"Tři billboardy kousek za Ebbingem\"\n\nDee Rees – \"Mudbound\"\n\nOcenění pro filmy, které zobrazují zkušenost ženy jiné barvy v Americe\n\nMudbound\n\nOcenění pro filmy, kteří zobrazují násilí na ženách a jsou proti.\n\nThe Light of the Moon\n\nOcenění pro filmy, které nejlépe ilustrují život ženy v historii nebo společnosti a jejich hledání identity.\n\n\nAllison Janney – \"Já, Tonya\"\n\nAshley Judd, Rose McGowan a všechny ženy, které se rozhodli mluvit o sexuálním obtěžování\n\nAgnes Varda\n\nIzabela Vidovic, Wonder Peyton Kennedy, American Fable\n\nHarvey Weinstein\n"}
{"id": "1362910", "url": "https://cs.wikipedia.org/wiki?curid=1362910", "title": "Směrnice PSD2", "text": "Směrnice PSD2\n\nPSD2 (Payment Services Directive) je druhá směrnice Evropské Unie o platebních službách, která významně ovlivnila způsob provádění online plateb a poskytování informací v platebním styku. Byla navržena Evropskou komisí a schválena Evropským parlamentem 8. října 2015. Směrnice byla přijata dne 25. listopadu 2015 jako Směrnice Evropského parlamentu a Rady (EU) 2015/2366. Implementována měla být postupně od konce roku 2018 do 14. září 2019. Hlavní změnou, kterou přinesla, je dostupnost informací o zákazníkovi pro prodejce (což zvyšuje riziko zneužití dat) a zvýšené nároky na kontrolu identity zákazníka při platbách online.\n\nKe 14. září nebyla v Česku žádná banka, která by měla připravené karty a servery připravené pro platby v režimu SCA. Do doby, než banky dokončí potřebné úpravy, zůstane pro platby kartou využívána 3DS 1.0 (ověření přes SMS). Po 14. září banky musely začít nabízet zákazníkům mobilní aplikace pro ověřování při nákupu na internetu pomocí biometrie a začaly se učit využívání výjimek.\n\nV kamenných obchodech bylo zavedeno počítání transakcí, kdy po pěti po sobě jdoucích neověřených platebních transakcích musí být následují platební transakce ověřená. Protože mohly existovat platební terminály, které s povinným ověřením transakce pomocí PIN nepočítaly, mohl terminál bezkontaktní platbu zamítnout. V takovém případě bylo nutné vložit kartu do terminálu, načež terminál měl požádat o PIN a platba měla proběhnout tak, jak proběhnout měla.\n\nSpolečnost Mastercard nabízela bankám její řešení, takže banky mohly doplnit biometrické ověřování plateb do svých aplikací bez vlastního vývoje.\n\nPro uživatele bez chytrého telefonu s bankovní aplikací na počátku implementace existovalo pouze řešení, kdy kromě přepsání kódu ze SMS bylo navíc vyžadováno zadání hesla nebo ePINu. Takové řešení, ale snižuje uživatelskou jednoduchost, takže Mastercard doufala, že toto povede zákazníkům srozumitelně vysvětlit a naučit nebo že se najde přívětivější řešení.\n"}
{"id": "1362917", "url": "https://cs.wikipedia.org/wiki?curid=1362917", "title": "Vodní hamr (Dobřív)", "text": "Vodní hamr (Dobřív)\n\nVodní hamr v obci Dobřív nedaleko Rokycan je unikátní technickou památkou připomínající tradici zpracování železa v tomto kraji. Byl proto zařazen mezi národní kulturní památky.V seznamu památek je uvedeno též jméno Horní hamr nebo Hořejší lub. Památka je ve správě Muzea Dr. Bohuslava Horáka v Rokycanech, které zde udržuje stálou expozici. \n\nPůvodní dřevěný hamr stál v těchto místech už v 16. století, v roce 1634 byl vypálen švédskými vojsky. K obnovení došlo v roce 1657, poté znovu roku 1702. Dnešní budova pochází z přestavby v letech 1825–1830. Od poloviny 17. století byl trvale v provozu až do roku 1956, poté ještě čtyři roky sloužil jako skladiště. Hamr zpracovával železo na polotovary, za třicetileté války se vyrábělo též nářadí a dělové koule. Od roku 1724 se zde vyrábělo železo na hřebíky, po roce 1945 nářadí a radlice pro pluhy.\nHamr je zděná přízemní budova obdélníkového půdorysu se třemi vikýři na delší straně, s šindelovou střechou navýšenou dřevěnou nástavbou s okny. Stojí v těsném sousedství hráze Huťského rybníka. Přilehlý náhon přivádí vodu dřevěným korytem (zvaným vantroky) na vodní kola, která přes transmisní soustavu pohánějí hamernická zařízení. Původně měl hamr pět vodních kol, dnes jsou funkční tři.\n\nHala má rozměry 32 × 12 metrů. V interiéru lze vidět výhně, hamernická kladiva různých velikostí, brusy, skružovací stroj, vrtačky, lisy a různé nářadí. Vodní kola pohánějí nejen zařízení k výrobě kovaného nářadí, ale i generátor elektřiny.\n\nPři návštěvě expozice je možné vidět, jak některá ze zařízení skutečně fungují, kováři např. předvádějí kování hřebů. Třetí sobotu v květnu se zde koná Hamernický den s ukázkami kovářského řemesla a doprovodným programem. V roce 2017 získalo Západočeské muzeum v Plzni, pod něž Dobřív společně s rokycanským Muzeem Dr. Boleslava Horáka patří od roku 2015, finanční podporu z evropského fondu pro regionální rozvoj na revitalizaci památky. Projekt je plánován na léta 2018-19, po tuto dobu bude památka uzavřena. Poté má být obnoven plný provoz a funkčnost technického zařízení a zřízena expozice o železářství a hamernictví na Rokycansku.\n\n"}
{"id": "1362918", "url": "https://cs.wikipedia.org/wiki?curid=1362918", "title": "Pat Torpey", "text": "Pat Torpey\n\nPat Torpey (13. prosince 1953 Cleveland, Ohio – 7. února 2018) byl americký hardrockový hudebník známý jako bubeník a doprovodný zpěvák ve skupině Mr. Big. Hrál také pro další interprety jako jsou John Parr, Belinda Carlisle, Robert Plant, skupina Montrose, Richie Kotzen či kapela The Knack. Ke konci života Torpey trpěl Parkinsonovovou chorobou, kvůli čemuž nemohl hrát na bicí na albech \"…The Stories We Could Tell\" (2014) a \"Defying Gravity\" (2017) skupiny Mr. Big, nadále však zůstával členem skupiny. Na první zmiňované desce nahrával bicí na automatu, u \"Defying Gravity\" působil jako producent bicích. Dne 7. února 2018 Torpey ve věku 64 let z důvodu komplikací způsobených chorobou zemřel.\n"}
{"id": "1362919", "url": "https://cs.wikipedia.org/wiki?curid=1362919", "title": "Charles Leclerc (závodník)", "text": "Charles Leclerc (závodník)\n\nCharles Leclerc (* 16. října 1997 Monte Carlo) je monacký automobilový závodník, momentálně závodící ve vrcholné sérii Formule 1 za stáj Scuderia Ferrari. V roce 2016 zvítězil v šampionátu GP3 Series a v roce 2017 v Mistrovství FIA Formule 2. \n\nV dětství byl přítelem Julese Bianchiho. Závodit začal na motokárách na trati v Brignoles, kterou spravoval Bianchiho otec. Ve Formuli 1 debutoval v roce 2018 za tým Sauber. Své první body získal v témže roce během Grand Prix Ázerbájdžánu za šesté místo. Celkově ve své debutové sezóně exceloval a získal díky tomu sedačku pro rok 2019 u Ferrari, kde se stal týmovým kolegou Sebastiana Vettela. Ve druhém závodě sezóny v Bahrajnu se stal druhým nejmladším pilotem v historii, kterému se podařilo získat pole position. Později v sezóně získal během Grand Prix Belgie také své první vítězství, na které navázal výhrou hned v dalším závodě v Itálii, čímž se stal prvním jezdcem Ferrari od roku 2010, který zde vyhrál.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1362920", "url": "https://cs.wikipedia.org/wiki?curid=1362920", "title": "Defying Gravity", "text": "Defying Gravity\n\nDefying Gravity může být:\n\n\n"}
{"id": "1362922", "url": "https://cs.wikipedia.org/wiki?curid=1362922", "title": "Stavitel mostů (ocenění)", "text": "Stavitel mostů (ocenění)\n\nCena Brückenbauer | Stavitel mostů je udělována od roku 2007 spolkem Bavaria Bohemia e.V. za příkladnou práci při prohlubování „dobrého sousedství“ mezi českými a bavorskými sousedními regiony.\n\nNositeli ocenění jsou osobnosti, které se – často v rámci čestného úřadu, daleko nad rámec svých profesních povinností a mimo hlavní zájem veřejnosti – věnují přeshraniční spolupráci a jdou druhým svou činností příkladem. Nositelé ocenění z řad institucí pracují na přeshraničních kulturních a partnerských projektech, které se snaží přispívat k pochopení sousední země, jsou realizovány v rámci partnerství a podporují porozumění mezi národy. \n"}
{"id": "1362925", "url": "https://cs.wikipedia.org/wiki?curid=1362925", "title": "ELEAGUE Major 2018", "text": "ELEAGUE Major 2018\n\nELEAGUE Major 2018 byl turnajem ve hře . Jednalo se o 12. turnaj nejvyšší kategorie . ELEAGUE Major 2018 byl prvním Majorem pro 24 týmů. Původní Minor turnaje se staly součástí Majorů a dostaly označení Challengers Stage. Challengers Stage hraje 16 týmů (8 týmů, které na posledním Majoru vypadly v Legends Stage a 8 týmů z kvalifikací). Osm nejlepších týmů Challengers Stage postupuje do Legends Stage, kde se utkají s 8 týmy, které na posledním Majoru hrály Champions Stage.\n\n\n"}
{"id": "1362927", "url": "https://cs.wikipedia.org/wiki?curid=1362927", "title": "Chorvatská volejbalová reprezentace žen", "text": "Chorvatská volejbalová reprezentace žen\n\nChorvatská volejbalová reprezentace žen reprezentuje Chorvatsku na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362931", "url": "https://cs.wikipedia.org/wiki?curid=1362931", "title": "Geografie Sovětského svazu", "text": "Geografie Sovětského svazu\n\nÚzemí SSSR představovalo kompaktní, velmi slabě rozčlenený pevninský blok rozkládající se od Baltského moře na západě po Tichý oceán na východě, který je více než 10 000 km vzdálený a ze severu na jih od severní ledového oceánu po pohoří Střední Asie, což je více než 4 500 km. Krajní body: na severu - mys Fligeli na Rudolfově ostrově (země Františka Josefa), (81° 51' sev. Šířky), resp. na pevnině Čeljuskinův mys na poloostrově Tajmyr (77° 43' severní. zem. šířky); na jihu - jižně od města Kuška v Turkmeniské SSR (35° 08' severní. zem. šířky); na západě - Kurská kosa v Kaliningradské oblasti (19° 33' vých. zem. délky); na východě - Ratmanovův ostrov v Beringově průlivu (169° 02' záp. zem. délky), resp. na pevnině Děžňovův mys na Čukotském poloostrově (169° 40' záp. zem. délky). Z celkové rozlohy 22,4 mil km² připadalo na evropskou část 5,6 mil. km², na asijskou část 16,8 mil km². Ostrovy a poloostrovy zabíraly 1,3 mil. km². Území SSSR se rozprostíralo v 11 časových pásmech. S obrovskou rozlohou byla spjata i velká rozmanitost přírodních podmínek i nesmírné nerostné bohatství. Celková délka hranic byla kolem 60 000 km. SSSR přímo hraničil s 12 státy. Na západě sousedilo s Norskem, Finskem, Polskem, ČSSR, Maďarskem a Rumunskem. Na jihu hraničil s Tureckem, Íránem a Afghánistánem. Na východě s Čínou, Mongolskem a Severní Koreou. Větší část hranic s těmito zeměmi byla přirozeného charakteru, tvořily je pohoří resp. řeky. Na východě byl SSSR Ochotským mořem oddělen od Japonska a Beringovým průlivem od USA. Nejdelší hranici měl SSSR s ČLR 8000 km a Mongolskem 4000 km, nejkratší s KLDR 16 km a ČSSR 98 km. Poledníky přecházející na západě Rybářským poloostrovem a na východě Ratmanovovým ostrovem k Severnímu pólu ohraničují sovětský sektor Arktidy.\n\nZákladní osobitostí povrchu SSSR byla převaha rovinných útvarů na západě a severu a pohoří na jihu a na východě SSSR.\n\nRovinná část SSSR se rozprostírala od Baltského moře po řeku Jenisej a od Severního ledového oceánu po pohoří Střední Asie. Skládala se ze tří zvláštních útvarů - Východoevropské roviny, Západosibiřské nížiny a Turanská nížina. Rozlohou největší a povrchově pestrá je Východoevropská rovina (přes 4 mil. km²) zabírající většinu evropské části SSSR. Střídají se na ní nevysoké (300 - 400 mnm) pahorkatiny a vrchoviny (Středoruská vysočina, Volyňsko-podolská vysočina aj.) S nížinami (Dněperská, Ocko-Donská, Kaspická).\n\nPahorkatiny a vrchoviny se obvykle vážou na vyzvednuté kry predkambrické platformy nebo jsou zbytky obrovských koncových morén kontinentálního ledovce (Valdajská vrchovina), zatímco nížiny jsou místy poklesů. Reliéf severozápadní části roviny byl modelován ledovcem, nacházejí se tam četné morény, jezera, bažiné a písčité periglaciální nížiny (Meščerská, Polesí). Jižní část nížiny modelovala říční eroze. Širokými dolinami řek, erozními rýhami (ovaragy) jsou rozbrázdené zejména vyvýšeniny, pokryté stejně jako nížiny spraší. Kaspická nížina leží značnou částí pod hladinou oceánu a v důsledku velké suchosti ji pokrývají písky, slaná jezera a slaniska. Nejvyšší částí Východoevropské nížiny je kolsko-karelská oblast (nejvyšší vrch Chibiny 1 191 m), která tvoří výstup predkambrické platformy velmi příznačné zaledněním. Úzké a přes 2000 km dlouhé pohoří Ural, táhnoucí se v poledníkového směru, odděluje Východoevropskou nížinu od Západosibiřské nížiny. Pohoří Ural je nevysoké (nejv. Vrch Narodnaja {1 895 m), tvoří ho řada paralelních hřbetů. Je bohaté na nerosty. Západosibiřská rovina (2,6 mil km²) tvoří téměř ideální rovinu s malými výškovými rozdíly (100 - 140mnm uprostřed, 200 m na okrajích). Spád řeky Ob od Novosibirska po ústí (na 3 000 km toku) je pouze 90 m. Hlavním prvkem Západosibiřské nížiny jsou ploché, velmi široké a slabě drénované, a proto zamokřené močálové rozvodí.\n\nDruhým reliéfním prvkem jsou široké, dobře zformované, a proto i odvodňované doliny řek využívány i zemědělstvím. Jižně od Západosibiřské nížiny se rozkládá stará, na nerostné suroviny bohatá, velmi rozrušená Kazašská plošina. Turanská nížina leží v polopoušti a poušti. Suché a horké podnebí zde podmínilo vznik eolitických forem reliéfu (přesypy) v nižších částech nížiny, které tvoří pouště Karakum, Kyzylkum a jiné okrajové části tvoří zejména větrnou erozí poznamenané nevysoké plošiny (Usťurt, Turgajské plošina) s četnými svědeckými vrchy. Horskou obrubu Východoevropské nížiny z jihu tvoří tři od sebe oddělená pohoří alpínského věku - Karpaty, Krymské hory a Kavkaz. Ukrajinské Karpaty (nejvyšší vrch Hoverla 2061 m) jsou nevysoké, flysovými vrstvami budované a snadno průchodné pohoří, pro které jsou typické široké a odlesněné hřbety (poloniny) spadající do dolin strmými zalesněnými svahy. Mezi Sevastopolem a Feodosijí na jihu poloostrova Krym se táhnou Krymské hory (nejv. Vrch Roman-Koš 1 545 m) tvořené většinou vápenci a tvořící tři od sebe oddělené, mírně na sever a strmě na jih spadající hřbety. Obdobou Poloniny jsou zde jajly. Tvoří je nakloněné a značně skrasovatělé vrcholové plošiny.\n\nOblast Kavkazu se rozprostírá mezi Černým a Kaspickým mořem a tvoří ji čtyři části: nížinné a archaické Severního Kavkazu (Kubánská a Těrecko-kumská nížina, Stavropolská plošina); pohoří Velký Kavkaz, jedno z nejkrásnějších pohoří SSSR (nejv. vrch Elbrus 5642 m); depresi Zakavkazska tvoří dvě nížiny (Rionská, Kursko-arakská); za depresí se zvedají pohoří Malého Kavkazu uzavírající sopečnou Arménskou vysočinu. Za Kaspickým mořem začínají pohoří Střední Asie pustatinným pohořím Kopet Dag (nejv. Reza 2942 m). Jeho pokračováním jsou dvě nejvyšší pohoří SSSR, Pamír s nejvyšším bodem SSSR ( štítem Komunismu 7 495 m) a Ťan-šan (nejv. Vrch štít vítězství 7 439 m). Pohoří Pamír je vysoce vyzdvižen horský uzel s alpinským reliéfem a četnými ledovci. Ťan-šan je pohoří vrásová-zlomové struktury, rozčleněné zlomy na několik hřbetů se zarovnanými plošinami (Syrta), mezi nimiž leží hluboké kotliny (ferganská , Issykkulská). Severně od Ťan-šanu se rozkládají dvě horské kry (Džungarský Alatau, Tarbagataj) a pohoří Altaj (nejv. Bělucha 4506 m) s parovinným reliéfem ve středních výškách as alpinským reliéfem v nejvyšší dodnes zaledněné části. Výběžkem Altaje na severu je Kuzněcký Alatau a Salairský masiv, který uzavírají Kuzněckou kotlinu bohatou na uhlí. Východním pokračováním Altaje je přes 3000 m vysoké pohoří Sajany.\n\nMezi řekami Jenisej a Lena se rozprostírá Středosibiřská plošina (500 - 700 mnm) s lávovými pokerových (trapy). Plošina je rozříznutá hlubokými dolinami řek s četnými vodopády a prahy, na severu strmě spadá do Středosibiřská nížiny bohaté na jezera. Pohoří v Pribajkalsku a Zabajkalí tvoří nevysoké a ploché horské hřbety severovýchodního a jihozápadního směru odděleny podélnými zlomovými sníženiny. Jednou z nich je příkopová propadlina jezera Bajkal, které je nejhlubším jezerem světa (1620 m). Východně od řeky Lena se rozkládá horská oblast severovýchodní Sibiře s více pohořími obloukovitého tvaru (Stanové pohoří, Verchojanské pohoří a čerkeský hřbet, kolymské vrchy a jiné), které obklopují náhorní plošiny (Ojmjakonská a jiné). Nejvyšší pohoří Sibiře a Dálného východu je na poloostrově Kamčatka. (Sopka Ključevskaja 4750 m). Na Kamčatce a Kurilských ostrovech je do 40 činných sopek. Jižní část Dálného východu vyplňují pohoří Sichote-Aliň a Burejský hřbet, oddělené nížinou u řeky Amur.\n\nPodnebí bylo pro obrovskou rozlohu SSSR velmi pestré. Rozhodující vliv na podnebí oblastí má geografická šířka, poloha vzhledem na centra atmosférické činnosti, převládající proudění vzduchu a reliéf. SSSR se v zásadě rozkládal ve třech klimatických pásmech - arktickém, mírném a subtropickém. Vznik těchto pásem závisí zejména na množství přijímaného slunečního záření, které je v jednotlivých zeměpisných šířkách rozdílné. Na pobřeží Severního ledového oceánu je záření v průměru za rok 60 kcal na cm², v jižních oblastech SSSR dosahuje až 160 kcal na cm². Centra atmosférické činnosti jsou zásadně odlišně rozděleny v zimě a v létě. V zimě po silném ochlazení vzniká např. nad Mongolskem a východní Sibiří oblast vysokého tlaku vzduchu, jehož výběžek zasahuje směrem na západ až nad Ukrajinu (přibližně 50 ° severní šířky). Tlaková výš ochlazuje větší část území SSSR a vyvolává studené východní proudění jižně od výběžku vysokého tlaku vzduchu. Podnebí SSSR ovlivňuje i Azorská tlaková výše a Islandská tlaková níže nad Islandem. Severně od výběžku vysokého tlaku vzduchu převažuje západní proudění od Atlantského oceánu, přinášející sněhové srážky. Podnebí severozápadní části SSSR podmiňoval Golfský proud. V létě se nad přehřátým euroasijský kontinentem utváří oblast nízkého tlaku vzduchu nad Íránem a Střední Asií. Od ní se rozšiřují na sever a na západ suché a horké vzdušné masy. Nad Atlantikem mohutní Azorské tlaková výše, posouvá se na sever a ovlivňovala klima téměř celého území SSSR. V létě téměř nad celou oblastí SSSR převládaly západní a a ve střední Asii severní větry. Na pobřežích Severního ledového oceánu se větry měnily dvakrát ročně. Větry dují z oceánu na pevninu a v zimě naopak. Nad jižní částí Dálného východu letní větry z Tichého oceánu přinášejí mnoho vláhy (monzun). Vlivem reliéfu mají zejména pohoří odlišné podnebí jako okolní rovinné území. Zatímco pobřeží na Dálném východě omezují vliv Tichého oceánu na úzký pobřežní pás, rovinný reliéf na západě a severu umožňuje západnímu proudění pronikat až do východní Sibiře a chladným vzduchovým hmotám často zasahovat hluboko na jih, zejména v přechodných obdobích.\n\nV zimě mělo celé území SSSR kromě jižního Krymu, Zakavkazska a jihu Střední Asie teploty pod bodem mrazu. Na průběh izoterem má velký vliv teplý Golfský proud. Např. izotermy průměrné lednové teploty -10 °C probíhá přes Murmansk, Kalugu, Volgograd, a Kzyl-Ordu, tedy má téměř poledníkového směr. Izotermy lednových teplot -35 °C a nižší tvoří nad Sibiří uzavřené kruhy. Extrémně nízké teploty také v důsledku inverze jsou v uzavřených kotlinách severovýchodní Sibiře, kde leží takzvaný pól chladu (oblast Verchojansku a Ojmjakonu). Teplota zde klesá až na -70 °C. Zejména zimní teploty poukazují na převažující kontinentální charakter podnebí na území SSSR.\n\nSovětský svaz přeměnil, často radikálně, fyzicky životní prostředí. V sedmdesátých a osmdesátých letech začali sovětští občané, od nejvyšších úředníků po obyčejné továrním dělníky a zemědělce, zkoumat negativní aspekty této transformace a vyzývali k obezřetnějšímu využívání přírodních zdrojů a k většímu zájmu o ochranu životního prostředí.\n"}
{"id": "1362932", "url": "https://cs.wikipedia.org/wiki?curid=1362932", "title": "Turecká volejbalová reprezentace žen", "text": "Turecká volejbalová reprezentace žen\n\nTurecká volejbalová reprezentace žen reprezentuje Turecko na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362936", "url": "https://cs.wikipedia.org/wiki?curid=1362936", "title": "Specificita", "text": "Specificita\n\nSpecificita je statistický údaj v medicíně, biologii a epidemiologii, který udává poměr skutečně negativních jedinců (bez nemoci) a všemi zdravými jedinci v populaci. Je přímo úměrná sensitivitě testu. Specificita testu udává jaký podíl falešně pozitivních jedinců test zachytí. Stejně jako sensitivita se udává od 0 do 100% a v biologii obecně nikdy nedosahuje 100%. Ideální, respektive spolehlivé, testy mají specificitu mezi 95 až 99%. Příčinou výskytu falešně pozitivních výsledků, tedy nízké specificity, jsou například nespecifické reakce, v sérologii je to například zkřížená reakce antigenu s jinými protilátkami.\n"}
{"id": "1362937", "url": "https://cs.wikipedia.org/wiki?curid=1362937", "title": "Belgická volejbalová reprezentace žen", "text": "Belgická volejbalová reprezentace žen\n\nBelgická volejbalová reprezentace žen reprezentuje Belgii na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362939", "url": "https://cs.wikipedia.org/wiki?curid=1362939", "title": "La Dame brune", "text": "La Dame brune\n\nLa Dame brune je píseň nahraná roku 1967 francouzským zpěvákem Georgesem Moustakim a šansoniérkou Barbarou.\n\nPíseň byla vydána na albu s názvem \"Ma plus belle histoire d'amour\" ve vydavatelství Philips Records. Autorem hudby byl Georges Moustaki a textaři oba interpreti.\n\nRoku 2010 nazpívala tuto píseň s názvem \"Stará píseň\" na svém albu \"Mlýnské kolo v srdci mém\" s českým textem Jaromíra Nohavici česká šansoniérka Hana Hegerová spolu s autorem textu.\n\n"}
{"id": "1362944", "url": "https://cs.wikipedia.org/wiki?curid=1362944", "title": "Vila Artemis (Karlovy Vary)", "text": "Vila Artemis (Karlovy Vary)\n\nVila Artemis (dříve \"Stainl\", později \"Milton\" a \"Pöhl\") v Karlových Varech je neorenesanční stavba z konce 19. století. Nachází se ve vilové čtvrti zvané Westend. Po rozsáhlých úpravách v letech 2004 a 2005 a znovu otevření v červnu 2005 se stala vila součástí lázeňského hotelového resortu Savoy Westend Hotel.\n\nBudova je chráněna od roku 1999 jako kulturní památka České republiky.\n\nVýstavbou vilové čtvrti Westend v Karlových Varech se lázeňské město snažilo držet krok s dobovými evropskými trendy. Plány na stavbu samostatně stojících vilových objektů nad Zámeckým vrchem při cestě k výletnímu hostinci Malé Versailles se začaly připravovat v 70. letech 19. století. Město se počalo členit na část obchodní a vilovou zástavbu Westend, sloužící boháčům. Mezi první stavby Westendu patří vila Artemis. Podle projektu Konráda Eckla ji nechal postavit v roce 1875 Anton Stainl. Později získal vilu J. Milton a změnil její název na vila Milton a v roce 1908 koupil vilu Josef Klimmer. Nový majitel nechal v roce 1909 vypracovat plány na celkovou přestavbu. Podle plánů karlovarského architekta Alfréda Bayera měly z původní stavby zůstat pouze vstupní a boční průčelí s lodžií. Stavba měla být rozšířena vložením mohutné věže, zvýšena o patro s mohutnou mansardovou střechou. Podle projektu však byla postavena pouze lodžie s balkonem na jižním průčelí. Další plány na rozsáhlou přestavbu a přístavbu vily vypracoval roku 1914 karlovarský stavitel Heinrich Johann Vieth. Nový výraz fasád měl být řešen ve stylu postsecesním, tzv. geometrickou secesí směřující k novému stylu art deco. Plány na razantní přestavbu se však v důsledku první světové války již nerealizovaly. Objekt se tak dochoval ve své původní podobě z doby výstavby. V období socialismu byla v objektu umístěna mateřská školka. V letech 2004 a 2005 došlo k rozsáhlým úpravámh vily, včetně okolních vil, a vila Artemis byla obnovena do původního stavu. Spolu s dalšími objekty, vilou Savoy, vilou Carlton, vilou Kleopatra a vilou Rusalkou se stala součástí lázeňského a hotelového resortu Savoy Westend Hotel. Všechny objekty jsou přímo propojeny s balneocentrem Medical Spa Centre, které nabízí léčebné i relaxační procedury s využitím místní termální minerální vody. Ve vile Artemis je umístěno šest apartmá nejvyšší pětihvězdičkové kategorie. Díky umístění na vyvýšené terase je z vily výhled na panorama lázeňské části Karlových Varů.\n\nVila je samostatně stojící dvoupodlažní budova na pravidelném čtvercovém půdorysu, zachovávající principy symetrie. Čtverec doplňují na všech stranách vystupující rizality s lodžiemi a balkony, nesenými pilíři s abaky. V portiku na východní straně se nachází předsazené dvouramenné schodiště. Na vstupním průčelí se uplatňuje motiv kruhového vlysu s rozetou, v patře jsou vlysy s figurálními, ryze renesančními náměty. Vlysy jsou zhotoveny z terakoty. Objekt má velmi nízké valbové střechy na italský způsob. Do pokojů v objektu se vchází z ústředního předpokoje. V pokojích se dochovaly originální štukové stropy. Neorenesanční střídmá stavba postavená v duchu antikizující vily představuje jeden z nejčistších příkladů neopalladianismu v Karlových Varech.\n\n"}
{"id": "1362950", "url": "https://cs.wikipedia.org/wiki?curid=1362950", "title": "Stanley Baxter", "text": "Stanley Baxter\n\nStanley Baxter (* 24. května 1926 Glasgow) je skotský herec. Po dobu tří let působil v glasgowském divadle Citizens Theatre. Později hrál v dalších divadlech. V roce 1959 odešel do Londýna, kde se věnoval práci v televizi. Nadále se věnoval hraní v divadle. V šedesátých letech měl vlastní pořad na rozhlasové stanici BBC Radio Scotland. V letech 1963 až 1971 měl na televizní stanici BBC One vlastní pořad \"The Stanley Baxter Show\". V letech 1972 až 1975 moderoval \"The Stanley Baxter Picture Show\" na ITV.\n\n"}
{"id": "1362951", "url": "https://cs.wikipedia.org/wiki?curid=1362951", "title": "Papoušek karolinský", "text": "Papoušek karolinský\n\nPapoušek karolinský (\"Conuropsis carolinensis\") je vyhynulý druh papouška náležící do rodu \"Conuropsis\". Popsal jej Carl Linné roku 1758. Papoušek obýval východ Spojených států amerických, kde vytvořil dva poddruhy, jejichž populace oddělovalo Appalačské pohoří. Preferoval lesy u vodních ploch.\n\nPapoušci karolinští byli malými papoušky, měřili okolo 30 cm, rozpětí křídel činilo asi 58 cm. Samci dosahovali mírně větší velikosti než samice. Tělo bylo zelené, bledší na spodní straně těla. Rovněž ocas měl zelené zbarvení. Ohyby křídel a okraje ručních letek byly žluté, stejně tak hlava. Čelo a obličej byly oranžové. Papoušek karolinský žil ve velkých hejnech, jednotliví ptáci posilovali své svazky probíráním peří. Noc trávili hlavně v dutinách stromů. Rychle létali a nepříjemně křičeli. Papoušek karolinský se živil semeny, další rostlinnou potravou či hmyzem, přičemž neváhal zaútočit ani na úrodu zemědělců. Hnízdil během března až dubna, snůška činila dvě až pět vajec.\n\nPapouška karolinského vybíjeli zemědělci, protože jim ničil úrodu. Bylo jich možno najednou zabít velké množství, neboť se vraceli ke svým mrtvým druhům z hejna. Lovili se také pro maso, jejich peří se využívalo coby ozdoba do klobouků a odchytáváni byli i živí jedinci pro chov v zajetí, převážně poté, co se stali vzácnými. Tehdy začali o ptáka stát i ornitologové a usilovali o co největší počet vzorků. Mimo toto pronásledování papouškům ubýval i biotop, lesy Evropané těžili pro dřevo nebo je nahradili plantážemi. Do Ameriky byly dovezené nové choroby a nepůvodní zvířata včetně včel, které mohly ptákům zabírat dutiny stromů. Ještě na začátku 19. století byl tento druh hojný, ale již v 80. letech 19. století se stal kvůli těmto faktorům velmi vzácným. Poslední jedinci ve volné přírodě byli zabiti roku 1904 u jezera Okeechobee na Floridě (i nadále však byla hlášena údajná nebo neověřená pozorování), v zajetí poslední jedinec – Incas – uhynul v únoru roku 1918. Mezinárodní svaz ochrany přírody hodnotí druh jako vyhynulý.\n\nPapouška karolinského poprvé objevil Humphrey Gilbert, anglický mořeplavec a kolonizátor Severní Ameriky, již v roce 1583 na území dnešní Floridy. Do Evropy byli první jedinci zasláni až ve třicátých letech 18. století. Vědecký popis prvně učinil až švédský biolog Carl Linné roku 1758. Zvolil vědecké jméno \"Psittacus carolinensis\" a popis ptáka zveřejnil ve svém díle \"Systema naturae\", vydání deset, strana 97. Do současného rodu \"Conuropsis\" byl papoušek karolinský přeřazen až později, roku 1891, a to Italem Tommasem Salvadorim, který rozdíly mezi těmito dvěma rody zaznamenal při práci s exempláři v londýnském muzeu.\n\nPapoušek karolinský je řazen do čeledi papouškovití (Psittacidae) a v ní do tribu Arini, který je tvořen převážně americkými papoušky. Náleží do rodu (generis) \"Conuropsis\". Popsány byly dva poddruhy (subspecie), oba během 18. století:\n\nO příbuznosti s jinými druhy probíhaly diskuse. Na základě anatomických detailů byl papoušek karolinský často považován za příbuzného rodu aratinga (\"Aratinga\"), protože se některým druhům arating podobal dlouhým špičatým ocasem a křídly, tvarem zobáku a zbarvením, či papouška mnišího (\"Myiopsitta monachus\"), se kterým jej zase spojuje opeřené ozobí. Genetická analýza, která by zařadila tento druh do fylogenetického stromu, byla provedena roku 2012. Výzkumný tým tvořili Jeremy J. Kirchman, Erin E. Schritzinger a Timothy F. Wright. Zkoumány byly druhy z 28 rodů tribu Arini a také několik druhů starosvětských papoušků, z papouška karolinského pak byla DNA sekvenována prvně. Analýza ukázala, že klad papoušků karolinských vystupoval jako sesterský klad vůči aratinze sluneční (\"Aratinga solstitialis\"), aratinze zlatohlavé (\"Aratinga auricapillus\") a nandeji černohlavému (\"Nandayus nenday\"). Vůči tomuto celému kladu byly postaveny klady tvořené druhy ara kaninda (\"Ara glaucogularis\"), ara arakanga (\"Ara macao\"), ara šedolící (\"Primolius couloni\"), ara rudobřichý (\"Orthopsittaca manilata\") a ara škraboškový (\"Cyanopsitta spixii\"). S papouškem mniším naopak papoušek karolinský příbuzný nebyl. Výsledky naopak poukázaly spíše na to, že podobnost těchto dvou druhů byla dána konvergentním vývojem; opeřené ozobí se v tomto případě vyvinulo pravděpodobně u obou druhů jako adaptace na chlad.\n\nV rámci rodu \"Conuropsis\" je znám ještě jeden druh, \"Conuropsis fratercula\", jehož na základě pažní kosti popsal Alexander Wetmore. Fosilie tohoto ptáka byly nalezeny v Nebrasce a datovány do doby před asi 20 miliony lety. Jedná se o jediný fosilní záznam papouška ze Severní Ameriky. \"Conuropsis fratercula\" dosahoval menší velikosti než papoušek karolinský.\n\nPapoušek karolinský byl ptákem nearktické oblasti, jeden z mála původních druhů papoušků žijící ve Spojených státech amerických. Endemitně obýval jejich východ, podle tradičního pohledu oblast od Mexického zálivu (Florida) přes Severní Karolínu až vzácně po New York, Pensylvánii, Maryland a další severní státy až ke skupině Velkých jezer na hranicích s Kanadou. Směrem na západ se papoušek mohl objevit až v Texasu, Oklahomě, Kansasu a Nebrasce. Vůbec nejzápadněji byl objeven ve východním Coloradu. Při takovém areálu rozšíření mohl papoušek karolinský při tradičním pohledu obývat areál o rozloze až 2 500 000 kilometrů čtverečních. Roku 2013 nicméně ornitolog Kevin Burgio z Connecticutské univerzity uváděný areál výskytu zpochybnil a ve své studii vydané v roce 2017 silně snížil.\n\nNa základě poddruhů se \"C. c. ludoviciana\" vyskytoval od jižního pobřeží až do oblasti řek Mississippi a Missouri a subspecie \"C. c. carolinensis\" se vyskytovala na zbytku areálu na východě Spojených států mezi Virginií a Floridou. Geografickou bariéru mezi těmito dvěma poddruhy představovalo Appalačské pohoří.\n\nPapoušek karolinský preferoval převážně lesní porosty tvořené platany nebo cypřiši (\"Cupressus\") v blízkosti vodních ploch, obývat však mohl i jiné biotopy. Prosperoval i v zemědělských oblastech.\n\nPapoušci karolinští byli malými papoušky, měřili něco kolem 30 cm, maximální rozpětí křídel činilo 58 cm. Vyvinul se u nich mírný pohlavní dimorfismus. Samičky dosahovaly menší velikosti nežli samci. Samec měl křídlo o velikosti mezi 18 až 20 cm, křídlo samičky bylo trochu kratší, 18 až 19,5 cm. Dlouhý ocas mohl měřit u samců mezi 12 až 16 cm, menším samicím se vyvinul o velikosti mezi 12,5 až 15,5 cm. Zánártí mělo u obou pohlaví stejnou velikost, maximálně 1,9 cm a minimálně 1,6 cm. Zobák dosahoval délky 2,3 až 2,5 cm u samce, samice jej měly opět mírně menší, mezi 2,2 až 2,4 cm. Hmotnost papoušků karolinských činila asi 280 g, jiné zdroje ji však uvedly výrazně nižší, s váhou asi 100 g.\n\nZbarvení bylo u obou pohlaví shodné, zde se pohlavní dvojtvárnost nevyvinula. Druh byl zbarven hlavně odstíny zelené, oranžové a žluté. Tělo bylo zelené, bledší na spodní straně těla. Rovněž ocas měl zelené zbarvení. Ohyby křídel a okraje ručních letek byly žluté, stejně tak hlava. Toto zbarvení se odrazilo i v jednom původním názvu pro druh z jazyka indiánského kmene Seminolů „puzzi la nee” („žlutá hlava”). Čelo a obličej byly zbarveny oranžově, duhovka hnědavě. Stehna měla směrem ke končetinám žlutou barvu, barva končetin se pohybovala mezi odstíny hnědé a růžové. Nedospělí jedinci se od dospělců odlišovali převážně jednotným zeleným zbarvením bez žlutých znaků na křídlech a stehnech, obličej a horní část hlavy měly oranžovo-hnědavý nádech. Na základě zbarvení bylo možné odlišit i dvě známé populace; západní poddruh byl obecně bledší.\n\nO chování papouška karolinského není známo dostatečné množství informací. Některé informace zanechali vědci, jako Alexander Wilson, John James Audubon a další autoři. Podobně jako také již vyhubený holub stěhovavý, žil papoušek karolinský ve velkých koloniích. Jedno hnízdo mohlo sdílet až třicet ptáků, celkem jich potom v kolonii žilo až tisíc. Poté, co se papoušek stal vzácnějším, bylo možné pozorovat i menší skupinky, páry nebo i jednotlivce. Svazky ve skupině posilovali papoušci vzájemným probíráním peří. Den trávili především klidně ukryti ve stínu listoví, v brzkých ranních hodinách a pozdním odpoledni se pak v menších skupinkách rozlétávali do krmných oblastí.\n\nPapoušek karolinský uměl rychle létat a během letu obvykle nepříjemně křičel; toto volání, znějící jako „\"kí, kí, kí\"“ se rozléhalo na velké vzdálenosti. Vokální repertoár byl ovšem bohatší a papoušci mezi sebou komunikovali i pomocí jiných zvukových signálů. Dalšími výkřiky upozorňovali na nebezpečí ze strany predátorů či přivolávali své druhy, pokud byli zraněni. Pokud byl některý papoušek zabit, ostatní členové hejna se k němu vraceli a přelétávali nad ním. Toto chování popsal jak Audubon, tak Wilson, kterému to zabíjení papoušků znechutilo. Mluvit se papoušek karolinský naučit nedokázal.\n\nBěhem šplhání po stromech si papoušci pomáhali zobákem, naopak na zemi se chovali neobratně, podle Audubona „jako by jim překážel ocas”. Obecně byli krotcí a dali se ochočit. Na noc se papoušci karolinští uchylovali do bezpečí dutých stromů nebo pařezů, přičemž do jedné dutiny se namačkalo i více než dvacet ptáků. Větší množství nocujících jedinců se pravděpodobně vyvinulo jako adaptace na chlad. Během nocování se papoušci přidržovali vnitřní strany dutiny svými zobáky a drápy.\n\nPoddruh \"C. c. ludoviciana\" pravděpodobně z chladných oblastí migroval do teplejších míst, poddruh \"C. c. carolinensis\" byl stálý. Pochybné jsou teorie o tom, že druh hibernoval. Na chlad byl nicméně alespoň částečně přizpůsobivý, někteří papoušci byli pozorování i při teplotách pod -30 °C.\n\nSvou potravu papoušci karolinští sháněli na začátku a ke konci dne. Krmili se různými semeny, například z ostrokvětů (\"Cenchrus\"), řepní (\"Xanthium\"), které byly v tu dobu dle Audubona hojné a podle Wilsona šlo o jejich nejoblíbenější potravu, či borovic pinií (\"Pinus pinea\"). Přiživit se mohli i jinými rostlinnými produkty a také hmyzem. Při krmení si potravu přidržovali drápy. Audubon ve své monografii popsal přesný způsob krmení tohoto ptáka. Nejprve na řepeň vyšplhal, utrhnul plod a kloval do něj tak dlouho, dokud nevypadlo semeno. Mimo tuto potravu papoušek karolinský žral i úrodu farmářů, čímž mohl způsobit i velké škody. Audubon k tomu píše:\n\n…Stohy obilí ležící na poli jsou napadány hejny těchto ptáků, kteří je často pokrývají tak, až to vypadá, jako by na nich byl položen barevný koberec. Obklopí celý stoh, vytahují stébla a zlikvidují dvakrát tolik zrní než by ukojilo jejich hlad… …ve velkých množstvích létají na naše jabloně a hrušně v sadech; utrhnou ovoce, otevřou jej až k jádru a zklamáni ještě měkkými semeny mléčné konzistence zase jablko nebo hrušku pouští…\n\nPapoušek karolinský mohl být kvůli potravě, kterou konzumoval, pro některé tvory jedovatý. Řepně obsahují toxický glykosid atractylosid (zaznamenaný i v bádelích a dalších rostlinách) a pták mohl tento toxin absorbovat do těla. John James Audubon uvedl, že po sežrání papouška karolínského zemřelo několik koček. Své kočce dal sám sežrat vnitřnosti z několika zastřelených papoušků a ta brzy zmizela. Wilson zase ve své publikaci napsal, že mu jedna žena z města Natchez v Mississippi sdělila, že kočce podala maso z papouška a ta za kratší dobu zahynula. Poté, co Wilsonovi jeho papoušek uhynul, provedl experiment, při kterém kočce s dvěma koťaty předložil maso a vnitřnosti papouška; žádné z testovaných zvířat však nevykazovalo příznaky otravy. Dotyčný pták však nebyl krmen řepněmi, a tak jedovatý být nemusel, pokus tedy neměl vypovídající hodnotu.\n\nO rozmnožování tohoto druhu existuje málo informací. Nebylo odhaleno, kdy se poprvé rozmnožoval, jak rozmnožování probíhalo (uvažuje se o monogamii), či jaká byla úmrtnost mláďat. Papoušci hnízdili během března a dubna zřejmě v dutinách stromů a snůška činila dvě až pět vajec. Ta měřila asi 2,7×3,5 cm. Některé informace o hnízdění se snažil získat například Wilson, ale od místních lidí obdržel protichůdná vyjádření. Dle některých si papoušek hnízdo vystýlal materiálem; jeden muž mu sdělil, že hnízdo bylo tvořeno malými slepenými větvičkami, dle jiných však nikoli a dutina ničím vystlána nebyla.\n\nMláďata se vyklubala za 23 dní, v zajetí se o ně starali oba rodiče, ale chov často nedopadl úspěšně. Pohlavní dospělost byla dosažena asi za jeden rok.\n\nk predátorům patřili například jestřábi Cooperovi (\"Accipiter cooperii\"), hnízda pak mohli vybírat hadi (Serpentes), mývalové (\"Procyon lotor\") či veverkovití (Sciuridae). Papoušek karolinský se uměl bránit pomocí svého zobáku.\n\nPřesné důvody vyhynutí nejsou známé. Jednalo se zřejmě o kombinaci několika faktorů způsobených Evropany; původní obyvatelé Severní Ameriky papouška neohrožovali. Farmáři papoušky karolinské pronásledovali a hromadně stříleli kvůli ničení úrody, a to ještě nedlouhou dobu před vyhynutím. Přesná čísla takto zabitých ptáků nebyla evidována. Zranitelnými se papoušci stávali v důsledku návratu k mrtvým ptákům z hejna, čímž jich bylo možné zabít velké množství. Obvykle stačilo zastřelit pouze několik ptáků, ostatní se k nim sletěli a zemědělci následně zabili i tyto jedince. Audubon jeden takový lov přikrášleně popsal. Farmáři dle jeho pozorování mohli vybít téměř celé hejno. Ztráty během několika hodin dosahovaly i několika set papoušků. Papoušci karolinští pak byli zabíjení rovněž ze sportu, sloužili také jako zdroj masa a jejich peří se využívalo coby módní doplněk; tvořilo ozdobu klobouků.\n\nOdchyt živých ptáků z volné přírody do zajetí se zvýšil poté, co se stali vzácnějšími. Lovci přes dutinu, kde papoušci spali, hodili sítě, a tak je lapili. Někdy je lovili také na vějičku, přičemž návnadu představoval zmrzačený pták. Tehdejší ornitologové zase stáli o co největší počet vzorků stále vzácnějšího ptáka včetně vajíček. Nebezpečí pro papoušky karolinské však nepředstavoval pouze lov. Jejich přirozené prostředí nebylo výrazně narušeno, přesto Evropané začali v jejich areálu výskytu namísto lesů vytvářet plantáže tabáku, rýže či bavlníků. Po roce 1840 bylo mýcení lesů na velkém vzestupu. Lesy byly káceny také pro dřevo. Do roku 1860 zemědělství ustoupilo nejméně 153 000 000 akrů lesa, pro dřevo a jiné důvody došlo ke zničení dalších 11 000 000 akrů lesa. Dovezeny též byly nové choroby (je možné, že papoušek karolinský podléhal i neznámé epidemii přenášené drůbeží) a zvířata včetně včel, kterým se v novém prostředí dařilo a papouškům začaly zabírat doupné stromy.\n\nJeště na začátku 19. století byl papoušek karolinský hojným druhem a jeho populace sahala až k milionům. Kolem 30. let se už ale stal vzácnějším druhem. John James Audubon v té době zmiňoval, že severně od Cincinnati žilo již jen velmi málo jedinců a dle něj v okolí Mississippi vymizela během této doby okolo patnácti let více než polovina původního počtu ptáků. Na počátku 40. let vymizel pták v Ohiu. Během 70. let vyhynul v Tennessee, Mississippi, Alabamě a dalších státech východně od řeky Mississippi (mimo Floridu). Západně od Mississippi byl papoušek karolinský pozorován naposledy v roce 1891, i když je pravděpodobné, že někteří papoušci ještě nějakou dobu přežívali v odlehlých neosídlených oblastech. Během této doby v Německu zdivočelo jedno hejno, ale bylo vystříleno. Zbývající ptáci přežívali až do dalšího století na Floridě, poslední papoušci byli uloveni roku 1904 u jezera Okeechobee. Je možné, že za tak rychlým vymřením stála i rozdrobenost populace, jak ji popisuje Kevin Burgio ve své studii. Na několik izolovaných populací by měly ohrožující faktory větší vliv než na jednu velkou populaci.\n\nPapoušci karolinští byli chováni v zajetí, kde se i rozmnožovali, ovšem úmrtnost byla vysoká a všichni chovaní jedinci postupně uhynuli. Jednotlivé instituce mezi sebou nenavázaly spolupráci v chovném programu. Poslední ptáci v zajetí pocházeli ze zásilky 16 papoušků pro ZOO v Cincinnati, zbývající pták z této zásilky jménem Incas zahynul pravděpodobně ve čtvrtek 21. února 1918. Několik měsíců před tím uhynula předposlední samice Lady Jane. Před jejich smrtí se oba exempláře pokoušela koupit Londýnská zoologická zahrada. Incasovo tělo bylo odesláno do Smithsonova institutu, ale z neznámého důvodu k dopravení zásilky nedošlo.\n\nPo ulovení posledních papoušků u jezera Okeechobee se stále objevovaly zprávy s neověřenými, údajnými pozorováními. Sporné zprávy o pozorování poddruhu \"ludoviciana\" pocházejí ještě ze začátku 20. století z Missouri a Kansasu. Z Floridy byla podobná pozorování hlášena ještě koncem 30. let. Například Henry Redding upozornil na menší hejno papoušků u Fort Drum Creek v okrese Okeechobee roku 1920, na jaře 1927 sběratel vajec Charles Doe hlásil pozorování tří párů papoušků a získal i několik vajec, dnes umístěných v muzeu floridské univerzity. Jejich pravost by případně mohla být ověřena pomocí biochemických analýz.\n\nBěhem 30. let 20. století kolovaly zvěsti o výskytu papouška v bažinách okolo řeky Santee River v Jižní Karolíně. Zdejší příběh začal, když se sem roku 1934 vydal pracovník Cornellovy univerzity George Malamphy. Jeho původním cílem byly ornitologické výzkumy zdejší populace krocanů divokých (\"Meleagris gallopavo\"), avšak hlásil také několik pozorování papoušků karolinských. To vzbudilo pozornost společnosti National Audubon Society, která si pronajala rozsáhlý kus oblasti a nasadila sem dva významné ornitology, Alexandera Sprunta a Roberta Portera Allena, a dva lesníky, Warrena a Hollieho Shokesovy. V roce 1936 zde skupina založila základní tábor. Ve svých zprávách během několika let hovořili o několika možných pozorování papoušků karolinských, avšak řada z těchto pozorování byla založena jenom na nevýrazných siluetách ptáků. V prosinci 1937 se do pátrací akce zapojilo více významných ornitologů, včetně Ludlowa Griscoma. Papoušek však i přes úsilí nebyl nalezen a poté Griscom výskyt papouška zde odmítnul. Poslední možné pozorování v oblasti pochází z roku 1938, kdy otec a syn Shokesovi prý zahlédli pár s mláďaty. Jestli se zde papoušek karolinský v tuto dobu vyskytoval, zůstalo nezodpovězeno. V oblasti vznikla elektrárna a při stavbě byl zničen zdejší biotop. Sprunt si vždy stál za tím, že pozoroval živé papoušky karolinské, zatímco Allen se pozdějí domníval, že namísto papoušků pozoroval hrdličky karolinské (\"Zenaida macroura\"). Není nicméně nepravděpodobné, že poslední zbytky bývalé populace papoušků mohly přežívat ještě v pozdních 30. letech.\n\nRoku 1969 představil na zasedání Americké ornitologické společnosti americký ornitolog Roger Tory Peterson necelou minutu dlouhý barevný filmový záznam, na němž má být zaznamenán papoušek karolinský. Film zabíral celkem tři ptáky ukryté ve stromoví a keřích a jednalo se o kopii záznamu, který vlastnil Dee Jay Nelson. Film společně s jinými filmy získal podle jeho slov při koupi kamery Model B Eastman pravděpodobně v raných 50. letech 20. století během plavby v bažinách Okefenokee (Georgie) od pronajatého převozníka, od něhož si kameru kupoval. Nelson nebyl schopen přesně určit, odkud záběry pocházejí ani kdo je autorem záznamu. Podle něj záznam nepořídil prodávající, ale předchozí vlastník kamery, jistý Orsen Stemville. Film si Nelson prohlédnul až asi za patnáct let, podle něj byl záznam s papoušky mezi záběry aligátorů a ropuch možná původem z Okefenokee. Po znovuobjevení kopie záznamu v roce 2005 byl film podroben vědecké studii (Noel F. R. Snyder & kol., 2010). Podle vědecké analýzy se ptáci zde vyobrazení nepodobají živým papouškům karolinským a jedná se o podvod. Dva z ptáků nikdy nejsou vidět celí a pohybují se nepřirozeně. Třetí pták je živý, ale od papouška karolinského se odlišuje zbarvením i tvarem hlavy. Je možné, že se v tomto případě jedná o člověkem dobarvený druh papouška, jako je například papoušek bělokřídlý (\"Brotogeris versicolurus\").\n\nMezinárodní svaz ochrany přírody prohlásil tento druh jako vyhynulý roku 1988. V Úmluvě o mezinárodním obchodu s ohroženými druhy volně žijících živočichů a rostlin není zařazen.\n\nV muzeích je uloženo 16 koster a přes 720 kožek papouška karolinského. Existuje i několik vzorků vajec, minimálně dvacet. Národní muzeum v Praze vlastní jeden vycpaný vzorek P6V-004387 nejasného pohlaví, které muzeum odkoupilo společně s jinými papoušky a kolibříky roku 1920. V záznamech muzea není uvedeno od koho papoušky a kolibříky koupilo a nejsou známy ani informace ohledně papouškova odchycení, ani místo, ani čas.\n\n"}
{"id": "1362952", "url": "https://cs.wikipedia.org/wiki?curid=1362952", "title": "Neshedil Kadinefendi", "text": "Neshedil Kadinefendi\n\nNeshedil Kadinefendi (cca 1857−30. ledna 1924) byla konkubína chediva Isma'ila Paši.\n\nNarodila se v roce 1857 v Kavkazu, ale původem byla Gruzínka a své rané dětství strávila v horách. Nájezdy nepřátel zasáhl její rodinu, když jí bylo sedm let. Společně se svým bratrem byli zajati a prodání obchodníkovi s otroky. Odvedli je do Istanbulu a tam byli rozděleni. Neshedil svého bratra už nikdy neviděla. Ona byla koupena manželkou vysoce postaveného paši a ta ji vychovávala podle tamějších zvyků. Její dětství bylo těžké. Musela se přeučit na jinou víru a naučili pouze číst, nikoliv psát; její zamilované dopisy psal někdo jiný místo ní. Také uměla šít a byla naučena používat nejlepší krajky, oyu a výšivky. \n\nKdyž jí bylo patnáct let, byla prodána egyptskému chedivovi Ismai'lovi a musela odejít do Egypta. Společně s další mladou čerkeskou dívkou strávila rok život v paláci Guezireh, kde byly učeny životu v harému. Zde taky dostala jméno Neshedil. Bylo jí asi šestnáct let, když jí byla darována vlastní oddělená komnata v paláci Zaaferan a bylo jí darováno padesát čerkeských konkubín, aby jí sloužily. Její oblečení, kosmetické prostředky a vybavení v paláci bylo z Paříže. Když už byla v paláci zabydlená, rozhodl se Ismai'l, že je nejvyšší čas ji navštívit a zároveň navštívit jeho dřívější ženy. Při návštěvě ho Neshedil okouzlila svou krásou a Ismai'l se do ní zamiloval. \n\nNeutuchající oddanost Ismai'la k ní zvedla takovou bouři žárlivosti ostatních žen, že po narození jejího druhého dítěte se běhe, jeho návštěvy v palácí Abdeen podávala otrávená káva. Neshedil se necítila dobře a spěchala domů, málem zemřela na cestě. Naštěstí byla úspěšně zachráněna. Pomalu se vracela ke starému životu, ale už nikdy nebyla zdravá jako dříve. Poté, co předčasně porodila svého syna jí bylo sděleno, že už nemůže mít další děti. Neshedil nikdy nezmínila jeho jméno a o smrti svého syna pak nikdy nemluvila. Isma'il byl tak rozzuřený, že už nemůže mít děti a že mu nedala zdravého syna, protože se jí ze všech manželek nejvíce věnoval a daroval jí spoustu drahých darů, například prsteny, drahé zlaté řetízky a spoustu dalších cenných šperků. Zakázal jí jíst jídlo a pít pití mimo její domov, aby se její stav nadále nezhoršoval, pokud by byla znovu otrávena. Když dostala od Ismai'la další cenný dar, padla na kolena a rozplakala se, že to způsoby další vlnu nenávisti a žárlivosti. Odmítala všechny jeho dary až do doby, dokud ji nevzal do svého paláce. V paláci Zaaferan se jí pak narodily dvě dcery - princezna Emina Aziza v roce 1874 a princezna Nimetullah v roce 1875.\n\nKdyž zemřela Hoshyar Kadinefendi, Neshedil a její dcery odešli do Neapole. O čtyři roky později, v roce 1889 se celá rodina přestěhovala do Emirganu u Bosporu nedaleko Istanbulu. V Emirganu Neshedil a její dcery bydleli v Tokmakburnu, v jedné ze sedmi budov, které zde Ismai'l vlastnil. Ten bydlel ve svém největším obydlí společně se svými vdanými dcerami a syny, kteří jej sem přišli navštívit během teplého období.\n\nSmrt Ismai'la v roce 1895 velmi zasáhla Neshedil, která na tom také nebyla zdravotně dobře a už měsíce byla v péči zdravotních sester. Její nemoc se zhoršila. Svěřila se do péče svých dcer a později svých vnoučat. Po tom, co se obě její dcery provdali byla pokaždé chvíli u jedné z nich. Častěji se ale zdržovala u své starší dcery, jelikož potřebovala větší pomoc v manželství a domácnosti. Také cestovala po evropském kontinentu buď s jednou nebo s oběma dcerami. Většina jejich cest byla kvůli hledání doktorů, kteří by jí mohli s nemocí pomoci, nejvíce času tedy strávili ve Švýcarsku. Ona a její dcera Emina byli neustále pod dohledem doktorů, jelikož trpěly vážnými chorobami.\n\nNeshedil zemřela v Nice ve Francii dne 30. ledna 1924 a byla pohřbena v Khedivalském mauzoleu v Káhiře v Egyptě. Neshedilin hrob je mezi hroby jejích dcer. \n"}
{"id": "1362954", "url": "https://cs.wikipedia.org/wiki?curid=1362954", "title": "Skoky na lyžích na Zimních olympijských hrách 2018 – střední můstek muži", "text": "Skoky na lyžích na Zimních olympijských hrách 2018 – střední můstek muži\n\nZávody ve skocích na lyžích na Zimních olympijských hrách 2018 na středním můstku proběhly 8. a 10. února 2018 na můstcích skokanského střediska Alpensia Ski Jumping Centre.\n\nPo bezproblémové kvalifikaci finále ovlivnily silné poryvy větru. Na veleskok průměrného Američana Kevina Bicknera jury postupně reagovala snížením nájezdového okna až o dvě čísla. Na aktuální snížení nájezdu doplatili favorizovaní Polák Dawid Kubacki a Japonec Džunširó Kobajaši. První kolo vyhrál s velkým náskokem Polák Stefan Hula ml. následovaný krajanem a obhájcem zlaté olympijské medaile Kamilem Stochem. Druhé kolo maximálně ovlinily silné poryvy větru, které místy přesahovaly kritickou hodnotu 5 m.s. Přerušování závod natáhlo do pozdních nočních hodin. Podmínky druhého kole sedly Noru Robertu Johanssonu, který se z desátého místa po prvním kole probojoval na stupně vítězů. Po prvním kole vedoucímu Poláku Stefanu Hulovi naopak podmínky nepřály, za silný vítr odečetl 18,2 bodů a skončil bez medaile. S náročnými podmínkami se nejlépe vyrovnal favorizovaný Němec Andreas Wellinger a získal zlatou olympijskou medaili.\n\n\n\nReference: \n\n\n\nReference: \n"}
{"id": "1362956", "url": "https://cs.wikipedia.org/wiki?curid=1362956", "title": "Cafe Days", "text": "Cafe Days\n\nCafe Days (případně \"Café Days\") je osmé sólové studiové album anglického hudebníka Chrise Speddinga. Vydáno bylo v září roku 1990. Jeho producenty byli Steve Berlin a Mark Linett. S výjimkou písně „Parchman Farm“, kterou napsal Mose Allison na základě písně od Bukky Whitea, obsahuje deska Speddingovy originální písně (do některých coby spoluautoři další hudebníci). Jde o Speddingovo jediné řadové album, které vydal v devadesátých letech. Historie alba sahá do roku 1988, kdy začal Spedding pracovat na novém albu pod dohledem producenta Seana Pilota. Několik písní z této doby bylo později použito na rozsáhlé reedici alba. V nahrávkách těchto písní hráli jiní hudebníci, než na původním albu – byli to například Tony Garnier a Kenny Aaronson.\n\n"}
{"id": "1362969", "url": "https://cs.wikipedia.org/wiki?curid=1362969", "title": "Il n'y a plus d'après", "text": "Il n'y a plus d'après\n\nIl n'y a plus d'après je píseň nahraná roku 1960 francouzskou šansoniérkou Juliette Gréco.\n\nPíseň byla nahrána na její desce se stejným názvem. Autorem hudby i textu byl Guy Isidore Beart.\n\nCoververze\n\nRoku 2010 nazpívala tuto píseň s názvem \"Vzpomínka na Paříž\" na svém albu \"Mlýnské kolo v srdci mém\" s českým textem Jovanky Šotolové šansoniérka Hana Hegerová.\n\n"}
{"id": "1362973", "url": "https://cs.wikipedia.org/wiki?curid=1362973", "title": "Hardtmuthova vila", "text": "Hardtmuthova vila\n\nHardtmuthova vila v Českých Budějovicích byla postavena na začátku 20. století v novobarokním stylu jako sídlo majtele továrny Koh-i-noor Hardtmuth (tehdy L.&C. Hardtmuth) Franze von Hardtmuth a jeho manželku Annu.\n\nVilu si nechal v roce 1911 postavit podnikatel a majitel tužkárny Franz von Hardtmuth, pravděpodobně podle architekta Johanna Stephana.\n\nV současnosti patří budova Jihočeskému kraji a funguje v ní dům dětí a mládeže.\n\nVila je patrová s mansardovou střechou, půdorys je ve tvaru písmene \"L\" a je situována do Lidické třídy hlavním osově souměrným východním průčelím s terasou a fontánou. Ze stavby vystupuje k jihu zimní zahrada, jejím protipólem k severu je vysunutý krytý kočárový příjezd. Balkony a terasy zdobí cementové kuželkové zábradlí a vázy. Centrem vnitřní dispozice je patrová schodišťová hala. \n\nPodoba interiérů přízemí se plně podřizuje reprezentační funkci. Zejména v přízemí se dochovalo mnohé z původní výzdoby. Barokizující mramorové krby, štukové stropy pojednané v novobarokním či novorokokovém duchu, tapety, dřevěná obložení stěn, to vše dovoluje udělat si alespoň nepatrnou představu o bytové kultuře nejvyšších vrstev společnosti na sklonku rakousko-uherské monarchie. \n\n"}
{"id": "1362975", "url": "https://cs.wikipedia.org/wiki?curid=1362975", "title": "Faika Fuad Egyptská", "text": "Faika Fuad Egyptská\n\nFaika Fuad Sadek (* 8. června 1926 - 7. ledna 1983) byla egyptská princezna a členka dynastie Muhammada Alího.\n\nPrincezna Faika se narodila v paláci Ras al Tin v Alexandrii v červnu 1926. Byla jednou z dcer krále Fuada I. a jeho druhé manželky Nazli Sabri. Byla sestrou krále Farúka I., Fawzie Egyptské, princezny Faizy a princezny Fathii. Jejím prapradědečkem byl generál Muhammad Sharif Paša, premiér a ministr zahraničí, který byl tureckého původu.\n\nFaika se provdala za Fuada Sadeka, obyčejného Egypťana. Svatba byla civilní a konala se v květnu 1950 v San Franciscu. Zpočátku tento sňatek její bratr, král Farúk I., neuznával, ale později jej přijal. Poté se konal obřad znovu v paláci Kubba v Káhiře v červnu 1950. Po sňatku získal její manžel titul \"beje\". Pár žil v paláci Dokki u Nilu a Fuad Sadek začal pracovat jako ministr zahraničí. Měli spolu čtyři děti, dva syny a dvě dcery. \n\nPrincezna Faika zemřela v Káhiře v lednu 1983 ve věku 56 let po dlouhé nemoci. \n"}
{"id": "1362977", "url": "https://cs.wikipedia.org/wiki?curid=1362977", "title": "Michal Klíma (politolog)", "text": "Michal Klíma (politolog)\n\nMichal Klíma (* 1. července 1959 Praha) je český politolog, od roku 2005 rektor Metropolitní univerzity Praha.\n\nVystudoval obor historie a politika na Filozofické fakultě Univerzity Karlovy v Praze, promoval v roce 1985. V letech 1991 až 1992 studoval evropskou politiku na univerzitě v Manchesteru ve Spojeném království, kde obhájil titul M.A. Specializuje se na tematiku stranických a volebních systémů a Evropskou unii. Je autor odborných studií, statí a monografií.\n\nPřednášel na Vysoké škole ekonomické v Praze a na Filozofické fakultě Univerzity Palackého v Olomouci. V roce 2005 se stal rektorem Metropolitní univerzity Praha.\n"}
{"id": "1362979", "url": "https://cs.wikipedia.org/wiki?curid=1362979", "title": "Michal Klíma", "text": "Michal Klíma\n\nJméno a příjmení Michal Klíma má více nositelů:\n\n"}
{"id": "1362981", "url": "https://cs.wikipedia.org/wiki?curid=1362981", "title": "Veliki Planik", "text": "Veliki Planik\n\nVeliki Planik (1272 m n. m.) je hora v pohoří Čičarija v severozápadní části Chorvatska. Nachází se na území opčiny Lupoglav v Istrijské župě. Na jihovýchodě sousedí s vrcholem Mali Planik (1259 m). Veliki Planik je nejvyšší horou celého pohoří.\n\nNa vrchol lze vystoupit po značených turistických trasách z několika směrů, například z osady Brgudac.\n\n"}
{"id": "1362982", "url": "https://cs.wikipedia.org/wiki?curid=1362982", "title": "Ázerbájdžánská volejbalová reprezentace žen", "text": "Ázerbájdžánská volejbalová reprezentace žen\n\nÁzerbájdžánská volejbalová reprezentace žen reprezentuje Ázerbájdžán na mezinárodních volejbalových akcích, jako je mistrovství světa nebo mistrovství Evropy.\n"}
{"id": "1362983", "url": "https://cs.wikipedia.org/wiki?curid=1362983", "title": "Cybertext", "text": "Cybertext\n\nCybertext je pojem, proslavený Espenem J. Aarsethem, popisující medium s interaktivními prvky založené na zpětné vazbě a nějakém výpočtu. Dle jeho slov se jedná o „\"stroj na produkci různorodých sdělení\"“ () \n\nCybertext spadá do ergodické literatury tím, že vyžaduje netriviální úsilí od čtenáře. Je založen na myšlence, že proces dostávání se ke sdělení je stejně tak důležitý jako sdělení samotné. Cybertext musí obsahovat nějakou formu smyčky zpětné vazby - narušuje klasické vnímání toho, jakým směrem proudí sdělení v literatuře od autora k pasivnímu čtenáři:\n\nautor → text (neboli jeho zpráva) → příjemce zprávy\n\nCybertext přesouvá centrální důraz na čtenáře a na proces vytváření a organizování textu .\n\nNapříklad hypertextová fikce složená z jednoduchých uzlů a odkazů mezi nimi může být rozhodně považovaná za ergodickou literaturu (jelikož čtení takového materiálu vyžaduje netriviální úsilí sledování odkazů, mentálních skoků a rozhodování), ale již ne za cybertext, neboť odkazy jsou pevně dané a vedou vždy na stejné místo. Oproti tomu interaktivní chatbot, jako například ELIZA, je cybertext protože na základě vstupu přepočítává výstup - na základě zpětné vazby a za použití výpočetního procesu je vrácena textová odpověď.\n\nJako konkrétné příklad cybertextu může sloužit dílo \"12 blue\" od Michaela Joyce. V závislosti na tom, jaký odkaz si čtenář vybere či jakou část diagramu, se dostane k různým částem textu. Ve výsledku tedy čtenář nepřečte celou knihu, ale dostává se k náhodným úryvkům a sám se snaží poskládat příběh dohromady. Jelikož se jedná o cybertext, dokončení příběhu není tak důležité jako dopad samostatného skládání na čtenáře .\n"}
{"id": "1362988", "url": "https://cs.wikipedia.org/wiki?curid=1362988", "title": "Antická makedonština", "text": "Antická makedonština\n\nAntická čili helénská makedonština či jen makedonština je ve starověku vymřelý jazyk z řecké (helénské) skupiny indoevropských jazyků, někdy považovaný za dialekt starořečtiny, kterým se mluvilo ve starověké Makedonii. V užívání byl v prvním tisíciletí před Kristem zhruba do 3. století před Kristem.\n\nJazyk se liší od současné makedonštiny, která je zcela odlišným slovanským jazykem indoevropské rodiny. Řecká politika název současné makedonštiny neuznává, jelikož jej přiznává pouze helénské makedonštině.\n"}
{"id": "1362992", "url": "https://cs.wikipedia.org/wiki?curid=1362992", "title": "The Windmills of Your Mind", "text": "The Windmills of Your Mind\n\nThe Windmills of Your Mind je píseň z roku 1968 složená francouzským skladatelem a zpěvákem Michelem Legrandem. Textaři byli Alan a Marilyn Bergmanovi. Francouzský text s názvem \"Les Moulins de mon cœur\" napsal Eddy Marnay. Píseň byl roku 1968 použita ve filmu \"Případ Thomase Crowna\" a ve stejný rok dostala Cenu akademie za nejlepší píseň.\n\nPíseň nazpíval Noel Harrison a tato verze byla použita ve filmu. \n\nRoku 1969 nazpívala tuto píseň na svém albu \"Dusty in Memphis\" britská soulová zpěvačka Dusty Springfield. Tato verze byla použita ve filmu \"Snídaně na Plutu\".\n\n\n\nRoku 1970 nazpívala tuto píseň v originále Helena Vondráčková na svém albu \"Isle of Helena\" a roku 1972 nazpívala tuto píseň s názvem \"Můžeš zůstat, můžeš jít\" jejíž text napsal Zdeněk Borovec.\n\nRoku 2007 nazpívala českou verzi Zdeňka Borovce šansoniérka Marta Balejová a to na svém albu \"Život je velký kolotoč\".\n\nRoku 2010 nazpívala tuto píseň s názvem \"Mlýnské kolo v srdci mém\" na svém albu \"Mlýnské kolo v srdci mém\" česká šansoniérka Hana Hegerová s českým textem Pavla Vrby.\n\nNizozemsky\n\nFinsky\n\nŠvédsky\n\nNěmecky\n\nŠpanělsky\n"}
{"id": "1362993", "url": "https://cs.wikipedia.org/wiki?curid=1362993", "title": "Ikbal Hanimefendi", "text": "Ikbal Hanimefendi\n\nIkbal Hanimefendi (22. října 1876 – 10. února 1941) byla čerkeská otrokyně prodaná do Egypta, která se stala konkubínou chedivy Abbase II. Hilmího, posledního držitele titulu chediv v Egyptě a Súdánu. Byla také jeho první manželkou. \n\nIkbal se narodila v říjnu 1876 na Krymu v Rusku. Původem byla Čerkeska. Její rodné jméno není známo. Stala se otrokyní Valide Paši Emine Ilhamy, manželky chedivy Tewfika Paši. Byla poslána jako dar pro prince. Byl to právě mladý Abbas, který ji spatřil jako první. Jelikož odpovídala tehdejšímu ideálu ženy na Středním východě, ihned se do ní zamiloval. \n\nV devatenácti letech se Ikbal stala princovou konkubínou, který si ji nakonec v únoru 1895 vzal za ženu. Stala se potom hlavní chedivovou konkubínou. \n\nIkbal ráda nosila šaty v evropském stylu a tento styl vštěpovala i svým třem dcerám. Studovala společně se svými dcerami a měla otevřenou a čistou mysl. Jako hlavní konkubína se stala nejkrásnější egyptskou ženou a byla prezentována jako ideální manželka. Také se účastnila operních představení, protože nevystupoval na veřejnosti jako panovnice.\n\nI když bylo manželství plné lásky, chediv Abbas II se s ní v roce 1900 rozvedl poté, co měl úlet s krásnou Maďarkou z Filadelfie, Mariannou Török, se kterou se setkal na Tereziánské akademii ve Vídni jako student. V květnu 1910 se s ní i oženil.\n\nI když stále byla hlavní konkubínou, chediv Abbas se s ní již nikdy znovu neoženil. Zemřela v únoru 1941 v Jeruzalémě během Britského mandátu v Palestině.\n\nSpolu s Abbásem měla Ikbal šest dětí:\n"}
{"id": "1362996", "url": "https://cs.wikipedia.org/wiki?curid=1362996", "title": "Normalizovaná kompresní vzdálenost", "text": "Normalizovaná kompresní vzdálenost\n\nNormalizovaná kompresní vzdálenost (z angl. \"\"normalized compression distance\"\") je způsob, jakým se dá měřit podobnost dvou objektů, ať už se jedná o dva dokumenty, dva e-maily, dvě hudební díla, dva jazyky, dva programy, dva obrázky, dva genomy, atd. Použitelná definice podobnosti může být jak těžké je převést jeden objekt na druhý. Normalizovaná kompresní vzdálenost může být použita například pro dobývaní znalostí, pro shlukovou analýzu.\n\nPro výpočet musíme na porovnávané objekty nahlížet jako na sled jedniček a nul - jedná se o binární řetězec. Každý počítačový soubor je takto vnitřně reprezentován.\n\nOznačme si první porovnávaný objekt, ve formě binárního řetězce, jako formula_1 a druhý jako formula_2. Dále budeme uvažovat počítačový program, který dokáže spočítat formula_1 z formula_2 a navzájem. Tento program budeme brát v teoretickém zápisu turingova stroje. Délka takovéhoto (nejkratšího) programu pak budiž informační vzdáleností.\n\nkde formula_6 značí kolmogorovskou složitost programu pro výpočet formula_1, když formula_2 dostane program na vstupu a obdobně formula_9 značí kolmogorovskou složitost programu pro výpočet formula_2 se vstupem formula_1.\n\nPro výpočet normalizované informační vzdálenosti (NID) pak použijeme vzoreček:\n\nformula_12\n\nNicméně tento výpočet je bohužel v praxi nespočitatelný .\n\nJelikož normalizovaná informační vzdálenost je nespočitatelná, Vitanyi a Cilibrasi přišli s vylepšenou metrikou nazvanou normalizovaná kompresní vzdálenost. Jedná se o nahrazení formula_13 kompresorem - formula_14 značí kompresní binární délku komprimovaného souboru (např. za použití \"gzip\"). Výsledný vzoreček tedy vypadá takto:\n\nNormalizovaná kompresní vzdálenost může být použita v celé řadě odvětví. Jedním z příkladů je rozpoznávání podobností v obrázcích na poli počítačové grafiky , či klasifikovaní počítačových virů a malware . Dalším příkladem je Normalizovaná Google vzdálenost - jedná se o přepsání vzorce pro potřeby porovnávání vyhledávaných termů. \n"}
{"id": "1362998", "url": "https://cs.wikipedia.org/wiki?curid=1362998", "title": "Akrobatické lyžování na Zimních olympijských hrách 2018 – jízda v boulích muži", "text": "Akrobatické lyžování na Zimních olympijských hrách 2018 – jízda v boulích muži\n\nZávody v akrobatickém lyžování v jízdě v boulích mužů na Zimních olympijských hrách 2018 proběhly 9. a 12. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\nReference: \n\n\nReference: \n"}
{"id": "1363000", "url": "https://cs.wikipedia.org/wiki?curid=1363000", "title": "Vysockij (mrakodrap)", "text": "Vysockij (mrakodrap)\n\nVysockij () je mrakodrap v ruském Jekatěrinburgu, se svými 188,3 m druhá nejvyšší budova ve městě po mrakodrapu Iseť. Nese jméno ruského umělce Vladimira Vysockého.\n\nBěhem výstavby Vysockého byly zbourány dva historické památkově chráněné objekty z 19. století, \"dům Falkovského\" (2007) a \"dům Jarutina\" (2009).\n\nV srpnu 2010 byla vyhlášena soutěž na nové jméno mrakodrapu, nesoucího do té doby pracovní název \"Antej\". Z více než 12 tisíc návrhů bylo vybráno jméno ruského umělce Vladimira Vysockého, jehož pomník stojí od roku 2006 nedaleko od mrakodrapu.\n\nSlavnostní otevření se odehrálo 25. listopadu 2011 za účasti Nikity Vysockého, umělcova syna (rodina Vysockých oficiálně souhlasila s pojmenováním mrakodrapu). Zároveň také v jekatěrinburgském kině Kosmos proběhla předpremiéra filmu \"Vysockij. Díky, že žiješ\". V květnu 2012 byla na střeše otevřena vyhlídková plošina.\n\nOd roku 2013 probíhá v mrakodrapu každoročně soutěž v běhu do schodů. Aby se závodníci dostali na vrchol, musí jich při tom zdolat 1137.\n\n24. září 2014 budovu zdolal známý francouzský lezec na výškové budovy Alain Robert. Na vrchol se dostal za 2 hodiny.\n\nNa druhém patře mrakodrapu se nachází muzeum Vladimira Vysockého. Je zde vystavena řada jeho osobních věcí včetně automobilu Mercedes-Benz W116, který vlastnil od roku 1976. Byla zde také zhotovena přesná kopie pokoje, ve kterém Vladimir Vysockij nocoval v rámci svého vystoupení v Jekatěrinburgu (jednalo se o hotel Bolšoj Ural, který se nachází přes ulici). Asi nejcennějším exponátem je poslední Vysockého báseň věnované jeho ženě Marině Vladyové, kterou napsal necelé dva měsíce před smrtí. Tento list má status kulturní cennosti Ruské federace.\n"}
{"id": "1363001", "url": "https://cs.wikipedia.org/wiki?curid=1363001", "title": "Akrobatické lyžování na Zimních olympijských hrách 2018 – jízda v boulích ženy", "text": "Akrobatické lyžování na Zimních olympijských hrách 2018 – jízda v boulích ženy\n\nZávody v akrobatickém lyžování v jízdě v boulích žen na Zimních olympijských hrách 2018 proběhly 9. a 11. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\n"}
{"id": "1363002", "url": "https://cs.wikipedia.org/wiki?curid=1363002", "title": "Chamberí", "text": "Chamberí\n\nChamberí je jeden z 21 městských obvodů španělského hlavního města Madridu, nachází se severně od centra města. Má rozlohu 4,68 km² a žije v něm obyvatel. Obvod leží na rozhraní historických a moderních částí Madridu, v takzvané \"středové mandli\" města (). Obvod má pořadové číslo 7. Radnice obvodu se nachází na náměstí Plaza de Chamberí.\n\nNázev čtvrti, \"Chamberí\", nemá jasný původ. Název je poprvé zaznamenáno v mapě Madridu z roku 1761. Tento fakt hovoří proti oblíbenému vysvětlení, že název pochází od fracouzského města Chambéry. Název měl údajně vzniknou za okupace napoleonskými vojsky (to bylo ale později, než byl název poprvé zaznamenán).\n\nObvod Chamberí je vymezen:\n\nObvod se skládá ze šesti čtvrtí (\"barrios\"):\n\nChamberí sousedí na západě s obvodem Moncloa – Aravaca, na severu s obvodem Tetuán, na východě s obvody Chamartín a Salamanca a na jihu s obvodem Centro.\n\nVe středověku území původně patřilo řádu templářů. Tehdy bylo území pokryto lesy a sloužilo příslušníkům královského dvora k pořádání honů. Posléze bylo zemědělsky využíváno. Na přelomu 18. a 19. století se na území začaly objevovat první budovy a také lehčí průmysl (cihelny). Během 19. století pak bylo území prakticky celé pokryto zástavbou.\n\nNa území obvodu se nachází 17 mateřských škol (2 veřejné a 15 soukromých) a 27 veřejných základních a středních škol.\n\nHlavními silničními komunikačními tepnami jsou dvojice ulic \"calle Cea Bermúdez\" – \"calle José Abascal\" a \"calle Ríos Rosas\" – \"avenida de Filipinas\", které procházejí západo-východním směrem.\n\nObvodem procházejí linky příměstské železnice Cercanías Madrid, které zastavují ve stanici Nuevos Ministerios. Jedná se o linky C-1, C-2, C-3, C-4, C-7, C-8 a C-10.\n\nNa území obvodu se nacházejí mnohé stanice metra a obvod je tak velmi dobře propojen se zbytkem města. Stanice patří k následujícím linkám:\n\n\nV obvodu je provozováno velké množství denních a nočních autobusových linek.\n\n\n"}
{"id": "1363004", "url": "https://cs.wikipedia.org/wiki?curid=1363004", "title": "Normalizovaná googlovská vzdálenost", "text": "Normalizovaná googlovská vzdálenost\n\nNormalizovaná googlovská vzdálenost je metrika sémantické vzdálenosti, odvozená od počtu výsledků vrácených Google vyhledávacím enginem pro daná klíčová slova. Klíčová slova, která mají blízký význam v přirozeném jazyce, jsou si také blízká v rámci Normalizované googlovské vzdálenosti. Výpočet pro dva vyhledávané pojmy formula_1 a formula_2 je:\n\nformula_3\n\nKde formula_4 je celkový počet webový stránek, které Google prohledává, vynásoben průměrným počtem výskytu jednotlivých hledaných pojmů na stránkách. formula_5 a formula_6 značí počet výsledků pro hledané pojmy formula_1 a formula_2 a formula_9 je počet stránek, kde se vyskytují oba pojmy.\n\nPokud formula_10 pak jsou pojmy vnímané jako tak podobné, jak jen to lze. Pokud formula_11 pak jsou pojmy velmi odlišné. Jestliže se pojmy vyskytují samostatně ale nikdy společně na stejné stránce, jejich vzdálenost bude nekonečno. Pokud se vždy vyskytují spolu, bude nula. \n\nVyhledávání pojmu \"Shakespeare\" dalo 130 000 000 výsledků, vyhledávání pojmu \"Macbeth\" dalo 26 000 000 výsledků a vyhledávání \"Shakespeare Macbeth\" dalo 20 800 000 výsledků. Celkový počet stránek, které Google prohledává byl odhadnut na 25 270 000 000. Za předpokladu, že průměrně je na stránce 1000 hledaných pojmů, dostáváme formula_12\n\nCelkový vzorec pak je:\n\nformula_13.\n\nPojmy \"Shakespeare\" a \"Macbeth\" jsou si velice blízké.\n\nVzorec je odvozen od normalizované kompresní vzdálenosti.\n"}
{"id": "1363007", "url": "https://cs.wikipedia.org/wiki?curid=1363007", "title": "Kráľovce-Krnišov", "text": "Kráľovce-Krnišov\n\nKráľovce-Krnišov je obec na Slovensku v okrese Krupina.\n\n"}
{"id": "1363009", "url": "https://cs.wikipedia.org/wiki?curid=1363009", "title": "Chamberí (rozcestník)", "text": "Chamberí (rozcestník)\n\nChamberí může označovat:\n\n"}
{"id": "1363013", "url": "https://cs.wikipedia.org/wiki?curid=1363013", "title": "Římskokatolická farnost Vraclav", "text": "Římskokatolická farnost Vraclav\n\nŘímskokatolická farnost Vraclav je územním společenstvím římských katolíků v orlickoústeckém vikariátu královéhradecké diecéze.\n\nKostel ve Vraclavi je zmiňován v roce 1349 jako farní. Místní farnost později zanikla a byla obnovena až v roce 1754. Kostel byl barokizován po požáru v roce 1719. Ve 20. století přestala být farnost obsazována sídelním duchovním správcem.\nV letech 1724–1730 byl v nedalekém Svatém Mikuláši postaven nad léčivým pramenem kostel. Doplnil tak starší roubenou poustevnu, která zde stojí již od 17. století. Areál později doplnily také malé lázně. Od konce 18. století nicméně poutní místo i lázně začaly upadat. V letech 1976–1986 byl poutní kostel adaptován na galerii, do které byly umístěny plastiky z poutní cesty, spojující ves Hedeč s poutním kostelem na Hoře Matky Boží u Králík. Poustevna, zvaná \"Fráterka\", přestala sloužit svému účelu koncem 18. století v důsledku Josefinských reforem.\n\n\nFarnost Vraclav je spravována ex currendo z Vysokého Mýta.\n\n"}
{"id": "1363024", "url": "https://cs.wikipedia.org/wiki?curid=1363024", "title": "Ringkøbing-Skjern Kommune", "text": "Ringkøbing-Skjern Kommune\n\nRingkøbing-Skjern Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 1 494,56 km², ve které v roce 2017 žilo 57 022 obyvatel.\n\nCentrem kommune je město Ringkøbing.\n\nV Ringkøbing-Skjern Kommune se nachází 31 obcí.\n\n"}
{"id": "1363029", "url": "https://cs.wikipedia.org/wiki?curid=1363029", "title": "Obzova", "text": "Obzova\n\nObzova (569 m n. m.) je hora na ostrově Krk v severozápadní části Chorvatska. Nachází se na hranici mezi opčinami Punat a Baška v Přímořsko-gorskokotarské župě. Leží ve výrazném hřebeni oddělujícím záliv Puntarska draga na jihozápadě a Bašćanskou dolinu na severovýchodě. Na severozápadě sousedí s vrcholem Brestovica (558 m), na jihovýchodě s vrcholem Zminja (537 m). Obzova je nejvyšší horou celého ostrova.\n\nNa vrchol lze vystoupit po značených turistických trasách z několika směrů, například ze sedla Treskavac.\n\n"}
{"id": "1363031", "url": "https://cs.wikipedia.org/wiki?curid=1363031", "title": "Gelibolu", "text": "Gelibolu\n\nGelibolu nebo \"Gallipoli\" je město v provincii Çanakkale v evropské části Turecka. Žije v něm okolo třiceti tisíc obyvatel.\n\nMěsto se nachází na stejnojmenném poloostrově na pobřeží průlivu Dardanely. Založili je v 5. století př. n. l. Makedonci pod názvem \"Kalli polis\" (Krásné město). Vládli zde Byzantinci do roku 1354, kdy město dobyla Osmanská říše, stalo se pevností a centrem sandžaku. Za první světové války zde proběhla důležitá bitva o Gallipoli. Většinu obyvatel tvořili Řekové a ve městě sídlilo pravoslavné biskupství do roku 1923, kdy bylo řecké obyvatelstvo z Turecka vysídleno.\n\nGelibolu je významným přístavem, nachází se zde továrna na zpracování ryb. Plánuje se stavba mostu spojujícího Gelibolu s městem Lapseki na protějším břehu průlivu.\n\n"}
{"id": "1363032", "url": "https://cs.wikipedia.org/wiki?curid=1363032", "title": "Herning Kommune", "text": "Herning Kommune\n\nHerning Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 1 322,87 km², ve které v roce 2017 žilo 88 386 obyvatel.\n\nCentrem kommune je město Herning.\n\nV Herning Kommune se nachází 25 obcí.\n"}
{"id": "1363033", "url": "https://cs.wikipedia.org/wiki?curid=1363033", "title": "Bohumil Krčil", "text": "Bohumil Krčil\n\nBohumil \"Bob\" Krčil (24. února 1952 Prostějov – 10. července 1992 New York) byl český fotograf, publicista a editor.\n\nNarodil se v Prostějově. V deseti letech dostal od rodičů první fotoaparát. Po ukončení základní školy se začal učit fotografem. Na přání otce ale změnil obor a studoval geodézii, později se stal učněm krejčovství. V roce 1969 položil kytici na místo, kde byl zabit sovětskými okupanty jeho kamarád. Následně byl zatčen a zbit komunistickou bezpečností. Hrozil mu soud a současně odvod do armády. Uprchl do Rakouska. Po krátkém pobytu zde odešel do Švédska, kde získal politický azyl. Studoval estetiku a fotografii na univerzitě v Uppsale a Konstafack (vysokou školu uměleckoprůmyslovou) ve Stockholmu. Žádnou z nich ale nedokončil. V roce 1972 začal pracovat na fotografickém cyklu \"Prostory mezi\".\n\nV roce 1975 cestoval po Švédsku, Francii a Anglii. Z této cesty pořídil mimo jiné cyklus \"Koulaři\", který byl vystaven ve Stockholmu. Ve druhé polovině sedmdesátých let cestoval po Afghánistánu, kde pořídil řadu fotografií, obsažených v cyklu \"Herát – brána času\". Dále cestoval v Pákistánu a Indii, odkud pochází jeho fotografický cyklus \"Hašiš v domově Bohů\".\n\nVrátil se do Evropy, kde fotografoval především ve Francii a snímky vydal v publikaci \"Photo reporter\". V roce 1980 odjel na návštěvu do New Yorku. Původně to měla být jen krátká návštěva, ale zůstal zde až do smrti. Ubytoval se ve čtvrti SoHo (část Dolního Manhattanu) a brzy zde začal fotografovat svůj cyklus \"Manhattan\". V roce 1982 vystavil v New Yorku svůj soubor fotografií z Afhánistánu pod návnem \"Afghanistan Today\". Mezi jeho newyorské přátele patřili i ilustrátor Petr Sís či fotograf Antonín Kratochvíl. V polovině osmdesátých let dostal zakázku v rámci protidrogové kampaně \"Say No. And Say Yes To Your Life\".\n\nVe druhé polovině osmdesátých let začal pracovat na projektu \"Sebráno v New Yorku\". Publikoval zde příběhy českých výtvarníků, žijících v New Yorku.\n\nV lednu 1989 zorganizovali Bob Krčil a Giorgio Gomelsky koncert na podporu Ivana \"Magora\" Jirouse. Koncert měl uporornit newyorské publikum na porušování lidských práv v Československu a získat prostředky na podporu Jirousovy rodiny. Na koncertu vystoupili například Vratislav Brabenec, Josef Karafiát, Paul Wilson, Pavel Zajíček, Gary Lucas, Elliott Sharp nebo Ed Sanders. Výtěžek koncertu, asi dva tisíce dolarů byl posléze předán Julianě Jirousové.\n\nPři přípravě druhého dílu publikace \"Sebráno v New Yorku\" dostal lehkou mozkovou mrtvici. Díky nevhodnému postupu policie a nemocničního personálu byl několik dnů bez pomoci. Následně mu byl diagnostikován zhoubný nádor na mozku (astrocytom). Bob odmítl chemoterapii a zemřel v červenci 1992 v New Yorku.\n\nJeho popel je uložen v rodném Prostějově.\n\n\n"}
{"id": "1363038", "url": "https://cs.wikipedia.org/wiki?curid=1363038", "title": "Sabin (jednotka)", "text": "Sabin (jednotka)\n\nSabin je jednotka zvukové absorpce (zvukové pohltivosti).\n\nJeden čtvereční metr materiálu stoprocentně pohlcujícího zvuk má hodnotu 1 sabin.\n\nJednotka sabin je používána pro výpočet doby ozvěny v koncertních a učebních sálech a v nahrávacích studiích.\n\nEkvivalentní pohltivá plocha je kalkulována jako:\n\nkde\n\nV USA se ekvivalentní plocha udává ve čtverečních stopách. Pro rozlišení od metrického systému se užívají značení „m² sabin“ a „ft² sabin“.\n\nJednotka sabin byla nazvána podle Wallace Clementa Sabineho (1868–1919), amerického fyzika a průkopníka stavební akustiky.\n"}
{"id": "1363039", "url": "https://cs.wikipedia.org/wiki?curid=1363039", "title": "TAU 7", "text": "TAU 7\n\nTAU 7 je vzduchová pistole ráže 4,5 mm používaná hlavně ke sportovním účelům. K výmetu střely je používán stlačený oxid uhličitý.\n\nHistorie\n\nNa počátku šedesátých let minulého století, zkonstruoval Ing. Jiří Čermák, tvůrce legendárního samopalu CZ vz. 58, pětiranou, samonabíjecí plynovou pistoli APP 661 na jednorázové bombičky CO2 ( 7 gr. CO). Princip výmetu střely kysličníkem uhličitým převzal a rozpracoval Vladimír \"Vlado\" Uhrinčať, při snaze o konstrukci jednoranné sportovní pistole dle pravidel UIT, které tehdy v systému sportovní střelby Svazarmu chyběly a řešily se dovozem drahých pistolí ze zahraničí (železná opona). V sedmdesátých letech, ve spolupráci s firmou Aeron, (podnik UV Svazarmu -  zájmová organizace zajišťující předvojenský výcvik branců v mnoha technických oborech - střelectví, letectví, kynologie, radioamatérství, automobilismus atd. ) rozpracoval prototypovou podobu terčové sportovní plynovky pod názvem TAU 4 a její varianty. Vlado Uhrinčať si systém zbraně patentoval a firma Aeron jej na základě licence využívala při vývoji dalších modelů. Postupně vznikly modely TAU 5, TAU 6 a TAU 7.\n\nDůkazem toho, že aplikovaná řešení vycházejí z původní Čermákovy konstrukce, je např. propichovač bombiček 7gr. CO Tento díl je kompatibilní od pistole APP 661 do dnešní doby, se všemi modely pistolí TAU na CO a odvozených modelů, konkrétně DU10 ( VD Drulov Litomyšl) a LOV 21( VD Lověna Praha). Po počátečním nadšení se  začaly projevovat závažné vady. Částečně byly způsobeny nevyhovující kvalitou výroby a částečně chybami v konstrukci, které se projevily vysokou četností reklamací. Například: letmo uložené díly spoušťového a bicího mechanismu, které způsobovaly nechtěné náhodné výstřely. Neznalost konstrukční směrnice pro aplikaci \"O\"kroužků způsobovala netěsnosti tlakového systému atd.\n\nVýznam zkratky TAU\n\nT - Terčovnice\n\nA - Aeron\n\nU - Uhrinčať\n\nSpolupráce V. Uhrinčaťa s Aeronem zanikla jeho smrtí v roce 1988.\n\nUvážíme-li, že byl značně invalidní (ztráta nohy, ruky a oka), je jeho přínos, tvůrčí vitalita a konstrukterská plodnost obdivuhodná.\n\nNa začátku devadesátých let nastoupil do firmy Aeron divize 1 - sportovní zbraně, Ing. Miroslav Kachlíř.\n\nJako dlouholetý sportovní střelec \"vyrostl\" na zmíněných modelech pistolí TAU a jako konstruktér nové generace, zmíněné problémy spojené se spolehlivostí vyřešil zásadní změnou konstrukce a technologie výroby, při zachování dědičnosti dílů. V návaznosti na tyto změny obliba pistolí TAU 7 výrazně stoupla a konstrukce se rozrostla v celou novou modelovou řadu. Pistole TAU 7 MATCH, SPORT, SILUET, JUNIOR a nejnověji i uživatelsky přívětivý model COMPACT, pokračovatel tradice a konstrukce do dalšího období. Na základě obchodních úspěchů inovovaných pistolových modelů byla obdobným způsobem realizována i inovace pušky TAU 200. Byly vytvořeny modely TAU 200 JUNIOR, SENIOR, BT ( běžící terč ) a SAFARI. Všechny zbraně se dělají ve dvou rážích a několika variantách pažeb.\n\nV průběhu doby se divize 1 firmy Aeron transformovala na společnost s ručením omezeným s názvem TAU BRNO CZ,s.r.o. Po transformací byla vyvinuta nová typová řada pistolí  (MK 08) a pušek (MK 300) na stlačený vzduch a pro zahraničního klienta projekt sportovní brokovnice  MK400 S (sporting) a lovecké brokovnice MK 400 H (hunting).\n\nSoučasnost\n\nPistole TAU 7 je jednoranná terčová plynovka, určená pro závodní a tréninkovou střelbu a pro nácvik střeleckých návyků. Parametry odpovídají požadavkům pravidel ISSF olympijské disciplíny „Vzduchová pistole“ na vzdálenost 10 m. Zbraň se vyznačuje vysokou úrovní střelby, rychlou akcí mechanismu a vysokou stabilitou při střelbě. Variabilita a množství nastavitelných prvků umožňují individuální přizpůsobení zbraně a její všestranné použití. Nastavitelné jsou i další ovládací prvky, např. posuvná spoušť, charakteristika chodu spouště, spoušťový doraz, přídavné vyvažovací zařízení, vzdálenost mířidel i vyměnitelné elementy mířidel a pažba. Přesná mikrometrická mířidla zajišťují střelci komfort, minimalizují střelecké chyby a zaručují neměnný soustřel zbraně. Zbraň navíc obsahuje vícekomorový kompenzátor a výběrovou hlaveň, která zajišťuje zbrani při střelbě malý rozptyl. Zbraň využívá nové konstrukční řešení spoušťového a bicího mechanismu a má optimalizovanou charakteristiku dávkovacího ventilu. Minimální silová námaha spolu s hlubokým držením zbraně a nastavitelnou ergonomickou rukojetí vytváří předpoklady pro komfortní ovládání zbraně. TAU 7 MATCH Vám svými mimořádnými vlastnostmi pomůže ke snadnému dosažení vysokých výkonů a činí z této zbraně finančně dostupný výrobek špičkové kvality s vysokou užitnou hodnotou. Zbraně řady TAU a MK jsou známé po celém světě svým přívětivým chováním a vysokou schopností kompenzovat chyby střelce.\n\nZákladní technická data\n"}
{"id": "1363041", "url": "https://cs.wikipedia.org/wiki?curid=1363041", "title": "Krasobruslení na Zimních olympijských hrách 2018 – smíšená družstva", "text": "Krasobruslení na Zimních olympijských hrách 2018 – smíšená družstva\n\nSoutěže v krasobruslení týmů na Zimních olympijských hrách 2018 proběhly od 9. do 12. února 2018 ve sportovní hale Gangneung Ice Arena v Kangnungu.\n\nReference: \n\n\nReference: \n\n\nReference: \n\n\nReference: \n\n\nReference: \n\n\nReference: \n\n\nReference: \n\n\nReference: \n\n\nReference: \n"}
{"id": "1363049", "url": "https://cs.wikipedia.org/wiki?curid=1363049", "title": "Kostel svatého Oldřicha (Nové Sady)", "text": "Kostel svatého Oldřicha (Nové Sady)\n\nKostel svatého Oldřicha je farní kostel v římskokatolické farnosti Nové Sady, nachází se na východním okraji vesnice Nové Sady, která je částí obce Písečné. Kostel je renesančněbarokní stavbou s pozdně gotickým jádrem, kdy součástí je hrobka a zvonice, kostel je součástí areálu hřbitova. Kostel je chráněn jako kulturní památka České republiky.\n\nKostel pochází z doby kolem založení vesnice ve 14. století, později byl přestavován do renesanční a barokní podoby. Kostel byl postaven jako menší stavba, která byla kolem počátku 15. století rozšířena na západní straně. Hlavní loď kostela byla zaklenuta valenou klenbou se štukem. Kaple na severní straně kostela vznikla asi někdy v 15. či 16. století jako soukroma kaple Krokvicarů, kteří byli majiteli vesnice. V době kolem roku 1600 byla postavena věžovitá zvonice. Nedaleko věže je hrobka Collaltů. V druhé polovině 18. století byl pořízen oltářní obraz s vyobrazením svatého Oldřicha.\n\n\n"}
{"id": "1363051", "url": "https://cs.wikipedia.org/wiki?curid=1363051", "title": "Kostel svatého Václava (Kozojedy)", "text": "Kostel svatého Václava (Kozojedy)\n\nKostel svatého Václava v Kozojedech se nachází v okrese Jičín. Náleží pod biskupství královéhradecké, jičínský vikariát, Římskokatolická farnost – děkanství Kopidlno. Kostel byl zapsán do státního seznamu kulturních památek před rokem 1988.\n\nPrvní zmínky o kostelu pocházejí z roku 1368. Římskokatolický filiální kostel svatého Václava dnešní podoby byl postaven v roce 1689. V roce 1718 byl opravován. V roce 1803 byl kostel omítnut. V roce 1913 byl rekonstruován na popud Musejního spolku v Novém Bydžově.\n\nOrientovaná jednolodní dřevěná stavba obdélníkového půdorysu s trojbokým závěrem, kruchta je částečně podepřená deseti sloupy. Střecha strmá valbová krytá šindelem se sanktusníkem s jehlanovitou stříškou. Vazní trámy hambálkového krovu přesahují stěny kostela a jsou podepřeny řezbou zdobenými dřevěnými krakorci. K severní stěně kněžiště je přistavěna zděná čtvercová sakristie. K jižní straně lodi je přisazena roubená síň.\n\nK výstavbě byla použitá dubová prkna (trhanice) o síle 20–25 cm, šířce kolem 50 cm do délky 10 m.\n\nInteriér je barokní z let 1718–1722. Strop lodi prkenný, kazetový s polychromovanou malbou s renesančními motivy. Polychromií je zdobena kruchta a lavice. Půlkruhově klenutý vítězný oblouk má rozpětí 5,65 m, je přepásán řezaným sponovým trámem na němž je nápis s chronogramem 1689 (latinsky: \"PropItIVs sIs JesV popVLo qVl tVo, CrVore reDeMptVs est,\" česky: Milostiv buď, Ježíši, Iidu, jenž tvým utrpením vykoupen jest). Hlavní oltář je z roku 1722 se sochami českých patronů nese obraz sv. Václava, nástavec zdobí obraz Navštívení Panny Marie. Boční portálové oltáře jsou z roku 1718. Na epištolní straně se nachází oltář s obrazem sv. Antonína Paduánského, na evangelijní straně je boční oltář s obrazem sv. Jana Křtitele. Kazatelna z roku 1722 je zdobená řezbou čtyř evangelistů.\n\nV roce 1961 byly v kostele varhany přenesené z Chroustova pocházející z roku 1722.\n\nV blízkosti kostela stojí dřevěná stupňovitá zvonice se šikmou spodní části, půdorys je osmiúhelníkový o hranách 3,25 m a 5,80 m, konstrukce štenýřovo-vzpěradlové, bedněná prkny, zakončena jehlanovou střechou krytou šindelem. Zvonice vysoká 13 m pochází z roku 1689. Ve zvonici byly tři zvony. Dochoval se zvon o výšce 1,10 m a průměru 0,95 m z roku 1612. Ostatní zvony byly rekvírovány.\n\n\n"}
{"id": "1363057", "url": "https://cs.wikipedia.org/wiki?curid=1363057", "title": "Socha svatého Jana Nepomuckého (Nymburk, 1696)", "text": "Socha svatého Jana Nepomuckého (Nymburk, 1696)\n\nSocha sv. Jana Nepomuckého je raně barokní pískovcová socha sv. Jana Nepomuckého zhotovená roku 1696 sochařem Janem Brokoffem. Socha je umístěna u parkoviště v Kolínské ulici v Nymburku, v těsné blízkosti mostu přes Labe. Socha je od roku 1988 chráněna jako kulturní památka České republiky.\n\nRaně barokní socha svatého Jana Nepomuckého byla vytvořena roku 1696 sochařem Janem Brokoffem na objednávku nymburského měšťana a úředníka Samuela Benátského. Původně byla součástí barokního domu čp. 272 v Mostecké ulici. Dům byl zbořen v 60. letech 20. století a od té doby stojí socha samostatně.\n\nSocha světce v životní velikosti je v tradičním pojetí s křížem položeným na levé ruce. Je umístěna ve výklenkové kapli, která je jediným pozůstatkem původního barokního domu. Na hranolovém podstavci, zakončeném velkou římsou, je letopočet 1696 a iniciály SAB. Označují stavitele sochy a jeho manželku (A.).\n"}
{"id": "1363058", "url": "https://cs.wikipedia.org/wiki?curid=1363058", "title": "Socha svatého Jana Nepomuckého (Nymburk, 1742)", "text": "Socha svatého Jana Nepomuckého (Nymburk, 1742)\n\nSocha sv. Jana Nepomuckého je raně barokní pískovcová socha sv. Jana Nepomuckého zhotovená roku 1742. Socha je umístěna na Kostelním náměstí v Nymburku, v těsné blízkosti kostela sv. Jiljí, a je od roku 1965 chráněna jako kulturní památka.\n\nSocha světce v životní velikosti je v tradičním pojetí s křížem v pravé ruce a kvadrátkem v levé. Světec hledí vzhůru. Po jeho pravém boku je andílek s prstem na ústech, držící v ruce světcův jazyk. Dvojitý postament je umístěn na dvoustupňovém čtvercovém soklu. V dolní části postamentu je držák lucerny. Část na ním je vpředu vypouklá. Horní část postamentu je zdobena reliéfy a latinskými nápisy. Korunovaná kartuše zobrazuje dvě postavy držící erb s pelikánem krví sytícím mládě. Je zakončena římsou.\n"}
{"id": "1363059", "url": "https://cs.wikipedia.org/wiki?curid=1363059", "title": "Děkanství (Nymburk)", "text": "Děkanství (Nymburk)\n\nStaré děkanství v Nymburce je barokní areál přistavěný poblíž kostela sv. Jiljí ke středověkým hradbám města Nymburka. Jeho součástí je k bydlení upravená středověká věž městského opevnění Kaplanka. Děkanství a věž Kaplanka jsou od roku 1965 chráněny jako kulturní památka.\n\nHradební věž Kaplanka byla vystavěna při řece Labe spolu s opevněním města v letech 1288–1305. Vedle ní se nacházelo původní děkanství, které shořelo po saském vpádu do českých zemí roku 1631. Po skončení třicetileté války byla věž opravena a upravena na obytnou věž se sýpkou. Spodní místnost věže přitom byla využívána jako vězení. Roku 1657 byla k věži přistavěna nová budova děkanství. Roku 1968 byly v areálu uloženy náhrobky, přenesené ze zrušeného hřbitova při kostele sv. Jiří.\n\nPo roce 2006 památku koupilo město Nymburk se záměrem ji opravit a využívat pro kulturní akce. Roku 2010 proběhla rekonstrukce střechy. Roku 2017 bylo zveřejněno, že památku dlouhodobě ohrožuje bortící se opěrná zeď.\n\nDo areálu se vstupuje barokní zděnou bránou. Děkanství je barokní přízemní dvoukřídlá budova (ve tvaru písmene L) z kamene a cihel. Střecha je polovalbová, krytá šindelem. Fasády jsou hladké. Nad vstupním portálem je letopočet 1792. Budova má zachovánu velkou kychyni a patrové gotické sklepy se studnou.\n"}
{"id": "1363063", "url": "https://cs.wikipedia.org/wiki?curid=1363063", "title": "Římskokatolická farnost Zubří", "text": "Římskokatolická farnost Zubří\n\nŘímskokatolická farnost Zubří je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem svaté Kateřiny Alexandrijské.\nPrvní písemná zmínka o vzniku vesnice Zubří pochází z 8. července 1310. Dřevěný kostel byl v Zubří postaven v roce 1575. Také byl zasvěcen svaté Kateřině Alexandrijské. Byl však nedostačující, velikostí neodpovídal ani třetině současného kostela. Nynější kostel byl postaven v letech 1785 - 1788.\n\nV 18. století zde vykonávali duchovní správu faráři z Rožnova, kteří měli na starosti rozsáhlé území od Velkých Karlovic přes Bečvy až k okraji Valašského Meziříčí. Za reforem Josefa II. byla obec Zubří vyčleněna a byla zde ustanovena duchovní správa, pod kterou patřila ještě obec Vidče. Prvním farářem byl Václav Marian Zischka ze zrušeného kláštera v Zašové. \n\nOd července 2016 je farářem R. D. Mgr. Pavel Hödl.\n\nVe farnosti se pravidelně pořádá tříkrálová sbírka. V roce 2017 se při ní vybralo 195 363 korun. O rok později dosáhl výtěžek sbírky 215 262 korun.\n\nFarnost je zapojena do projektu Adopce na dálku. Od roku 2016 působí farní evangelizační buňka. Při bohoslužbách vystupuje chrámový sbor a schola. Aktivní je misijní klubko dětí i společenství Modlitby matek.\n\nV květnu 2017 udílel ve farnost svátost biřmování olomoucký arcibiskup Jan Graubner.\n"}
{"id": "1363065", "url": "https://cs.wikipedia.org/wiki?curid=1363065", "title": "Vzduchovací motorek", "text": "Vzduchovací motorek\n\nVzduchovací motorek je zařízení, které za pomoci elektrického proudu vytváří proudění vzduchu kompresí membrány bubínku na kmitajícím raménku s magnetem. Jeho pohyb umožňuje magnetické pole cívky o kmitočtu 50 Hz. Uvnitř bubínku (ventilového válečku) jsou propustě z tenké pryže, které vedou vzduch jen jedním směrem (podobně jako chlopně u srdce). Skelet motorku je hranatého, oválného či jiného tvaru, který z velké části odstíní hluk vznikající kmitáním. \n\nPrvní konstrukce vzduchovacích motorků měly kovový plášť, později vytlačeny pláštěm plastovým. Mezi známé české výrobce motorků patří Silenta Liberec, jež se vyznačovala vysokým výtlakem vzduchu (až do 4 metrů hloubky). Německé motorky Wisa a později Hagen se známou řadou Elite 799 - 803, Maxima (-R) a Optima pro změnu nechyběly téměř v žádné domácnosti s akvárii, stejně tak francouzská Rena. Objevila se i celá řada dalších výrobců vyrábějících motorky na stejném principu – Unistar, Atman, Tetra, Sera ad. V posledních letech se objevují zcela nové, piezzoelektrické bezhlučné vzduchovací motorky miniaturních rozměrů pro malá akvária.\n\nÉra vzduchovacích motorků v současnosti pohasíná, jejich činnost vytlačují moderní vnitřní a venkovní filtry poháněné vodními čerpadly na bázi vrtule. Nevýhodou provozu je vyšší spotřeba elektrického proudu proti vzduchovacím motorkům, a tak se k nim někteří akvaristé v poslední době opět vracejí.\n"}
{"id": "1363104", "url": "https://cs.wikipedia.org/wiki?curid=1363104", "title": "Tychonova", "text": "Tychonova\n\nTychonova ulice na Hradčanech v Praze spojuje ulici Mariánské hradby a ulici Milady Horákové. Názvána je na počest dánského astronoma a astrologa Tycha Brahe, který působil v Praze na dvoře císaře Rudolfa II.\n\nV okolí ulice byly v letech 1653–1730 vybudovány městské hradby (fortifikace), které byly nazvány Mariánské hradby podle nedaleké kaple Panny Márie Pomocné. Po zrušení pražské pevnosti v roce 1866 se hradby postupně bourali a vznikla tady vilová čtvrť.\n\n"}
{"id": "1363105", "url": "https://cs.wikipedia.org/wiki?curid=1363105", "title": "Králodvorská", "text": "Králodvorská\n\nKrálodvorská ulice na Starém Městě v Praze spojuje Celetnou ulici a náměstí Republiky. Název pochází od nového královského sídla \"Králův Dvůr\", které v roce 1380 v místě dnešního Obecního domu založil český král Václav IV.\n\nPůvodní název ulice byl \"Benediktská\" podle už zaniklého kostela svatého Benedikta postaveného po roce 1150. V roce 1676 byl kostel zbořen a ulice dostala název \"Králodvorská\". Část ulice měla do roku 1870 název \"Králodvorské náměstí\".\n\n"}
{"id": "1363106", "url": "https://cs.wikipedia.org/wiki?curid=1363106", "title": "Štupartská", "text": "Štupartská\n\nŠtupartská ulice na Starém Městě v Praze spojuje Celetnou a Týnskou ulici s Templovou ulicí. Na západní straně ústí před Týnský chrám. Na ulici jsou významné historické stavby jako Klášter minoritů, Menhartovský palác atd.\n\nUlice dostala název podle císařského úředníka Petra Štuparta z Löwenthalu, který v roce 1664 koupil Dům U Štupartů (čp. 647/4), ale ten byl v roce 1911 zbořen v rámci staroměstské asanace.\n\n"}
{"id": "1363107", "url": "https://cs.wikipedia.org/wiki?curid=1363107", "title": "Zlatá (ulice v Praze)", "text": "Zlatá (ulice v Praze)\n\nZlatá ulice na Starém Městě v Praze spojuje Anenské náměstí přes Husovu ulici s ulicí Jilskou. Na začátku ulice je Anenský klášter, pro vstup do kterého z Anenského náměstí je třeba mít klíč. Dál pokračuje kolem bývalého kostela svaté Anny na Liliovou ulici a při domě U Bílého kohouta (Liliová 8) pokračuje do Husovy ulice. Tady prochází kolem kostela svatého Jiljí na Jilskou ulici.\n\nUlice dlouho asi žádné jméno neměla, název \"Zlatá\" měla sousední ulice Náprstkova, protože tam už ve 14. století bydleli zlatníci a šperkaři. Název \"Zlatá\" dostala v roce 1905, kdy se na počest českého vlastence a mecenáše Vojtěcha Náprstka původní \"Zlatá\" ulice přejmenovala na Náprstkovu.\n"}
{"id": "1363108", "url": "https://cs.wikipedia.org/wiki?curid=1363108", "title": "Letenské náměstí", "text": "Letenské náměstí\n\nLetenské náměstí v městské části Praha 7 se nachází ve dvou čtvrtích – Bubeneč (čísla 1 až 4) a Holešovice (čísla 5 a výš). Bubenečská část je mezi ulicemi Ovenecká a Šmeralova. Po severní straně náměstí vede frekventovaná silnice ve směru ulic Milady Horákové – Veletržní, která je součást Karlovarské radiály. Západně od náměstí je Letenský tunel, který v roce 1953 propojil silnici s vltavským nábřežím. Na náměstí je tramvajová zastávka, která je součást tramvajové tratě Strossmayerovo náměstí – Hradčanská – Malovanka.\n\nLetenské náměstí vzniklo v roce 1912 po výstavbě činžovních domů v okolí. Dlouho tu bylo tržiště převážně s ovocem a zeleninou, které v 80. letech 20. století nahradil moderní pavilón s prodejem potravin. Ten byl po roku 2000 rekonstruován a dnes je tu supermarket.\n\n"}
{"id": "1363109", "url": "https://cs.wikipedia.org/wiki?curid=1363109", "title": "Olšanské náměstí", "text": "Olšanské náměstí\n\nOlšanské náměstí na Žižkově v Praze je nazváno podle zaniklé vsi Olšany, první písemná zmínka je z roku 1306.\n\nOlšanské náměstí se nachází na křižovatce hlavních žižkovských ulic Jičínská, Olšanská, Prokopova, Táboritská. Z východu ho ohraničuje Jičínská ulice, silnice na které je součást Českobrodské a Černokostelecké radiály. Ze severu hraničí s Olšanskou ulicí, která je součást Českobrodské radiály.\n\nOkolí stejnojmenné tramvajové zastávky v Táboritské ulici tvoří určité společenské centrum této části Žižkova. Vedení Prahy 3 zde plánuje revitalizaci náměstí zvyšující bezpečnost chodců a množsví zeleně.\n\nNáměstí vzniklo kolem roku 1919 a dostalo název \"Radešínovo náměstí\" podle Viléma z Radešína, který v roce 1546 ves Olšany získal. Současný název se používá od roku 1930.\n\n"}
{"id": "1363110", "url": "https://cs.wikipedia.org/wiki?curid=1363110", "title": "Obchodní náměstí", "text": "Obchodní náměstí\n\nObchodní náměstí v Modřanech na Praze 12 se nachází asi 100 metrů od břehu Vltavy, od které ji odděluje silnice na ulici Generála Šišky, součást Modřanské pravoběžné radiály. Dominantní stavba náměstí je Obchodní dům (nebo Obchodní centrum) Vltava, kde je supermarket a další služby. V roce 2012 byl obchodní dům rekonstruován.\n\n"}
{"id": "1363111", "url": "https://cs.wikipedia.org/wiki?curid=1363111", "title": "Fügnerovo náměstí", "text": "Fügnerovo náměstí\n\nFügnerovo náměstí na Novém Městě v Praze je nazváno podle zakladatele českého tělocvičného spolku Jindřicha Fügnera (1822-65), který má na náměstí bustu. Má pravidelný obdélnikový tvar, který ohraničují ulice:\nLegerova a Sokolská ulice tvoří součást Severojižní magistrály, pod kterými vedou na náměstí podchody.\n\nNáměstí vzniklo v roce 1893 po zbourání městských hradeb a od začátku má současný název. Původně mělo být na náměstí tržiště, ale byl vybudován park.\n\n"}
{"id": "1363112", "url": "https://cs.wikipedia.org/wiki?curid=1363112", "title": "Kubánské náměstí", "text": "Kubánské náměstí\n\nKubánské náměstí ve Vršovicích na Praze 10 vzniklo ve 30. letech 20. století. Má nepravidelný tvar a je obklopeno ulicemi:\nVedení Prahy 10 plánuje revitalizaci náměstí na zlepšení veřejné zeleně, dopravní infrastruktury atd. Organizuje tu farmářské trhy na podporu českých tradic a kulturní historie.\n\nProstor náměstí dostal v roce 1961 název \"náměstí Kubánské revoluce\", který se roku 1991 změnil na \"Kubánské náměstí\".\n\n"}
{"id": "1363113", "url": "https://cs.wikipedia.org/wiki?curid=1363113", "title": "Melantrichova", "text": "Melantrichova\n\nMelantrichova ulice na Starém Městě v Praze spojuje ulici Na Můstku a Rytířskou se Staroměstským náměstím. Nazvána je podle významného českého renesančního tiskaře a nakladatele Jiřího Melantricha z Aventina (1511-80).\n\nUlice vznikla ve 14. století a měla různé názvy:\n\n"}
{"id": "1363114", "url": "https://cs.wikipedia.org/wiki?curid=1363114", "title": "John Gavin", "text": "John Gavin\n\nJohn Gavin, vlastním jménem Juan Vincent Apablasa, (8. dubna 1931 – 9. února 2018) byl americký herec.\n\nNarodil se v Los Angeles do rodiny mexického (matka) a chilského (otec) původu. Sám mluvil plynně španělsky. Studoval na Stanfordově univerzitě, kde získal titul BA. Během Korejské války sloužil v námořnictvu, konkrétně na lodi USS \"Princeton\". Po návratu z armády se začal věnovat herectví, a to navzdory tomu, že ho na univerzitě školní divadelní hry vůbec nezajímaly. Jeho první filmem byl \"Behind the High Wall\" (1956). Většího úspěchu se mu dostalo již v roce 1958, kdy hrál hlavní roli ve snímku \"A Time to Love and a Time to Die\". Později hrál v řadě dalších filmů, mezi něž patří například \"Spartakus\" (1960), \"Psycho\" (1960), \"Správná dívka\" (1967) a \"Dům stínů\" (1976). Roku 1971 měl hrát Jamese Bonda ve filmu \"Diamanty jsou věčné\", avšak nakonec k tomu nedošlo.\n\nRovněž se věnoval divadlu a hrál také v několika televizních seriálech. Svou hereckou kariéru ukončil počátkem osmdesátých let. V letech 1971 až 1973 byl prezidentem herecké organizace Screen Actors Guild. V roce 1981 se stal vyslancem Spojených států amerických v Mexiku, přičemž funkci opustil roku 1986. V letech 1957 až 1965 byla jeho manželkou Cecily Evans. Od roku 1974 byla jeho manželkou Constance Towers, s níž zůstal až do své smrti. Zemřel v Beverly Hills ve věku 86 let. Dlouhodobě bojoval s leukemií, bezprostřední příčinou smrti byl zápal plic.\n\n"}
{"id": "1363116", "url": "https://cs.wikipedia.org/wiki?curid=1363116", "title": "Act of Creation", "text": "Act of Creation\n\n\n\n\n"}
{"id": "1363119", "url": "https://cs.wikipedia.org/wiki?curid=1363119", "title": "Gema (rostliny)", "text": "Gema (rostliny)\n\nGemy (\"množilky, rozmnožovací tělíska\") jsou rostlinné útvary sloužící k nepohlavnímu rozmnožování.\n\nMechorosty mají vícero přizpůsobení nepohlavnímu rozmnožování. Na rozdíl od mnohem běžnějších způsobů jako je rozrůstání trsů a odlamování částí lodyžek, gemy jsou produkovány pouze některými druhy. Gemy jsou specializované útvary sloužící k nepohlavnímu (vegetativnímu) rozmnožování. Vyskytují se jak u játrovek, tak u mechů. Mohou být kulovité, vláknité, diskovité či nepravidelného tvaru, ale společné jim je, že se od mateřské lodyžky snadno uvolní a umožní roznesení mechorostu do okolí. Nevýhodou tohoto způsobu rozmnožování je, že dceřiná lodyžka je přesnou genetickou kopií - klonem mateřské rostliny. Gemy se mohou tvořit na všech částech mechové stélky - lodyžce, lístcích, rhizoidech i na protonematu. Jejich umístění na lodyžce je takové, aby se snadno rozšířily do okolí, např. vyvýšení na stopce nebo pohárky, ve kterých se rozstříkne kapka.\n\nMožnosti umístění a tvarovou rozmanitost gem shrnuje následující galerie obrázků.\nPlavuně mají gemy např. u vrance jedlového (\"Huperzia selago\") v podobě plochých zelených útvarů lehce přečnívající listy na vrchní části rostliny. Na rozdíl od mechorostů jsou gemy plavuní diploidní, tj. obsahují 2 sady chromozomů, neboť se nalézají na sporofytu.\n\nU kapradin jsou známy například haploidní gametofytní gemy na protonematu vláskatce tajemného (\"Trichomanes specioum\"), díky kterým se může rozšiřovat i do míst, která k růstu jeho sporofytu, tedy vlastní kapradiny, vhodná nejsou.\n"}
{"id": "1363120", "url": "https://cs.wikipedia.org/wiki?curid=1363120", "title": "Snowboarding na Zimních olympijských hrách 2018 – slopestyle muži", "text": "Snowboarding na Zimních olympijských hrách 2018 – slopestyle muži\n\nSlopestyle můžů v Snowboardingu na Zimních olympijských hrách 2018 proběhl 10. a 11. února 2018 v parku Bokwang Phoenix v Pchjongčchangu, Jižní Koreji.\n\n\nReference: \n\n\nReference: \n"}
{"id": "1363121", "url": "https://cs.wikipedia.org/wiki?curid=1363121", "title": "Kostel svaté Kateřiny (Choteč)", "text": "Kostel svaté Kateřiny (Choteč)\n\nKostel svaté Kateřiny v Chotči (okres Praha-západ) je jednoduchá barokní stavba z konce 17. století se dvěma nezvykle nízkými věžemi, situovaná na návrší nad obcí s výhledem do kraje. Je chráněn jako kulturní památka České republiky. \n\nKostel nechal vystavět v letech 1697-99 podle návrhu J. B. Matheyho tehdejší majitel Chotče Bílek z Billenberka, pravděpodobně s využitím zdiva staršího kostela. Původně měla stavba dvě vysoké štíhlé věže. Když se r. 1856 jedna z věží po zásahu bleskem částečně zřítila, byly přes protesty obyvatel obě věže sníženy na stejnou úroveň. Ve 2. polovině 20. století kostel zchátral, v 80. letech byl již v havarijním stavu, ale byla pouze vyměněna střešní krytina. Od r. 2000 na opravách kostela spolupracují římskokatolická farnost Třebotov, pod niž kostel patří, a obec Choteč.\n\nV rámci Programu záchrany architektonického dědictví bylo v letech 1995–2014 na opravu památky čerpáno 900 000 Kč (400 000 Kč v roce 1999 a 500 000 Kč v roce 2000).\n\nRaně barokní kostel je jednolodní obdélná stavba s presbytářem, sakristií a oratoří v patře. V průčelí má dvě nízké věže. Průčelí s plochým středním rizalitem je členěno pilastry, boční stěny člení lizénové rámce. Loď má valenou klenbu s pásy a lunetami, presbytář a sakristie klenbu křížovou. Mezi věžemi je umístěna kruchta. Nad vchodem do kostela je vytesán prelátský znak Bílka z Billenberka a letopočet 1697. Kostel obklopuje malý hřbitov. \n\nNa hlavním oltáři z doby kolem r. 1710 od F. Geigera je obraz Nejsvětější trojice, přemalovaný v 19. století. Po stranách vítězného oblouku stojí boční oltáře. Na plátně malovaný obraz sv. Kateřiny byl ukraden při vyloupení kostela.\n\nKostel měl původně tři zvony – sv. Kateřiny, sv. Václava a sv. Barbory. V r. 1942 byly odvezeny dva větší zvony – podle úředního rozhodnutí se z kostelů nesměly odstraňovat nejmenší zvony, takže zvon sv. Barbory zůstal. V květnu r. 1945 objevila ztracené zvony místní obyvatelka na „pohřebišti“ zvonů na Rohanském ostrově (odtud měly být zvony odvezeny do Německa).  Po opětovném vysvěcení byly zvony opět zavěšeny ve věžích, ale v r. 1984 je nechal P. Evžen Hlaváček přemístit do kostela sv. Petra a Pavla v Radotíně kvůli neutěšenému stavu chotečského kostela. Zvony sv. Kateřiny a sv. Václava tam již zůstaly.\n\nS chotečským kostelem je spjat i hrůzostrašný příběh \"zaživa pohřbeného\". Při zřícení věže část zdiva rozdrtila krycí desku hrobky a otevřela se rakev, kde byl pohřben správce velkostatku. Mumifikované tělo bylo zkroucené jako v křeči a zuby mělo zahryznuté do pravé ruky…\n"}
{"id": "1363122", "url": "https://cs.wikipedia.org/wiki?curid=1363122", "title": "Silkeborg Kommune", "text": "Silkeborg Kommune\n\nSilkeborg Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 857,16 km², ve které v roce 2017 žilo 91 237 obyvatel.\n\nCentrem kommune je město Silkeborg.\n\nV Silkeborg Kommune se nachází 31 obcí.\n"}
{"id": "1363125", "url": "https://cs.wikipedia.org/wiki?curid=1363125", "title": "Miloš Minić", "text": "Miloš Minić\n\nMiloš Minić (v srbské cyrilici Милош Минић; 28. srpna 1914, Preljina u Čačaku, Srbsko – 5. září 2003, Bělehrad, Srbsko a Černá Hora) byl srbský a jugoslávský komunistický politik.\n\nMinić vystudoval střední školu v Čačaku a poté studoval na Bělehradské univerzitě právo. Od roku 1935 byl členem tehdy ilegálního SKOJe a později i Komunistickés trany Jugoslávie. V obou organizacích zastával vysoké funkce. Zapojil se do boje za druhé světové války po boku partyzánů. \n\nPo skončení války se stal nejvyšším státním zástupcem Srbska a vojenským státním zástupcem v Jugoslávské lidové armádě. Jeho největším procesem byl soud s Dragoljubem Mihailovićem. Později zastával několik funkcí v srbské a jugoslávské vládě. V letech 1972–1978 byl rovněž ministrem zahraničí. Za Jugoslávii podepsal Osimskou smlouvu o finálním vymezení hranic mezi SFRJ a Itálií. V roce 1990 se stáhl z veřejného života.\n"}
{"id": "1363126", "url": "https://cs.wikipedia.org/wiki?curid=1363126", "title": "Ikast-Brande Kommune", "text": "Ikast-Brande Kommune\n\nIkast-Brande Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 733,69 km², ve které v roce 2017 žilo 40 981 obyvatel.\n\nCentrem kommune je město Ikast.\n\nV Ikast-Brande Kommune se nachází 14 obcí.\n\n"}
{"id": "1363128", "url": "https://cs.wikipedia.org/wiki?curid=1363128", "title": "Dopravní obsluha", "text": "Dopravní obsluha\n\nDopravní obsluha jsou v české terminologii silničního provozu vozidla zajišťující zásobování nebo lékařské, opravárenské, údržbářské, komunální a podobné služby pro oblast za dopravní značkou, která tento termín používá, speciálně označená vozidla přepravující osobu těžce postiženou nebo těžce pohybově postiženou, vozidla taxislužby a vozidla, jejichž řidiči, popřípadě provozovatelé mají v místech za značkou bydliště, ubytování, sídlo nebo nemovitost.\n\nDefinice dopravní obsluhy je obsažena v prováděcí vyhlášce k zákonu o pravidlech provozu na pozemních komunikacích, a to v popisu významu a použití textové dodatkové tabulky E 13. Dodatková tabulka č. E 13 s nápisem „JEN DOPRAVNÍ OBSLUHA“ omezuje platnost značky, pod kterou je umístěna, jen na uvedená vozidla, a je-li pod značkou umístěna dodatková tabulka s textem „MIMO DOPRAVNÍ OBSLUHY“ (sic!), značka pro tato vozidla neplatí. Definice „ZÁSOBOVÁNÍ“ v témž ustanovení je podobná, ale užší. Také zahrnuje vozidla zajišťující zásobování nebo lékařské, opravárenské, údržbářské, komunální a podobné služby pro oblast za značkou a speciálně označená vozidla přepravující osobu těžce postiženou nebo těžce pohybově postiženou, ale už nezahrnuje vozidla taxislužby a vozidla, jejichž řidiči, popřípadě provozovatelé mají v místech za značkou bydliště, ubytování, sídlo nebo nemovitost.\n\nVýčet je zčásti uzavřený, resp. otevřená je jen jedna z jeho dílčích položek („a podobné služby“). Byť je zde prostor pro výklad definujících pojmů, za dopravní obsluhu se například spíše nepovažují soukromá vozidla žáků či studentů škol ani zaměstnanců podniků, které mají za značkou sídlo nebo pracoviště, vozidla návštěvníků místních obyvatel ale ani vozidla použitá místními obyvateli, pokud nejsou sami řidiči ani provozovateli těchto vozidel a přitom nejde ani o vozidla taxislužby.\n\nS nahrazením prováděcí vyhlášky 30/2001 Sb. novou prováděcí vyhláškou č. 294/2015 Sb. došlo s účinností od 1. 1. 2016 k drobné změně definice. Dřívější výčet „bydliště, sídlo nebo garáž“ byl nahrazen výčtem „bydliště, ubytování, sídlo nebo nemovitost“.\n\nObdobný pojem existuje i ve slovenské legislativě; až do května 2013 byla tamější definice stále shodná jako tehdejší česká definice. Na Slovensku došlo novelou č. 128/2013 Z. z. s účinností od 1. 6. 2013 ke změně vyhlášky č. 9/2009 Z. z., kterou za slovo „zásobovanie“ bylo doplněno v závorce vysvětlení „(nakládku alebo vykládku tovaru)“, a k výčtu „bydlisko, sídlo alebo garáž“ bylo přidáno slovo „prevádzku“. Dosud nečleněný seznam byl rozdělen na body a) až e), nový bod e) zní: „vozidlá, ktorých jazda alebo preprava za značkou je vykonávaná z dôvodu opravy, servisu, technickej kontroly, emisnej kontroly alebo kontroly originality predmetného vozidla“.\n\n \n"}
{"id": "1363132", "url": "https://cs.wikipedia.org/wiki?curid=1363132", "title": "Dlouhé pole", "text": "Dlouhé pole\n\nNázev Dlouhé pole či Dlouhé Pole mají:\n\n"}
{"id": "1363133", "url": "https://cs.wikipedia.org/wiki?curid=1363133", "title": "Matić", "text": "Matić\n\nPříjmení Matić nese více různých osobností:\n\n"}
{"id": "1363134", "url": "https://cs.wikipedia.org/wiki?curid=1363134", "title": "Seth Parker Woods", "text": "Seth Parker Woods\n\nSeth Parker Woods je americký violoncellista. Pochází z Texasu. Studoval na Huddersfieldské univerzitě v Anglii. Vystupuje jak sólově, tak i v různých suskupeních. Dále působí v orchestru Chineke! a také vystupoval s uskupením SEM Ensemble. Deník \"The Guardian\" jej označil za „violoncellistu moci a milosti“. V roce 2016 vydal své první sólové album \"asinglewordisnotenough\". Při svých vystoupeních hraje například skladby Johanna Sebastiana Bacha či Conrada Becka. V roce 2017 spolupracoval s experimentálním skladatelem Spencerem Topelem na vystoupení, při němž hrál na violoncello vyřezané z ledu, které se během představení postupně rozpouštělo. V listopadu 2017 doprovázel velšského hudebníka Johna Calea při jeho newyorském koncertu.\n\n"}
{"id": "1363135", "url": "https://cs.wikipedia.org/wiki?curid=1363135", "title": "Horská brána", "text": "Horská brána\n\nHorská brána \"(Nová brána, Vídeňská brána)\" je zaniklá stavba v Praze 1-Novém Městě, která se nacházela v místech Senovážného náměstí poblíž křižovatky U Bulhara.\n\nBrána byla vybudována v 17. století jako součást městského opevnění. Stála mezi Poříčskou branou a Koňskou branou na cestě směrem na Kutnou Horu (odtud její název) a Vídeň. První branou nazývanou také \"„Horská“\" byla Brána svatého Ambrože v opevnění Starého Města na konci Celetné ulice poblíž později zbudované Prašné brány. Po výstavbě Nového Města Karlem IV. a vybudováním nových hradeb stála nová Horská brána na konci Hybernské ulice. Při výstavbě barokního opevnění roku 1655 byla o něco jižněji založena v hradbách brána nová, dokončená v říjnu 1666 a od toho roku zvaná \"„Nová brána“\". Branou procházeli také odsouzení ze Starého a Nového města Pražského, kteří byli na nedalekém Šibeničním vrchu popravováni. Po prohrané bitvě na Bílé hoře druhého dne ráno po deváté hodině touto branou narychlo z Prahy odjížděl král Fridrich Falcký.\n\nBrána byla současně s městskými hradbami zbořena roku 1875.\n\n\n"}
{"id": "1363136", "url": "https://cs.wikipedia.org/wiki?curid=1363136", "title": "Filipović", "text": "Filipović\n\nPříjmení Filipović nese více různých osobností:\n\n"}
{"id": "1363137", "url": "https://cs.wikipedia.org/wiki?curid=1363137", "title": "Farida Egyptská", "text": "Farida Egyptská\n\nKrálovna Farida, rozená Safinaz Zulficar (5. září 1921 - 16. října 1988) byla první manželka egyptského krále Farúka I. Po dobu jedenácti let byla egyptskou královnou. \n\nSafinaz se narodila v září 1921 do egyptské šlechtické rodiny v Alexandrii. Její otec byl soudce Youssef Zulficar Paša, který byl tureckého původu. Její matka, Zainab Sa'id, byla dvorní dáma královny Nazli Sabri. Z matčiny strany měla strýce Mahmuda Sa'ida, který byl umělcem a právníkem. Její praděda Muhammad Said byl předseda vlády a byl také tureckého původu. \nStudovala na škole Notre Dame de Sion v Alexandrii, kde dostávala francouzskou výchovu. \n\nFarida a král Farúk se poprvé setkali v roce 1937 v Londýně. V létě téhož roku se zasnoubili. V lednu 1938 se za krále provdala v paláci Qubba v Káhiře. Při obřadu dostala nové jméno - Farida. Bylo to v souladu s tradicemi, které určovali, že členové rodiny musí mít jméno začínající na stejné písmeno. \nMěla tři dcery: Farial, Fawzii a Fadiu. Po narození třetí dcery se s ní v listopadu 1948 král rozvedl. Po rozvodu si vzal do péče první dvě dcery a Farida se starala o tu nejmladší. \n\nKrálovna Farida se narodila v době, kdy mateřství bylo jedinou prioritou ženy. Rodit potomky byla nejdůležitější věc, aby si mohla udržet trůn. Nicméně rostoucí vliv západu udával, že první žena je ta důležitější a dosahuje vždy nejvyššího postavení bez ohledu na následující manželky. Účastnila se charit, dobročinných sbírek a pomáhala lidem v nouzi. Přijala také členství v mezinárodní organizaci Červený kříž a byla prezidentkou hnutí feminismu. Byla také patronkou organizace pro egyptské dívky, které potřebovaly pomoc. \n\nFarida zůstala v Egyptě až do roku 1964. Později se usadila v Libanonu, kde po deseti letech viděla své děti. V březnu 1965, když král Farúk v Římě zemřel se společně s dcerami byla podívat na jeho tělo. Poté žila v letech 1968-1974 v Paříži a poté se opět vrátila do Egypta. Nikdy si nevzala zpět své původní jméno a nikdy se již neprovdala. Ke konci 60. let začala malovat. Jako umělkyně měla v Evropě a ve Spojených státech vlastní výstavy. Jedna z jejích výstav se konala i v Káhiře v květnu 1980. \n\nFarida byla v září 1988 hospitalizována kvůli několika vážným nemocem, jako byly například leukemie, zápal plic a hepatitida. Na začátku října byla přesunuta na jednotku intenzivní péče, kde upadla do kómatu. Podlehla právě leukemii a zemřela 16. října 1988 v Káhiře ve věku 67 let.\n\n"}
{"id": "1363138", "url": "https://cs.wikipedia.org/wiki?curid=1363138", "title": "Sørensen", "text": "Sørensen\n\nPříjmení Sørensen nese více různých osobností:\n\n"}
{"id": "1363140", "url": "https://cs.wikipedia.org/wiki?curid=1363140", "title": "Preljina", "text": "Preljina\n\nPreljina (v srbské cyrilici Прељина) je sídlo v opštině Čačak v centrálním Srbsku. V roce 2011 měla 1840 obyvatel. Obec se nachází při Ibarské magistrále a dálnici A2; blízko od samotného města Čačak, téměř na jeho severovýchodním okraji.\n\nPreljinu obklopuje několik pohoří Ovčar, Kablara, Jelica (na jihu a západě), Mali a Veliki Vujan (ze severu), Bukovik a Ostrvica (z východu). Přes vesnici protéká řeka Čemernica, která se vlévá do Západní Moravy. Obec se nachází v nadmořské výšce 240-350 m n. m. \n\nPočet obyvatel Preljiny se začal zvyšovat v 90. letech 20. století v souvislosti s vybudováním několika továren, např. papírny \"Papirak-Diva-Čačak\", továrny \"Vapeks\" apod. \n\nV Preljině se nachází celkem 3 kostely (sv. Joakima a Any z r. 1930, kostel Lazarica z r. 1998 a Vasilije Ostrožského z r. 2000) a jedna základní škola.\n"}
{"id": "1363144", "url": "https://cs.wikipedia.org/wiki?curid=1363144", "title": "Johansen", "text": "Johansen\n\nPříjmení Johansen nese více různých osobností:\n\n"}
{"id": "1363145", "url": "https://cs.wikipedia.org/wiki?curid=1363145", "title": "Mortensen", "text": "Mortensen\n\nPříjmení Mortensen nese více osobností:\n\n"}
{"id": "1363147", "url": "https://cs.wikipedia.org/wiki?curid=1363147", "title": "Caleb Burhans", "text": "Caleb Burhans\n\nCaleb Burhans (* 1980) je americký houslista, skladatel a dirigent. V roce 2001 absolvoval Eastman School of Music v newyorském Rochesteru. Kromě houslí hraje na řadu dalších nástrojů, včetně kytary, violy a klávesových nástrojů. Rovněž zpívá ve sboru. Roku 2013 vydal své první album \"Evensong\". Je jedním ze zakládajících členů uskupení Alarm Will Sound a během své kariéry spolupracoval s mnoha hudebníky, mezi něž patří například Tyondai Braxton, John Zorn, Son Lux či skupina Arcade Fire. Jako dirigent pracoval například s orchestry London Sinfonietta a Wordless Music Orchestra. V listopadu 2017 hrál na housle při newyorských koncertech velšského hudebníka Johna Calea. V roce 2009 získal grant Annenberg Fellowship. Jeho manželkou je zpěvačka Martha Cluver.\n\n"}
{"id": "1363148", "url": "https://cs.wikipedia.org/wiki?curid=1363148", "title": "Bartolomějská", "text": "Bartolomějská\n\nBartolomějská ulice na Starém Městě v Praze spojuje ulice Karoliny Světlé a Na Perštýně. Nazvaná je podle kostela svatého Bartoloměje postaveného v letech 1726-31.\n\nUlice vznikla v 13. století a nazývala se \"Benátská\" podle domu zvaného \"Benátky\". Další názvy:\nČinnost pražského tělovýchovného spolku Sokol začal 1. března 1862 v tělocvičně v Bartolomějské ulici.\n\n"}
{"id": "1363149", "url": "https://cs.wikipedia.org/wiki?curid=1363149", "title": "Havelská (Praha)", "text": "Havelská (Praha)\n\nHavelská ulice na Starém Městě v Praze spojuje Železnou ulici s Uhelným trhem. Nazvaná je podle kostela svatého Havla, který byl postaven v roce 1263. Nachází se tu Havelský trh, nejstarší dochované tržiště staré Prahy založené v roce 1232.\n\nHavelská ulice podobně jako rovnoběžná Rytířská ulice vznikla v roce 1362 na ploše Nového tržiště v Havelském městě po stavbě tržní budovy s krámky trhovníků (tzv. kotce – odtud název sousední ulice V Kotcích), kterými byli převážně kožešníci, plátenící a soukenící. Názvy ulice se měnily:\n\n\n"}
{"id": "1363150", "url": "https://cs.wikipedia.org/wiki?curid=1363150", "title": "U Radnice", "text": "U Radnice\n\nUlice U Radnice na Starém Městě v Praze spojuje Malé náměstí s náměstím Franze Kafky, ze západu tu ústí Linhartská a Platnéřská ulice a východní část ohraničuje Staroměstská radnice.\n\nUlice vznikla ve 14. století a byla součást velkého tržiště, které má od roku 1895 název Staroměstské náměstí. Názvy ulice se měnily:\nV roce 2000 se severní část ulice přejmenovala na náměstí Franze Kafky (1883–1924), který se zde narodil.\n\n"}
{"id": "1363151", "url": "https://cs.wikipedia.org/wiki?curid=1363151", "title": "Hládkov", "text": "Hládkov\n\nUlice Hládkov v Praze spojuje Keplerovu ulici na Hradčanech s ulicí Za Hládkovem ve Střešovicích. Přibližně v polovině ní prochází Myslbekova ulice, která tvoří hranici mezi Hradčany a Střešovicemi a po které vede tramvajová trať z Hradčanské na Malovanku s nedalekou zastávkou „Hládkov“. Na ulici je jednokolejná manipulační tramvajová kolej dlouhá 175 metrů, která spojuje trať Hradčanská–Malovanka s tratí Malostranská – Bílá Hora, vedoucí Keplerovou ulicí.\n\nUlice je nazvaná podle Lukáše Hládka, který byl stoupenec českého krále Jiřího z Poděbrad (1420–1471). Podél části ulice vedou mohutné Mariánské hradby, barokní fortifikace z konce 17. století. Uvnitř hradeb je úkryt pro obyvatele i zaústění potoka Brusnice.\n\n"}
{"id": "1363152", "url": "https://cs.wikipedia.org/wiki?curid=1363152", "title": "Konviktská", "text": "Konviktská\n\nKonviktská ulice na Starém Městě v Praze spojuje Divadelní ulici a Betlémské náměstí.\n\nPůvodní název ulice byl \"U sv. Kříže\" podle Rotundy svatého Kříže Menšího na rohu s ulicí Karoliny Světlé, kterou postavili kolem roku 1125. Další názvy:\n\n"}
{"id": "1363153", "url": "https://cs.wikipedia.org/wiki?curid=1363153", "title": "Poulsen", "text": "Poulsen\n\nPříjmení Poulsen nese více různých osobností:\n\n"}
{"id": "1363154", "url": "https://cs.wikipedia.org/wiki?curid=1363154", "title": "Vlašská (Praha)", "text": "Vlašská (Praha)\n\nVlašská ulice v Praze spojuje ulici Tržiště a cestu Raoula Wallenberga. Nachází se na Malé Straně v městské části Praha 1. V ulici jsou významné historické stavby, např. Lobkovický palác (sídlo německého velvyslanectví) a Schönbornský palác (velvyslanectví USA a Irska).\n\nOkolí ulice ve 13. století byla osada Obora. V polovině 16. století přišli do Prahy Italové (Vlaši) a v roce 1573 zde vznikla Vlašská kongregace.\n"}
{"id": "1363155", "url": "https://cs.wikipedia.org/wiki?curid=1363155", "title": "V Celnici", "text": "V Celnici\n\nUlice V Celnici na Novém Městě v Praze spojuje náměstí Republiky s ulicemi Havlíčkova a Na Florenci.\n\nUlice byla v minulosti součást rozsáhlé zahrady u kláštera ambrosiánů a od roku 1631 kláštera irských františkánů (hyberniánů, hyberňáků). Po zrušení kláštera v roce 1786 se zahrada změnila na prostor zadních traktů domů ulic Hybernská a Na Poříčí. Nový význam dostala ulice po zrušení celnice v Týně, když zde měl dvory celní úřad přestěhovaný do budov kláštera.\n\n"}
{"id": "1363156", "url": "https://cs.wikipedia.org/wiki?curid=1363156", "title": "Hybernská", "text": "Hybernská\n\nHybernská ulice na Novém Městě v Praze spojuje křižovatku ulic Na příkopě, Senovážná a Náměstí Republiky s křižovatkou ulic U Bulhara, Wilsonova, Husitská a Seifertova (původně, po založení Nového Města, s Horskou branou stojící v těchto místech).\n\nNa Hybernské ulici má sídlo nejstarší pražské nádraží – Masarykovo postavené v letech 1844-45.\n\nNázev je odvozen z latinského slova pro Irsko – „Hibernia“. Kostel sv. Ambrože, který v roce 1355 založil císař Karel IV., získali v roce 1629 irští františkáni. Název ulice se měnil:\n\n\n"}
{"id": "1363157", "url": "https://cs.wikipedia.org/wiki?curid=1363157", "title": "Na Valech", "text": "Na Valech\n\nUlice Na Valech na Hradčanech v Praze spojuje Badeniho ulici s křižovatkou ulic Milady Horákové, Svatovítská a U Prašného mostu. Ze severu do ní ústí ulice Pod Valy, Tychonova, Pod baštami a K Brusce, ulice Tychonova a K Brusce pokračují dál na jih.\n\nNa přelomu 17. a 18. století bylo na Malé Straně a Hradčanech vybudováno opevnění (fortifikace) obsahující 20 bašt (bastionů), které dostávaly názvy podle lokálních sakrálních staveb. Při ulici Na Valech byl bastion XV. (U Všech svatých) a koncem 19. století tu založili kadetní školu, prostory které od roku 1989 má k dispozici Ministerstvo obrany České republiky.\n\n"}
{"id": "1363158", "url": "https://cs.wikipedia.org/wiki?curid=1363158", "title": "Vejvodova", "text": "Vejvodova\n\nVejvodova ulice na Starém Městě v Praze spojuje ulice Jilská a Michalská. Nazvána je podle Jana Václava Vejvody ze Stromberka, který byl v letech 1745-57 primátor Starého Města Pražského a v ulici na čísle 2 vlastnil honosný dům.\n\nNázvy ulice se měnily:\n\n"}
{"id": "1363160", "url": "https://cs.wikipedia.org/wiki?curid=1363160", "title": "Běh na lyžích na Zimních olympijských hrách 2018 – skiatlon ženy", "text": "Běh na lyžích na Zimních olympijských hrách 2018 – skiatlon ženy\n\nSkiatlon na 15 km žen, běžecká disciplína z programu Zimních olympijských her 2018, se konal 10. února 2018 v 16:15 místního času (8:15 CET) v Běžeckém centru Alpensia v Pchjongčchangu. Šlo o úvodní disciplínu běžeckého programu.\n\nVšechny medailistky z této discipíny z olympiády v Soči (zlatá Marit Bjørgenová, stříbrná Charlotte Kalla i bronzová Heidi Wengová) byly na startu. Zhruba 3 km před cílem z vedoucí skupiny nastoupila k úniku Charlotte Kalla a získaný náskok udržela až do cíle. Pro bronz si dojela obhájkyně prvenství Marit Bjørgenová, bronz putoval do Finska zásluhou Kristy Pärmäkoski.\n\nZávod odstartoval v 16:15 místního času (8:15 SEČ).\n"}
{"id": "1363161", "url": "https://cs.wikipedia.org/wiki?curid=1363161", "title": "Kostel svatého Vavřince (Hodonín)", "text": "Kostel svatého Vavřince (Hodonín)\n\nKostel svatého Vavřince je římskokatolický farní kostel ve městě Hodonín v okrese Hodonín. Jednolodní pozdně barokní kostel vznikl v letech 1780–1786 na místě staršího raně barokního kostela. Je chráněn jako kulturní památka.\n\nPrvní hodonínský kostel, zřejmě situovaný v severní části dnešního náměstí, vznikl pravděpodobně po roce 1200. Poprvé je připomínán roku 1240 v listině pro tišnovský ženský klášter. Malý kostel přestal časem postačovat a byl nahrazen raně barokním chrámem orientovaným v severojižní ose, pravděpodobně vybudovaným kolem roku 1686 během panství Oppersdorfů. Ten pak o sto let později opět nahradil nový pozdně barokní kostel, který si ponechal dosavadní severojižní orientaci. Ze starého kostela zůstala věž, došlo pouze k úpravám zvonicového patra. Roku 1853 vznikla v podvěží kaple Božího hrobu. Během 2. poloviny 19. století proběhla úprava sakristie a nad ní byla vybudována oratoř. Poslední velká oprava kostela se uskutečnila na počátku 90. let 20. století. V roce 2016 dostal kostel novou fasádu.\n\nKostel svatého Vavřince stojí v centru města, uprostřed Masarykova náměstí. Jedná se o jednolodní neorientovanou stavbu, vybudovanou v severojižní ose. Obdélná loď kostela je zakončena kněžištěm se segmentovým uzávěrem. K ose východní strany lodi přiléhá věž a sakristie s oratoří v patře. Fasády jsou rozčleněny lizénami. Hlavní vstup je v jižním průčelí lodi, které završuje trojúhelníkový štít. Kněžiště a loď jsou zaklenuty plackami. Sakristie má klenbu valenou, oratoř nese plochý strop. Průchod mezi podvěžím a lodí je zakončen půlkruhovým obloukem. Podvěží je zaklenuto valeně. V jižní části lodi stojí kruchta, s parapetem neseným pilíři.\n\nZařízení kostela zahrnuje hlavní oltář s klasicistním retábulem s obrazem svatého Vavřince z roku 1841. Doplňují jej tři vedlejší mramorové retabulární oltáře ze 20. let 20. století. Kazatelna a křtitelnice pochází z roku 1788. \n\nVe zvonici se nachází reliéfy zdobený zvon ulitý roku 1640, v lucerně zvonice visí umíráček z roku 1714.\n"}
{"id": "1363165", "url": "https://cs.wikipedia.org/wiki?curid=1363165", "title": "Henri Meilhac", "text": "Henri Meilhac\n\nHenri Meilhac (23. února 1830, Paříž – 6. července 1897, Paříž) byl francouzským dramaturgem a operním libretistou.\n\nMeilhac se narodil v 1. pařížský obvod v roce 1830. Jako mladý začal psát smyšlené články pro pařížské noviny a comédies en vaudevilles, v živém bulvárním duchu, který ho uvedl do známosti. Kolem roku 1860 se setkal s Ludovicem Halévym a jejich spolupráce na jevišti trvala dvacet let.\n\nJejich nejznámější spolupráci je libreto \"Carmen\" Georges Bizeta. Meilhacovo dílo je nejvíce spojeno s hudbou Jacquesa Offenbacha , pro nějž napsal více než tucet libret, většinou spolu s Halévym. Nejúspěšnější spolupráce s Offenbachem jsou \"Krásná Helena\" (1864), \"Modrovous\" (1866), \"Pařížský život\" (1866), \" Velkovévodkyně z Gerolsteinu\" (1867) a \"Perikola\" (1868). Také \"Froufrou\" (1869), opět s Halévym.\n\nMezi ostatní Meilhacova libreta patří \"Manon\" Julesa Masseneta s (Philippem Gillem) (1884), Hervého \"Mamzelle Nitouche\" (1883) a \"Rip,\" francouzská verze operety Roberta Planquetteho \"Rip Van Winkle\" (také s Gillem) . Jejich hudební hra \"Le Réveillon\" byla základem \"operety\" \"Netopýr\" Johanna Strausse.\n\nV roce 1888 byl zvolen do Francouzské akademie . Zemřel v roce 1897 v Paříží.\n"}
{"id": "1363166", "url": "https://cs.wikipedia.org/wiki?curid=1363166", "title": "Environmentální problémy v Indonésii", "text": "Environmentální problémy v Indonésii\n\nProblémy životního prostředí jsou v Indonésii spojeny s vysokou hustotou zalidnění a rychlou industrializací a vzhledem k vysoké úrovni chudoby a nedostatečným prostředkům k efektivnímu vládnutí má jejich řešení často nízkou prioritou.\n\nProblémy se týkají rozsáhlého odlesňování (ve většině případů nelegálního) a s tím souvisejících požárů způsobujících těžký smog nad částmi západní Indonésie, Malajsie a Singapuru; nadměrného využívání mořských zdrojů; a dalších environmentálních záležitostí spojených s rychlou urbanizací a ekonomickým rozvojem, včetně znečištění ovzduší, dopravních zácp, nakládání s odpady a nespolehlivého vodního a odpadového hospodářství.\n\nVinou odlesňování a ničení rašelinišť je Indonésie třetím největším emitorem skleníkových plynů na světě. Zničení habitatů ohrožuje přežití původních a endemických druhů, včetně 140 druhů savců označených Světovou ochranářskou unií (IUCN) za ohrožené a 15 druhů označených za kriticky ohrožené včetně orangutana sumaterského.\n\nObchodní sektor při pobřeží, jehož součástí jsou mimo jiné i obchodní aktivity rybářů a dalších osob zapojených do navazujících aktivit (zhruba 5,6 milionů lidí), začal být ohrožen koncem sedmdesátých let sníženou zásobou ryb, která byla způsobena kontaminací pobřežních vod. Rybáři v severní Jávě zaznamenali výrazný pokles některých druhů lovených ryb a do poloviny osmdesátých let došlo v některých oblastech k napohled dosud nejvýraznějšímu úbytku ryb. Velkou ekologickou katastrofou byl pro křehký ekosystém na pobřeží Sumatry únik ropy z japonského supertankeru Showa Maru v lednu 1975 v Malackém průlivu situovaném mezi Malajsií a Sumatrou. Pravděpodobnost nehod obřích tankerů se také zvýšila vlivem frekventovanější dopravy.\n\nV roce 1997 způsobily lesní požáry v Kalimantanu a na Sumatře (jihovýchodní Asie) rozsáhlá mračna, čímž došlo k rozsáhlému znečištění ovzduší. Celkové náklady se odhadují na 9 miliard USD v oblastech zdravotní péče, letecké dopravy a podnikání. V roce 2013 byla kvalita vzduchu v Singapuru nejhorší za posledních 15 let kvůli kouři z požárů na Sumatře. Singapur vyzval Indonésii, aby nelegálnímu vypalování lesů zabránila.\n\nPodobné problémy spojené s životním prostředím vyvstaly v sedmdesátých a osmdesátých letech mezi rolníky pěstujícími rýži v rovinách a údolích. Rostoucí hustota zalidnění a následná zvýšená poptávka po orné půdě způsobily vážnou erozi půdy, odlesňování (kvůli palivovému dříví) a vyčerpání půdních živin. V některých oblastech došlo ke splavu pesticidů a následné kontaminaci zdrojů pitné vody a intoxikaci rybníků. I přesto, že jsou si národní a místní samosprávy těchto problémů často vědomi, touha po ekonomickém růstu je silnější.\n\nV regionu Kalimantan, Sulawesi a na Sumatře došlo vlivem intenzivní komerční těžby k rozsáhlému odlesňování, erozi, požárům a dokonce desertifikaci. Např. v roce 1983 lehlo popelem 30 000 km2 původního tropického lesa v provincii Kalimantan Timur.\n\nV osmdesátých letech byla v Indonésii nejvyšší míra odlesňování v celé jihovýchodní Ásii – 7 000 – 10 000 km/rok.\n\nVýznamným problémem je také nízká míra zalesňování, což je sice zákonná povinnost, v praxi se však nekontroluje a tudíž ve většině případů ani nedodržuje.\n\nVypalování lesů kvůli pastvě dobytka také přispělo k tomu, že je Indonésie – po Číně a USA – třetím největším emitorem skleníkových plynů na světě.\n"}
{"id": "1363167", "url": "https://cs.wikipedia.org/wiki?curid=1363167", "title": "Obchodní dům U Sedláků", "text": "Obchodní dům U Sedláků\n\nObchodní dům U Sedláků je funkcionalistický dům v Praze na Starém Městě na nároží Havířské a Provaznické ulice.\nStavba byla realizována v letech 1929 až 1932 podle projektu Adolfa Foehra firmou V. Nekvasil. Investory byli J.H. a Ludvík Brandeisovi.\n"}
{"id": "1363169", "url": "https://cs.wikipedia.org/wiki?curid=1363169", "title": "Eleonore Oppenheim", "text": "Eleonore Oppenheim\n\nEleonore Oppenheim je americká kontrabasistka. V roce 2016 vydala své první album nazvané \"Home\", na němž interpretovala pět skladeb od Angélicy Negrón, Florenta Ghyse, Wila Smithe, Jenny Olivie Johnson a Lorny Dune. Během své kariéry spolupracovala s mnoha hudebníky, mezi něž patří například Philip Glass, Norah Jones a Meredith Monk. V listopadu 2017 hrála při newyorském koncertu velšského hudebníka Johna Calea.\n"}
{"id": "1363171", "url": "https://cs.wikipedia.org/wiki?curid=1363171", "title": "Dužnatka", "text": "Dužnatka\n\nDužnatka (\"Echeveria\") je rod rostlin z čeledi tlusticovité. Jsou to sukulenty se silně dužnatými listy a pětičetnými květy v květenstvích různých typů. Plodem je měchýřek. Rod zahrnuje asi 140 až 170 druhů a je rozšířen výhradně v Americe od Texasu až po Argentinu. Největší počet druhů roste v Mexiku. Dužnatky jsou horské suchomilné rostliny, v nížinách se nevyskytují.\n\nDužnatky jsou často pěstovány jako okrasné sukulentní rostliny a bylo vypěstováno nepřeberné množství různých kříženců a kultivarů. Existují též mezirodoví kříženci s některými jinými rody čeledi tlusticovité. V současnosti jsou různé kultivary dužnatek často nabízeny v zahradnictvích a zahradních centrech jako pokojové rostliny. Pro takové využití však nejsou vhodné a v pokojových podmínkách rychle ztrácejí atraktivní vzhled.\n\nVětšina dužnatek má listy uspořádané v přízemní růžici. Některé mají jednotlivé, kompaktní růžice, zatímco u jiných se vytváří při bázi růžice skupinky dceřiných rostlinek. Některé druhy ovšem mají protáhlý stonek s méně nahloučenými listy. Tyto druhy mohou vyrůst až do podoby malých sukulentních keřů.\n\nDužnatky jsou vytrvalé, sukulentní, lysé nebo chlupaté byliny až polokeře. Listy jsou zpravidla uspořádané v růžici, výjimečně roztroušené po celé délce stonku. Některé druhy mají přízemní růžici listů bez zřetelného stonku, u jiných může být stonek dlouhý a větvený. Listy jsou silně dužnaté, obvykle kopinaté nebo obkopinaté, často šedozelené nebo různě kolorované. Květy jsou uspořádány v hroznovitých, latovitých nebo vrcholíkovitých květenstvích.\nKališní lístky jsou téměř zcela volné, přilehlé ke koruně nebo odstávající, podobného tvaru a velikosti nebo i silně nestejné.\nKoruna je bílá, žlutá, oranžová nebo červená, výjimečně zelenavá, trubkovitá až baňkovitá. Z vnitřní strany jsou při bázi koruny zpravidla nektáriové prohlubně.\nTyčinek je 10, 5 z nich je přirostlých na vrcholu nektáriových prohlubní, zbývajících 5 spočívá na vrcholu korunní trubky mezi korunními laloky. Gyneceum je složeno z 5 na bázi srostlých plodolistů. Plodem je souplodí měchýřků.\n\nRod \"Echeveria\" zahrnuje asi 139 až 170 druhů. Je rozšířen od Texasu a Mexika přes Střední Ameriku až po Bolívii a severní Argentinu. Centrum druhové diverzity je v Mexiku, které je také považováno za vývojové centrum rodu. V Texasu roste pouze druh \"Echeveria strictiflora\", který sem přesahuje z Mexika. Do Argentiny zasahuje jediný druh, \"Echeveria peruviana\".\nDužnatky rostou ve středních a vyšších horských polohách, zpravidla v nadmořských výškách od 1000 do 3000 metrů, některé druhy až přes 4000 metrů. V nížinách se nevyskytují. Druh \"Echeveria laui\" sestupuje i do výšek okolo 500 metrů. Většina druhů roste v mírném zástinu na skalnatých stanovištích, na bocích skalních útesů a skalních teráskách s mělkou půdou a malou konkurencí jiné vegetace. Druh \"Echeveria rosea\" je epifytní. Některé nemnohé druhy (\"Echeveria heterosepala\", \"E. schaffneri\", \"E. paniculata\") vyhledávají plochá písčitá stanoviště v aridních oblastech.\n\nRod byl pojmenován na počest mexického botanického výtvarníka jménem Atanasio Echeverria, který okolo roku 1787 pořídil jedny z prvních kreseb této rostliny.\n\nDužnatky jsou v rámci jednotlivých druhů velmi variabilní rostliny a jejich taxonomie je proto obtížná. Rozdíly mezi jednotlivými varietami téhož druhu mohou být markantnější než rozdíly mezi jednotlivými druhy. Velké množství různých lokálních forem již známých druhů tak bylo popsáno jako nové druhy. Další příčinou jejich relativně malé prozkoumanosti je fakt, že často rostou rozptýleně v nepřístupných horských oblastech. Každým rokem je popsáno několik nových druhů.\n\n\nDužnatky jsou pěstovány v četných okrasných kultivarech jako atraktivní sukulenty, jimž je ovšem pro úspěšné pěstování třeba poskytnout náležité podmínky. V zahradních centrech a obdobných podnicích jsou často nabízeny jako pokojová dekorace, pro dlouhodobé pěstování v takových podmínkách však tyto rostliny nejsou vhodné. V zastínění rychle ztrácejí pěkný, kompaktní tvar a atraktivní vybarvení a stávají se nevzhlednými. V poslední době se v obchodní síti jako novinka objevují rostliny, které ve tmě světélkují. Jsou nabízeny pod názvem \"Echeveria\" 'Glowing Star in the Dark' nebo 'Glowing Wonder in the Dark'. Tyto rostliny nejsou produktem genetické manipulace, světélkující voskovitá substance je pouze nanesena na jejich povrch.\n\nV některých oblastech světa s mírným létem a nepříliš vlhkou, víceméně bezmrazou zimou je možno s úspěchem celoročně pěstovat dužnatky i jako venkovní zahradní rostliny.\n\nVšechny druhy dužnatek se mohou mezi sebou v podstatě libovolně křížit. V kultuře tak vzniklo nepřeberné množství různých kříženců a hybridních forem. V přírodě k jejich samovolnému křížení vesměs nedochází, neboť mu brání různé geografické bariéry (areály jednotlivých druhů jsou odděleny např. horskými masívy či rozlehlými údolími) a vzdálenost mezi místy jejich výskytu. Také se pěstují různé mutantní a monstrózní formy, které se v rámci rodu občas samovolně objevují.\n\nPrvní kříženci byli vypěstováni koncem 18. století ve Francii. V druhé polovině 19. století byl v Evropě boom pěstování dužnatek a některé ze starých hybridů se dochovaly dodnes. Náleží mezi ně např. \"Echeveria\" 'Imbricata', kterou v roce 1870 vypěstoval M. Deleuil zkřížením \"E. gibbiflora\" 'Metallica' a \"E. secunda\" (syn. \"E. glauca\"). V průběhu 20. století pak byla objevena řada nových atraktivních druhů a pěstování sukulentů se také stalo poměrně rozšířenou zálibou.\n\nRod \"Echeveria\" se může křížit i s některými jinými rody čeledi tlusticovité. Byli vypěstováni kříženci s rodem \"Graptopetalum\" (×\"Graptoveria\"), \"Pachyphytum\" (×\"Pachyveria\") a také s rodem \"Sedum\" (×\"Sedeveria\").\n\nDužnatky mají určité specifické nároky, neboť se jedná o horské sukulenty. Mezi snadno pěstovatelné druhy náleží např. \"E. agavoides\", \"E. elegans\" a \"E. secunda\" a jejich kultivary. Pěstování řady jiných druhů je již obtížnější.\nRostliny dospívají ve 2 až 3 letech, kdy jejich růžice dosahují největší velikosti. Dospělé dužnatky zpravidla kvetou každoročně v období pozdního jara. Někteří pěstitelé květenství odstraňují.\nDužnatky dobře prospívají při pěstování v květináčích, které lze na léto umístit např. na balkon či verandu. Svědčí jim pohyblivý a suchý vzduch, kdežto v zapařeném či zatuchlém prostředí se u nich rozvíjejí různé choroby. Z tohoto důvodu by také neměly být pěstovány příliš na husto. Ačkoliv jsou to velmi světlomilné rostliny, měly by být chráněny před extrémním slunečním úpalem. Teploty nad 30 °C, k nimž dochází např. v horkých letních dnech při umístění za jižním oknem, způsobují poškození listů. Přes léto mají rostliny lepší vzhled, jsou-li pěstovány v chladnějších podmínkách. Ideální denní teploty v létě se pohybují mezi 20 až 25 °C, noční pak mezi 5 až 15 °C. Rovněž zálivka má být v období růstu přiměřená podobně jako u jiných sukulentů, neboť dlouhodobější přemokření vede ke hnilobě kořenů. Za horkého léta mohou být zalévány i denně, zpravidla to však není nutné. Přílišné sucho ve vegetační sezóně vede ke zpomalení růstu rostlin. Mladé rostlinky potřebují pravidelnější a vyrovnanější zálivku než dospělé. Mexické druhy vyžadují suchou periodu v chladné části roku. Dužnatky nejsou mrazuvzdorné, byť většina hybridů je schopna přežít lehký mráz. Nejkrásnějšího zbarvení dosahují na podzim. Na zimu je třeba je umístit na světlé místo ve skleníku či u okna. Dospělé rostliny jsou schopny přečkat i 5 měsíců úplného sucha, přes zimu však nejlépe prospívají při opatrné zálivce v přibližně čtrnáctidenních intervalech. Při nedostatku slunce se rostliny málo vybarvují a nedosahují krásy rostlin rostoucích v optimálních podmínkách.\n\nDužnatky vyžadují dobře propustnou půdu, obvyklý substrát používaný pro sukulenty však pro ně není příliš vhodný, neboť obsahuje příliš mnoho písku či štěrku a je málo humózní. Je proto vhodné jej smíchat s klasickým zahradním substrátem. Hnojení je nejlépe zajistit pomalu se uvolňujícím hnojivem, neboť na přehnojení dusíkem rostliny reagují překotným a neforemným růstem. Některé druhy či kultivary nejlépe vypadají, pokud jsou pěstovány ve starém a živinami chudém substrátu. Patří mezi ně např. často pěstovaný kultivar \"E. runyonii\" 'Topsy Turvy'. Staré odumřelé listy je vhodné průběžně odstraňovat, aby se nestaly zdrojem hnilobných onemocnění.\n\n"}
{"id": "1363173", "url": "https://cs.wikipedia.org/wiki?curid=1363173", "title": "Ashby", "text": "Ashby\n\nPříjmení Ashby nese více různých osobností:\n\n"}
{"id": "1363175", "url": "https://cs.wikipedia.org/wiki?curid=1363175", "title": "Kebili", "text": "Kebili\n\nKebili (Kibilí, Qibilī, ڨبلي) je město v Tunisku s asi dvaceti tisíci obyvateli. Nachází se 100 km západně od přístavu Gabès na okraji solné pláně Šot al-Džaríd a je hlavním městem stejnojmenného guvernorátu. V minulosti bylo centrem obchodu s otroky, obyvatelstvo je amalgámem arabských, berberských a černošských vlivů. Pro turisty je branou na Saharu, významná je produkce datlí. Dne 7. července 1931 zde byla naměřena teplota 55 °C ve stínu, což je teplotní rekord východní polokoule.\n\n"}
{"id": "1363176", "url": "https://cs.wikipedia.org/wiki?curid=1363176", "title": "Bellamy", "text": "Bellamy\n\nPříjmení Bellamy nese více různých osobností:\n\n"}
{"id": "1363181", "url": "https://cs.wikipedia.org/wiki?curid=1363181", "title": "Rudd", "text": "Rudd\n\nPříjmení Rudd nese více různých osobností:\n\n"}
{"id": "1363187", "url": "https://cs.wikipedia.org/wiki?curid=1363187", "title": "Merritt Wever", "text": "Merritt Wever\n\nMerritt Wever (* 11. srpna 1980 New York) je americká herečka. Začínala v nízkorozpočtových nezávislých filmech. Později hrála například ve snímcích \"Útěk do divočiny\" (2007), \"The Messenger\" (2009) a \"Greenberg\" (2010). V letech 2009 až 2015 hrála v seriálu \"Sestřička Jackie\" (celkem osmdesát dílů). Dále hrála například v seriálech \"Studio 60\", \"Živí mrtví\" a \"Godless\". Vychovávala jí sama matka, počata byla díky dárcovství spermatu.\n\n"}
{"id": "1363192", "url": "https://cs.wikipedia.org/wiki?curid=1363192", "title": "Římskokatolická farnost Zámrsk", "text": "Římskokatolická farnost Zámrsk\n\nŘímskokatolická farnost Zámrsk je územním společenstvím římských katolíků v orlickoústeckém vikariátu královéhradecké diecéze.\n\nPůvodní kostel v Zámrsku byl zřejmě již ze 13. století. Na jeho místě byl v letech 1781–1782 postaven kostel nový, v rokokovém stylu. Fara v sousedství kostela byla postavena v 19. století.\n\nFarnost je administrována ex currendo z Vysokého Mýta. ¨\n\n"}
{"id": "1363193", "url": "https://cs.wikipedia.org/wiki?curid=1363193", "title": "Florent Ghys", "text": "Florent Ghys\n\nFlorent Ghys (* 1979) je francouzský kontrabasista a hudební skladatel. Pochází z Bordeaux a kromě zdejší univerzity studoval také v Paříži. Rovněž je klasicky vzdělaným kytaristou. Roku 2011 se usadil v New Yorku. V roce 2014 vydal desku \"Télévision\", do níž kromě hudby zakomponoval různé nehudební prvky, jako útržky televizních vysílání, proslovů či vysoušeče vlasů. Roku 2016 vydal se svou novou skupinou Bonjour eponymní album. Kromě této skupiny vystupuje také samostatně. Jednu z jeho skladeb nahrála kontrabasistka Eleonore Oppenheim na své album \"Home\". V listopadu 2017 hrál při speciálním newyorském koncertu velšského hudebníka Johna Calea.\n\n"}
{"id": "1363194", "url": "https://cs.wikipedia.org/wiki?curid=1363194", "title": "Mistrovství světa v cyklokrosu 2018", "text": "Mistrovství světa v cyklokrosu 2018\n\nMistrovství světa v cyklokrosu 2018 bylo 69. cyklokrosovým šampionátem v pořadí. Konalo se ve dnech 3. a 4. ledna 2018 v nizozemském městě Valkenburg. \n"}
{"id": "1363195", "url": "https://cs.wikipedia.org/wiki?curid=1363195", "title": "Latyngorka", "text": "Latyngorka\n\nLatyngorka, též Zlatogorka či Sěmigorka, je postava z ruských bylin označovaná jako „baba“ či poljanice – bojovnice. Jméno Zlatogorka může souviset s jménem Zlatogor, používaným pro bohatýra Svjatogora.\n\nV bylině \"Ilja Muromec a Sokolník\" se Ilja vydává na dvanáctiletou cestu do „jiného světa“ k babě Zlatogorce „za modré moře, za chladné moře, ke kameni Latyru.“ Zde s ní zplodí syna, a když se vydává na cestu zpět, dává jí pro něj křížek a prsten. Zde se projevuje typický Iljův chladný vztah k ženám a náznaky matrilinearity a matrilokality. Latyngorka dává synovi jméno Sokolník a ten již v sedmi letech dospívá a žádá matku o požehnání k tomu aby vyrazil do boje. Ta mu jej uděluje, ale varuje jej, aby se nepouštěl do boje se „starým kozákem“ - svým otcem. Sokolník se vydává dobýt Kyjev a nakonec je Iljou, přes krátkodobé šťastné shledání, zabit.\n\nV některých variantách byliny \"Kamská bitva\" je Dobryňa Nikitič Latyngorkou poražen a během následného útěku zachráněn Iljou Muromcem, který babu zabije. Dobryňa ve své potupě však přesto páchá sebevraždu.\n"}
{"id": "1363200", "url": "https://cs.wikipedia.org/wiki?curid=1363200", "title": "Daniel Blake", "text": "Daniel Blake\n\nDaniel Blake je americký saxofonista a hudební skladatel. Roku 2006 se usadil v Brooklynu. Je absolventem Brooklyn College of Music. V roce 2011 vydal album \"The Aquarian Suite\", které obsahuje například skladbu „You Cry So Pretty“. Tu Blake věnoval Milesi Davisovi. Během své kariéry spolupracoval s mnoha hudebníky, mezi něž patří například Anthony Braxton, Lukas Ligeti, Julian Lage a Esperanza Spalding. V listopadu 2017 hrál při speciálním newyorském koncertu velšského hudebníka Johna Calea. Rovněž působí v uskupení The Mivos Quartet.\n"}
{"id": "1363203", "url": "https://cs.wikipedia.org/wiki?curid=1363203", "title": "Mary Lou Rettonová", "text": "Mary Lou Rettonová\n\nMary Lou Rettonová (* 24. ledna 1968 Fairmont) je bývalá reprezentantka Spojených států ve sportovní gymnastice, olympijská vítězka ve víceboji.\n\nJejím sportovním vzorem byla Nadia Comaneciová, připravovala se pod vedením jejího trenéra Bély Károlyiho. V roce 1983 se stala mistryní USA ve víceboji a v letech 1983–1985 vyhrála Americký pohár. Na domácí olympiádě 1984 v Los Angeles vyhrála ženský víceboj, když získala plný počet deseti bodů za prostná a přeskok a porazila favorizovanou Rumunku Ecaterinu Szabovou o pět setin bodu. S americkým družstvem získala stříbrnou medaili a ve finále na nářadí obsadila druhé místo v přeskoku, třetí místo na bradlech a v prostných a čtvrté místo na kladině. Jako vůbec první americká olympijská vítězka ve víceboji odstartovala vlnu popularity gymnastiky v USA a patřila k nepopulárnějším sportovcům své generace. Byla vyhlášena sportovkyní roku 1984 podle Sports Illustrated i Associated Press, získala Cenu Flo Hymanové a Čestnou medaili Ellisova ostrova, byla uvedena do Mezinárodní gymnastické síně slávy. Sportovní kariéru ukončila v roce 1986 kvůli vrozené dysplazii kyčelního kloubu, studovala Texaskou univerzitu v Austinu.\n\nPochází z rodiny italských přistěhovalců, je věřící baptistkou a stoupenkyní Republikánské strany. Účinkovala v řadě televizních reklam, ve filmech \"Strašidelné vánoce\" a \"\", uváděla televizní pořad o cvičení \"ABC Funfit\". Jejím manželem je bývalý hráč amerického fotbalu Shannon Kelley, mají čtyři dcery; jedna z nich, McKenna Kelley, závodí v gymnastice za Louisianskou státní univerzitu a dostala se do širšího reprezentačního výběru. \n\n"}
{"id": "1363206", "url": "https://cs.wikipedia.org/wiki?curid=1363206", "title": "Koenig", "text": "Koenig\n\nPříjmení Koenig nese více různých osobností:\n\n"}
{"id": "1363207", "url": "https://cs.wikipedia.org/wiki?curid=1363207", "title": "Kruse", "text": "Kruse\n\nPříjmení Kruse nese více různých osobností:\n\n"}
{"id": "1363208", "url": "https://cs.wikipedia.org/wiki?curid=1363208", "title": "Biatlon na Zimních olympijských hrách 2018 – sprint ženy", "text": "Biatlon na Zimních olympijských hrách 2018 – sprint ženy\n\nŽenský biatlonový sprint na 7,5 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensi dne 10. února 2018. Zlatou medaili z minulých her obhajovala Slovenka Anastasia Kuzminová.\n\nVítězkou se stala Němka Laura Dahlmeierová, stříbro putovalo do Norska zásluhou Marte Olsbuové a bronz vybojovala Češka Veronika Vítková.\n\nPřed závodem byly očekávány silné mrazy, které však polevily a závod byl odstartován při -6 °C. Vál však silný vítr, který ovlivnil přesnost střelby: celkově jen 3 závodnice neudělaly žádnou chybu. Veronika Vítková rozjížděla závod pomaleji. Střelbu vleže zvládla však čistě a odjížděla z ní jen s několikavteřinovou ztrátou. V druhém kole zrychlila a přestože vstoje udělala jednu chybu, do posledního kola vyjížděla jako první s náskokem jedné desetiny vteřiny před Norkou Marte Olsbuovou. V posledním kole náskok nejdříve udržovala, ale pak nepatrně ztratila a do cíle dojela na průběžném druhém místě se ztrátou 1,6 sekund za překvapivě vedoucí Norkou. Poté však Němka Laura Dahlmeierová zastřílela jako jedna z mála čistě i druhou položku a z ní odjížděla s náskokem skoro čtvrt minuty před Vítkovou. Poslední kolo pak dokázala zajet nejrychleji a zvítězila s náskokem 24 sekund před Olsbuovou. Vítkovou na průběžném třetím místě pak ohrožovaly Italky Lisa Vittozziová a Dorothea Wiererová, které se po první střelbě dostaly před ní, ale v druhé udělaly jednu a dvě chyby, běžely pomaleji a tak skončily na 6. a 18. místě. Po druhé střelbě pak odjížděly za Vítkovou jen o necelých deset sekund Slovenka Paulína Fialková a málo známá Švýcarka Irene Cadurischová. I ony však běžely pomaleji a tak měla Vítková jistou bronzovou medaili. „Mně se tu líbí, vyhojují mi tu tratě. Jsem závodník extrémních podmínek a ty tu panují,“ řekla po závodě. Z dalších českých závodnic překvapila Markéta Davidová, která sice střílela pomaleji, ale udělala jen jednu chybu a solidním během obsadila konečné 15. místo. O osm míst za ní skončila vinou horšího běhu stejně střílející Jessica Jislová. Eva Puskarčíková nezasáhla celkem tři terče a dokončila na 44. pozici.\n\nZávod odstartoval ve 20:15 místního času (12:15 CET).\nLegenda:\n"}
{"id": "1363209", "url": "https://cs.wikipedia.org/wiki?curid=1363209", "title": "Bliss (příjmení)", "text": "Bliss (příjmení)\n\nPříjmení Bliss nese více různých osobností:\n\n"}
{"id": "1363210", "url": "https://cs.wikipedia.org/wiki?curid=1363210", "title": "Bliss", "text": "Bliss\n\nBliss může být:\n\n"}
{"id": "1363213", "url": "https://cs.wikipedia.org/wiki?curid=1363213", "title": "Šin So-jung", "text": "Šin So-jung\n\nŠin So-jung ( , anglický přepis: \"Shin So-jung\"; * 4. března 1990) je profesionální jihokorejská brankářka v ledním hokeji. Od roku 2016 hraje National Women's Hockey League (NWHL). \n\nLední hokej profesionálně hraje od roku 2010 a v roce 2018 reprezentovala tým Koreje na Zimních olympijských hrách v Jižní Koreji.\n"}
{"id": "1363216", "url": "https://cs.wikipedia.org/wiki?curid=1363216", "title": "Severočeské divadlo opery a baletu", "text": "Severočeské divadlo opery a baletu\n\nSeveročeské divadlo opery a baletu je divadlo v Ústí nad Labem. Už od své profesionalizace v roce 1909 sídlí v neobarokní budově se secesními prvky na Lidickém náměstí, která je kulturní památkou. Kapacita je 800 lidí.\n\nPrvní amatérská divadelní společnost byla zřízena již roku 1818. Od začátku v ní hráli především vysoce postavení měšťané, v roce 1838 se například přidal i tehdejší starosta. Vzhledem k národnostnímu složení v 19. století se hrály německé hry. Ve 40. letech původní členové začínají vymírat, nová vlna přichází až v dalším desetiletí.\n\nZměna nastává koncem 19. století, kdy se začalo mluvit o výstavbě vlastní divadelní budovy (do té doby se hrálo v hostinci na náměstí) mimo jiné i jako znak rostoucího bohatství města a jeho obyvatel. V roce 1899 město přidělilo pro výstavbu pozemek u dnešního Lidického náměstí. Stejně tak byl založen divadelní výbor přejmenovaný roku 1903 na Spolek pro výstavbu divadla, jehož úkolem bylo především stavbu financovat. To se dařilo rychle, kromě získaných statisíců rakouských korun zařídil i dary od měšťanského pivovaru, spořitelny a od Spolku pro chemickou a hutní výrobu. Roku 1906 rozhodlo město o tom, že divadlo má mít kapacitu od 700 k 800 osob a vypsalo architektonickou soutěž. Z celkových 42 vyhrál návrh vídeňského architekta specializovaného na divadla Alexandera Grafa, který navrhoval například divadla ve Znojmě, v Mostě nebo Slovinské národní divadlo. Náklady na stavbu přesáhly částku milionu rakouských korun. První hrou byla Grillparzerova Sapho, kde hlavní roli hrála první ředitelka Maria Pospischilová. Ta byla v roce 1913 odvolána a až do konce konce první světové války se vystřídalo mnoho ředitelů a kvalita klesala.\nV roce 1919 vyvstala otázka, kdo bude zajišťovat provoz divadla. Nakonec bylo rozhodnuto, že provozovatelem bude samotné město i na úkor deficitu. Ten ovšem již v letech 1923 a 1924 přesáhl milionu korun československých a tak se rozhodlo, že se bude divadlo pronajímat. Zároveň v tomto období se začínají hrát první české hry, pravidelně o svátcích. První česká hra byla Tylův Dráteník již roku 1919. Roku 1924 bylo dohodnuto díky komunistovi F. Šrámkovi, že bude 30 českých představení za sezónu. Úspěšné byly sbory vojenských útvarů nebo i ústeckých ochotníků, kteří se uplatnili i za hranicemi. Poslední českou hrou před podstoupením Sudet byla inscenace Matky oloumouckou činohrou.\n\nPo obsazení města nacisty byli odvolání veškeří pracovníci českého a židovského původu. Problémy s financováním divadla dočasně vyřešilo štědré sponzorování Ministerstvem propagandy. Postupně bylo zaváděno více a více ideologických her. Nakonec, vlivem celkového nedostatku peněz, bylo divadlo roku 1944 uzavřeno. Po skončení války bylo divadlo opět otevřeno a krátce pojmenováno jako \"Slovanské divadlo Beneše a Stalina\", o měsíc později na Městské divadlo v Ústí nad Labem. Prvním poválečným opět českým představením byla Smetanova Prodaná nevěsta. Zároveň byly ustanoveny činoherní soubor a Městský symfonický orchestr.\n\nDalší změny především v organizaci následovaly po roce 1948. V sezóně 1949/1950 bylo dokonce divadlo sloučeno společně s divadly teplickým a mosteckým pod jedno vedení v Teplicích. Toto uspořádání však vydrželo pouhé dva roky. V roce 1968 bylo rozhodnuto o novém jménu, \"Státní divadlo Zdenka Nejedlého\". 4 roky poté bylo oficiálně přičleněno Činoherní studio. Koncem 80. let začala rekonstrukce a přístavba budovy technického zázemí.\n\nV roce 1990 se divadlo přejmenovalo na prosté \"Státní divadlo v Ústí nad Labem\". O dva roky později se Činoherní studio opět osamostatnilo a o další rok později se budova otevřela po rekonstrukci. V půlce 90. let se vrátilo označení \"Městské divadlo Ústí nad Labem\" a v roce 2004 naposledy přejmenováno na \"Severočeské divadlo opery a baletu\".Od roku 2012 divadlo provozuje společnost s ručením omezeným Severočeské divadlo, kdy je vlastnický podíl rozdělen na půl mezi město a Ústecký kraj.\n\nHlavní budova divadla tvoří jednu stranu Lidického náměstí. Po stranách stojí historická budova Muzea města Ústí nad Labem a kritizovanápolyfunkční novostavba, která nahradila proluku po v 80. letech zbouraném poštovní paláci. Za touto budovou je menší přístavba divadla, kde se nachází především technické zázemí. Na protější straně náměstí se nachází sídlo magistrátu z přelomu 50. a 60. let 20. století, které je taktéž památkově chráněno.\n\nNávrh na divadlo vzešel z architektonické soutěže roku 1906. Avšak vítězný návrh nebyl ten realizovaný. 1. místo tehdy získal vídeňský architekt Rudolf Kraus s taktéž neobarokním návrhem. Tento plán však počítal s financemi přesahujícími částku 1,4 milionu korun. Ani druhé a třetí místo s návrhy v duchu secese nebyly využity. Město se nakonec rozhodlo pro levnou variantu Alexandera Grafa, který se v soutěži nedostal ani do postupujícího kola. Nakonec však cena výstavby stejně přesáhla onu odhadovanou o téměř 400 tisíc rakouských korun.\n\nPrvní úpravy ve 30. letech spočívaly v novém systému osvětlení a dálkovém vytápění celé budovy.Další změnou bylo odstranění kovových soch Génia a Pegase ze střechy v období druhé světové války, které daroval ústecký průmyslník Weinmann. První velká rekonstrukce přichází v roce 1967. Uvnitř byly provedeny technické úpravy, vyměněny sedadla, položen mramor, stěny vytapetovány a celková výzdoba restaurována. Obnovena byla také fasáda a střecha. Práce byly ukončeny v roce 1972 a provoz divadla byl omezen pouze pár měsíců. O další rekonstrukci se rozhodlo roku 1984 kvůli havarijnímu stavu techniky a nevhodnému dispozičnímu řešení. Proběhla celková modernizace jeviště a divadelních technologií jako například osvětlovací nebo audiovizuální technika. Zároveň byly provedeny opět restaurace ve vnitřní i vnější části budovy a doplnění o současná umělecká díla včetně opony. Součástí byla přístavba obsahující skladiště a zkušebny započatá roku 1987, která se nakonec postavila jen z části. S historickou budovou je propojena prosklenou chodbou v patře. Na rozdíl od předchozí rekonstrukce byl provoz divadla výrazně omezen a hrálo se v Domě kultury. Rekonstrukce skončila v roce 1993 a dostavba roku 1996.\n\nČtyřpatrová samostatně stojící silně členitá obdélníková budova je v duchu neobaroka se secesními prvky. Kryje ji soustava mansardových střech. Hlavní průčelní strana je výrazná oblým rizalitem a portikem s terasou v patře, na jejíchž sloupcích stojí dvě sochy amoretů. Stejně jako zmíněná terasa mají i dva postranní balkónky zábradlí s ozdobnými pozlacenými řetězci. Sem vedou dva silně zdobené vstupy na stejné úrovni, jako jsou postranní vchody v přízemí a kulatá okna ve 2. patře. Na terasu vedou tři opět silně zdobená francouzská okna s pilastry mezi jednotlivými částmi. Nad ním se nachází další půlkruhové trojdílné okno s maskaronem na vrchu. Celá tato centrální část rizalitu je ohraničena dvěma velkými ozdobnými pilastry nesoucími hlavní římsu, na které se poté nachází štít s kartuší mezi dvěma vázami s jednou na svém vrcholu. Zbylá průčelní strana divadla je výrazná především vysokými okny ohraničenými pilastry nesoucími suprafenestry. Boční strany jsou stejné. Výrazné jsou zde vystupující schodišťové chodby, kterých jsou tři páry. Mezi první a druhou se nachází balkony. Zadní strana je daleko méně dekorována a nejvýraznějším prvkem je vysoký vstup přímo na jeviště.\n\nV hlavní osmiboké hale se nachází diagonální schodiště na balkon a pravoúhlá lomená schodiště na galerii. Dále se zde nachází tři geometrické secesní foyery a další zázemí. Vnitřek je zdoben zlacenými štuky a přírodními ornamenty v kontrastu s geometrizující podobou svítidel. Stropy jsou řešeny na začátku 20. století moderní metodou železobetonové konstrukce. Hlediště je kompozičně sjednocené, celkový tvar je podkovovitý. Balkóny postranních lóží jsou zespoda zaobleny a štukatérsky ozdobeny do podoby mušlí. Prostřední trojice na rozdíl od ostatních lóží má propojené parapety, není oddělena pilíři a je celá ve společném portálu zakončeném do tvaru klenební lunety. Strop je rozdělen na tři klenební pole, které mají tvar stlačeného oblouku. Na nich jsou paprsčité pásy štuků. Také se zde nachází malba vídeňského profesora Eduarda Veita, která má zobrazovat pracovitost Ústečanů. Opona je malovaná na téma Commédia dell´arte. Jejím autorem je akademický malíř Petr Menš. Původní opona byla železná s ornamentálními pásy.\n\n\n"}
{"id": "1363220", "url": "https://cs.wikipedia.org/wiki?curid=1363220", "title": "Waite", "text": "Waite\n\nPříjmení Waite nese více různých osobností:\n\n"}
{"id": "1363222", "url": "https://cs.wikipedia.org/wiki?curid=1363222", "title": "Hoff", "text": "Hoff\n\nPříjmení Hoff nese více různých osobností:\n\n"}
{"id": "1363223", "url": "https://cs.wikipedia.org/wiki?curid=1363223", "title": "Hawley", "text": "Hawley\n\nPříjmení Hawley nese více různých osobností:\n\n"}
{"id": "1363225", "url": "https://cs.wikipedia.org/wiki?curid=1363225", "title": "Stříbrný kříž Žilinské diecéze", "text": "Stříbrný kříž Žilinské diecéze\n\nStříbrný kříž Žilinské diecéze (slovensky: \"Strieborný kríž Žilinskej diecézy\") je vyznamenání Žilinské diecéze založené Tomášem Galisem, diecézním biskupem v roce 2018 u příležitosti 10. výročí zřízení diecéze. Vyznamenání je zřízeno v jediné třídě a všichni laureáti jsou zapsáni do zvláštní matriky. Poprvé bylo vyznamenání uděleno 9. února 2018.\nVyznamenání sestává z medaile průměru 70 mm a nositelné miniatury průměru 13 mm. Každé vyznamenání nese na reverzní straně kromě názvu také jméno laureáta, datum udělení a matriční číslo, které se shoduje s číslem příslušného dekretu.\n\n"}
{"id": "1363226", "url": "https://cs.wikipedia.org/wiki?curid=1363226", "title": "Burnham", "text": "Burnham\n\nPříjmení Burnham nese více různých osobností:\n\n"}
{"id": "1363228", "url": "https://cs.wikipedia.org/wiki?curid=1363228", "title": "Parnell", "text": "Parnell\n\nPříjmení Parnell nese více různých osobností:\n\n"}
{"id": "1363229", "url": "https://cs.wikipedia.org/wiki?curid=1363229", "title": "Nuledo", "text": "Nuledo\n\nNuledo s.r.o. je česká firma vyrábějící mlžné komory a další průmyslová zařízení.\n\nNuledo mlžné komory jsou zařízení umožňující sledovat běžně neviditelnou radioaktivitu a ionizující záření. V současnosti jsou celosvětově nejvyspělejšími zařízeními svého druhu. Mlžné komory Nuledo obsahují několik světových inovací, včetně technologie CrystalView a modulárních interaktivních vylepšení.\n\nFirmu se sídlem v Praze založili Ondřej Zbytek a Valery Mezentsev. Samotnému vzniku firmy předcházel několikaletý vývoj.\n\nJejich zařízení se nachází například v Evropské organizaci pro jaderný výzkum (CERN) či v science muzeu CosmoCaixa v Barceloně. V České republice můžeme vidět jejich zařízení v jaderné elektrárně Dukovany.\n\n"}
{"id": "1363230", "url": "https://cs.wikipedia.org/wiki?curid=1363230", "title": "Harman", "text": "Harman\n\nPříjmení Harman nese více různých osobností:\n\n"}
{"id": "1363235", "url": "https://cs.wikipedia.org/wiki?curid=1363235", "title": "Ennis (rozcestník)", "text": "Ennis (rozcestník)\n\nEnnis může být:\n\n"}
{"id": "1363236", "url": "https://cs.wikipedia.org/wiki?curid=1363236", "title": "Ludovic Halévy", "text": "Ludovic Halévy\n\nLudovic Halévy (1. ledna 1834, Paříž – 7. května 1908, Paříž) byl francouzský spisovatel a dramatik. Nejznámější jako autor libreta ve společné práci s Henrim Meilhacem k opeře Carmen Georgese Bizeta a řady operet Jacquese Offenbacha či k Hervého \"Mamzelle Nitouche\".\n\nLudovic Halévy se narodil v Paříži. Jeho otec Léon Halévy (1802–1883) byl státním úředníkem a chytrým a všestranným spisovatelem, který se vyzkoušel téměř každý druh literatury - prózu a básně, vaudeville, činohru, historii - aniž by však v nějakém dosáhl zásadního úspěchu. Jeho strýc, Fromental Halévy, byl známým operním skladatelem. Odtud pramenilo dvojité a časné spojení Ludvíka Halévyho s pařížskou uměleckou scénou. Jeho otec konvertoval z judaismu na křesťanství před svatbou s Alexandrinou Lebasovou, dcerou křesťanského architekta.\n\nV osmnácti letech vstoupil do řad francouzské administrativy a pracoval na různých postech, poslední byl \"secrétaire-rédacteur\" v Corps législatif. V této funkci se těšil zvláštní přízni a přátelství vévody z Morny, tehdejšího prezidenta tohoto shromáždění.\nV roce 1865 mu rostoucí popularita jako autora dovolila opustit veřejnou službu. Deset let předtím se seznámil se skladatelem Offenbachem, který na Champs-Élysées začínal se svým malým divadlem a pro úvodní představení napsal druh prologu, \"Entrez, messieurs, mesdames\". Následovaly další malé produkce, z nichž nejpozoruhodnější byla \"Ba-ta-clan\". Tato díla tvořil pod pseudonymem Jules Servierese. Jméno Ludovic Halévy se poprvé objevilo na plakátech 1. ledna 1856. Brzy poté jeho jméno proslavil nebývalý úspěch \"Orfea v podsvětí\", hudební parodie napsané ve spolupráci s Hectorem Crémieuxem. Na jaře roku 1860 byl pověřen, aby napsal hru pro manažera Variétés ve spolupráci s dalším vaudevilistou Lambert-Thiboustem.\n\nKdyž Lambert-Thiboust náhle odstoupil od spolupráce, nastal pro Halévyho problém jak splnit závazky smlouvy. V té době se na schodech divadla setkal s pro něj tehdy poměrně neznámým Henri Meilhacem. Navrhl Meilhacovi práci odmítnutou Lambert-Thiboustem, a ten nabídku okamžitě přijal. Začala tak spolupráce trvající více než dvacet let, která se ukázala být velmi přínosnou jak pro pověst dvou autorů, tak pro prosperitu malých pařížských divadel. Jejich společné práce mohou být rozděleny do tří skupin: operety, frašky, komedie. \"Opérettes \" poskytovaly vynikající příležitosti nadaným hudebníkům, aby ukázali svůj zvláštní humor. Byly to široké a živé satiry současné společnosti, ale značně se vyžívaly v neřestech a pošetilostech, které měly karikovat. Mezi nejslavnější díla spisovatelů patřily \"Krásná Helena\" (\"La belle Hélène\", 1864), \"Modrovous\" (\"Barbe-bleue\", 1866), \" Velkovévodkyně z Gerolsteinu\" (\"La Grande-Duchesse de Gérolstein\", 1867), \"Perikola\" (\"La Périchole\", 1868) a hudební hra \"Le Réveillon\" , která se stala jedním ze zdrojů operety Johna Strausse \"Netopýr\" (\"Die Fledermaus\").\n\nPo roce 1870 móda parodií rychle upadla. Oba začali psát frašky starého typu. Spolu napsali libreto opery \"Carmen\".\n\nHalévy byl pilným účastníkem Akademie, konzervatoře, Comédie Française a Společnosti dramatických autorů, avšak po mnoho let před svou smrtí roku 1908 nenapsal již nic nového.\n\nJeho poslední povídka \"Kari Kari\" se objevila v roce 1892. Jeho deník byl publikován knižně v roce 1935, stejně jako jeho pokračování na stránkách \"Revue des deux Mondes\" v letech 1937-38.\n\n\n"}
{"id": "1363237", "url": "https://cs.wikipedia.org/wiki?curid=1363237", "title": "Farial Egyptská", "text": "Farial Egyptská\n\nPrincezna Ferial Farouk (17. listopadu 1938 – 29. listopadu 2009) byla nejstarší dcerou egyptského krále Farúka I. a jeho první manželky Faridy.\n\nKdyž v roce 1952 proběhla v Egyptě revoluce, královská rodina byla poslána do exilu v Itálii. Opustila Egypt ve věku 13 let na královské jachtě \"Mahroussa\". Rodina žila v Neapoli, Capri a Římě. Farialina korespodence s matkou Faridou dokazuje, že byla velmi smutná, když musela Egypt opustit hlavně proto, že tam zůstali lidé, které znala a milovala. \n\nFarial nebyla schopná se do Egypta vrátit, jelikož jí to nebylo povoleno. Tedy ne do roku 1973; po třech letech vlády Sadata jí byla povolena návštěva Egypta a dostala i pas. Později zde se svou sestrou trávila letní dovolenou, když zde navštěvovala své příbuzné.\n\nPodle poslední vůli jejího otce byly princezny vychovávány soukromě na škole v Lutry ve Švýcarsku. Jejich matka zůstala v Egyptě po celých deset, co byly princezny v exilu a později se přestěhovala do Libanonu, aby mohla jet do Švýcarska své děti navštívit.\n\nJejí otec Farúk byl velmi přísným rodičem a své dcery káral i za úplně triviální věci, například za účesy nebo nalakované nehty. Jediné, co jí otec dal bylo stipendium na škole Lausanne, kde mohla být její identita skryta. Farial byla smířená s tím, jak musí žít a rozhodla se, že se provdá jinde, než v Montreux, kde se učila psát a studovat francouzskou literaturu. \n\nV roce 1966 se provdala za Švýcara Jean-Pierra Perretena ve Westminsteru v Londýně. Perreten byl syn hoteliéra a konvertoval na Islám, aby se jeho sňatek s Farial mohl uskutečnit. S vírou přijal i nové jméno \"Samir Cheriff\". Měli spolu jednu dceru, Yasmine Perreten-Shaarawi, která se narodila v roce 1967. Ta se v roce 2004 provdala za Hudu Sha'arawiho, který byl egyptskou spisovatelskou a feministickou ikonou. Farial se s Perretenem rozvedla krátce po narození jejich dcery a on poté v roce 1968 zemřel. Už se nikdy znovu neprovdala. \n\nPoté, co její matka Farida v roce 1988 zemřela, všechny její dcery se znovu začaly soudit s egyptskou vládou o vlastnictví paláce u Nilské delty. Sestry věřily, že na toto území měla právo jejich matka a po její smrti mělo přejít do jejich vlastnictví. Nicméně egyptská vláda tuto žádost opět zamítla a jako důvod uvedla, že jejich rodiče byli rozvedení a otec se půdy při revoluci vzdal. \n\nPrincezna Farial strávila zbytek života mimo veřejnost a navzájem se o sebe se sestrami staraly. Její sestru Fawzii postihla skleróza v nejvyšším stádiu a v roce 2005 zemřela. Její bratr Fuad trpěl silnými depresemi a rozvedl se se svou manželkou Dominique-France Picard. I když Farial jejich manželství nepodporovala, podporovala svého bratra, když byl na tom emocionálně nejhůře.\n\nFarial zemřela v nemocnici v Montreux ve Švýcarsku v listopadu 2009. Podlehla rakovině žaludku, která ji byla diagnostikována v roce 2002. \n\nFarial je pohřbena spolu s ostatními členy rodiny v Khedivalském mauzoleu v Káhiře, kde jsou pohřbeni všichni členové dynastie. \n\n"}
{"id": "1363238", "url": "https://cs.wikipedia.org/wiki?curid=1363238", "title": "Giorgia Meloniová", "text": "Giorgia Meloniová\n\nGiorgia Meloniová (\"Meloni\", 15. ledna 1977 Řím) je italská politička a novinářka, od dubna 2014 předsedkyně strany Bratři Itálie (jejím předchůdcem ve funkci byl Ignazio La Russa). Předtím byla v letech 2008–2011 ministryní pro mládež ve čtvrté vládě Silvia Berlusconiho jako členka jeho strany Lid svobody.\n\nPoslankyní italské poslanecké sněmovny je od parlamentních voleb v roce 2006, ve kterých kandidovala v obvodě Lazio 1. Do parlamentu se dostala i ve volbách v roce 2008 (za obvod Lazio 2) i ve volbách v roce 2013 (za obvod Lombardia 3).\n\n"}
{"id": "1363241", "url": "https://cs.wikipedia.org/wiki?curid=1363241", "title": "Doubrava (lesní typ)", "text": "Doubrava (lesní typ)\n\nDoubrava (také dubina) je široké označení pro řadu lesních typů, které se od sebe poměrně liší, spojuje je však vyšší teplota, nižší srážky během roku a dlouhá vegetační doba. Hlavní dřevinou v těchto lesních společenstvech jsou duby. Etymologicky doubrava nesouvisí se slovem dub, původně označovalo les bez rozlišení.\n\nPříklady doubrav:\n\n"}
{"id": "1363242", "url": "https://cs.wikipedia.org/wiki?curid=1363242", "title": "Dietz", "text": "Dietz\n\nPříjmení Dietz (Dietzová) nese více různých osobností:\n\n"}
{"id": "1363244", "url": "https://cs.wikipedia.org/wiki?curid=1363244", "title": "McClelland", "text": "McClelland\n\nPříjmení McClelland nese více různých osobností:\n\n"}
{"id": "1363247", "url": "https://cs.wikipedia.org/wiki?curid=1363247", "title": "Storey", "text": "Storey\n\nPříjmení Storey nese více různých osobností:\n\n"}
{"id": "1363251", "url": "https://cs.wikipedia.org/wiki?curid=1363251", "title": "Gale (příjmení)", "text": "Gale (příjmení)\n\nPříjmení Gale nese více různých osobností:\n\n"}
{"id": "1363256", "url": "https://cs.wikipedia.org/wiki?curid=1363256", "title": "Kohler", "text": "Kohler\n\nPříjmení Kohler nese více různých osobností:\n\n"}
{"id": "1363258", "url": "https://cs.wikipedia.org/wiki?curid=1363258", "title": "Arrondissement Avelgem", "text": "Arrondissement Avelgem\n\nArrondissement Avelgem (nizozemsky: \"Arrondissement Avelgem\"; francouzsky: \"Arrondissement d'Avelgem\") byl krátkodobý arrondissement (okres) v dnešní Belgii. Vznikl oddělením od arrondissementu Kortrijk roku 1818 a zanikl roku 1823.\n"}
{"id": "1363259", "url": "https://cs.wikipedia.org/wiki?curid=1363259", "title": "Tamovice", "text": "Tamovice\n\nTamovice je zaniklá osada v okrese Nový Jičín, součást katastrálního území Štramberk.\n\nOsada se nacházela v údolí říčky Sedlnice v místech mezi obci Rybí a Štramberkem. Podle urbáře z roku 1558 měla osada čtyři usedlé a to tři sedláky a jednoho zahradníka. Kolem 16. století osada zanikla a na jejím místě byl založen vrchnostenský dvůr patřící ke Štramberku. Důvody zániku vesnice jsou nejasné. Statek v roce 1927 vyhořel. Obec připomíná ulice Tamovice, která vede k bývalému mlýnu.\n\n\n\n\n\nZánik osady provázejí legendy, které jsou spojovány s nájezdy Tatarů a s povodní.\n\nJedna z legend říká, že osada byla vypleněna a zničena Tatary v době, kdy byl obléhán Štramberk (1421). Jiná hovoří, že byly protrženy hráze rybníků u Ženklavy a velká voda odnesla tábor Tatarů i obec.\n\nLegenda o vzniku obce Závišice zase hovoří o velké povodni, která osadu Tamovice odnesla do míst lužních lesů a tam ji zavěsila. Osadníci na tomto místě pak byla postavena vesnice s názvem Zavěšice nynější Závišice.\n\n"}
{"id": "1363264", "url": "https://cs.wikipedia.org/wiki?curid=1363264", "title": "Etheridge", "text": "Etheridge\n\nPříjmení Etheridge nese více různých osobností:\n\n"}
{"id": "1363265", "url": "https://cs.wikipedia.org/wiki?curid=1363265", "title": "Mamzelle Nitouche", "text": "Mamzelle Nitouche\n\nMamzelle Nitouche nebo Mam´zelle Nitouche (vysl. \"Mamzel Nituš\", česky \"slečna netýkavka\") je nejznámější opereta, kterou zkomponoval francouzský operetní skladatel Hervé. Premiéra se konala 26. ledna 1883 v Paris Variétes. Libreto napsali Henri Meilhac a Arthur Milhaud. Opereta dosáhla světový úspěch a vícekrát se hrála i v českých a slovenský divadlech (pod původním, francouzským názvem).\n\nDenisu de Flavigny chovankyni v klášteře a nejlepší zpěvačku ve sboru, chtějí rodiče vydat naslepo za poručíka Fernanda de Champlatreux. Domů ji má doprovodit varhaník Célestin. Avšak Célestin napsal operetu (pod pseudonymem Floridor) pro místní divadlo a její premiéra má být právě ten večer. Denisa předešlý den našla partituru, opereta se jí strašně zalíbila a přes noc se ji naučila nazpaměť. Célestinovi pohrozí, že když ji nevezmou do divadla, tak ho prozradí představené kláštera.\n\nFloridor a Denisa přichází do divadla. Setkají se s Fernandem, kterému se Denisa představí jako \"Mamzelle Nitouche\". Padnou si do oka, aniž by tušili, že jsou vlastně zasnoubeni. Primadonna Corina, která koketuje s Floridorem, žárlí na Denisu a odmítne v operetě hrát. Jelikož vysvitne, že Denisa umí roli nazpaměť, jediná možnost jak zachránit premiéru je svěřit jí její hlavní roli. Denisa má díky svému dobrému hlasu velký úspěch.\n\nPo premiéře Denisa a Célestin (Floridor) spěchají na vlak, aby se Denisa dostala včas domů, jenže je zadrží vojenská hlídka a odvede je do kasáren. Důstojníci mají právě zábavu a je mezi nimi i Fernand de Champlatreux. Denisina společnost jim přijde vhod. Nečekaně však dorazí velitel a důstojníci Denisu obléknou za kadeta.\n\nKdyž se Denisa se Célestin dostanou z kasáren, vracejí se do kláštera, protože už zmeškali všechny vlaky. Denisa, jak oblíbenkyně matky představené nemá problém vysvětlit, že se vrátili, protože ona \"plakala, že se nechce vdát, ale zůstat v klášteře\". Do kláštera přichází Fernand, který se večer zamiloval do \"Mamzelle Nitouche\" a nechce se už vdát za Denisu. Když si oba odhalí pravdu, Denisa musí vymyslet novou výmluvu, že si to rozmyslela a že se přeci jen vdá, protože se chce \"obětovat, aby poručíka de Champlatreuxa přivedla na pravou víru\". Nyní už mladým milencům nic nestojí v cestě …\n\nV Čechách byla Mam'zelle Nitouche poprvé provedena v roce 1890 na Národním divadle v Praze. Proslavil ji však především překlad a úprava Oldřicha Nového, který též hrál a zpíval roli Célestina–Floridora. Premiéra se konala v Novém divadle v Praze 18. 1. 1938, v titulní roli alternovaly Truda Grosslichtová a Ljuba Hermanová. V roce 1953 operetu znovu nastudoval Oldřich Nový v Hudebním divadle Karlín a opět hrál Célestina–Floridora. Opereta zde měla 354 repríz.\n\nDalší popularitu získala Nového úpravě rozhlasová nahrávka z roku 1954 (vydaná na CD v roce 2008), opět s Oldřichem Novým. V televizní inscenaci z roku 1977 nahradil Nového Lubomír Lipský.\n\nV roce 2013 uvedlo Hudební divadlo Karlín \"Mam'zelle Nitouche\" znovu; na repertoáru ji měla i řada mimopražských scén, většinou opakovaně (Liberec, České Budějovice, Brno). \n"}
{"id": "1363267", "url": "https://cs.wikipedia.org/wiki?curid=1363267", "title": "Spann", "text": "Spann\n\nPříjmení Spann nese více různých osobností:\n\n"}
{"id": "1363268", "url": "https://cs.wikipedia.org/wiki?curid=1363268", "title": "Leggett", "text": "Leggett\n\nPříjmení Leggett nese více různých osobností:\n\n"}
{"id": "1363269", "url": "https://cs.wikipedia.org/wiki?curid=1363269", "title": "Dolnorýnsko-vestfálský kraj", "text": "Dolnorýnsko-vestfálský kraj\n\nDolnorýnsko-vestfálský kraj nebo jen Vestfálský kraj, (německy \"Niederrheinisch-Westfälischer Reichskreis\", latinsky \"Circulus Westphalicus sive Germaniae Inferioris\", anglicky \"Lower Rhenish and Westphalian circle\") byl jedním z deseti krajů Svaté říše římské. Existoval v letech 1500-1806, tedy po celou dobu existence krajského zřízení v říši, ovšem po míru v Lunéville ztratil kraj většinu svého území. Kraj zaujímal oblast severozápadního Německa a od reformace platil za kraj konfesionálně smíšený.\n\nNěkteré stavy jsou uváděny duplicitně či triplicitně podle toho, jak se v průběhu let měnilo jejich pořadí. \"Léna krajských stavů odstoupená říší Francii po míru v Lunéville r. 1801 jsou označena kurzívou\"\n\nVysvětlivky: K - členské panství s knížecím statusem; V - člen, kterému náležel virilní hlas v knížecí radě říšského sněmu\n\n\n\n\nMnohá panství a hrabství přistoupivší po založení kraje, dosáhla říšské bezprostřednosti až v 17. nebo 18. století, což zpozdilo jejich přijetí mezi krajské stavy. \n\n\n\n"}
{"id": "1363270", "url": "https://cs.wikipedia.org/wiki?curid=1363270", "title": "Hayward", "text": "Hayward\n\nPříjmení Hayward nese více různých osobností:\n\n"}
{"id": "1363273", "url": "https://cs.wikipedia.org/wiki?curid=1363273", "title": "Orfeus v podsvětí", "text": "Orfeus v podsvětí\n\nOrfeus v podsvětí (francouzsky \"Orphée aux enfers\"), je opéra bouffe francouzského skladatele Jacquese Offenbacha. Její libreto napsal spisovatel Ludovic Halévy, později bylo revidováno Hectorem-Jonathanem Crémieuxem.\n\n\"Orfeus v podsvětí\", poprvé uvedený v roce 1858, je považován za první klasickou celovečerní operetu. Dřívější Offenbachovy operety byly drobné jednoaktovky, neboť nařízení ve Francii nedovolovalo pro určité žánry uvádět díla standardní délky. \"Orfeus\" byl nejen delší, ale také hudebně odvážnější než jeho starší kusy.\n\nOffenbach v \"Orfeovi\" poprvé ve svých dílech použil prostředí řecké mytologie. Opereta je parodií Gluckova \"Orfea a Eurydiky\" a vrcholí nevázaným \"Pekelným kvapíkem\" (\"Galop infernal\"), který během premiéry vzbudil pohoršení části publika. Mezi další témata satiry patřila nabubřelá představení klasických dramat v Comédie-Française a společenské a politické skandály druhého francouzského císařství. To se stalo typickým i pro další Offenbachovy burlesky.\n\n\"Pekelný kvapík\" ze 2. obrazu druhého jednání se proslavil i mimo okruh klasické hudby jako hudba pro tanec kankán (\"can-can\") až do té míry, že melodie je všeobecně, ale mylně nazývána kankán. Saint-Saëns si kvapík vypůjčil a upravil ho pro smyčce, aby představoval želvu v jeho \"Karnevalu zvířat\".\n\nPrvní provedení dvouaktové verze opéra bouffe se uskutečnilo 21. října 1858 v Théâtre des Bouffes-Parisiens v Paříži a následovalo prvních 227 repríz. Poté se vrátila na jeviště o několik týdnů později, toto mezidobí posloužilo pro odpočinek účinkujících. Pro účel vídeňského uvedení roku 1860 vytvořil Carl Binder předehru, která dosáhla značné proslulosti, počínaje ráznou fanfárou, následovanou jemnou milostnou písní, dramatickou pasáží, složitým valčíkem a nakonec i známou „kankánovou hudbou“. \n\nČeskou premiéru mělo německy hrané dílo v pražském Královském zemském divadle 31. prosince 1859. Česky se poprvé hrálo v Prozatímním divadle 13. prosince 1863, pod nastudováním Adolfa Čecha. V Americe se dílo poprvé hrálo od března 1861, a to německy ve Stadt Theatre na Broadwayi. V londýnském Her Majesty’s Theatre se od premiéry 26. prosince 1865 odehrálo 76 představení v nastudování J. R. Planché.\n\nČtyřaktová verze označená jako opéra féerie byla poprvé uvedena v Théâtre de la Gaîté dne 7. února 1874. Tato úprava však nedosáhla popularity původní dvouaktové verze.\n\nV očích kritiků Clémenta a Larousse je dílo „hrubou a groteskní parodií“ (\"une parodie grotesque et grossière\"), plnou vulgárních a neslušných scén, které vydávají „nezdravý zápach“ (\"une odeur malsaine\"). Profesor Jean-Bernard Piat však hodnotí Offenbachova \"Orfeua\", podobně jako většinu jeho hlavních operet, jako „klenot“ (\"bijou\") který nejsou schopni ocenit jen snobové. Dílo se nestalo okamžitým hitem, ale jeho odsouzení řadou kritiků, zvláště Julesem Janinem, který jej nazval „znesvěcením posvátného a slavného starověku“, jen poskytovalo životně důležitou publicitu sloužící k rozdmýchání touhy zvědavé veřejnosti zhlédnout tento kus.\n\n(Krajina poblíž Théb s polem, příbytkem pastýře a prodejce medu Aristea a učitele hudby a ředitele „Orphéonu“ Orfea – introdukce) Divákům se představuje Veřejné mínění. Ve veršovaném proslovu se označuje za alegorickou postavu, která v současnosti mnohem efektivněji nahrazuje starořecký chór, protože se nespokojí jen s komentováním děje, ale je připraveno zasáhnout, pokud bude třeba postavy ukáznit.\n\nPřichází Eurydika. Sbírá chrpy a věnčí jimi chatrč pohledného pastýře Aristea (č. 1 píseň Eurydiky \"La femme dont le cœur rêve\"). Její choť Orfeus sem přichází na schůzku s nymfou Maquillou. Oba manželé jsou z neočekávaného setkání v rozpacích a brzy se dávají do hádky. Eurydika beze všeho přiznává, že je Orfeovi nevěrná s Aristeem, protože se v něm zklamala: jeho básně a především vrzání na housle jí jdou silně na nervy. Uražený Orfeus jí za trest zahraje úryvek ze svého nového houslového koncertu. Zatímco hraje a přitom vychvaluje své dílo, Eurydika úpí a zacpává si uši (č. 2 duet s houslovým sólem \"Ah! c'est ainsi? – Oui, mon ami\"). Oba se navzájem nesnášejí, ale Orfeus nechce dát svolení k rozvodu, protože by to uškodilo jeho pověsti a přišel by o žáky. Odchází a varuje Eurydiku, že do pole nastražil pasti na ni nebo na jejího milence, pokud by si v něm chtěli dát schůzku.\n\nPřichází pastýř Aristeus a zpívá idylickou pastorelu (č. 3 Plutova pastevecká píseň \"Moi, je suis Aristée … Voir voltiger sous les treilles\"). Ale ve skutečnosti je to převtělený bůh podsvětí Pluto a má ďábelský plán. Chce dostat Eurydiku k sobě do podsvětí, a proto také sám poradil Orfeovi nastražit past. Eurydika ho spatří a varuje, ale Aristeus toho nedbá a kurážně vstupuje do pole. Eurydika mu běží vstříc a je chycena do pasti. Umírá, ale k jejímu překvapení jí je smrt příjemná (č. 4 Eurydičina smrt – kuplet \"La mort m'apparaît souriante\" a melodram). Vedena Plutovou rukou zanechává manželovi vzkaz o tom, co se jí stalo, a míří se svým svůdcem do podsvětí.\n\nOrfeus se vrací, nachází zprávu a nemůže věřit svému štěstí. Spěchá za svou milenkou, ale zastaví ho Veřejné mínění. Přikazuje mu jít za Jupiterem a žádat svou ženu zpátky. Orfeus se vzpouzí, ale Veřejné mínění na něho ví příliš mnoho, včetně jeho podílu na Eurydičině smrti, tak se musí volky nevolky pod jeho vedením vydat na Olymp (č. 5 melodram a duetino Orfea a Veřejného mínění \"Viens, c'est l'honneur qui t'appele\").\n\nVšichni bohové pochrupují na obláčcích, Morfeus je omamuje mákem. Nad ránem postupně přicházejí ze země společensky unavení Venuše a Kupid a ihned upadají do spánku. Teprve když zvuk loveckého rohu ohlašuje příchod Diany, budí Jupiter všechny k jejímu přivítání. Diana je rozrušena – jako obvykle se vydala ke své ranní lázni, ale její milý Aktéon tam nebyl (č. 6 meziaktní hudba, sbor o spánku \"Dormons, dormons\", kuplet Venuše a Kupida \"Je suis Vénus: Mon amour\" a Dianin kuplet \"Quand Diane descend dans la plaine\"). Jupiter totiž proměnil Aktéona v jelena, aby před smrtelníky uhájil Dianinu pověst. Diana se zlobí a Jupiterova choť Juno si stěžuje, že sám o cudnost tolik nedbá. Jupiter to zamluví, vyčítá jednotlivým bohům jejich poklesky a pak je posílá k obědu. Bohové odcházejí bez nadšení – na jídelním lístku je jako vždy jen ambrózie a nektar. Juno pak manžela obviňuje: na zemi se rozšířila zpráva, že Orfeovu Eurydiku unesl jeden z bohů, a Juno ihned hádá na Jupitera. Ten se však brání: má v podezření Pluta. Božský posel Merkur se vrací z podsvětí a potvrzuje Jupiterův dohad.\n\nPluto byl předvolán. Poníženě zdraví Jupitera a nabubřele opěvuje krásy Olympu, z jeho slov je však cítit, že podsvětí nabízí jiné a lákavější požitky, včetně kulinárních. Bohové se totiž začínají bouřit proti olympskému stravovacímu režimu (č. 7 sbor o vzpouře \"Aux armes! dieux et demi-dieux\"). Jupiter se snaží obnovit svou autoritu tím, že ohlašuje Plutův zločin a hrozí trestem. Jenže ostatní bohové ho usvědčují z pokrytectví a připomínají, kolik smrtelnic svedl on sám (č. 8 rondo o proměnách \"Pour séduir Alcmène la fière\"). Juno demonstrativně omdlévá a hrozí, že zavládne úplný chaos, když Merkur ohlašuje příchod Orfea a Veřejného mínění. Bohové se ihned dávají do pořádku, aby na smrtelníky zapůsobili důstojně.\n\nOrfeus vstupuje proti své vůli a jen neustálé pobízení Veřejného mínění ho donutí, by obřadně požádal o navrácení své ženy z podsvětí. K jeho i Plutově zklamání Jupiter jeho žádosti ihned vyhoví a sám se hodlá vydat do podsvětí, aby na vydání Eurydiky Orfeovi dohlédl. Všichni bohové hned žadoní, aby je vzal s sebou, a tak se nakonec celý Olymp v průvodu vydává do Plutovy říše (č. 9 finále \"Il approche! Il s'avance! … Ô roi des cieux et de la terre… Partons, partons\").\n\n(Plutonův budoár – č. 10 meziaktní hudba) Eurydika se v podsvětí nesmírně nudí. Je tam jen chvíli a Pluto už ji zanedbává a navíc drží pod zámkem. Hlídá ji přitom John Styx, Plutův pomocník a bývalý král Boiótie, jenž Eurydice zdlouhavě vypráví vzpomínky na svůj pozemský život (č. 11 kuplet krále Arkádie \"Quand j'étais roi de Béotie\"). Usiluje o Eurydičinu náklonnost, je však už značně podroušen vodou z Léthé, řeky zapomnění. Hluk ohlašuje příchod Pluta a ostatních bohů a John Styx rychle zavírá Eurydiku do tajné místnosti.\n\nPluto přichází s Jupiterem a ukazuje mu svůj budoár. Jupiter místnost důkladně prohledává, ale Pluto stále Eurydičin únos zapírá. Jupiter najde zámek k tajným dveřím, ale nedá to najevo a vrací se s Plutem na slavnost, kterou pán podsvětí olympským bohům připravil. Vzápětí je však zpátky proměněný v mouchu a klíčovou dírkou proniká do Eurydičina pokoje. Eurydika je krásným hmyzem okouzlena, honí ho a nakonec chytne do závoje (č. 12 duet o mouše \"Il m'a semblé sur mon épaule… Bel insecte à l'aile dorée\"). Jupiter se jí dá poznat a slibuje, že ji odsud osvobodí a odvede na Olymp. Zatím ať se v přestrojení za bakchantku dostaví na Plutonovu slavnost.\n\nPluto se dozvěděl o Jupiterově proměně a rychle se vrací, Eurydičin pokoj je již však prázdný. John Styx, vodou z Léthé už zcela zmožený, mu není schopen podat vysvětlení, ale Pluto zaslechne Eurydičin zpěv a ví, že je ještě mezi hosty (č. 13 závěrečná scéna \"Bel insecte à l'aile dorée\").\n\n(Podsvětí, na březích Styxu) Bohové hodují, pijí, baví se a zpívají (č. 14 pekelný sbor \"Vive le vin, vive Pluton\"). Eurydika v šatech bakchantky na všeobecnou žádost zpívá chvalozpěv na Bakcha (č. 14a Eurydičin hymnus na Bakcha \"J'ai vu le dieu Bacchus, sur sa roche fertile\"). Pak bohové tančí menuet, který se brzy zvrhne v pekelný kvapík (č. 15 menuet a pekelný kvapík se sborem \"Maintenant je veux, moi, qui suis mince et fluet… Ce bal est original\"). Jupiter chce rozjásané vřavy využít a unést Eurydiku, ale Pluto mu zastoupí cestu. Škodolibě poukazuje na blížícího se Orfea. Eurydiku nemůže mít ani jeden z obou bohů, protože ji Jupiter odpřisáhl vrátit manželovi.\n\nEurydika se děsí, ale Jupiter má plán. Orfeovi, který podpírán Veřejným míněním rezignovaně žádá o Eurydiku, ji vládce olympský vrací, ale s podmínkou, že se na svou ženu po celou cestu z podsvětí na zemi nesmí ohlédnout. Veřejné mínění je triumfálně provází a bohové se dohadují, zda se Orfeus obrátí nebo ne. Jupiter sázel na Orfeovu zvědavost, ale když ten hledí stále před sebe, spustí Jupiter hrom. Orfeus se leknutím obrátí a ke zlosti Veřejného mínění ztrácí Eurydiku navždy. Ta tedy zůstane s bohy, a aby se o ni s Plutem nehádal, učiní ji Jupiter bakchantkou. Divokou oslavou Bakcha příběh končí (č. 16 finále \"Ne regarde pas en arrière… Bacchus! Mon âme légère\").\n\n(Verze 1858) Dvě flétny (2. též pikola), hoboj, dva klarinety, fagot; dva lesní rohy, dvě trubky, pozoun (nebo 3 pozouny); tympány, bicí souprava; smyčcové nástroje (housle, violy, violoncella, kontrabasy).\n\n(Verze 1874) Dvě flétny (2. též pikola), dva hoboje, dva klarinety, dva fagoty; dva lesní rohy, dvě trubky, tři pozouny; tympány, dvě bicí soupravy; smyčcové nástroje.\n\n\n"}
{"id": "1363274", "url": "https://cs.wikipedia.org/wiki?curid=1363274", "title": "Arrondissement Menen", "text": "Arrondissement Menen\n\nArrondissement Menen (nizozemsky: \"Arrondissement Menen\"; francouzsky: \"Arrondissement de Menin\") byl krátce existující arrondissement (okres) v dnešní provincii Západní Flandry v Belgii. Vznikl roku 1818 a zanikl roku 1823.\n"}
{"id": "1363277", "url": "https://cs.wikipedia.org/wiki?curid=1363277", "title": "Coe", "text": "Coe\n\nPříjmení Coe nese více různých osobností:\n\n"}
{"id": "1363280", "url": "https://cs.wikipedia.org/wiki?curid=1363280", "title": "Arrondissement Wakken", "text": "Arrondissement Wakken\n\nArrondissement Wakken (nizozemsky: \"Arrondissement Wakken\") byl krátce existující arrondissement (okres) v dnešní provincii Západní Flandry v Belgii. Vznikl roku 1818 a zanikl roku 1823.\n"}
{"id": "1363282", "url": "https://cs.wikipedia.org/wiki?curid=1363282", "title": "Římskokatolická farnost – děkanství Choceň", "text": "Římskokatolická farnost – děkanství Choceň\n\nŘímskokatolická farnost – děkanství Choceň je územním společenstvím římských katolíků v orlickoústeckém vikariátu královéhradecké diecéze.\n\nChoceň je poprvé písemně doložena v roce 1227. Farní kostel, zasvěcený svatému Františku z Assisi – zde zvanému František Serafinský – je barokní stavba ze 30. let 18. století. Tehdy byla také postavena nová fara.\n\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1363283", "url": "https://cs.wikipedia.org/wiki?curid=1363283", "title": "Minić", "text": "Minić\n\nPříjmení Minić (v srbské cyrilici Минић) může označovat následující osoby:\n\n"}
{"id": "1363285", "url": "https://cs.wikipedia.org/wiki?curid=1363285", "title": "Coburn", "text": "Coburn\n\nPříjmení Coburn nese více různých osobností:\n\n"}
{"id": "1363287", "url": "https://cs.wikipedia.org/wiki?curid=1363287", "title": "Slade (rozcestník)", "text": "Slade (rozcestník)\n\nSlade může být:\n\n\n"}
{"id": "1363290", "url": "https://cs.wikipedia.org/wiki?curid=1363290", "title": "Michaels", "text": "Michaels\n\nPříjmení Michaels nese více různých osobností:\n\n"}
{"id": "1363291", "url": "https://cs.wikipedia.org/wiki?curid=1363291", "title": "Amaya (rozcestník)", "text": "Amaya (rozcestník)\n\nAmaya může být:\n\n\n\n"}
{"id": "1363292", "url": "https://cs.wikipedia.org/wiki?curid=1363292", "title": "Záhuba rodu Přemyslovského", "text": "Záhuba rodu Přemyslovského\n\nZáhuba rodu Přemyslovského, později častěji jako Záhuba rodu Přemyslovců, je tragédie ve čtyřech jednáních Ferdinanda Břetislava Mikovce uvedené poprvé v lednu 1848 a vydané v roce 1851.\n\nFerdinand Břetislav Mikovec byl historik a starožitník. Literární činnosti se začal věnoval ve 40. letech 19. století v souvislosti se zapojením do vlasteneckého hnutí. Věnoval se též divadelní kritice a popularizaci díla Williama Shakespeara. Zřejmě kvůli obeznámenosti s kvalitními díly evropského dramatu a přísná autocenzura způsobily, že Mikovec napsal pouze jedno autorské drama, a to ve svých 21 letech. Později sepsaná tragédie \"Dimitr Ivánovič\" byla vlastně dokončením nedokončeného díla Friedricha Schillera (právě tento Mikovcův text posloužil Marii Červinkové-Riegrové jako předloha pro libreto k opeře \"Dimitrij\" Antonína Dvořáka).\n\nNámět pro tragedii čerpal autor v historicky nevysvětlené vraždě posledního Přemyslovce Václava III. v Olomouci. Vrahem udělal Mikovec smyšleného potomka domněle vyvražděného rodu Vršovců Přecha z Koldic, dobrodružného rytíře z Polska. Mezi další nepřátelé panovníka, jehož demokratické zásady slibovaly národu šťastné časy, zařadil autor i s ohledem na současnou politickou situaci v Rakouském císařství jak Kunráda z Pottenšteina, Němce, který Čechy považoval za dobytou německou provincii, a církevního hodnostáře johanitu Bavora Strakonického. \n\nV prvním dějství jsou na pozadí sňatku Anny Přemyslovny s Jindřichem Korutanským dozvídáme o věštbě pomsty Vršovců na Přemyslovcích. Václav III., který dosáhl papežského odloučení od Violy Těšínské, se dvoří Jarmile, dceři rytíře Přecha. Když se ten dozvídá od Pottenšteina identitu nápadníka, vyhání ho, aby nemusel pohanu svého rodu pomstít krví. Šlechtici, kterým vadí králův cit pro spravedlnost, začnou uvažovat o královraždě.\n\nVe druhém dějství Pottenštein ve snaze získat Jarmilu pro sebe, osnuje plán na její únos. Únosce ale vyslechne král v přestrojení král Václav a Jarmilu zachrání. Před Přechem ovšem Pottenštein svalí vinu na krále a to Vršovce utvrdí v nenávisti a touze po pomstě.\n\nVe třetím dějství král na Vyšehradě uděluje statky kronikáři Dalimilovi i svému důvěrníku Pottenšteinovi, kterému dosud věří. Nicméně tomu se při pasování na rytíře sveze z hlavy helmice a král dle šrámů pozná Jarmilina únosce. Král se chystá na výpravu do Polska, kterou si nenechá rozmluvit ani od zbraslavského opata Kunráda, Jarmily ani od odmítnuté Violy. Kunrád po jeho odchodu věští zánik přemyslovského rodu.\n\nVe čtvrtém dějství si královi nepřátelé házejí kostkami, kdo bude vraždit, Přechovi a Pottenšteinovi padají stále stejné hodnoty, a tak se rozhodnou vraždit společně. Jejich plán vyslechne v přestrojení Jarmila, je však odhalena a donucena k přísaze, že je neprozradí. Jarmila ovšem jedná na vlastní pěst. Krále v hodovní síni uspí vínem s uspávacím práškem a oblékne se do jeho svršků. Stane se tak obětí vlastního otce, který po odhalení pravdy obrátí meč proti sobě a ostatní dobíjejí za oponou spícího krále. Truchlohru uzavírá epilog kronikáře Dalimila. \n\nHra byla poprvé inscenována 9. ledna 1848 ve Stavovském divadle. Do hlediště se dostavila především umělecká omladina, především členové skupiny Repeal (Karel Sabina, Josef Václav Frič, Vincenc Vávra-Haštalský, Jan Slavibor Liblínský, Jan Erazim Sojka ad.), k níž se hlásil i sám Mikovec. Přišli ovšem i němečtí demokraté, např. Uffo Horn, Motitz Hartmann, Karl Egon Ebert, Alfred Meissner ad. Z herců vynikl Josef Jiří Kolár v roli Václav III., Josef Vilém Grabinger v roli Kunráda Zbraslavského, Josef Chauer v roli Přecha, Josef Kajetán Tyl v roli Bavora Strakonického i ochotnická herečka slečna Friesová jako Jarmila. Hra měla veliký úspěch, autor se musel osmkrát ukázat. Ve hře zazněla píseň \"Ha ty naše slunce\" skladatele Hanslíka v podání zpěváka Karla Strakatého.\n\n30. ledna 1848 se konala první repríza, která měla stejný úspěch jako premiéra. Zazněla v ní píseň \"Hynek z Dubé mlatem přílby koval\" od J. Balandy(?). Sl. Friesovou v roli Jarmily nahradila Anna Kolárová-Manětínská.\n\nHra byla vydána v roce 1851. Uvádí se, že další reprízy se konaly 18. února 1849, 7. února 1950 a (v areně) 11. září 1850. V roce 1853 byla cenzurou zakázána pro své zaměření proti Němcům a šlechtě, byla ovšem ještě uváděna v 60. letech 19. století i později, naposledy v roce 1922 v Národním divadle. \n\n"}
{"id": "1363293", "url": "https://cs.wikipedia.org/wiki?curid=1363293", "title": "Carl Schenck AG", "text": "Carl Schenck AG\n\nCarl Schenck AG je strojírenský podnik založený v roce 1881 v Darmstadtu, výrobce diagnostické a vyvažovací techniky. Od roku 2000 náleží do stuttgartského koncernu Dürr AG.\n\nTradiční výroba měřicí a vážící techniky byla v roce 2004 prodána finančnímu investorovi HgCapital a vystupuje dnes pod značkou Schenck Process GmbH. Od roku 2008 pak pokračuje v rozvoji s podporou IK Investment Partners (dříve \"Industri Kapital\")\n\nV roce 1881 založil podnikatel Carl Schenck firmu \"Carl Schenck Eisengießerei & Waagenfabrik\" (Slévárna a továrna na váhy). Těžištěm byla výroba vah. Schenckova dcera \"Marie\" Luise Therese se 14. července 1892 v Darmstadtu vdala za gymnazijního učitele Georga Büchnera, jenž později vedl podnik Carl Schenck jako obchodní ředitel.\n\nOd roku 1902 vyrábí podnik také transportní techniku a od roku 1907 vyvažovací stroje. Po druhé světové válce expandoval Carl Schenck do celého světa a založil závody a zastoupení v mnoha zemích. V roce 1974 byl podnik přeměněn na akciovou společnost, která v roce 1984 vstoupila na burzu.\n\nV roce 2000 převzal Dürr AG většinový podíl v Carl Schenck AG a v roce 2004 byli zbývající akcionáři vyplaceni a byla vydělena část \"Schenck Process GmbH\", která byla následně prodána soukromé finanční společnosti HgCapital.\n\nKe Carl Schenck AG dnes náleží především dceřiné firmy Schenck Ro Tec GmbH (produkty pro vyvažování a montáž) a servisní podnik \"Technologie-und Industriepark GmbH\".\n\nPodnik tradičně pěstuje dobré vztahy s TU Darmstadt a to mimo jiné dotacemi cen \"Carl-Schenck-Preiss\", jimiž univerzita každoročně oceňuje čtyři studenty oborů právních a hospodářských věd, strojírenství, elektrotechniky, informační techniky a informatiky.\n\n"}
{"id": "1363294", "url": "https://cs.wikipedia.org/wiki?curid=1363294", "title": "The Queer Insurrection and Liberation Army", "text": "The Queer Insurrection and Liberation Army\n\nThe Queer Insurrection and Liberation Army (TQILA) je queer-anarchistická vojenská jednotka, která je součástí Mezinárodních revolučních lidových geurilových sil (IRPGF).\n\nByla založena 24. července 2017. Jedná se o první LGBT vojenskou jednotku, která bojuje proti Islámskému státu, a zřejmě i první jednotku tohoto typu na Blízkém východě.\n"}
{"id": "1363296", "url": "https://cs.wikipedia.org/wiki?curid=1363296", "title": "Oldham (rozcestník)", "text": "Oldham (rozcestník)\n\nOldham může být:\n\n\n"}
{"id": "1363298", "url": "https://cs.wikipedia.org/wiki?curid=1363298", "title": "Maguire", "text": "Maguire\n\nPříjmení Maguire nese více různých osobností:\n\n"}
{"id": "1363301", "url": "https://cs.wikipedia.org/wiki?curid=1363301", "title": "Keating", "text": "Keating\n\nPříjmení Keating nese více různých osobností:\n\n"}
{"id": "1363302", "url": "https://cs.wikipedia.org/wiki?curid=1363302", "title": "Anita Lasker-Wallfisch", "text": "Anita Lasker-Wallfisch\n\nAnita Lasker-Wallfisch (narozená \"Anita Lasker\", * 17. července 1925, Breslau, Německo) je cellistka a přeživší z Ženského orchestru v Osvětimi.\n\nAnita Lasker se narodila v asimilované rodině židovského původu v Breslau (dnešní Wrocław). V roce 1942 byli deportováni a zavraždení její rodiče. Anita Lasker se pokusila utéct se zfalšovanými doklady do Francie, ale byla odhalena a odsouzena. V roce 1943 byla deportována do Osvětimi. V Osvětimi se stala členkou Ženského orchestru v Osvětimi, který hrál vězňům při nástupu do práce a návratu a hrál i členům SS při soukromých akcích. V roce 1944 byla převezena do koncentračního tábora Bergen-Belsen. Po osvobození odešla do Spojeného království, kde se stala spoluzakladatelkou English Chamber Orchestra. \n"}
{"id": "1363303", "url": "https://cs.wikipedia.org/wiki?curid=1363303", "title": "Pickering", "text": "Pickering\n\nPříjmení Pickering nese více různých osobností:\n\n"}
{"id": "1363304", "url": "https://cs.wikipedia.org/wiki?curid=1363304", "title": "Jan Macháček (ragbista)", "text": "Jan Macháček (ragbista)\n\nJan Macháček (* 15. února 1972, Praha) je bývalým českým hráčem ragby. Je jedním z historicky nejúspěšnějších českých ragbistů. V zahraničí hrál za kluby Dunedin Pirates (NZ), Manchester Sale (Anglie), Newport RFC, Pontypridd RFC (Wales), Clermont Auvergne (Francie) a také, coby zatím jediný Čech, za výběr světa Barbarian F.C.\n\nV současnosti je předsedou klubu Ragby Olymp v Praze 6.\n\nNarodil se v Praze, hrát ragby začal v patnácti letech, protože ragby hrával jeho otec. Prvním týmem, za který hrál, byl tým RC Slavia Praha, kde získal roku 2010 extraligový titul.\n\nZa českou ragbyovou reprezentaci v letech 1993 až 2009 odehrál 55 zápasů. Poslední utkání za českou reprezentaci odehrál 16. 12. 2009 při výhře 17:5 nad týmem Hong Kongu v Praze, ve věku 37 let.\n\nV anketě Ragbista roku vyhrál v letech 1994, 1996, 1998, 2000 a 2001. \n\n"}
{"id": "1363307", "url": "https://cs.wikipedia.org/wiki?curid=1363307", "title": "Malesice (zámek)", "text": "Malesice (zámek)\n\nMalesice jsou zámek ve stejnojmenné vesnici na okraji Plzně. Roku 1730 ho na místě starší tvrze nechal postavit hrabě Jan Petr z Wachsensteinu podle plánů barokního architekta Jakuba Augustona. Zámecký areál je chráněn jako kulturní památka ČR.\n\nPrvním známým panským sídlem u Malesic býval hrad Kyjov, který nechal na počátku čtrnáctého století postavit nejspíše Děpolt z Malesic. V patnáctém století majitelé hrad opustili a přestěhovali se na tvrz v Malesicích, která stávala na místě zámku. První písemná zmínka o ní pochází z roku 1503 a nachází se v závěti plzeňské měšťanky Anny Šafránkové z Poutnova. Ta ji spolu s dalším majetkem odkázala Slaviborovi Prackovi ze Svinné a bratrům Štěpánovi, Benešovi a Jiříkovi, kteří snad používali přídomek z Poutnova. Podle podmínek závěti spravovali dědicové majetek až do smrti Slavibora Pracka společně. Z ostatních majitelé poté jako první brzy zemřel Beneš, Jiřík byl roku 1522 zavražděn a Štěpán byl jako jediný majitel Malesic a Smědčic uveden ještě v roce 1536.\n\nV roce 1544 Malesice i Smědčice patřily Štěpánovým synovcům Jindřichovi, Bedřichovi, Jiřímu a Oldřichovi. Po Jindřichově smrti se bratři roku 1550 rozdělili tak, že Bedřich dostal Smědčice, Jiří Červený Hrádek a Oldřich Malesice. Oldřich zemřel jako první, a jeho majetek zdědili zbývající bratři, z nichž Jiří roku 1565 koupil i Bedřichovu polovinu. Panství mu potom patřilo až do roku 1594, kdy zemřel. Dědičkami majetku se stala jeho dcera Barbora provdaná za Václava ze Štampachu a vnučka Polyxena, která se narodila Jiřího synu Václavovi. Při pozdějším dělení majetku se držitelkou Malesic stala Polyxena. Statek byl kvůli velkým dluhům prodán roku 1628 Lidmile Loubské ze Svárova, které patřil až do roku 1666, kdy jej koupil Jan Morávek z Morenfelsu. Po něm jej v roce 1670 zdědili synové Jan František, Leopold Václav a Josef z Morenfelsu, z nichž se stal posledním majitelem Leopold Václav, který Malesice prodal roku 1713 a o dva roky později je získala hraběnka Barbora Františka Barbo z Wachsensteinu.\n\nHrabatům z Wachsensteinu statek patřil až do roku 1753. V roce 1730 nechal Jan Petr Barbo z Wachsensteinu na místě staré tvrz postavit nový barokní zámek, jehož plány vypracoval architekt Jakub Auguston. Dalšími majiteli se stali Širntyngarové, v roce 1807 zámek koupil hrabě Hugo Damián Ervín Schönborn. V roce 1917 potom malesický velkostatek koupili Škodové. Roku 1948 zámek vyhořel a později byl opraven, rozšířen o druhé patro a využíván jako studentská kolej.\n\nDvoupatrová zámecká budova má obdélný půdorys a mansardovou střechu. Střed a okraje vstupního průčelí zdůrazňuje trojice rizalitů. Střední rizalit je trojosý a od počátku dvoupatrový. V jeho přízemí se nachází vstupní portál, nad kterým je balkon se zprohýbaným půdorysem a balustrádou. Nahoře ho zakončuje štít s dvojicí oken a bočními volutami. Zahradní průčelí je vyřešeno podobně, ale jeho boční rizality jsou hlubší a před průčelím je prohnutá terasa s balustrádou. Z terasy vedou tři vchody do osmiúhelníkového sálu klenutého valenou klenbou s lunetami. Fasády celé budovy jsou ozdobené pilastry, rustikovými pásy a lizénovými rámci.\n\nSoučástí památkově chráněného areálu je kromě zámku také obytná budova (čp. 63), terasa, sýpka s barokním portálem a park s částečně dochovanou ohradní zdí s vjezdem a brankou.\n\n"}
{"id": "1363310", "url": "https://cs.wikipedia.org/wiki?curid=1363310", "title": "Nezvěstice (tvrz)", "text": "Nezvěstice (tvrz)\n\nNezvěstice jsou zaniklá tvrz ve stejnojmenné obci v okrese Plzeň-město. Stála od čtrnáctého do šestnáctého století nad levým břehem Úslavy v místech zvaných Pod Zámečkem. Dochovalo se z ní tvrziště chráněné jako kulturní památka ČR.\n\nPrvní písemná zmínka o Nezvěsticích pochází z roku 1379, ale podle Augusta Sedláčka část vesnice patřila již roku 1350 pánům z Litic. Vesnice byla ve čtrnáctém století rozdělena mezi několik majitelů. Jeden díl patřil postupně k panstvím hradů Litice a Lopata, druhou část vlastnili Rožmberkové a zbytek tvořily dva statky vladyků Blahuta a Zdeňka. Jeden z nich měl na svém dílu tvrz. Ačkoliv první písemná zmínka o tvrzi je až ze šestnáctého století, byl podle Augusta Sedláčka majitelem tvrze již Oldřich z Řisutě nazývaný v letech 1402–1424 pánem na Nezvěsticích. Oldřich z Řisutě měl syna Jana a snad i Oldřicha připomínaného roku 1442. V letech 1483–1495 byl majitelem statku Jan z Javora a později v letech 1526–1527 Jan Žichovec z Duban, který vyměnil nezvěstické panství za Lochovice. Právě v jejich smlouvě se nachází první zmínka o tvrzi.\n\nJan z Roupova přenechal Nezvěstice s dalšími vesnicemi své manželce Markétě z Klinštějna, což jejich synové potvrdili v roce 1543. Roku 1549 však Nezvěstice vyplatil a připojil je k Vlčtejnu. Tvrz přestala být panským sídlem a jako zbytečná byla opuštěna. Když od Kryštofa staršího z Roupova roku 1587 Nezvěstice kupoval Karel Kokořovec z Kokořova, tvrz se ve smlouvě neuvádí.\n\nZ tvrze se dochovalo tvrziště o průměru dvacet až třicet metrů, které se na jižní straně opírá o 1,5–2 metry vysokou zeď. Na východní straně jsou patrné pozůstatky příkopu a valu, zatímco severní část příkopu byla zavezena.\n"}
{"id": "1363313", "url": "https://cs.wikipedia.org/wiki?curid=1363313", "title": "Isaacs", "text": "Isaacs\n\nPříjmení Isaacs nese více různých osobností:\n\n"}
{"id": "1363314", "url": "https://cs.wikipedia.org/wiki?curid=1363314", "title": "Ragby Olymp", "text": "Ragby Olymp\n\nRagby Olymp, celým názvem Ragbyová akademie Olymp Praha, z.s. je pražský ragbyový klub, od roku 2015 člen České rugbyové unie.\n\nKlub byl založen v září 2015. Hlavním cílem klubu je rozvoj sedmičkového ragby a podpora ragbyového sportu policie a hasičů ČR. Klub má (podle stavu v roce 2019) kategorie muži, U16, U14, U12, U10, U6 a provozuje několik pravidelných kroužků ragby na školách v okolí.\n\nKlubovými barvami jsou bílá s barevnými pruhy. Název klubu vyjadřuje vztah k tradičnímu klubu Olymp Praha, a k olympismu.\n\n"}
{"id": "1363316", "url": "https://cs.wikipedia.org/wiki?curid=1363316", "title": "Červen 2004", "text": "Červen 2004\n\n"}
{"id": "1363323", "url": "https://cs.wikipedia.org/wiki?curid=1363323", "title": "Peter Wohlleben", "text": "Peter Wohlleben\n\nPeter Wohlleben (* 1964, Bonn) je německý lesník a autor knih o přírodě.\n\nVystudoval lesní inženýrství na vysoké lesnické škole v Rottenburgu. Od roku 1994 pracoval jako úředník zemské lesní správy. V roce 2006 se stal správcem lesního revíru Hümmel. Při své práci se snažil o ekologicky šetrné hospodaření bez použití těžké techniky a pesticidů. V roce 2016 opustil ze zdravotních důvodů práci lesního správce.\n\n\n"}
{"id": "1363324", "url": "https://cs.wikipedia.org/wiki?curid=1363324", "title": "Niccolò da Casola", "text": "Niccolò da Casola\n\nNiccolò da Casola (asi 1310, Casola, Ravenna – asi 1380, Ferrara) byl italský právník, notář a básník, jeden z představitelů středověké frankoitalské literatury.\n\nV letech 1337-1350 působil jako notář v Bologni ve službách rodiny Pepoli. Poté, co město padlo do rukou rodu Viscontiů odešel do Ferary na estesnký dvůr.\nK oslavě svých nových ochránců začal kolem roku 1358 psát ve frankoitalštině založené na benátském dialektu rozsáhlý epos \"La Guerra d'Attila\" (\"Válka s Attilou\") řazený mezi chansons de geste. Píseň, stojící mimo jakékoliv cykly, je založená na starším prozaickém díle \"Estoire d'Atile en Ytaire\", obsahuje 37 tisíc alexandrínů v šestnácti zpěvech a zůstala nedokončena. Autor v ní cituje pravdivé i fiktivní francouzské a latinské zdroje, sleduje Attilu od jeho narození (je napůl člověkem a napůl psem) a mezi nejvýznamnější obránce severní Itálie před útokem Hunů řadí především pololegendární zakladatele rodu d'Este Acarina a Foresta. Epos obsahuje pohádkové i milostné pasáže a svým obsahem i způsobem vyprávění se značně přibližuje rytířskému románu.\n\n"}
{"id": "1363325", "url": "https://cs.wikipedia.org/wiki?curid=1363325", "title": "Randers Kommune", "text": "Randers Kommune\n\nRanders Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 748,2 km², ve které v roce 2017 žilo 98 118 obyvatel.\n\nCentrem kommune je město Randers.\n\nV Randers Kommune se nachází 32 obcí.\n\n"}
{"id": "1363326", "url": "https://cs.wikipedia.org/wiki?curid=1363326", "title": "Ærø Kommune", "text": "Ærø Kommune\n\nÆrø Kommune je dánská komuna v regionu Syddanmark. Vznikla roku 2007 po dánských strukturálních reformách. Zaujímá oblast 89,86 km², ve které v roce 2017 žilo 6 177 obyvatel.\n\nCentrem kommune je obec Ærøskøbing.\n\nV Ærø Kommune se nachází 6 obcí.\n\n"}
{"id": "1363327", "url": "https://cs.wikipedia.org/wiki?curid=1363327", "title": "Dragør Kommune", "text": "Dragør Kommune\n\nDragør Kommune je dánská komuna v regionu Hovedstaden. Vznikla roku 2007 po dánských strukturálních reformách. Zaujímá oblast 18,42 km², ve které v roce 2017 žilo 14 288 obyvatel.\n\nCentrem kommune je město Dragør.\n\nV Dragør Kommune se nachází 2 obce.\n"}
{"id": "1363328", "url": "https://cs.wikipedia.org/wiki?curid=1363328", "title": "Arrondissement Veurne", "text": "Arrondissement Veurne\n\nArrondissement Veurne je jeden z osmi arrondissementů (okresů) v provincii Západní Flandry v Belgii. Jedná se o politický a zároveň soudní okres. Soudní okres Veurne také zahrnuje některé obce politického okresu Diksmuide.\n\nÚzemí patřilo do konce 18. století Flanderskému hrabství, části Rakouského Nizozemí. Roku 1790 bylo částí Spojených belgických států. Během války první koalice bylo území roku 1794 obsazeno a na základě rozhodnutí francouzského národního konventu bylo 1. října 1795 spojeno s První Francouzskou republikou. Státní správa a soudnictví bylo převedeno na nový francouzský systém. Byly zřízeny départementy, arrondissementy a kantony se svými obcemi. Arrondissement Veurne (francouzsky: \"Arrondissement de Furnes\") patřil mezi lety 1795 až 1814 k departmentu Lys, který se dělil na kantony Diksmuide (\"Diksmude\"), Haringe (\"Haringhe\"), Nieuwpoort (\"Nieuport\") a Veurne (\"Furnes\").\n\nPočet obyvatel k 1. lednu 2017 činil 61 159 obyvatel. Rozloha okresu činí 275,21 km².\n\nOkres Veurne sestává z těchto obcí:\n"}
{"id": "1363329", "url": "https://cs.wikipedia.org/wiki?curid=1363329", "title": "Arrondissement Eeklo", "text": "Arrondissement Eeklo\n\nArrondissement Eeklo (nizozemsky: \"Arrondissement Eeklo\"; francouzsky: \"Arrondissement d'Eeklo\") je jeden ze šesti arrondissementů (okresů) v provincii Východní Flandry v Belgii.\n\nObce okresu Eeklo patří k soudnímu okresu Gent.\n\nPočet obyvatel k 1. lednu 2017 činil 84 113 obyvatel. Rozloha okresu činí 333,83 km².\n\nOkres Eeklo sestává z těchto obcí:\n"}
{"id": "1363330", "url": "https://cs.wikipedia.org/wiki?curid=1363330", "title": "Fanø Kommune", "text": "Fanø Kommune\n\nFanø Kommune je dánská komuna v regionu Syddanmark. Vznikla roku 2007 po dánských strukturálních reformách. Zaujímá oblast 59,86 km², ve které v roce 2017 žilo 3 345 obyvatel.\n\nCentrem kommune je město Nordby.\n\nVe Fanø Kommune se nachází 2 obce.\n"}
{"id": "1363331", "url": "https://cs.wikipedia.org/wiki?curid=1363331", "title": "Arrondissement Oudenaarde", "text": "Arrondissement Oudenaarde\n\nArrondissement Oudenaarde (nizozemsky: \"Arrondissement Oudenaarde\"; francouzsky: \"Arrondissement d'Audenarde\") je jeden ze šesti arrondissementů (okresů) v provincii Východní Flandry v Belgii.\n\nJedná se o politický a zároveň soudní okres. Soudní okres Oudenaarde také zahrnuje některé obce politického okresu Aalst.\n\nPočet obyvatel k 1. lednu 2017 činil 123 330 obyvatel. Rozloha okresu činí 418,80 km².\n\nOkres Oudenaarde sestává z těchto obcí:\n"}
{"id": "1363332", "url": "https://cs.wikipedia.org/wiki?curid=1363332", "title": "Silverman", "text": "Silverman\n\nPříjmení Silverman nese více různých osobností:\n\n"}
{"id": "1363333", "url": "https://cs.wikipedia.org/wiki?curid=1363333", "title": "Kostel Panny Marie Těšitelky (Dobrá Voda)", "text": "Kostel Panny Marie Těšitelky (Dobrá Voda)\n\nKostel Panny Marie Těšitelky je římskokatolický farní kostel na Dobré Vodě u Nových Hradů. Tento chrám je zároveň poutním místem přezdívaným „Jihočeské Lurdy“, na které putuje mnoho poutníků jak z Česka, tak ze sousedního Rakouska.\n\nKostel Panny Marie Těšitelky byl postaven na místě léčivého pramene. Nahradil tak malou kapličku, která již nedostačovala počtu poutníků, kteří sem neustále přicházeli. Základní kámen této svatyně byl položen 13. května 1706 a celá stavba byla dokončena v roce 1715. Kostel nechala v roce 1888 zrekonstruovat hraběnka Filipina Buquoyová a jeho opětovné vysvěcení provedl 14. října 1888 českobudějovický biskup Martin Josef Říha. Po skončení 2. světové války a následném nástupu totalitního režimu začala stavba chátrat. Mezi lety 1987 a 1992 byla provedena obnova vnějšího pláště, bohužel však špatnou metodou. Dnešní podobu dostal poutní chrám až kompletní rekonstrukcí mezi lety 2011 a 2016.\n\nV rámci Programu záchrany architektonického dědictví bylo v letech 1995-2014 na opravu památky čerpáno 3 450 000 Kč.\n\n"}
{"id": "1363334", "url": "https://cs.wikipedia.org/wiki?curid=1363334", "title": "Langeland Kommune", "text": "Langeland Kommune\n\nLangeland Kommune je dánská komuna v regionu Syddanmark. Vznikla roku 2007 po dánských strukturálních reformách. Zaujímá oblast 291,07 km², ve které v roce 2017 žilo 12 578 obyvatel.\n\nCentrem kommune je město Rudkøbing.\n\nV Langeland Kommune se nachází 8 obcí.\n\n"}
{"id": "1363335", "url": "https://cs.wikipedia.org/wiki?curid=1363335", "title": "Læsø Kommune", "text": "Læsø Kommune\n\nLæsø Kommune je dánská komuna v regionu Nordjylland. Vznikla roku 2007 po dánských strukturálních reformách. Zaujímá oblast 118,4 km², ve které v roce 2017 žilo 1 793 obyvatel.\n\nCentrem kommune je obec Byrum.\n\nV Læsø Kommune se nachází 3 obce.\n\n"}
{"id": "1363336", "url": "https://cs.wikipedia.org/wiki?curid=1363336", "title": "Greve Kommune", "text": "Greve Kommune\n\nGreve Kommune je dánská komuna v regionu Sjælland. Vznikla roku 2007 po dánských strukturálních reformách. Zaujímá oblast 60,31 km², ve které v roce 2017 žilo 49 921 obyvatel.\n\nCentrem kommune je město Greve Strand.\n\nV Greve Kommune se nachází 4 obce.\n\n"}
{"id": "1363340", "url": "https://cs.wikipedia.org/wiki?curid=1363340", "title": "Oxid praseodymito-praseodymičitý", "text": "Oxid praseodymito-praseodymičitý\n\nOxid praseodymito-praseodymičitý (PrO) je chemická sloučenina prvků praseodymu a kyslíku, kterou lze zařadit mezi oxidy kovů.\n\nOxid praseodymito-praseodymičitý se v přírodě nejčastěji vyskytuje jako příměs v některých minerálech, např. v bastnesitu, monazitu nebo xenotimu.\n\nOxid praseodymito-praseodymičitý je černá pevná látka bez vůně, či zápachu, prakticky zcela nerozpustná ve vodě. V základní struktuře je trojmocný praseodym zastoupen dvakrát, čtyřmocný čtyřikrát, formálně správnější by tedy byl funkční vzorec PrO · 4 PrO. Krystalizuje v kubické krystalografické soustavě se strukturou fluoritu, kde však 1/12 kyslíkových pozic zůstává neobsazena; mřížková konstanta zde činí 5,468 Å. Rozkládá se při kontaktu s vodní párou za vzniku oxidu praseodymičitého a hydroxidu praseodymitého.\n\nZa povšimnutí stojí též fakt, že existuje ještě jedna mezifáze mezi oxidem praseodymitým a oxidem praseodymičitým, s funkčním vzorcem 2 PrO · n PrO (kde \"n\" je libovoné číslo mezi 0 a 8), respektive sumárním vzorcem PrO (kde \"n\" je libovolné číslo mezi 4 a 12).\n\nOxid praseodymito-praseodymičitý může být získán jednoduchým spálením praseodymu za přítomnosti kyslíku.\n\nOxid praseodymito-praseodymičitý se pro svoji sytě černou barvu používá například při barvení skla nebo keramiky.\n\n\n"}
{"id": "1363341", "url": "https://cs.wikipedia.org/wiki?curid=1363341", "title": "Emil Doležal", "text": "Emil Doležal\n\nEmil Doležal (* 10. dubna 1930) je bývalý český fotbalový brankář.\n\nV československé lize chytal za TJ Spartak Praha Stalingrad (dobový název Bohemians). Objevil se v jediném prvoligovém utkání (08.11.1958). V nižších soutěžích nastupoval také ve Slavoji Žižkov (dobový název Viktorie).\n\n"}
{"id": "1363342", "url": "https://cs.wikipedia.org/wiki?curid=1363342", "title": "Rock Around the Clock", "text": "Rock Around the Clock\n\nRock Around the Clock (\"\"Rock nonstop\"\") je jedna z nejslavnějších klasických Rock and Rollových písní. Je napsána v klasickém bluesovém schématu, tzv. 12-bar, jak je pro Rock 'n' Rollové skladby typické. Napsali ji Max Freedman a James E. Myers koncem roku 1952. Píseň poprvé nahrála italsko-americká skupina \"Sonny Dae and His Knights\" v roce 1954, ale úspěch s ní slavil až Bill Haley se svou skupinou Bill Haley & His Comets, který ji nahrál ve stejném roce. Světovým hitem se píseň stala v roce 1955, kdy se umístila na prvním místě hitparád v řadě zemí světa. Od té doby vyšla dlouhá řada nahrávek v angličtině, další nahrávky byly v instrumentální verzi a píseň byla také přetextována do řady jazyků.\n\nText první české coververze písně \"Rock Around the Clock\" s názvem Tak jak plyne řeky proud napsal Jiří Suchý a nazpíval Viktor Sodoma (starší) v roce 1956.\n\nDalší českou coververzi napsal Ivo Pešák, nahrál ji se svou skupinou \"Rockec Ivo Pešáka\" a vydal na albu \"Hej, hej, rock and roll\" v roce 1996, pod názvem Rock okolo hodin (někdy ale je uvedena i pod názvem \"Rock and Roll\").\n\n"}
{"id": "1363345", "url": "https://cs.wikipedia.org/wiki?curid=1363345", "title": "Caitlin Fitzgerald", "text": "Caitlin Fitzgerald\n\nCaitlin Fitzgerald (* 25. srpna 1983, Camden, Maine, Spojené státy americké) je americká herečka. Její nejznámější rolí je Libby Masters v seriálu \"Mystérium sexu\" a Simone v seriálu \"Sweetbitter\".\n\nNarodila se a vyrůstala v Camdenu ve státě Maine. Její otec Des Fitzgerald je bývalým ředitelem nadnárodní zemědělské a potravinářské společnosti ContiGroup a zakladatel velkoobchodu s rybami Ducktrap River Fish Farm. Její matka Pam Allen napsala knihu \"Knitting for Dummies\" a založila společnost Quince & Co, která prodává pletací příze. Její dědeček z otcovy strany Desmond Fitzgerald byl náměstkem ředitele CIA během funkčního prezidentského období Kennedyho. Její teta je novinářka Frances Fitzgerald, nositelka Pulitzerovy ceny. \n\nJejí zájem o herectví se probudil v dětství, kdy hrála v různých školních a místních uvedeních divadelních her. Chodila na Concordovu akademii v Massachusetts. Později absolvovala na NYU Tisch School of the Arts, kde na Stella Adler Studio of Acting studovala herectví. Taktéž se zabývala Shakespearem na Royal Academy of Dramatic Art v Londýně. \n\n"}
{"id": "1363348", "url": "https://cs.wikipedia.org/wiki?curid=1363348", "title": "Hutchinsova komise", "text": "Hutchinsova komise\n\nHutchinsova komise, oficiálně Komise pro svobodu tisku, byla založena ve Spojených státech amerických během druhé světové války jako odpověď na kritiku lidu a vlády proti vlastnictví médií. Komise se zabývala otázkou správné funkce médií v moderní demokracii. Komisi založil Henry Luce, vydavatel magazínů Time, Life či Sport´s Illustrated, spolu s Robertem Hutchinsem, prezidentem Chicagské univerzity, po kterém je komise pojmenována. Komise po prostudování amerických médií v roce 1947 přišla k závěru, že média jsou pro společnost důležitým prvkem, hrající významnou roli pro udržení rozvoje a stability moderní společnosti a média jsou ohrožena zásahy vlády. Novináři tedy mají při vytváření zpráv brát v potaz všeobecné potřeby společnosti a přispívat tak o obecnému blahu. \n"}
{"id": "1363349", "url": "https://cs.wikipedia.org/wiki?curid=1363349", "title": "Bren Ten", "text": "Bren Ten\n\nBren Ten je samonabíjecí pistole, která byla první zkonstruovanou pistolí pro ráži 10 mm Auto. Na vývoji zbraně se podílel odborník na zbraně Jeff Copper. Pistole Bren Ten konstrukčně vychází z československé pistole CZ 75 ráže 9 mm Luger, která tvůrcům sloužila jako inspirace a se kterou má podobné některé konstrukční prvky (systém uzamčení Browning s uzamykacími žebry před nábojovou komorou, SA/DA spoušť, drážky v závěru a po celé jeho délce), zatímco obsahuje několik jiných (nastavení vypouštění zásobníku, v závěru integrovaná pojistka zápalníku).\n\nNázev pistole \"Bren\" odkazuje na CZ 75 (\"Brno\" – exportní název pro poválečnou produkci ČZUB) a anglická číslovka \"Ten\" odkazuje na ráži 10 mm Auto (deset = ten).\n\nBěhem výroby se vyskytly problémy se zásobníky, které vedly ke špatným prodejům a krachu firmy. Proto byl vyroben pouze malý počet kusů.\n\n\n\n"}
{"id": "1363351", "url": "https://cs.wikipedia.org/wiki?curid=1363351", "title": "Short track na Zimních olympijských hrách 2018 – 1500 m muži", "text": "Short track na Zimních olympijských hrách 2018 – 1500 m muži\n\nZávody v short tracku na 1500 m mužů na Zimních olympijských hrách 2018 proběhly 10. února 2018 ve sportovní hale Gangneung Ice Arena v Kangnungu v Jižní Koreji.\n\nReference: \n\n\n\n\nReference: \n"}
{"id": "1363353", "url": "https://cs.wikipedia.org/wiki?curid=1363353", "title": "Mistrovství světa v rallye 2018", "text": "Mistrovství světa v rallye 2018\n\nMistrovství světa v rallye 2018 byl 46. ročník série závodů mistrovství světa v rallye. Soutěž měla celkem 13 podniků, které se konaly v Evropě, Severní a Jižní Americe a Austrálii. Titul obhajoval Francouz Sébastien Ogier mezi piloty, Julien Ingrassia mezi navigátory a M-Sport World Rally Team mezi týmy.\n\nV sezóně zvítězili a své tituly obhájili Sébastien Ogier a Julien Ingrassia. Na druhém místě skončila posádka z Belgie Thierry Neuville a Nicolas Gilsoul na voze Hyundai a třetí místo obsadila dvojice Ott Tänak a Martin Järveoja. V šampionátu továrních týmů zvítězil Toyota GAZOO Racing WRT před Hyundai Motorsport, na třetím místě pak byl M-Sport World Rally Team.\n\nPodnik sestává ze 13 soutěží v Evropě, Severní a Jižní Americe a Austrálii.\nBody získávají posádky na prvních 10 místech v cíli každé rallye. Pro pořadí jezdců se dále započítávaly body z Power Stage: pět pro vítěze až jeden bod pro pátého v pořadí.\n\nPro pořadí týmů měly týmy možnost nahlásit tři posádky, za které se budou udělovat body, ale ty se po skončení rallye udělují jen nejlepším dvěma z nich, které používaly vůz dle specifikace z roku 2017. \n"}
{"id": "1363355", "url": "https://cs.wikipedia.org/wiki?curid=1363355", "title": "Katolická církev v Kanadě", "text": "Katolická církev v Kanadě\n\nKatolická církev v Kanadě je součástí všeobecné církve na území Kanady, pod vedením papeže a místních biskupů sdružených do Kanadské biskupské konference (\"Canadian Conference of Catholic Bishops - CCCB; Conférence des évêques catholiques du Canada - CECC\"). Papež je v Kanadě zastupován apoštolským nunciem v Kanadě (sídlí v hlavním městě Ottawa). Primasem je tradičně arcibiskup v Québecu.\n\nŘímskokatolické vyznání je nejpočetnějším vyznáním v zemi, hlásí se k němu asi 12 miliónů lidí, tzn. 39% kanadské populace a 67% všech křesťanů. V zemi se nachází 73 katolických diecézní nebo obdobných struktur jak převažujícího latinského ritu, tak i jiných východních ritů. V červnu 2016 bylo v Kanadě 18 latinských arcidiecézí a 43 diecézí, vojenský ordinariát a 11 diecézních struktur východního ritu. Některé východní eparchie jsou společné se Spojejnými státy americkými, kde mají své sídlo. Země je rozdělena do čtyř církevních oblastí:\n\nZahrnuje následující struktury diecézního typu:\n\nZahrnuje následující struktury diecézního typu:\n\nZahrnuje následující struktury diecézního typu:\n\nZahrnuje následující struktury diecézního typu:\n\nMimo dotčené regiony se v Kanadě nachází následující diecézní struktury zahrnující jurisdikčně celé území státu:\nNásledující diecézní struktury se sídlem ve Sopjených státech zahrnují jurisdikčně i území Kanady:\n"}
{"id": "1363356", "url": "https://cs.wikipedia.org/wiki?curid=1363356", "title": "Most (opera)", "text": "Most (opera)\n\nMost je antiopera ve dvou dílech (odděleních) českého skladatele Jarmila Burghausera na libreto Josefa Pávka (1919–1989).\n\nSkladatel Jarmil Burghauser se od konce 50. let 20. století odvrátil od původního málo výbojného neoklasicismu, ve kterém byly složeny i jeho předchozí tři opery \"Alladina a Palomid\", \"Lakomec\" a \"Karolinka a lhář\". Začal vstřebávat vlivy tzv. Nové hudby a nakonec roku 1964 formuloval vlastní kompoziční systém, který nazval „harmonický serialismus“. Jedním z nejvýznamnějších děl tohoto období, které je považováno za vrchol Burghauserovy tvorby, je experimentální opera – autor sám ji nazval „antiopera“ – \"Most\".\n\nLibreto Josefa Pávka má námět emigrace. S částečným využitím prvků absurdního divadla uvádí na scénu dva paralelně probíhající příběhy (toto řešení vzniklo z iniciativy skladatele): jeden je příběhem pobělohorského exulanta, druhý poúnorového emigranta, oba se obtížně a nakonec neúspěšně pokoušejí o návrat do vlasti. V historickém příběhu vystupují zpěváci, v příběhu ze současnosti herci. V hudbě vedle svého „harmonického serialismu“ – který charakterizuje historický příběh – používá Burghauser i aleatoriky, elektronické hudby a příležitostně jazzu, které naopak charakterizují epochu současnou. Burghauser to v divadelním programu ke své opeře popsal takto: „Zvolil jsem kompoziční metodu, která má na jedné straně oporu v pevném řádu harmonického serialismu, který formuje tónový obsah skladby, a na druhé straně uvolňuje celé velké plochy rytmicky a metricky v tzv. malé aleatorice, která umožňuje interpretům co největší vlastní tvůrčí přínos.“\n\nOpera byla uvedena v Národním divadle v Praze 30. března 1967 pod taktovkou dirigenta Alberta Rosena s Alenou Míkovou a Viktorem Kočím v hlavních rolích. Opera se setkala s rezervovaným přijetím kritiky a nezájmem obecenstva. Do května se konaly tři reprízy a čtvrtá 8. října 1967 při příležitosti kongresu Mezinárodní společnosti pro soudobou hudbu (4. – 10. 10. 1967). Vícekrát antiopera \"Most\" hrána nebyla.\n\nOdehrává se v Praze na Malé Straně souběžně roku 1648, v době švédského obléhání Prahy, a v době vzniku opery (tj. roce 1966).\n\n(1. obraz – Hospoda u Kamenného mostu roku 1648, pozdě večer) Ve sledu švédských vojsk se do Prahy navrátil pobělohorský exulant Jiří. V hospodě pijí vedle švédských žoldnéřů místní a válečné útrapy i útisk habsburského režimu je učinily zahořklými a nevraživými. Jiří se od nich povahou liší, a tím upoutá pozornost Aleny. Jiří a Alena se dávají do rozhovoru.\n\n(2. obraz – Noc nad jezem u Karlova mostu, roku 1966) Muž přijel do Prahy z ciziny po dlouhé emigraci. Téměř nikoho už zde nezná. Sotva před dvěma hodinami se spřátelil se Ženou a už jí vypráví o milostném příběhu, který kdysi zažil za mostem, na druhé straně Vltavy. Teprve návrat do vlasti v něm vzbudil zpět k životu vzpomínky na dávnou, zapomenutou lásku.\n\n(3. obraz – Stejné místo, roku 1648) Jiří vypráví Aleně o bitvě na Bílé hoře s o jejích následcích, které ho donutily k exilu. Z druhého břehu Vltavy je slyšet hluk: Staré Město se opevňuje proti Švédům, kteří se na ně chystají zaútočit. Jakýsi muž náhle Jiřího přepadne a ten by přišel o život, kdyby ho nezachránil zásah švédského korneta. Boj katolických Pražanů se Švédy, jež podporuje malá skupina českých evangelíků, začíná.\n\n(4. obraz – V baru Praga Grill, roku 1966) V Praga Grillu se tančí, barová zpěvačka k tomu zpívá. Muž přivádí Ženu k tanci a vyptává se personálu na svou bývalou lásku, se kterou sem kdysi chodíval. V tom mu číšník nemůže být nápomocen, zato má pro něj vzkaz, že ho hledal jakýsi muž (Neznámý). Ten se vzápětí objeví sám a napadá muže za to, že mu přebral jeho dívku. Díky zásahu personálu zůstane u výhrůžek.\n\n(5. obraz – Malostranský plácek, roku 1648) V ovzduší napjatém probíhajícím konfliktem probíhá soud. Samuel je obviněn ze zákeřného přepadení Jiřího. Jiří přednáší svou žalobu a nabízí žalovanému za obhájkyni Alenu. Samuel se však chce rovněž hájit vlastními slovy. Když ho soudci obviní, že byl ke zločinu zjednán a uplacen jezuity, rozhněvá se a naopak ostře napadá Jiřího a vůbec všechny, kteří se v pobělohorské době odebrali do ciziny, místo aby snášeli dobré a zlé se svou vlastí. Mezi přihlížejícími se najdou zastánci i odpůrci tohoto názoru, takže se soud nakonec zvrhne ve rvačku.\n\n(6. obraz – Ulice před Praga Grillem, roku 1966) Žena a Muž vycházejí z baru. Žena si Muže odvádí do bytu. Cestou je přepadne skupina chuligánů a oba spoutá; ukáže se, že jednají na pokyn Neznámého, Ženina bývalého milence. Hluk však přivolá číšníka a mixérku, kterým se podaří chuligány zahnat a Muže a Ženu osvobodit.\n\n(7. obraz – dělená scéna, pokoj v roce 1648 a v roce 1966) Žena s Mužem i Alena s Jiřím prožijí noc lásky – první, ale i poslední. Stejně jako Samuel je totiž i Alena přesvědčena, že opuštění vlasti nelze ospravedlnit, a odchází od Jiřího navždy pryč, přestože ho miluje. Jiří se ji marně snaží zadržet. I Muž musí Ženě přiznat, že prostředí a lidé v jeho staré vlasti se mu nenapravitelně odcizili: bude se muset vrátit do svého stávajícího domova.\n\n(Epilog – dělená scéna, poblíž Karlova mostu v roce 1648 a v roce 1966) Jiří se zapojuje do boje o most na straně Švédů a chce proniknout na druhý břeh. Ale švédský útok je odražen a Jiří přitom padne. I Muž odchází, doprovázen Ženou, bez toho, aby po stopách své bývalé lásky přešel přes most do svého dávného domova. I když nekončí tragicky jako Jiří, jemu i Jiřímu se návrat do minulosti – symbolizované druhou stranou mostu – nezdařil.\n\nTři flétny, dva hoboje, tři klarinety, dva fagoty, tři lesní rohy, tři trubky, tři pozouny, tuba, tympány, bicí souprava, elektrická kytara, harfa, klavír, smyčcové nástroje (housle, violy, violoncella, kontrabasy).\n"}
{"id": "1363358", "url": "https://cs.wikipedia.org/wiki?curid=1363358", "title": "Seznam českých rekordů sportovní střelby", "text": "Seznam českých rekordů sportovní střelby\n\n(Článek obsahuje seznam českých rekordů sportovní střelby k 31. prosinci 2015.\n"}
{"id": "1363361", "url": "https://cs.wikipedia.org/wiki?curid=1363361", "title": "Toleranční modlitebna (Hořátev)", "text": "Toleranční modlitebna (Hořátev)\n\nToleranční modlitebna v Hořátvi je klasicistní kostel vystavěný roku 1792, vyhovující podmínkám Tolerančního patentu. Místní sbor byl původně reformovaný; od sloučení evangelických církví v roce 1918 byl sborem Českobratrské církve evangelické, později byl sloučen s Farním sborem ČCE v Nymburce, který zde má kazatelskou stanici. Modlitebna je chráněna jako kulturní památka.\n\nModlitebna byla vystavěna roku 1792. Roku 1811 byla na jižní straně přistavěna předsíň. V 19. století byl vybudován druhý vchod. Varhany jsou z roku 1874. Roku 2010 byla obnovena fasáda. V r. 2017 započala rekonstrukce havarijního stavu barokního krovu (plánované ukončení rekonstrukce konec r. 2018).\n\nJednolodní podélná stavba se sedlovou střechou. Bez věže a zvonů. Na každé straně má tři okna. Předsíňka má empírové průčelí.\n\n\n"}
{"id": "1363362", "url": "https://cs.wikipedia.org/wiki?curid=1363362", "title": "Socha svatého Jana Nepomuckého (Mcely)", "text": "Socha svatého Jana Nepomuckého (Mcely)\n\nSocha svatého Jana Nepomuckého je pískovcová socha na empírovém podstavci, umístěná od roku 1832 na návsi obce Mcely. Od roku 1965 je chráněna jako kulturní památka.\n\nSocha byla zhotovena roku 1832. V letech 1873 a 1914 byla obnovena. Zatím poslední oprava proběhla roku 2008 a byla financována ze sbírky. Opravu provedl akademický sochař J. Kašpar.\n\nNa jednostupňovém hranolovém soklu je pískovcový podstavec a na něm empírový válcový postament zakončený římsou. Socha světce je v podživotní velikosti a v tradičním pojetí s křížem položeným na levé ruce. Zachovány zbytky původní polychromie.\n"}
{"id": "1363363", "url": "https://cs.wikipedia.org/wiki?curid=1363363", "title": "Bynovecký potok", "text": "Bynovecký potok\n\nBynovecký potok je potok v Ústeckém kraji v Česku. Je dlouhý 7,9 km, plocha povodí činí přibližně 14 km² a vlévá se do Kamenice jako levostranný přítok v Srbské Kamenici. Potok je zajímavý tím, že u rybníku, který napájí u obce Nová Oleška, dopadla v roce 1972 část letadla letu JAT 367. \n\nPramení severně od obce Bynovec v nadmořské výšce 384 m, kterou protéká. Za ní vstupuje do hlubokého pískovcového kaňonu, míjí nedalekou obec Kámen a po čtyřech kilometrech se dostává do obce Nová Oleška. Po jejím opuštění napájí dva rybníky a následně vtéká do obce Srbská Kamenice, kde se v nadmořské výšce 213 m vlévá do říčky Kamenice. Vody Bynoveckého potoka pak putují do Labe a nakonec do Severního moře.\n"}
{"id": "1363364", "url": "https://cs.wikipedia.org/wiki?curid=1363364", "title": "The San Francisco Examiner", "text": "The San Francisco Examiner\n\nThe San Francisco Examiner je san francisský bulvární deník, formátem tabloid, který je nepřetržitě vydáván od roku 1863. Noviny byly založeny jako \"Democratic Press\", tedy pro demokratické, pro otrocké a proti Abrahamu Lincolnovi. V roce 1865 změnily název na \"Daily Examiner\". Deník v roce 1880 zakoupil podnikatel George Hearst, který je v roce 1887, v době úpadku tohoto titulu, svěřil do správy svému třiadvacetiletému synu Williamu Randolphu Hearstovi. Pod jeho vedením noviny se deník stal známým, změnil se z večerníku na ranní tisk a William Hearst najal například Marka Twaina či Jakak Londona, aby přispívali svými texty.\nThe San Francisco Examiner je vydáván dodnes.\n"}
{"id": "1363365", "url": "https://cs.wikipedia.org/wiki?curid=1363365", "title": "Kyselov (Olomouc)", "text": "Kyselov (Olomouc)\n\nKyselov (něm. \"Giesshübel\") je historická obec, dnes součást olomoucké čtvrti Slavonín, kterou připomíná již jen název ulice Kyselovská směrem na Nemilany.\n\nPrvní písemná zmínka o Kyselovu pochází z roku 1364 (\"Gyssaw\"). V roce 1466 král Jiří z Poděbrad ves daroval olomouckému měšťanovi Mikuláši Erlhauptovi (?) a jeho vdova ji roku 1481 prodala Olomouci. Šlo o malou osadu drobných rolníků, ale její hospodářský význam zvyšovala místní cihelna, patřící také městu. Zpočátku ji Olomouc pronajímala, až v roce 1851 postavila novou kruhovou pec a 37 m vysoký komín a začala ji provozovat samostatně. K jejímu provozu, který byl zastaven v roce 1946, patřila také těžba písku. V letech 1851–1854 byl nad vesnicí na Zlatém kopci (\"Goldberg\") vybudován fort č. XI, jakožto součást předsunutého olomouckého opevnění, a v roce 1875 byla v centru Kyselova na místě původní dřevěné zvonice postavena kaplička sv. Jana Křtitele.\n\nPo zavedení obecní samosprávy v roce 1850 se Kyselov neosamostatnil, ale stal se osadou Nemilan. Tehdy zde žilo 246 obyvatel. Samostatnou obcí se stal až v roce 1877. Farní správou spadal k Slavonínu, kam místní děti chodily i do školy, pošta byla v Nemilanech a četnická stanice na Nových Sadech. Šlo o prakticky čistě německou obec, část olomouckého jazykového ostrova a působil zde např. spolek Bund der Deutschen. Až po vzniku Československa se více zdejších obyvatel přihlásilo k československé národnosti (v roce 1921 tak učinilo 142 z celkem 497 obyvatel a v roce 1930 jich bylo 122 z celkem 513 obyvatel). Po druhé světové válce byli němečtí obyvatelé odsunuti, Kyselov byl dosídlen Čechy a v roce 1950 administrativně spojen se Slavonínem, se kterým byl již i stavebně srostlý. Spolu s ním se také stal roku 1974 součástí Olomouce.\n\n"}
{"id": "1363370", "url": "https://cs.wikipedia.org/wiki?curid=1363370", "title": "Jakub Kleindienst", "text": "Jakub Kleindienst\n\nJakub Klein­dienst je český manažer a politik, který stál roku 2018 v čele prezidentské volební kampaně Jiřího Drahoše. Je spojen s větším množství kontroverzí.\n\nAbsolvoval střední grafickou školu v Praze a v devadesátých letech se živil podnikáním. V roce 2010 získal titul bakaláře na Vysoké škole finanční a správní. V roce 2002 kandidoval za ODS ve volbách do obecního zastupitelstva v Novém Strašecí a stal se zdejším starostou. V roce 2007 ve funkci skončil a začal pracovat na krajském úřadě Středočeského kraje, kde se záhy stal vedoucím odboru regionálního rozvoje. Poté podle obchodního rejstříku působil od října 2011 rok v dozorčí radě firmy ML Compet. V roce 2014 pracoval jako poradce na ministerstvu kultury, kde se seznámil s Jiřím Drahošem. Ten si ho roku 2017 vybral jako manažera své prezidentské kampaně. I po zveřejnění kontroverzí, se kterými je Jakub Kleindienst spojen, se za něj Jiří Drahoš opakovaně postavil.\n\nV roce 1999 prodával byt Stanislavu Grossovi, který nebyl schopen uspokojivě vysvětlit způsob jeho financování a z tohoto důvodu rezignoval na funkci premiéra.\n\nFirma ML Compet, v jejíž dozorčí radě měl podle obchodního rejstříku působil od října 2011 do podzimu roku 2012, se podle Policie ČR měla významně podílet na korupci ve Středočeském kraji. Na základě rozhodnutí soudu měla firma manipulovat s veřejnými zakázkami. Podle magazínu Reportér společnost ML Compet, v době, kdy zde působil Kleindienst, „chystala podivné zakázky pro Davida Ratha“, středočeského hejtmana, jež byl v květnu 2012 zadržen policií. Kleindienst tvrdí, že v dozorčí radě firmy působil pouze měsíc a s korupcí neměl nic společného. \n\nPodle magazínu Reportér měla také Kleindienstova firma Zámecký dvůr Líčkov pobírat od Státního fondu životního prostředí několik let dotace na kompostárnu, kterou „nelze najít“. Lidovky.cz v této souvislosti píší o kompostárně, která „nikdy nevznikla“. Podle Marie Brázdové, bývalé majitelky zámku Líčkov a jejích příbuzných, Kleindienstova firma „cíleně zplundrovala“ hospodářství, které od ní měla v pronájmu. Marie Brázdová tvrdí, že byla ve svých dvaaosmdesáti letech o zámek podvodem připravena podnikatelem Pavlem Moravcem, s jehož společníkem Martinem Páskem Kleindienst firmu Zámecký dvůr Líčkov zakládal. Policie tuto věc bez bližšího komentáře vyhodnotila jako spáchání trestného činu. Kleindienst se hájí tím, že s touto záležitostí nemá nic společného a že „zabordelené“ pozemky v okolí zámku Líčkov „vyčistil“. Kompostárnu prý přesunul na své pozemky v Novém Strašecí. V dokumentaci od Státního fondu životního prostředí ale žádná zmínka o přemístění projektu není a starostové, od kterých by měl Kleindienst odebírat odpad pro kompostárnu tvrdí, že mu nic nedodávají.\n\nJakub Kleindienst také působil v několika firmách v insolvenci. Sám se k tomu říká, že je pouze jako krizový manažer „zachraňoval“. Byl rovněž ředitelem a předsedou společnosti Kopprea-Invest před tím, než s dluhem 170 milionů v konkurzním řízení zkrachovala. Časopis Euro firmu popsal jako „H-Systémek“ podle stavební firmy H-System, jejíž tisíce zákazníků přišly o investované peníze. Kleindienst tvrdí, že „pomohl zachránit spoustu bytů“ Kopprea-Invest tím, že vyjednal s bankou odebrání zástavního práva.\n"}
{"id": "1363371", "url": "https://cs.wikipedia.org/wiki?curid=1363371", "title": "Arcidiecéze quebecká", "text": "Arcidiecéze quebecká\n\nArcidiecéze quebecká (latinsky \"Archidioecesis Quebecensis\") je římskokatolická arcidiecéze na území kanadské provincie Québec se sídlem v Québecu. Quebecké biskupství vzniklo v roce 1658 jako apoštolský vikariát Nové Francie, roku 1674 se z něj stala quebecká diecéze, roku 1819 povýšena na arcidiecézim od roku 1844 metropolitní. OD roku 1956 její arcibiskupové mají titul primase Kanady.\nSoučasným quebeckým arcibiskupem je kardinál Gérald Cyprien Lacroix.\n\n"}
{"id": "1363373", "url": "https://cs.wikipedia.org/wiki?curid=1363373", "title": "Seznam quebeckých biskupů a arcibiskupů", "text": "Seznam quebeckých biskupů a arcibiskupů\n\n\n"}
{"id": "1363375", "url": "https://cs.wikipedia.org/wiki?curid=1363375", "title": "Kostel svaté Kateřiny (Štramberk)", "text": "Kostel svaté Kateřiny (Štramberk)\n\nKostel svaté Kateřiny v Tamovicích se nachází v okrese Nový Jičín. Filiální kostel náleží pod biskupství ostravsko-opavské, děkanát Nový Jičín, Římskokatolická farnost Štramberk. Kostel představuje stavbu přechodného typu mezi dřevěným a zděným kostelem. Kostel byl zapsán do státního seznamu kulturních památek před rokem 1988.\n\nŘímskokatolický filiální kostel svaté Kateřiny byl postaven na přelomu 14. a 15. století. Dendrologické průzkumy z roku 2009 dokládají, že krov nad kněžištěm a části lodi kostela byly postaveny v roce 1440 až 1441, věž kostela byla postavena v roce 1557 a dřevěná kruchta pochází z let 1609–1610. Kostel se nacházel v zaniklé osadě Tamovice, po zániku obce byl kostel v 17. století dán do užívání vesnici Závišice. V roce 1671 byl do kostela pořízen nový oltář se zlatými řezbami a obrazem svaté Kateřiny. V roce 1682 byla zvětšená okna. Opravován byl v roce 1774 a 1881. V roce 1895 byl barokní oltář nahrazen novogotickým se sochou sv. Kateřiny.\n\nV roce 1935 byl postaven kostel sv. Cyrila a Metoděje v Závišicích a kostel sv. Kateřiny byl opuštěn a začal chátrat. V době druhé světové války nacisté v kostele zřídili konírnu. V letech 1949–1950 byl kostel opraven. V devadesátých letech byl kostel vykraden. V letech 2011–2012 proběhla rozsáhlá rekonstrukce kostela. Náklady na opravu činily 4,8 milionů korun, z toho 4,4 miliony byly z prostředků EU prostřednictvím Regionálního operačního programu regionu soudržnosti Moravskoslezsko. V roce 2013 byl kostel sv. Kateřiny oceněn titulem \"Památka roku 2013\" za nejlepší projekt a realizaci nemovité kulturní památky. Opravy tradičními prostředky zajistila firma TESLICE, s.r.o. ze Vsetína. Oprava zahrnovala opravu střechy, krovu, fasády, repasování oken a dveří, mříží, odvodnění a oplocení kostela.\n\nJednolodní orientovaná z části zděná stavba zakončena pravoúhlým kněžištěm. Kostel je kryt strmou sedlovou šindelovou střechou. Na hřebeni střechy je postavena dřevěná věž s nízkou jehlanovou šindelovou střechou. Věž je bedněná deskami. Kostel je obklopen ze tří stran sobotami. V ose západního průčelí vede do lodi vchod s pravoúhlým kamenným portálem. Později byla k jižní straně lodi přistavěna zděná předsíň se sedlovou střechou a bedněným štítem s kabřincem. Jižní vchod má gotický portál s hladkým tympanonem a osekaným ostěním. Na severní straně kněžiště je sakristie.\n\nLoď má rozměry 6,7 x 5,5 m, kněžiště 5,4 x 5,2 m a sakristie 4,5 x 2 m. Mezi lodí a kněžištěm je původní gotický lomený vítězný oblouk s kamenným ostěním. V ose kněžiště je původní lomené okno s kružbou ve tvaru čtyřlistu. Vchod do plochostropé sakristie je pravoúhlým gotickým portálem na evangelijní straně. V sakristii se dochovalo původní malé lomené okno s kamenným ostěním. Nad sakristií se nachází roubená oratoř otevřená do kněžiště dvěma obloukovými arkádami. Na oratoř se vystupuje po vnějším dřevěném schodišti. Strop lodi je dřevěný kazetový. Po obvodu je trojramenná kruchta s vyřezávanou plochou kuželovou balustrádou nesená trámovými pilíři.\n\nVarhanní skříň a kazatelna z roku 1663 byly opraveny v letech 2011–2012.\n\n\n\n"}
{"id": "1363376", "url": "https://cs.wikipedia.org/wiki?curid=1363376", "title": "John Paintsil", "text": "John Paintsil\n\nJohn Paintsil nebo také Pantsil (* 15. června 1981 Berekum) je bývalý ghanský fotbalista. Hrál na postu obránce nebo defenzivního záložníka.\n\nJe odchovancem klubu Berekum Arsenal, hrál za Liberty Professionals Accra F.C., Maccabi Tel Aviv FC, Hapoel Tel Aviv FC, West Ham United FC, Fulham FC, Leicester City FC, Santos Kapské Město a Maritzburg United FC. S Maccabi vyhrál Ligat ha'Al 2003 a s Fulhamem hrál finále Evropské ligy UEFA 2009/10. S ghanskou fotbalovou reprezentací se zúčastnil mistrovství světa ve fotbale 2006 (osmifinále) a mistrovství světa ve fotbale 2010 (čtvrtfinále). Je také stříbrným medailistou z mistrovství světa ve fotbale hráčů do 20 let 2001 a bronzovým medailistou z Afrického poháru národů 2008. Odehrál 89 reprezentačních zápasů, v roce 2008 byl zvolen ghanským fotbalistou roku.\n\nHráčskou kariéru ukončil v roce 2016, působí jako asistent trenéra v jihoafrickém klubu Kaizer Chiefs FC.\n\n"}
{"id": "1363384", "url": "https://cs.wikipedia.org/wiki?curid=1363384", "title": "Syndrom explodující hlavy", "text": "Syndrom explodující hlavy\n\nSyndrom explodující hlavy (SEH), nebo také  občasný lebeční smyslový šok, je zdraví neškodná porucha , při které člověk slyší hlasité zvuky (jako výbuch bomby, výstřel, nebo ránu do činelu apod.) nebo má pocit, že došlo k výbuchu. Tyto jevy se mohou vyskytovat, jak při usínaní, tak i při probouzení. Tyto zvuky jsou nečekané, mají krátké trvání a mohou být pro člověka nepříjemné. Příčina ani mechanismus nejsou známy. Přestože jsou tyto projevy neškodné, vyskytují se případy, kdy byly pro postiženého stresující a omezující.\n\nSyndrom explodující hlavy je klasifikován jako parasomnie a spánková disociativní porucha Mezinárodní Klasifikací Poruch Spánku z roku 2005 a je neobvyklý typ sluchové halucinace v tom, že se vyskytuje u lidí, kteří nejsou plně vzhůru.\n\nJedinci trpící touto poruchou mají pocit, že slyší hlasité zvuky, když usínají nebo se probouzejí, mají silnou emocionální reakci na daný zvuk a často jsou zvukem vyděšeni. Nevykazují však vážnější bolesti; kolem 10% lidí také zažívá vizuální projevy, vidiny statických obrazců, blesk nebo záblesky světla. Někteří lidé mohou také cítit teplo, zvláštní pocity v trupu, nebo pocit mravenčení, které postupuje směrem k hlavě, předtím než dojde k zvukovým halucinacím. Kvůli zvýšenému rozrušení, lidé mohou zažívat úzkost, zmatení, svalové záškuby, tachykardii, pocení a také pocit, jakoby přestali dýchat a musejí vynaložit snahu, aby začali dýchat znovu.\n\nProjevy sluchových halucinací jsou různé . Někteří lidé tvrdí, že mají halucinace dvakrát až čtyřikrát následované delším odstupem nebo úplným zmizením. U dalších lidí mohou projevy trvat několik týdnů či měsíců než přestanou nebo se dokonce mohou vyskytovat nepravidelně každch pár dní, týdnů nebo měsíců a to i po celý život.\n\nNěkteří jedinci se domnívají, že příhody SEH nejsou přírodní události, ale že jsou následky používání Zbraní se směrovanou energií, které vytvářejí zvukový efekt. Takto byl SEH zapracován do konspiračních teorií, ale neexistuje žádný vědecký důkaz, že má nepřírodní původ.\n\nPříčina SEH je neznámá, ale bylo představeno několik hypotéz (shrnuto v ). Nejrozšířenější teorie o příčině těchto poruch je dysfunkce z retikulární formace v mozkovém kmeni zodpovědné za přechod mezi bděním a spánkem.\n\nJiné teorie o příčinách SEH jsou:\n\nV roce 2014 doposud nebyla provedena žádná klinická studie s cílem určit, jaké druhy léčby jsou bezpečné a účinné; bylo zveřejněno několik zpráv popisujících léčbu malého množství lidí (počet lidí v jednotlivých zprávách se pohyboval mezi 2-12 lidmi). Léčby byly prováděny klomipraminem, flunarizinem, nifedipinem, topiramátem, karbamazepinem, methylfenidátem. Studie naznačují, že cvičení a útěcha pro lidi trpící SEH může snížit frekvenci jeho výskytu. Je dokázáno, že lidé trpící SEH zřídkakdy vyhledávají pomoc zdravotnických profesionálů.\n\nNení k dispozici dostatek studií, aby se dalo s jistotou říci u koho převládá nebo kdo má tendenci trpět SEH. Jedna studie zjistila, že 13,5% testovaných vysokoškoláků uvedlo, že mělo alespoň jednu zkušenost v průběhu svého života, a více bylo dokonce těch, kteří trpí spánkovou paralýzou.\n\nVýskyty SEH byly hlášeny už v roce 1876, které Silas Weir Mitchell u pacienta popsal jako \"smyslové výboje\". Výraz \"puknutí mozku\" byl vytvořen v roce 1920 Britským lékařem a psychiatrem jménem Robert Armstrong-Jones. Podrobný popis tohoto jevu a název \"syndrom explodující hlavy\" byl zvolen Britským neurologem jménem John M. S. Pearce v roce 1989. Peter Goadsby a Brian Sharpless nedávno navrhli přejmenování na \"občasný lebeční smyslový šok\", což přesněji popisuje příznaky (včetně nesluchových prvků) a více vychází z názvu Mitchella.\n"}
{"id": "1363386", "url": "https://cs.wikipedia.org/wiki?curid=1363386", "title": "Kosovo na zimních olympijských hrách", "text": "Kosovo na zimních olympijských hrách\n\nKosovo na zimních olympijských hrách startuje od roku 2018. Toto je přehled účastí, medailového zisku a vlajkonošů na dané sportovní události.\n"}
{"id": "1363387", "url": "https://cs.wikipedia.org/wiki?curid=1363387", "title": "Ekvádor na zimních olympijských hrách", "text": "Ekvádor na zimních olympijských hrách\n\nEkvádor na zimních olympijských hrách startuje od roku 2018. Toto je přehled účastí, medailového zisku a vlajkonošů na dané sportovní události.\n"}
{"id": "1363388", "url": "https://cs.wikipedia.org/wiki?curid=1363388", "title": "Nigérie na zimních olympijských hrách", "text": "Nigérie na zimních olympijských hrách\n\nNigérie na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "1363389", "url": "https://cs.wikipedia.org/wiki?curid=1363389", "title": "Deklarace nezávislosti Chile", "text": "Deklarace nezávislosti Chile\n\nDeklarace nezávislosti Chile je dokument vyhlašující nezávislost Chile na Španělsku. Vznikla v lednu 1818 po lidovém hlasování, které se vyslovilo pro nezávislost, a v platnost vstoupila podpisem vrchního direktora Chile Bernarda O'Higginse 12. února téhož roku, o prvním výročí bitvy u Chacabuca.\n\n"}
{"id": "1363390", "url": "https://cs.wikipedia.org/wiki?curid=1363390", "title": "Eritrea na zimních olympijských hrách", "text": "Eritrea na zimních olympijských hrách\n\nEritrea na zimních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "1363391", "url": "https://cs.wikipedia.org/wiki?curid=1363391", "title": "Malajsie na zimních olympijských hrách", "text": "Malajsie na zimních olympijských hrách\n\nMalajsie na zimních olympijských hrách startuje od roku 2018. Toto je přehled účastí, medailového zisku a vlajkonošů na dané sportovní události.\n"}
{"id": "1363392", "url": "https://cs.wikipedia.org/wiki?curid=1363392", "title": "Singapur na zimních olympijských hrách", "text": "Singapur na zimních olympijských hrách\n\nSingapur na zimních olympijských hrách startuje od roku 2018. Toto je přehled účastí, medailového zisku a vlajkonošů na dané sportovní události.\n"}
{"id": "1363393", "url": "https://cs.wikipedia.org/wiki?curid=1363393", "title": "Kosovo na letních olympijských hrách", "text": "Kosovo na letních olympijských hrách\n\nKosovo na letních olympijských hrách startuje od roku 2016. Toto je přehled účastí, medailového zisku a vlajkonošů na dané sportovní události.\n"}
{"id": "1363396", "url": "https://cs.wikipedia.org/wiki?curid=1363396", "title": "Důl Greenbushes", "text": "Důl Greenbushes\n\nDůl Greenbushes je největším dolem na těžbu lithia v Austrálii a jedním z největších zdrojů tohoto kovu na světě. Povrchový důl, vlastněný společností Talison Lithium a provozovaný pod názvem \"Greenbushes Lithium Operations\", leží při jižním okraji městečka Greenbushes ve stejnojmenném hornickém revíru v okrese Bridgetown-Greenbushes (\"Bridgetown-Greenbushes shire\") v Západní Austrálii.\n\nPegmatity v oblasti Greenbushes se vyznačují výskytem vzácných kovů, jako je tantal, cesium a lithium. Ložisko, jehož stáří se odhaduje na 2 525 miliónů let, je zhruba 3 km dlouhé a 300 metrů široké. Samotná oblast výskytu spodumenu má podobu čočkovitého ložiska o velikosti cca 2 km, kde spodumen, obsahující lithium, místy tvoří až 50% horniny.\n\nVznik hornického městečka Greenbushes je spojen s těžbou cínu, která byla v této lokalitě zahájena v roce 1888. Od 40. let 20. století byla zdejší rudní ložiska využívána pro těžbu tantalu. V roce 1983 byla zahájena příprava těžby lithia a od roku 1985 je zde tato surovina těžena průmyslově.\n\nRuda, obsahující LiO, je zpracovávána ve dvou závodech společnosti Talison Lithium, kde jsou pomocí flotace a dalších chemických a mechanických procesů vyráběny lithné koncentráty. Zásoby ložiska jsou odhadovány na 70,4 miliónů tun spodumenu o obsahu 1,2% lithia, což představuje 850 000 tun lithia. V roce 2017 ve srovnání s předchozím rokem celková roční produkce lithia v Austrálii vzrostla o 4 700 tun, zatímco někteří největší světoví producenti, jako je Argentina a Chile, zaznamenali mírný pokles.\n\n"}
{"id": "1363399", "url": "https://cs.wikipedia.org/wiki?curid=1363399", "title": "Ján Cintula", "text": "Ján Cintula\n\nJán Cintula (listopad 1934 – srpen 2017 Nitra) byl slovenský fotbalový útočník.\n\nV československé lize hrál za Slovan Nitra (09.08.1959–04.06.1961), vstřelil tři prvoligové branky. Do Nitry přišel roku 1953. V nižších soutěžích nastupoval také za Spartak Topoľčany. U příležitosti 90. výročí organizovaného fotbalu v Topoľčanech mu byla v roce 2002 udělena Cena města Topoľčany – Pocta primátora města.\n\n"}
{"id": "1363400", "url": "https://cs.wikipedia.org/wiki?curid=1363400", "title": "Whiting", "text": "Whiting\n\nPříjmení Whiting nese více různých osobností:\n\n"}
{"id": "1363409", "url": "https://cs.wikipedia.org/wiki?curid=1363409", "title": "Antonín Erlebach", "text": "Antonín Erlebach\n\nAntonín Erlebach (* 27. července 1937 Kladno) je bývalý český fotbalový útočník a trenér. Později působil jako funkcionář (sekretář kladenského OFS).\n\nV československé lize hrál za SONP Kladno, aniž by skóroval.\n\nPo skončení hráčské kariéry se stal trenérem. Na přelomu 80. a 90. let 20. století vedl Kablo Kročehlavy v divizi, později trénoval Lokomotivu Kladno v ČFL.\n\n"}
{"id": "1363413", "url": "https://cs.wikipedia.org/wiki?curid=1363413", "title": "Kostel svatého Jakuba Většího (Staňkov II)", "text": "Kostel svatého Jakuba Většího (Staňkov II)\n\nKostel svatého Jakuba Většího ve Staňkově, byl původně gotický a prošel několikrát přestavbou.\n\nKostel i fara ve Staňkově jsou doloženy v písemných pramenech již roku 1271. Ve druhé polovině 17. století byl upraven presbytář kostela a zvýšena zvonice osazená čtyřmi zvony (dva z nich byly v roce 1916 zrekvírovány pro válečné účely). Od roku 1738 probíhala rozsáhlá barokní úprava kostela, během níž byla prodloužena hlavní loď. Roku 1751 bylo přistavěno hodinové patro věže. Do roku 1784 se kolem kostela rozkládal hřbitov, který byl nařízením Josefa II. zrušen. Kolem kostela stála ohradní zeď, která byla zbořena v roce 1833. Další rekonstrukce kostela proběhly v roce 1909, mezi roky 1987–1991 a v letech 2012–2017.\n\nJedná se o jednolodní stavbu zakončenou západní hodinovou věží jejíž vrchol je zakryt cibulovitou střechou s lucernou. Půdorys kostela je ve tvaru obdélníka. Do kostela se vstupuje širokým barokním průčelím od východu. Interiér kostela zdobí nástropní fresková výmalba, barokní dřevěný oltář s vyobrazením svatého Jakuba od malíře Martina Strejce z Horšovkého Týna, Křížová cesta na stěnách hlavní lodě i repasovaný mosazný lustr. Na kůru stojí dobové funkční varhany.\n\n"}
{"id": "1363414", "url": "https://cs.wikipedia.org/wiki?curid=1363414", "title": "Vladimír Vacátko", "text": "Vladimír Vacátko\n\nVladimír Vacátko (13. prosince 1925 Bítouchov u Semil – 29. března 2014) byl český fotbalový útočník.\n\nOdchovanec semilské kopané hrál v československé lize za Jiskru Liberec, vstřelil pět prvoligových branek. V roce 1952 pomohl Slavoji Liberec vybojovat postup mezi elitu. Byl autorem prvního gólu liberecké Jiskry v nejvyšší soutěži, který padl v neděli 3. dubna 1955 v Liberci do sítě ostravského Baníku na hřišti na Dvorském vrchu.\n\n"}
{"id": "1363416", "url": "https://cs.wikipedia.org/wiki?curid=1363416", "title": "František Kletečka", "text": "František Kletečka\n\nFrantišek Kletečka (1933 – ) byl český fotbalový obránce a trenér.\n\nOdchovanec semilského fotbalu hrál v československé lize za Jiskru Liberec, aniž by skóroval. Nastoupil také ve vůbec prvním utkání liberecké Jiskry mezi elitou, ve kterém v neděli 13. března 1955 v Liberci podlehla bratislavskému Slovanu 0:5.\n\nPo skončení hráčské kariéry se stal trenérem. V první polovině 70. let (jaro 1972–jaro 1975 v divizi) a začátkem 90. let 20. století vedl Koloru Semily.\n\n"}
{"id": "1363418", "url": "https://cs.wikipedia.org/wiki?curid=1363418", "title": "François Musy", "text": "François Musy\n\nFrançois Musy (* 6. října 1955 Ženeva) je švýcarský zvukař. Studoval film a video v Ženevě. Pracuje ve filmovém průmyslu, pracoval například na řadě filmů režiséra Jean-Luca Godarda. Dále spolupracoval například s režiséry Silviem Soldinim, Xavierem Giannolim a Philippem Garrelem. Je držitelem Césara pro nejlepší zvuk.\n\n\n"}
{"id": "1363421", "url": "https://cs.wikipedia.org/wiki?curid=1363421", "title": "Britské Panenské ostrovy na zimních olympijských hrách", "text": "Britské Panenské ostrovy na zimních olympijských hrách\n\nBritské Panenské ostrovy na zimních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "1363424", "url": "https://cs.wikipedia.org/wiki?curid=1363424", "title": "Spunlace", "text": "Spunlace\n\nSpunlace je způsob výroby plošných textilií vzájemným spletením vláken s pomocí vodních paprsků.\n\nSpunlace se označuje také jako \"hydraulické prošívání\" nebo \"hydraulické splétání\". \n\nTechnologie spunlace byla vyvinuta v 60. letech 20. století u firmy DuPont, k praktickému použití došlo asi o dvacet let později v USA, Japonsku a v západní Evropě. \nZařízení je agregát s výrobními stupni: \n\ntvorba vlákenného rouna – vlastní spunlace – cirkulace vody – sušení výrobku\n\nVlákenné rouno se může zhotovit všemi známými technologiemi (mykání, airlaid, spunbond, melt–blown). Vlákna mají být jemnější než 3 dtex, nejčastěji se zpracovávají viskózová vlákna ve směsích s PES, PA, PAC a polyimidy.\n\nDo rouna o šířce 3 až 3,6 m se vstřikuje voda pod tlakem 15 000 kPa tryskami s průřezem 100-120 µm rychlostí 10- 350 m/sec. Trysky jsou rozmístěny v 10 řadách, každá řada obsahuje 10 až 30 trysek na centimetr. \n\nZ rouna, které probíhá rychlostí až 500 m/min se tvoří plošná textilie s hmotností (nejčastěji) 30-80 g/m. Množství vody nutné ke zpevnění vlákenné vrstvy dosahuje asi 800 násobku hmotnosti vyrábění textilie. Zařízením probíhá až 120 m vody za hodinu, voda se po použití kontinuálně filtruje a přivádí znovu k tryskám. \nVýrobky mají hebký, hladký povrch, vyšší pevnost než pleteniny (nižší než tkaniny), dostatečnou poréznost a navlhavost, dají se dobře řasit a potiskovat. \nPoužití: pleny, oděvy pro chirurgy, pracovní oděvy na jedno použití, podkladové textilie k povrstvování, závěsy, utěrky \n\nV roce 2011 bylo celosvětově vyrobeno technologií spunlace 819 000 tun netkaných textilií. \n\nV roce 2017 začala např. česká firma \"Pegas\" ve svém egyptském závodě s výrobou na druhé spunlace lince, kde se tak zvýšila celková kapacita na 45 000 tun ročně. \n"}
{"id": "1363425", "url": "https://cs.wikipedia.org/wiki?curid=1363425", "title": "Pohrdání", "text": "Pohrdání\n\nPohrdání je francouzsko-italské filmové drama, které natočil režisér Jean-Luc Godard podle stejnojmenného románu Alberta Moravii. Uveden byl v roce 1963. Pojednává o mladém francouzském dramatikovi Paulu Javalovi (Michel Piccoli), kterému se dostalo úspěchu v Římě. Jeho manželku Camille hraje Brigitte Bardot. V dalších rolích se představili například Jack Palance, Fritz Lang a Giorgia Moll. Snímek byl natočen v římském studiu Cinecittà. Kameramanem byl Raoul Coutard.\n\n"}
{"id": "1363426", "url": "https://cs.wikipedia.org/wiki?curid=1363426", "title": "Stanislav Kurovský", "text": "Stanislav Kurovský\n\nStanislav Kurovský (* 10. července 1942 Ostrava) je bývalý český lední hokejista. Patřil k tzv. obojživelníkům, nejvyšší fotbalovou soutěž hrál za Baník Ostrava.\n\nV nejvyšší soutěži hrál v 60. letech 20. století za VŽKG Ostrava (Vítkovice). Byl členem tzv. „komářího útoku“, ve kterém s ním nastupovali Jan Gelnar a Bedřich Berek (bratr Miroslava Bereka).\n\nV československé lize hrál za Baník Ostrava, aniž by skóroval. V nižších soutěžích nastupoval také za VŽKG Ostrava (Vítkovice).\n\n\n"}
{"id": "1363427", "url": "https://cs.wikipedia.org/wiki?curid=1363427", "title": "Dominika na zimních olympijských hrách", "text": "Dominika na zimních olympijských hrách\n\nDominika na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "1363428", "url": "https://cs.wikipedia.org/wiki?curid=1363428", "title": "Dějiny Subotice", "text": "Dějiny Subotice\n\nDějiny Subotice sahají do dob středověku, historický vývoj města lze na základě dochovaných dokumentů vysledovat od odchodu Turků v roce 1697. \n\nMísto dnešní Subotice bylo pravděpodobně osídleno po tatarských nájezdech na konci 12. a začátku 13. století. Poprvé je zmiňováno v roce 1391. První zaznamenaný název města zněl \"Zabatka\". V polovině 15. století mělo status nejníže postaveného města v rámci systému práv pro jednotlivá města v Uhrách. Roku 1499 je připomínáno jako pevnost v Bodrogské župě. V 16. století byl jeho správcem Valentin Terek. Do 16. století byla Subotica součást středověkého Uherska, poté (1542) ji obsadili Turci. V souladu s tím část tehdejšího katolického obyvatelstva z města utekla na sever, pryč z Osmany ovládaných území. Řada z nich odešla na území dnešního Slovenska.\n\nDo regionu Bačka (dřívější uherské župy), jejíž součástí je i město Subotica, se v období turecké správy města začalo přistěhovávat slovanské obyvatelstvo. Subotica byla pod tureckými vládci centrem náchie a sídlily zde některé turecké soudy, vojenská velitelství a správní orgány. Administrativně bylo město součástí Segedínského sandžaku. \n\nTurečtí cestovatelé město popsali jako \"nacházející se uprostřed neosídleného kraje a nekonečné roviny\". Město tehdy mělo 140 domů, v jeho okolí se nacházela řada zahrad a vinic. Do Subotice postupně přicházeli lidé z celého Turecka, příslušníci různých porobených národů říše. Z jihu se stěhovalo pravoslavné obyvatelstvo (Srbové). V letech 1580–1582 bylo ve městě 49 srbských domů. Turci v Subotici zůstali až do roku 1686.\n\nV jednom z dochovaných dokumentů z let 1740–1741 je připomínán boj místního obyvatelstva ve válce mezi Rakouskem a Tureckem v letech 1735–1739. Po skončení války získala Subotica statut privilegovaného města. Obyvatelstvo Subotice bylo osvobozeno od řady daní, ale muselo platit výdaje na správu pohraničních vojenských posádek. \n\nPo příchodu Rakušanů nastal náhlý rozvoj Subotice. Stala se součástí tzv. Potiské vojenské hranice. Do města začali přicházet noví kolonisté. V roce 1687 to bylo celkem okolo 5 000 Bunjevců, pravděpodobně z oblasti Dalmácie nebo Bosny. Na začátku 18. století jejich příchod kulminoval a stali se většinovým etnikem ve městě. \n\nV roce 1709 Subotici napadla epidemie moru, která se vrátila ještě v letech 1738 a 1741.\n\nVojenská hranice byla zrušena v roce 1743 a za zásluhy místních vojáků a obránců před Turky město získalo status regionálního centra s názvem \"Szent Mária\". Ve městě se směly konat jednou týdně trhy. V souvislostí s kolonizací dolních Uher po odchodu Turků začali docházet do Subotice noví obyvatelé ze zbytku říše, především Maďaři, Slováci a Němci. \n\nIntegrace města do Habsburské monarchie a zrušení vojenské hranice vyvolalo nespokojenost mezi místním pravoslavným slovanským obyvatelstvem a jeho následný odchod. Místní úřady vydaly nařízení že kdo nechce žít pod místní civilní správou se musí vystěhovat do dalších oblastí, které jsou i nadále součástí vojenské hranice (dále na jihu, směrem k řekám Dunaji a Sávě. Směrem na jih odešlo do roku 1747 celkem 315 rodin pravoslavného vyznání. Někteří se později nakonec zpět do Subotice vrátili. Určitá část pravoslavného obyvatelstva odešla také do Ruska v souvislosti s kolonizací dnešní východní Ukrajiny. \n\nPo několika neúspěšných žádostech u císařského dvora získala Subotica dne 22. ledna 1779 status svobodného a královského města a nové jméno \"Maria Theresiopolis\". Získala právo konání trhů dvakrát do týdne. Díky tomu se stala atraktivní pro další dosídlence; puszta v jeho okolí byla rozprodána sedlákům a rozorána na pole. \n\nV roce 1747 zde byla otevřena první škola, roku 1766 první starobinec, v roce 1766 se nedaleká vesnice Palić stala cílem návštěv místních měšťanů. Roku 1844 byla v Subotici otevřena první tiskárna a první noviny začaly vycházet v roce 1848].\n\nBěhem maďarské revoluce byla ve Sremských Karlovcích při tzv. květnové skupštině vyhlášena Srbská vojvodina, která měla zahrnovat i zhruba 100 km vzdálenou Subotici. Srbští ozbrojenci však nedokázali nikdy město obsadit. Většina Srbů, Chorvatů a dalších Slovanů žijících ve městě nesouhlasila s maďarskou revolucí, Bunjevci však stáli na straně povstalců. \n\nZatímco v roce 1836 žilo v Subotici 32 984 obyvatel, roku 1850 to bylo již 48 126. V roce 1910 ve městě žilo 91 610 obyvatel. \n\nV roce 1869 získalo město napojení na uherskou železniční síť. Ze Subotice bylo možné cestovat do Budapešti (směrem na sever) a do Rijeky, která byla klíčovým uherským přístavem. Roku 1882 byla zprovozněna i trať do Zemunu na hranici se srbským královstvím. Skutečnost, že se město stalo železničním uzlem, přilákala řadu podnikatelů a investorů. V roce 1878 zde byla otevřena cihelna, v roce 1896 byla zprovozněna elektrárna a začala elektrifikace celého města. Jen o rok později zahájila provoz tramvajová doprava. Řada z těchto událostí se stala v souvislosti s oslavami tisíciletí příchodů Maďarů do Karpatské kotliny. Ve městě bylo zbudováno také spoustu staveb v duchu tehdejší uherské secese.\n\nMístní divadlo bylo dokončeno v roce 1854, roku 1868 byla zprovozněna místní hudební škola. V roce 1910 získalo město i první kino.\n\nV závěru první světové války byl vyhlášen Stát Slovinců, Chorvatů a Srbů, jehož součástí se stala i část dolních Uher, včetně města Subotica. 10. listopadu 1918 se zde uskutečnil Bunjevecko-srbský sjezd, který ustanovil národní radu v čele s kompromisním Šimem Milodanovićem, bývalým rakousko-uherským plukovníkem. Nedlouho poté město opustila rakousko-uherská armáda a 13. listopadu město obsadila armáda srbského království. Představitelé národní rady později vojsko přivítali. Zatímco srbské obyvatelstvo vnímalo pád monarchie jako osvobození, pro Maďary se jednalo o národní katastrofu.\n\nVojenským správcem města se stal plukovník Vladislav Krupežević a byla kompletně obměněna sestava místní samosprávy, starostou Subotice byl dne 20. listopadu jmenován Stipan Matijević. O pět dní později na Velké lidové skupštině v Novém Sadu zástupci z řady míst dnešní Vojvodiny formálně vyhlásili odtržení regionu od Uher a jeho připojení k budoucímu jugoslávskému království. Nové hranice po první světové válce potvrdila jednání na Pařížské mírové konferenci v roce 1919.\n\nOd listopadu 1918 do roku 1922 byla Subotica administrativně součástí oblasti Banát, Bačka a Baranja. Od roku 1929 poté spadala do tzv. Dunajské bánoviny. Podle sčítání lidu z roku 1921 ve městě žilo 90 961 obyvatel. Po Bělehradu a Záhřebu se jednalo v 20. letech 20. století o třetí největší město na území tehdejší Jugoslávie. Díky tomu, že se však stalo pohraničním městem, ztratilo řadu obchodních příležitostí se zbytkem Uher. Ekonomický rozvoj, který byl tolik typický pro přelom 19. a 20. století, tak velmi rychle skončil. \n\nPo dubnové válce se Maďarsko velmi rychle rozhodlo město získat, stejně jako velkou část ztracených zemí, zpět. Dne 12. dubna 1941 obsadila Subotici a další města v regionu maďarská armáda. \n\nMístní židovská komunita byla z města vyhnána a transportována do koncentračních táborů po celé Evropě. Z místních 6 000 Židů bylo vyhlazeno v táborech 5 000.\n\nDne 10. října 1944 bylo po závěrečných bojích o místní nádraží město obsazeno jednotkami partyzánů a Rudé armády.\n\nV socialistické Jugoslávii se stala Subotica součástí Autonomní oblastí Vojvodina a úředními jazyky byly srbochorvatština a maďarština. \n\nV rámci socialistické ekonomiky byly místní podniky znárodněny a nové zbudovány. Dominantními zaměstnavateli v Subotici se staly firmy \"Sever\", \"Sigma\", \"Bratstvo\" a \"Partizan\", vyráběny byly různé elektronické přístroje, polotovary pro zpracování kovů. Rozvíjel se také kožedělný průmysl. Významnou pozici zde měl také potravinářský průmysl, především díky velmi dobrým zemědělským podmínkám na území dnešní Vojvodiny obecně. V roce 1986 bylo historické centrum města prohlášeno za památkově chráněnou zónu.\n\nV 90. letech do Subotice přišli mnozí váleční uprchlíci z konfliktů v Chorvatsku, Bosně a Hercegovině a Kosovu, čímž se zvýšil podíl srbského obyvatelstva ve srovnání s místním maďarským prvkem.\n"}
{"id": "1363429", "url": "https://cs.wikipedia.org/wiki?curid=1363429", "title": "Frédéric Pardo", "text": "Frédéric Pardo\n\nFrédéric Pardo (1944 – 19. prosince 2005) byl francouzský malíř. Jeho kmotrem byl Jean-Paul Sartre. Byl blízkým přítelem režiséra Philippa Garrela, účastnil se například natáčení jeho filmu \"Le Lit de la Vierge\", během kterého sám natočil krátký dokumentární snímek \"Home Movie\". Později sám dostal menší roli v Garrelově filmu \"Le Berceau de cristal\" (1976). Zemřel roku 2005 po dlouhé nemoci. Garrel se Pardem později do značné míry inspiroval ve svém filmu \"Un été brûlant\" (2011).\n"}
{"id": "1363430", "url": "https://cs.wikipedia.org/wiki?curid=1363430", "title": "Bláznivý Petříček", "text": "Bláznivý Petříček\n\nBláznivý Petříček (ve francouzském originále \"Pierrot le fou\") je francouzský hraný film, který natočil režisér Jean-Luc Godard podle knihy \"Obsession\" od amerického spisovatele Lionela Whita. Ve filmu hráli Jean-Paul Belmondo a režisérova manželka Anna Karina. V cameo roli se zde představil Samuel Fuller a dále ve snímku hráli například Henri Attal, Dominique Zardi, Raymond Devos a Jean-Pierre Léaud. Jeho kameramanem byl Raoul Coutard a hudbu složil Antoine Duhamel. Uveden byl v roce 1965 a ve Francii jej vidělo 1 310 579 diváků, což z něj v této zemi dělalo patnáctý nejsledovanější film roku 1965. Snímek byl vybrán jako francouzský adept na nominaci na Oscara za nejlepší cizojazyčný film, ale do výsledné užší nominace se nedostalo.\n\n"}
{"id": "1363431", "url": "https://cs.wikipedia.org/wiki?curid=1363431", "title": "Louvre Abu Dhabi", "text": "Louvre Abu Dhabi\n\nLouvre Abu Dhabi je galerie a muzeum umění, pobočka francouzského muzea Louvre v kulturní ostrovní čtvrti Saadiyat u Abú Zábí. Uvnitř dómu s bílou kopulí se nachází 8 600 m² pro krátkodobé výstavy a 6 400 m² pro stálou expozici. Za architektonickým návrhem stojí francouz Jean Nouvel. Projekt byl schválen francouzským parlamentem v roce 2007, se stavbou se začalo v roce 2009 a slavnostní otevření proběhlo 8. listopadu 2017.\n"}
{"id": "1363433", "url": "https://cs.wikipedia.org/wiki?curid=1363433", "title": "Charles Pasi", "text": "Charles Pasi\n\nCharles Pasi (* 8. února 1984 Paříž) je francouzský zpěvák. Je francouzsko-italského původu. Poprvé veřejně vystupoval v sedmnácti letech v kostelním sboru. Studoval hudbu v Římě a Paříži. Později doprovázel při turné zpěvačku Carlu Bruniovou. V roce 2007 hrál muže s harmonikou ve filmu \"Herečky\". Roku 2006 vydal své první EP nazvané \"Mainly Blue\". Na jeho albu \"Uncaged\" (2009) se podílel americký saxofonista Archie Shepp.\n\n"}
{"id": "1363434", "url": "https://cs.wikipedia.org/wiki?curid=1363434", "title": "Zápis do školy", "text": "Zápis do školy\n\nZápis do školy (nebo také zápis k povinné školní docházce) slouží k tomu, aby škola získala evidenci budoucích žáků a aby se rodiče i děti seznámili s prostředím školy. Zápis kromě prvotního seznámení se školou plní ještě několik funkcí — jedná se o legislativní úkon, slouží k diagnostice dítěte ze strany školy a předání informací rodičům. Zápis do školy je významný akt v životě dítěte i celé jeho rodiny.\n\nZákonný zástupce dítěte je ze zákona povinen dítě přihlásit k zápisu k povinné školní docházce. Má tak učinit v době od 1. dubna do 30. dubna kalendářního roku, v němž má dítě zahájit povinnou školní docházku. Do roku 2017 se zápisy do škol konaly v období od ledna do února. Posun termínu na duben má vést ke snížení počtu odkladů školní docházky. Pokud zákonný zástupce nepřihlásí dítě k zápisu k povinné školní docházce, dopouští se přestupku, za který mu hrozí pokuta až 5000 Kč.\n\nNení-li dítě přiměřeně vyspělé a způsobilé pro nástup do školy, může zákonný zástupce dítěte v době zápisu k povinné školní docházce požádat o odklad školní docházky o jeden školní rok. Tato žádost musí obsahovat doporučující posouzení příslušného školského poradenského zařízení.\n\nŠkola zveřejní s dostatečným předstihem a způsobem, který umožňuje dálkový přístup informace k organizaci a průběhu zápisu (hlavně místo a dobu konání zápisu, dále kritéria pro přijímání žáků, jejich počet, popis průběhu zápisu atd.)\n\nZapisované dítě se samotného zápisu povinně zúčastnit nemusí. Jejich přítomnost a zapojení do aktivit při zápisu záleží na rodičích (zákonných zástupcích). Každá škola si zápis přizpůsobuje svým podmínkám. Zápis je složen ze dvou částí – formální a motivační. Během formální části se sepisuje vlastní žádost o přijetí dítěte k povinné školní docházce a případně se vyřizují další záležitosti (např. zařazení dítěte do třídy, kde se vyučuje speciální metodou, zájem o školní družinu apod.) Druhá část zápisu je motivační. Většinou v ní probíhá rozhovor pedagogického pracovníka se zapisovaným dítětem, jenž nemá přesáhnout dobu 20 minut. Nejedná se o žádnou zkoušku ani testy školní zralosti (které u zápisů probíhaly v minulosti), ale o rozhovor zaměřený na motivování dítěte pro školní docházku a orientační posouzení jeho školní připravenosti. Pedagogický pracovník má zákonné zástupce během zápisu informovat, jak můžou do zahájení školní docházky pomoci dítěti v dalším rozvoji. Škola může v rámci zápisu připravit další aktivity pro posouzení školní připravenosti. Probíhají často prostřednictvím her a doba jejich trvání je maximálně 60 minut.\n\nK zápisu je vhodné přinést následující dokumenty:\n\nO přijetí k základnímu vzdělávání rozhoduje ředitel školy. Ředitel je povinen přednostně přijmout žáky s místem trvalého pobytu v příslušném školském obvodu.\n"}
{"id": "1363435", "url": "https://cs.wikipedia.org/wiki?curid=1363435", "title": "Člunek (šicí stroj)", "text": "Člunek (šicí stroj)\n\nČlunek je důležitou součástí šicího stroje. Slouží k držení cívky se spodní nití a jejímu vedení při tvorbě vázaného stehu. V šicím stroji se nachází v oblasti pod jehlou.\n\nČlunky v nejstarších šicích strojích měly podlouhlý tvar podobný tkalcovskému člunku, později se začaly vyrábět mnohem efektivnější kulaté člunky. Zařízení, do kterého se člunek vkládá se nazývá chapač. Nit se do člunku vkládá na speciálních malých cívkách. Šicí stroje jsou opatřeny převíječem nitě, který nit na příslušnou cívku navine.\n\nPři strojním šití se jehla se svrchní nití vpichuje do látky z horní strany, při zpětném pohybu jehly vznikne na spodní straně očko, kterým proklouzne člunek se spodní nití a steh se pak shora utáhne. Při správně nastaveném stroji je překřížení obou nití skryto v tloušťce látky. Vynechává-li stroj stehy, je častou příčinou právě posunutí pozice člunku proti jehle a vyžaduje seřízení chapače.\n\n\n"}
{"id": "1363437", "url": "https://cs.wikipedia.org/wiki?curid=1363437", "title": "Marc Cholodenko", "text": "Marc Cholodenko\n\nMarc Cholodenko (* 11. února 1950 Paříž) je francouzský romanopisec, básník a scenárista. Za svou knihu \"Les États du désert\" z roku 1976 získal cenu Prix Médicis. Je například autorem 64 stránkové knihy \"NYC\", která je inspirována New Yorkem. Jako scenárista dlouhodobě spolupracoval s režisérem Philippem Garrelem, konkrétně na filmech \"Les baisers de secours\" (1989), \"J'entends plus la guitare\" (1991), \"Zrození lásky\" (1993), \"Le Cœur fantôme\" (1996), \"Le Vent de la nuit\" (1999), \"Sauvage innocence\" (2001), \"Pravidelní milenci\" (2005), \"Hranice úsvitu\" (2008), \"Un été brûlant\" (2011) a \"Žárlivost\" (2013). Podílel se i na scénářích filmů jiných režisérů, například za \"Oublie-moi\" (1994) od Noémie Lvovsky.\n\n"}
{"id": "1363444", "url": "https://cs.wikipedia.org/wiki?curid=1363444", "title": "News Corp", "text": "News Corp\n\nNews Corporation, oficiálně též zvaná zkráceně News Corp, je americká mezinárodní multimediální společnost oddělená v roce 2013 od původní News Corporation za účelem zaměření se na vydávání novin. Původní News Corporation založil v roce 1979 Rupert Murdoch. Druhou částí, která se rozštěpila z původního News Corporation je 21st Century Fox, která se specializuje zvláště na video produkci.\n\nMezi majetek News Corp patří:\n"}
{"id": "1363446", "url": "https://cs.wikipedia.org/wiki?curid=1363446", "title": "Anenská", "text": "Anenská\n\nAnenská ulice na Starém Městě v Praze spojuje Smetanovo nábřeží s Anenským náměstím a pokračuje na Liliovou ulici.\n\nUlice vznikla u kláštera dominikánek sv. Anny, který byl postaven v roce 1313, zrušen by v roce 1782, v současnosti budovu používá baletní soubor Národního divadla. Celá oblast kolem kláštera se nazývala \"U Svaté Anny\" nebo \"Anenská čtvrť\". Od 16. století se název \"Anenská\" (\"Anenské\") začal používat jen pro ulici a Anenské náměstí.\n\n\n"}
{"id": "1363447", "url": "https://cs.wikipedia.org/wiki?curid=1363447", "title": "Stříbrná (Praha)", "text": "Stříbrná (Praha)\n\nStříbrná ulice na Starém Městě v Praze je krátká ulice spojujíci Náprstkovu ulici a Anenské náměstí. Je natolik úzká, že auta ní neprojdou a je do ní zákaz vjezdu motorových vozidel. Celou západní stranu uličky tvoří palác Pachtů z Rájova.\n\nCelá oblast kolem kláštera dominikánek sv. Anny se v 14. a 15. století nazývala „U svaté Anny“. Od 19. století se používá název „Stříbrná“ podobně jako „Zlatá“ pro dnešní Náprstkovu, kde bydleli zlatníci a šperkaři. Ulice byla původně užší, ale rozšířili ji na vození vody v případě požáru.\n\n"}
{"id": "1363448", "url": "https://cs.wikipedia.org/wiki?curid=1363448", "title": "Náprstkova (Praha)", "text": "Náprstkova (Praha)\n\nNáprstkova ulice na Starém Městě v Praze spojuje ulici Karoliny Světlé a Betlémské náměstí. Nazvána je podle českého patriota a mecenáše Vojtěcha Náprstka (1826-94), který na Betlémském náměstí založil muzeum asijských, afrických a amerických kultur.\n\nOd 14. století je název ulice \"Zlatá\" podle zde pracujících zlatníků a šperkářů. Název \"Náprstkova\" dostala v roce 1894 a Zlatá je od té doby sousední ulice, která spojuje Anenské náměstí s Jilskou ulicí.\n\n"}
{"id": "1363449", "url": "https://cs.wikipedia.org/wiki?curid=1363449", "title": "Karoliny Světlé", "text": "Karoliny Světlé\n\nUlice Karoliny Světlé na Starém Městě v Praze spojuje Národní ulici a Smetanovo nábřeží. Nazvána je podle české spisovatelky, zakladatelky vesnického románu Karoliny Světlé (1830-99), která se v ulici na čísle 20 narodila v domě U tří preclíků\n\nOd středověku byla ulice součást cesty od Vyšehradu k vltavskému brodu. Použité názvy:\nV současnosti je na ulici mnoho restaurací, barů a kaváren.\n\n\n\n"}
{"id": "1363450", "url": "https://cs.wikipedia.org/wiki?curid=1363450", "title": "Mikulášská (Praha)", "text": "Mikulášská (Praha)\n\nMikulášská ulice na Starém Městě v Praze vede od kostela svatého Mikuláše k radnici na Staroměstském náměstí.\n\nDomy na ulici byly postavěny ve středověku, kdy v prostoru ulice byl kurní trh. Později byly klasicistně upraveny a stali se součástí Mikulášského náměstí. Koncem 19. a začátkem 20. století se ulice nazývala \"Radnická\" a byla součást dnešní ulice U Radnice.\n\n"}
{"id": "1363451", "url": "https://cs.wikipedia.org/wiki?curid=1363451", "title": "Linhartská", "text": "Linhartská\n\nLinhartská ulice na Starém Městě v Praze spojuje Mariánské náměstí a ulici U Radnice.\n\nNázev ulice je odvozen od místního kostela svatého Linharta postaveného ve 12. století, zbořen byl v roce 1798 reformou císaře Josefa II. Prostor ulice byl součást cesty od tržiště na dněšním Staroměstském náměstí k vltavskému brodu a měl různé názvy:\n\n"}
{"id": "1363452", "url": "https://cs.wikipedia.org/wiki?curid=1363452", "title": "Platnéřská", "text": "Platnéřská\n\nPlatnéřská ulice na Starém Městě v Praze spojuje Alšovo nábřeží a náměstí Franze Kafky. Tvoří ji budovy významných institucí jako Národní knihovna České republiky, Městská knihovna v Praze, Nová radnice atd.\n\nPravděpodobně tudy vedla jedna z nejstarších cest z tržiště na Staroměstském náměstí k vltavskému brodu. Názvy ulice od začátku:\n\n"}
{"id": "1363453", "url": "https://cs.wikipedia.org/wiki?curid=1363453", "title": "Ke Hradu", "text": "Ke Hradu\n\nUlice Ke Hradu na Malé Straně v Praze spojuje Nerudovu ulici a Radnické schody s Hradčanským náměstím. Je součást historické Královské cesty, kterou procházeli ke korunovaci čeští králové a začínala v Králově dvoře na Starém Městě a končila v katedrále svatého Víta na Pražském hradě.\n\nUlice vznikla v 17. století, kdy v letech 1638-44 byla ve hradní skále vylámana hradní rampa (jižní brána) a okolní prostor byl v letech 1663-83 upraven na cestu. Do té doby používali pro vstup do hradu západní bránu, ke které vedly Nové zámecké schody.\n\n"}
{"id": "1363454", "url": "https://cs.wikipedia.org/wiki?curid=1363454", "title": "Sněmovní", "text": "Sněmovní\n\nSněmovní ulice na Malé Straně v Praze spojuje Thunovskou s ulicí U Zlaté studně a Valdštejnským náměstím. Má tu sídlo Poslanecká sněmovna Parlamentu České republiky a další významné instituce.\n\nSněmovní ulice byla součást důležité cesty od západního břehu Vltavy k jižnímu vstupu do Hradu. Názvy ulice a jejich částí se měnily:\n\n"}
{"id": "1363455", "url": "https://cs.wikipedia.org/wiki?curid=1363455", "title": "Kapucínská (Praha)", "text": "Kapucínská (Praha)\n\nKapucínská ulice na Hradčanech v Praze spojuje Loretánské náměstí s ulicí Nový Svět. Název má podle nejstaršího kapucínského kláštera v Čechách založeného v roce 1600.\n\nOd 14. století měla ulice název \"Zadní Nový Svět\" na odlišení od ulice \"Přední Nový Svět\", to je dnešní Kanovnická ulice. Od roku 1870 má ulice současný název \"Kapucínská\".\n\n"}
{"id": "1363459", "url": "https://cs.wikipedia.org/wiki?curid=1363459", "title": "Fadia Egyptská", "text": "Fadia Egyptská\n\nPrincezna Fadia (15. prosince 1943 – 28. prosince 2002) se narodila v paláci Abdeen v Káhiře jako nejmladší dcera krále Farúka I. a jeho první manželky Faridy. Po té, co byl v roce 1952 při revoluci její otec sesazen z trůnu, žila dva roky v Itálii. Poté byla společně se sestrami poslána do Švýcarska, aby se zde vzdělávaly. Zde studovala malbu a věnovala se jezdectví. Na koleji potkala i svého budoucího manžela. \n\nV únoru 1965 se provdala v Kensingtonu za Pierra Alexieviče Orloffa, německého geologa a člena dynastie Romanovců. Při svatbě konvertoval na Islám a přijal jméno Sa'id Orloff. Měli spolu dva syny - Michael-Shamel (* 2. září 1966) a Alexander-Ali (*30. července 1969). Fadia pracovala jako překladatelka pro švýcarské ministerstvo turismu. Překládala za francouzštiny, angličtiny, italštiny a španělštiny. \n\nPrincezna Fadia zemřela v Lausanne ve Švýcarsku a byla pohřbena v Khedivalské mešitě v Káhiře.\n"}
{"id": "1363460", "url": "https://cs.wikipedia.org/wiki?curid=1363460", "title": "This Empty Place", "text": "This Empty Place\n\nThis Empty Place je píseň nahraná roku 1963 americkou soulovou zpěvačkou Dionne Warwick.\n\nPíseň byla vydaná jako singl s písní \"Wishin' and Hopin'\" (strana \"B\") a na jejím prvním albu \"Presenting Dionne Warwick\" u společnosti Scepter Records. Autorem hudby je Burt Bacharach a textařem Hal David. Byla umístěna jako první skladba alba na straně \"A\".\n\nCoververze:\n\n"}
{"id": "1363463", "url": "https://cs.wikipedia.org/wiki?curid=1363463", "title": "Vacátko", "text": "Vacátko\n\nPříjmení Vacátko, přechýleně Vacátková, nosí více osobností:\n\n"}
{"id": "1363469", "url": "https://cs.wikipedia.org/wiki?curid=1363469", "title": "Despeñaperros", "text": "Despeñaperros\n\nDespeñaperros je přírodní park ve Španělsku o rozloze 76,49 kilometrů čtverečních, tvořený kaňonem stejnojmenné řeky v pohoří Sierra Morena (Provincie Jaén). Tvoří přirozenou hranici Kastilie – La Manchy a Andalusie. Prochází tudy dálnice A-4 z Madridu do Cádizu. Kvarcitové skály dosahují výšky až 500 metrů a vytvářejí pozoruhodné útvary jako jsou \"Los Órganos\" (varhany). Podél řeky se nachází lužní les, ve vyšších polohách roste planika, dub cesmínovitý, borovice černá, vřesovec a myrta. Žije zde prase divoké, jelen lesní, rys iberský, orel iberský a sup bělohlavý. V oblasti se nachází množství neolitických skalních maleb. Vzhledem ke strategickému významu se o průsmyk často bojovalo, nejznámější je bitva na Las Navas de Tolosa roku 1212.\n\nNejbližší osadou na severu je Venta de Cárdenas, kde se nachází i zájezdní hostinec \"Casa Pepe\". Nejblíže na jih se pak nachází obec Santa Elena.\n\nLidové vysvětlení původu názvu „Despeñaperros“ má základ ve spojení , což může znamenat „shazovat ze skály psy“ nebo „psy padající ze skály“. To může být vztaženo na skutečné zdivočelé psy, nebo i na Maury (přeneseně „nevěřící psi“), kteří měli být ze skal shazováni po bitvě na Las Navas de Tolosa. Podle jiné teorie mohli být „psi“ francouzští napoleonští vojáci, kteří v okolí bojovali v roce 1808. Všechny tyto výklady jsou však lidovou etymologií.\n\nSkutečné vysvětlení však vychází ze zkomolení sousloví „Bezpaña Perros“. První slovo, \"Bezpaña\", je zkomolenou variantou slova „Hespaña“ (España), tedy Španělsko. Druhé slovo, \"perros\", vychází opět ze zkomoleného slova „besparras“ a „Hesperia“. \"Hesperia\" v řecké a římské mytologii označovala mýtickou zemi na okraji, odtud byl název vztažen na okrajové oblasti vůbec. Slovo \"perros\" tedy můžeme vyložit jako „nejzazší konec“. Dohromady tedy název \"Bezpaña Perros\" znamenal „konec Španělska“. V době reconquisty byla za Španělsko považována především rovinatá oblast Mesety, která právě u soutěsky Despeñaperros končí a začíná zde oblast hornatá – Andalusie, tehdejší území ovládané Maury.\n\n\n"}
{"id": "1363475", "url": "https://cs.wikipedia.org/wiki?curid=1363475", "title": "Běh na lyžích na Zimních olympijských hrách 2018 – skiatlon muži", "text": "Běh na lyžích na Zimních olympijských hrách 2018 – skiatlon muži\n\nSkiatlon na 30 km mužů, běžecká disciplína z programu Zimních olympijských her 2018, se konal 11. února 2018 v 15:15 místního času (7:15 CET) v Běžeckém centru Alpensia v Pchjongčchangu. Vítězem se stal Nor Simen Hegstad Krüger, pro kterého se jednalo o první olympijskou medaili. I další medaile putovaly do Norska, stříbro získal Martin Johnsrud Sundby a bronz Hans Christer Holund. \n\nDo závodu nastoupili všichni medailisté z olympiády v Soči 2014, zlatý Dario Cologna, stříbrný Marcus Hellner i bronzový Martin Johnsrud Sundby, který jako jediný dokázal opět získat medaili. Po 20 km byla na čele 15členná vedoucí skupina se všemi budoucími medailisty. Krüger nastoupil 5 km před cílem, jeho nástup nebyl zachycen zbytkem skupiny a Krüger si osamocen dojel pro zlato. Sundby a Holund společně odjeli necelé 2 km před cílem, Sundby najížděl na stadion z první pozice a Holund jej již nebyl schopen dostihnout.\n\nNejlepší český závodník Martin Jakš dojel na 9. místě.\n\nZávod odstartoval v 15:15.\n"}
{"id": "1363476", "url": "https://cs.wikipedia.org/wiki?curid=1363476", "title": "Hahö", "text": "Hahö\n\nHahö (korejsky 하회) je vesnice nacházející se v jihokorejské provincii Severní Kjongsang, zhruba 20 km západně od města Andongu. Leží na pravém břehu řeky Nakdong, její korejský název se dá volně přeložit jako „obec obklopená vodou“. Její stáří je přibližně 600 let a celá je velmi dobře zachovaným příkladem typické korejské klanové vesnice. Kromě historické architektury a specifického urbanismu přizpůsobeného blízké řece spočívá jedinečnost osady i v tom, že zdejší obyvatelé dodnes dodržují mnohé z lokálních lidových tradic. Od roku 2010 je společně s obcí Jangdong součástí světového kulturního dědictví UNESCO.\n\n\n"}
{"id": "1363478", "url": "https://cs.wikipedia.org/wiki?curid=1363478", "title": "Červenec 2004", "text": "Červenec 2004\n\n"}
{"id": "1363480", "url": "https://cs.wikipedia.org/wiki?curid=1363480", "title": "Wishin' and Hopin'", "text": "Wishin' and Hopin'\n\nWishin' and Hopin' je píseň nahraná roku 1963 americkou soulovou zpěvačkou Dionne Warwick.\n\nPíseň byla vydaná na singlu na straně \"B\" a na jejím prvním albu \"Presenting Dionne Warwick\" u společnosti Scepter Records. Autorem hudby je Burt Bacharach a textařem Hal David. Byla umístěna jako druhá skladba alba na straně \"A\".\n\nV květnu roku 1964 nahrála tuto píseň i britská soulová zpěvačka Dusty Springfield a umístila jí na svém albu \"A Girl Called Dusty\" a na jejím prvním albu vydané v USA \"Stay Awhile/I Only Want to Be with You\".\n\n\n"}
{"id": "1363483", "url": "https://cs.wikipedia.org/wiki?curid=1363483", "title": "Teleosaurus", "text": "Teleosaurus\n\nTeleosaurus byl mořský krokodyliform vzdáleně příbuzný současným krokodýlům. Žil v období střední jury, zhruba před 170 miliony let na území dnešní Evropy. Šlo o středně velkého dravého plaza, dosahujícího délky asi 3 metry.\nTento plaz měl velmi dlouhé a štíhlé čelisti podobné čelistem současného gaviála. Jeho přední končetiny byly velmi krátké, tělo celkově štíhlé a ocas poměrně silný (sloužil jako hlavní zdroj pohybové síly ve vodě). Teleosauři žili zřejmě na otevřených mořích a oceánech a živili se rybami a hlavonožci, které chytali za pomoci svých úzkých a špičatých zubů.\n\n\n"}
{"id": "1363484", "url": "https://cs.wikipedia.org/wiki?curid=1363484", "title": "Josef Pinkava", "text": "Josef Pinkava\n\nJosef Pinkava (* 25. listopadu 1919 Dobrošov u Náchoda - 5. dubna 2006, Zlín) byl český režisér hraných filmů, zejména filmů pro děti a mládež.\n\nJosef Pinkava pocházel z východních Čech, narodil se v Dobrošově u Náchoda, studoval na gymnáziu v Náchodě. Od mládí se zajímal o fotografii a film. V roce 1946 nastoupil do filmových ateliérů ve Zlíně, začínal pracovat jako asistent režie u krátkých dokumentárních filmů. V roce 1948 vstoupil do KSČ. V letech 1949- 1959 byl podepsán jako asistent režie, režisér či scenárista pod mnoha krátkými dokumenty pro potřeby škol či průmyslu. Na sklonku padesátých let spolupracoval s režisérkou Hermínou Týrlovou na animovaných filmech pro děti. V roce 1959 vytvořil svůj první samostatný krátkometrážní hraný film pro děti (\"Pětikoruna\", 1959). Na začátku šedesátých let následoval první celovečerní film \"Prázdniny s Minkou\" (1962).\n\nV roce 1969 byl vyloučen z KSČ. Věnoval se však hlavně apolitické tvorbě pro děti a mládež, a tak mohl točit i nadále. Za svou práci obdržel Josef Pinkava mnoho ocenění na domácích a zahraničních filmových přehlídkách, symbolickým završením pak byla Cena města Zlína, kterou dostal v roce 1999 za celoživotní práci ve zdejším filmovém studiu. Josef Pinkava zemřel ve Zlíně 5. dubna 2006. S manželkou vychoval dvě děti. Jeho dcera, Hana Pinkavová, se také věnuje filmu, především dokumentu.\n\n\n"}
{"id": "1363485", "url": "https://cs.wikipedia.org/wiki?curid=1363485", "title": "Třebotov (tvrz)", "text": "Třebotov (tvrz)\n\nTvrz v Třebotově (okres Praha-západ) je ukázkou pečlivě restaurované renesanční tvrze, která vděčí za svou záchranu nadšení předposledního soukromého majitele a snaze současného majitele zachovat a udržovat tvrz pro další generace. Je chráněna jako kulturní památka České republiky. \n\nTvrz je poprvé zmiňována v r. 1374. Často střídala majitele - byli to převážně bohatí pražští měšťané nebo příslušníci drobné šlechty. Počátkem 15. století byla Oldřichem Medkem z Valdeka přestavěna na vodní tvrz. Od 40. let 16. století do r. 1615 patřil Třebotov pražské rodině Hovorčovských, která byla povýšena do šlechtického stavu s přídomkem \"z Kulivé hory\". Následnému majiteli, Janu staršímu Ledčanskému z Popic, byl Třebotov v r. 1622 konfiskován za účast ve stavovském povstání; konfiskát získal Václav z Fliessenbachu a od jeho vdovy ho r. 1630 koupil zbraslavský klášter. Po zrušení kláštera v r. 1785 sloužila tvrz jako fara. R. 1942 částečně vyhořela. V dalších letech byla využívána pro potřeby OÚNZ nebo jako sklad, od r. 1977 již byla opuštěná .V r. 2001 koupili tvrz od obce manželé Sedláčkovi a provedli kompletní rekonstrukci. V roce 2017 ji koupili manželé Suchých, kteří pokračují v poskytování privátního ubytování a pořádání společenských akcí. \n\nTvrz je v jádru renesanční, ale některé stavební prvky pocházejí ještě z gotického období nebo naopak z barokních úprav. Charakteristické je čtvercové uspořádání s arkádami okolo vnitřního nádvoří. Hodinová věž s cibulovou bání nad hlavním vchodem byla koncem 19. století odstraněna, čímž se stavbě vrátil pevnostní charakter. Rekonstrukce v letech 2001-2003 byla provedena citlivě, se zachováním všech historicky cenných detailů. K objektu tvrze přiléhá rozsáhlá zahrada, celek obklopuje ohradní zeď. Restaurované interiéry byly zčásti zařízeny historickým mobiliářem. Obnovena a znovu vysvěcena byla i kaple sv. Jana Nepomuckého. Celek doplňují dvě barokní sochy před vstupem, další sochy se nacházejí v nově upravené zahradě.\n\nPo velké rekonstrukci se tvrz stala luxusním ubytovacím zařízením - slouží zejména pro pořádání svateb, školení a rodinných oslav.\n\n"}
{"id": "1363486", "url": "https://cs.wikipedia.org/wiki?curid=1363486", "title": "Štěpánovice (tvrz)", "text": "Štěpánovice (tvrz)\n\nŠtěpánovice jsou tvrz ve stejnojmenné vesnici asi tři kilometry severně od Klatov. Postavena byla nejspíše ve čtrnáctém století a jako panské sídlo sloužila až do počátku šestnáctého století. Později byla používána jen k hospodářským účelům a roku 1730 byla přestavěna na barokní sýpku. Dochovala se z ní zejména budova paláce, která je chráněna jako kulturní památka ČR.\n\nPrvním známým vlastníkem vesnice, a nejspíše také tvrze, byl v letech 1367–1398 připomínaný Otík ze Štěpánovic. Po něm následovali bratři Jindřich a Bušek Štěpánovští ze Štěpánovic, kteří měli roku 1403 podací právo ke štěpánovickému kostelu. Další majitelé jsou známí až z poloviny patnáctého století. Byli jimi Jan Steblenec z Drachkova a roku 1454 Jindřích Tréhub ze Štěpánovic, za něhož se tvrz uvádí jako sešlá. Roku 1516 Václav Chlumčanský z Přestavlk prodal tvrz, dvůr a ves Štěpánovice, pustou ves Újezd a část vsi Lhotka Janu Jeníškovi z Újezda, který je připojil ke svému svrčoveckému panství. Po něm vesnici zdědil jeden z jeho šesti synů a učinil z ní na krátký čas znovu centrum malého panství. Musel však pustou tvrz nejprve obnovit. Tento statek brzy získal jeho bratr Přibík Jeníšek z Újezda a opět jej spojil se Svrčovcem. Po roce 1623 prodal panství klatovským jezuitům, kteří je připojili k Dolanům. Na konci sedmnáctého století Štěpánovice koupili Černínové z Chudenic a začlenili je do panství hradu Švihov. Tvrz byla v té době znovu zchátralá, a roku 1730 byla budova paláce upravena na sýpku. Ve druhé polovině dvacátého století budovu využívalo jednotné zemědělské družstvo jako skladiště, ale zanedbávalo údržbu a tvrz chátrala.\n\nPodle popisu z roku 1706 měla zchátralá tvrz v přízemí dva pokoje a čtyři komory, které obývali pracovníci hospodářského dvora a příležitostně je používal šafář. V patře potom byly tři táflované pokoje, dvě komory a tři prostory, které sloužily jako sýpky.\n\nDochovaná dvoupatrová budova z lomového kamene má obdélný půdorys a suterén částečně vytesaný ve skále. Obě východní nároží jsou zpevněná mohutnými opěráky. Ve zdech budovy jsou patrné původní okenní otvory nebo jejich záklenky. Jinak jsou fasády členěné barokními iluzivními okénky ve tvaru ležatého obdélníka, která byla v některých případech nahrazena mladšími průchozími otvory. Vrchol budovy lemuje barokní profilovaná korunní římsa.\n\nOpevnění tvrze zaniklo, až na ohradní zeď bývalého poplužního dvora, která byla upravena na tarasní zeď. Severozápadně od budovy se dochoval sklípek, v jehož místech stávalo zaniklé křídlo paláce postavené nejspíše v období pozdní gotiky nebo renesance. Ve sklepě je uloženo ostění gotického portálu ze čtrnáctého století.\n"}
{"id": "1363487", "url": "https://cs.wikipedia.org/wiki?curid=1363487", "title": "Biatlon na Zimních olympijských hrách 2018 – sprint muži", "text": "Biatlon na Zimních olympijských hrách 2018 – sprint muži\n\nMužský biatlonový sprint na 10 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensi dne 11. února 2018. Na minulých hrách v Soči 2014 vyhrál sprint Nor Ole Einar Bjørndalen, která se těchto olympijských her nezúčastnil.\n\nV závodě, ve kterém se nedařilo favorizovanému Francouzi Martinu Fourcadovi ani Noru Johannesi Thingnesi Bø, zvítězil Němec Arnd Peiffer. Stříbrnou medaili získal Michal Krčmář a třetí dojel Ital Dominik Windisch.\n\nZávod mužů se jel za příznivějších povětrnostních podmínek než předchozí závod žen, přesto některým závodníkům dělal měnící se vítr problémy. Michal Krčmář začal závod pomaleji a i když vleže střílel čistě, odjížděl na průběžně 12. místě se ztrátou 21 sekund. Pak zastřílel Němec Arnd Peiffer i druhou položku čistě, do posledního kola odjížděl jako první s náskokem deseti sekund a tento náskok udržel až do cíle. Zanedlouho poté neudělal chybu při střelbě vstoje ani Krčmář a odjížděl do posledního úseku se ztrátou skoro sedmi sekund na Peiffera. Výrazně přidal a na prvním mezičase ztrácel už jen 2,5 sekundy. Víc však už zrychlit nedokázal a 500 metrů před cílem klesl o sedm desetin sekundy i za Rakušana Juliana Eberharda. V cílovém prostoru však Krčmář dokázal zrychlit, dostal se před Eberharda a udržel náskok přes tři sekundy i před Italem Dominikem Windischem. Skončil 4,4 sekundy za vítězným Peifferem, pro kterého to byla – stejně jako pro další dva v pořadí – první individuální olympijská medaile. Krčmář byl v cíli viditelně dojatý: „Nedokážu to pořád úplně vstřebat. Nedokázal jsem to pochopit v cíli a ani teď mi nedochází, že jsem najednou na bedně,“ popisoval.\n\nZávod nezvládli dva hlavní favoriti: Nor Johannes Thingnes Bø nezareagoval na změnu větru a při střelbě vleže udělal tři chyby. Vstoje pak přidal ještě jednu a dojel na 31. místě. Francouz Martin Fourcade nezasáhl vleže také tři terče, ale rychleji běžel a po bezchybné střelbě vstoje odjížděl do posledního kola 17 sekund za Krčmářem. V něm však už nedokázal zrychlit a dojel na osmém místě se ztrátou 22 sekund na vítěze. „Cítil jsem se čerstvý a myslel jsem, že mě nic nerozhodí. Co se přihodilo?“ nechápal po závodě. \n\nOndřej Moravec běžel pomaleji a udělal jednu chybu při první střelbě. Vstoje zasáhl všechny terče a odjížděl na průběžném šestém místě se ztrátou 32 sekund. Běžel však pomaleji a nakonec skončil s více než minutovou ztrátou na 29. místě. Další dva čeští reprezentanti se do stíhacího závodu neprobojovali: Michal Šlesingr zastřílel vleže čistě, pak však vstoje udělal čtyři chyby a dojel na 69. pozici. Adam Václavík nezasáhl vstoje i vleže vždy dva terče a dojel o čtyři místa za Šlesingrem.\n\nLegenda:\n"}
{"id": "1363493", "url": "https://cs.wikipedia.org/wiki?curid=1363493", "title": "Vila Ritter (Karlovy Vary)", "text": "Vila Ritter (Karlovy Vary)\n\nVila Ritter (dříve Lázeňský dům Brno) je samostatně stojící objekt v Karlových Varech, postavený koncem 19. století ve stylu historismu. Nachází se rozhraní vilové čtvrti Westend a karlovarské lokality zvané Malé Versailles. Po opravách slouží pod názvem \"Villa Ritter\" jako luxusní hotel s detoxifikačním programem s možností absolvování léčebných procedur.\n\nObjekt je chráněn od roku 1992 jako kulturní památka České republiky.\n\nSeverozápadně od stávající nové výstavby karlovarské vilové čtvrti Westend došlo v roce 1896 k rozparcelování nevyužívaných pozemků. Na parcele č. 1 byl ještě téhož roku městským stavitelem Josefem Waldertem vyhotoven zastavovací plán. Podle plánu byl první pozemek předán ke stavbě soukromého sanatoria lázeňského lékaře MUDr. Adolfa Rittera. V roce 1897 vypracoval projekt architekt Fritz Hessemer z mnichovského ateliéru architekta Augusta Extera. Dochovaly se původní plány z roku 1896, parafované architektem Augustem Exterem. Ve schvalovaném projektu je dispoziční řešení shodné s architektonickou podobou původních plánů. Stavba probíhala rychle a již v roce 1897 byla dokončena. Pojmenování vila Ritter získala po svém investorovi. Již v době výstavby byl do objektu zabudován osobní výtah vídeňské firmy Wertheim and Company. Roku 1901 došlo k přístavbě balkonů na severní straně vily a roku 1910 návrh kryté verandy, spojené s krytou chodbou s vlastní budovou. Téhož roku byl zpracován i návrh hrázděné verandy. Oba návrhy byly následně realizovány. Záměr z roku 1912, umístit na jižní část garáž, se již neuskutečnil. V roce 1931 získala vilu Okresní nemocenská pojišťovna v Brně. Po adaptaci z původního sanatoria na lázeňský dům ji přejmenovala na Lázeňský dům Brno. Roku 1936 nechal nový vlastník nahradit původní hydraulický výtah firmy Wertheim výtahem firmy Českomoravská–Kolben–Daněk. Po privatizaci získala vila zpět původní jméno Villa Ritter.\n\nSamostatně stojící dvoupatrová budova s podkrovím je postavená na pravidelném obdélném půdorysu. Hlavní průčelí v ulici Krále Jiřího (dříve Eduard Knoll Strasse) se nachází na východní straně, jižní část vily obepíná mohutná terasa. Do nároží byly umístěny věžičky s mnohabokými nástavci se vsazenými ochozy. Věžičky jsou zakončeny osmibokými střechami. Ve středních osách jsou vybudovány rizality přecházející do vysokých stupňovitých štítů s cimbuřím. Lodžiové balkony propojují štítové rizality s nárožními věžičkami. Zídky balkonů jsou členěny slepými arkádami. Hlavní portál je doplněn datací 1897, tedy rokem dokončení stavby. Vstupní dveře do suterénu a zvýšeného přízemí doplňují bohaté dřevořezby v gotickém duchu. Na fasádách se uplatňuje dekor pozdní gotiky, na valbové střeše dominují vysoké komíny s valbovými stříškami, kryté pálenými taškami. Rovněž střecha je krytá bobrovkami. Dokončená stavba získala podobu romantického hrádku s množstvím věžiček, arkýřů, teras a štítů s cimbuřím, uplatňující novoromantické vlivy a připomínající středověkou hradní architekturu. Objekt byl obklopen ohrazenou zahradou v romantizujícím duchu. V oplocení byly postaveny gotizující pilíře a zahradní domek v nároží.\n\nV interiéru se za vstupem nachází průběžná chodba, která se u vnitřního schodiště otevírá do haly. Chodba je zaklenutá křížovými klenbami. Zábradlí schodiště je bohatě zdobeno polychromovanými neorenesančními motivy listoví. Ve sníženém přízemí se nacházela kuchyně, ve vyšších podlažích ordinace a pokoje. V pokojích na jižní straně byly při rekonstrukci nalezeny dekorativní malby s přírodními květinovými motivy. Nepodařilo se však prosadit zachování těchto maleb.\n\nObjekt patří mezi nejcennější vily v Karlových Varech. Monumentalitu zdůrazňuje množství věžiček a arkýřů s cimbuřím a vystupujícím rizalitem na způsob vysazených presbytářů hradních kaplí.\n"}
{"id": "1363495", "url": "https://cs.wikipedia.org/wiki?curid=1363495", "title": "Bülbül Hatun", "text": "Bülbül Hatun\n\nBülbül Hatun (? - cca 1515) byla konkubína osmanského sultána Bayezida II.\n\nBülbü Hatun byla provdána za sultána Bayezida v době, kdy byl ještě princem a guvernérem provincie Amasya. Po smrti jeho otce Mehmeda v roce 1481 odešla společně s Bayezidem do Istanbulu a ještě téhož roku odešla společně s jejím synem Ahmetem do provincie Saruhan a Amasye. \n\nNechala vystavět mešitu a jídelnu pro chudé ve městě Ladik. V Amasyi vybudovala další mešitu, školu a fontánu. V Burse nechala vybudovat náboženskou školu. Po smrti jejího syna Mahmuda v roce 1507 nechala vybudovat jeho hrobku. \n\nPo smrti jejího druhého syna v roce 1513 odešla do Bursy. Nechala zde pro něj vybudovat hrobku, kde byla po své smrti pohřbena i ona. \n\nSpolečně se sultánem Bayzidem měla šest dětí:\n"}
{"id": "1363496", "url": "https://cs.wikipedia.org/wiki?curid=1363496", "title": "Simen Hegstad Krüger", "text": "Simen Hegstad Krüger\n\nSimen Hegstad Krüger (* 13. března 1993) je norský reprezentant v běhu na lyžích, olympijský vítěz ve skiatlonu na 30 km a ze štafety na 4×10 km ze Zimních olympijských her 2018 v jihokorejském Pchjongčchangu.\n\nDo Světového poháru vstoupil v roce 2013. Do Zimních olympijských her 2018 v Pchjongčchangu byl však prakticky neznámý, zaznamenal pouze jedinou výhru a dvě další pódiová umístění.\n\nV Pchjongčchangu byl skiatlon prvním závodem olympijského programu v běhu na lyžích mužů. Krüger krátce po startu upadl a zlomil hůlku. Ocitl se tak na chvíli dokonce na konci celého startovního pole, se ztrátou 40 sekund na čelo závodu. Ztrátu však dokázal stáhnout, po přezouvání v polovině trati se pohyboval ve vedoucí skupině. Zhruba 5 km před cílem nastoupil, jeho nástup nikdo nezachytil a Krüger si tak osamocen dojel pro olympijské zlato. \n"}
{"id": "1363497", "url": "https://cs.wikipedia.org/wiki?curid=1363497", "title": "Provaznická (Praha)", "text": "Provaznická (Praha)\n\nProvaznická ulice na Starém Městě v Praze spojuje ulice Na Můstku a Havířská. Je rovnoběžná s ulicemi Rytířská (severozápadně) a Na Příkopě (jihovýchodně) a vznikla jako jejich zadní trakty. Na začátku ulice je vstup do stanice metra Můstek.\n\nUlice vznikla už v první polovině 14. století, ale první písemná zmínka, která ji nazývá \"Platea funificum\" (\"Provaznická\"), je až z roku 1434. Vlastní cech měli v Praze provazníci od roku 1410 a pracovali v místě ulice. Pro nedaleký bahnitý příkop, který dal název ulici Na příkopě, se v 16. a 17. století ulice nazývala \"V Žabovřeskách\".\n\n"}
{"id": "1363498", "url": "https://cs.wikipedia.org/wiki?curid=1363498", "title": "Havířská (Praha)", "text": "Havířská (Praha)\n\nHavířská ulice na Starém Městě v Praze spojuje Rytířskou ulici a Ovocný trh s ulicí Na Příkopě. Na rohu s touto ulicí je známý Dětský dům (adresa Na Příkopě 15), postavený v letech 1925-29, dnes tu sídlí prodejna globální sítě značkových oděvů Zara. Na čísle 2 byl v roce 1998 otevřen Dům hraček Sparkys, kde od ledna 2016 je historická výstava modelů z populární stavebnice Merkur.\n\nUlice vznikla kolem roku 1402 za vlády krále Václava IV (1361-1419), kdy byly v tomto místě prolomeny městské hradby a název ulice byl \"V lomeném\" nebo \"V průlomu\". V 16. století dostala název \"Havířská\" podle barokní sochy havíře na domě U Havíře, orientační číslo 2.\n\n"}
{"id": "1363499", "url": "https://cs.wikipedia.org/wiki?curid=1363499", "title": "Kamzíková", "text": "Kamzíková\n\nKamzíková ulice na Starém Městě v Praze spojuje pěší zónu v Železné a Celetné ulici. Vede kolem zadního traktu Karolina a Univerzita Karlova má na čísle 4 univerzitní \"Kavárnu U Rotlevů\".\n\nUlice vznikla ve 14. století a nazývala se Pleierova podle majitele domu na čísle 9 Oldřicha Pleiera. Pozdější název ulice byl \"Za Karolinem\", název \"Kamzíková\" je písemně doložen kolem roku 1800.\n\n"}
{"id": "1363500", "url": "https://cs.wikipedia.org/wiki?curid=1363500", "title": "Jakubská (Praha)", "text": "Jakubská (Praha)\n\nJakubská ulice na Starém Městě v Praze spojuje ulice Malá Štupartská a Rybná. Název má podle kostela svatého Jakuba, který v roce 1232 založil král Václav I.\n\nOd 13. století měl prostor ulice názvy \"U svatého Jakuba\" nebo \"Za svatým Jakubem\". Název \"Jakubská\" se ustálil v polovině 18. století.\n\n"}
{"id": "1363501", "url": "https://cs.wikipedia.org/wiki?curid=1363501", "title": "Malá Štupartská", "text": "Malá Štupartská\n\nMalá Štupartská ulice na Starém Městě v Praze spojuje Štupartskou ulici s ulicemi Týnská a Masná. Dominantní stavby ulice jsou Týn a kostel svatého Jakuba Většího.\n\nPůvodně byla ulice součást ulice Štupartská, od které se vyčlenila v roce 1925. V 19. století měla názvy \"Jakubská\" podle kostela svatého Jakuba a \"Minoritská\" podle kláštera minoritů.\n"}
{"id": "1363505", "url": "https://cs.wikipedia.org/wiki?curid=1363505", "title": "Selce (okres Poltár)", "text": "Selce (okres Poltár)\n\nSelce je obec na Slovensku v okrese Poltár. Na konci roku 2016 měla 112 obyvatel, první písemná zmínka pochází z roku 1303.\n\nNachází se zde klasicistní evangelický kostel, který byl vybudován v letech 1807 až 1809 (národní kulturní památka Slovenské republiky). V interiéru se nachází oltářní obraz Kristus v Getsemanské zahradě od J. B. Klemense.\n\n"}
{"id": "1363506", "url": "https://cs.wikipedia.org/wiki?curid=1363506", "title": "Hasičská zbrojnice (Bruzovice)", "text": "Hasičská zbrojnice (Bruzovice)\n\nHasičská zbrojnice se nachází v Bruzovicích, okrese Frýdek-Místek. Hasičská zbrojnice byla prohlášena v roce 2008 kulturní památkou ČR.\n\nHasičský sbor v Bruzovicích vznikl v roce 1897. Objekt hasičské zbrojnice byl postaven v roce 1904. V této budově společně s hasiči byla obecní knihovna nebo později obecní úřad. Přestože novodobým potřebám nevyhovuje a dokonce byl položen základní kámen pro novou hasičskou zbrojnici v roce 1947, která nebyla postavena, slouží dále. V roce 2013 byla hasičská zbrojnice rekonstruována. Mimo jiné byly odstraněny nevhodné zásahy na budově z minulých let, tak aby její vzhled odpovídal podobě z roku 1904. Byla položena nová střecha, venkovní okna a rekonstruovány dveře. Na střechu byla navrácena věžička. Náklady na rekonstrukci činily 1 363 000 Kč.\n\nPatrová historizující zděná stavba má obdélníkový půdorys a je situovaná ve svahu. Stavba je postavena z režného zdiva, na kamenném soklu, ve kterém jsou obdélná okna. Budova je zakončena sedlovou střechou, předsazené krovy ve štítech jsou zdobené. Fasády jsou členěné lizénami a patrovou římsou z režného cihelného zdiva. Ve štítových stěnách jsou obdélná okna se segmentovým zakončením rámovaná šámbránou z režného cihelného zdiva. Štíty jsou členěny lizénovými rámy. V uliční fasádě jsou dvoukřídlová obdélná dřevěná vrata s plasticky zvýrazněným ostěním a dvojí dveře. Dvoukřídlé kazetové dveře s nadsvětlíkem a jednokřídlé dveře. K zahradnímu okapovému průčelí byla v roce 1972 přistavěna věžová sušárna hadic, která má čtvercový půdorys a je zastřešena jehlancovou střechou.\n\nV přízemí jsou místnosti zaklenuty valenými klenbičkami nesenými ocelovými I profily. V patře mají místnosti ploché stropy. Dveře v místnostech byly původní fládrované.\n\nSoučástí nemovité kulturní památky je movitá výzbroj:\n\n"}
{"id": "1363507", "url": "https://cs.wikipedia.org/wiki?curid=1363507", "title": "Dějiny Záhřebu", "text": "Dějiny Záhřebu\n\nDějiny Záhřebu sahají od 11. století až do současné doby.\n\nVznik současného města je spojen se založením biskupství na návrší Kaptol, které dnes tvoří střed samotného města. Okolo biskupského sídla se později začaly shromažďovat přístřešky různých obchodníků, čímž vznikl základ samotného města. První písemná zmínka o záhřebském biskupství pochází z roku 1134, kdy byl připomínán tehdejší uherský král Ladislav I. Svatý. Hlavním kostelem záhřebské arcidiecéze je katedrála Nanebevzetí Panny Marie, svatého Štěpána a svatého Ladislava.\n\nMěsto bylo v 13. století těžce poničeno během vpádů Tatarů. Později vydal král Béla IV. zlatou bulu, ve které mimo jiné přiznal Záhřebu některá práva, včetně samosprávy města. Město však získalo povinnost vybudovat opevnění. V té době žilo v Záhřebu zhruba asi 1000 lidí. V blízkosti města bylo v prvním desetiletí 13. století budováno opevnění Medvedgrad, které se nacházelo na svazích nedalekého pohoří Medvednica. Sloužilo až do roku 1590, kdy byl hrad poničen zemětřesení. Poslední zmínka o něm pochází z roku 1642, kdy byly dochovány pouze ruiny obvodových zdí.\n\nV roce 1257 byly dokončeny středověké hradby. Do Záhřebu bylo možné vstoupit jednou ze čtyř bran (do dnešní doby se dochovala pouze kamenná brána. V závěru 13. století je rovněž poprvé připomínáno i sídlo bána, které postupem času bylo přebudováno na palác. V téže době se také na Kaptol dosídlili františkáni, kteří zde zbudovali klášter a kostel.\n\nV druhé polovině 14. století bylo provedeno první sčítání domů a obyvtatel město. Bylo napočítáno okolo 300 domů a 2810 lidí a rovněž řemeslníci podle své profese.\n\nMěstské opevnění bylo rozšířeno z nařízení krále Matyáše Korvína i o Kaptol.\n\nV 17. století získal jezuitský řád k dispozici dříve opuštěný klášter a postupně jej rozvinul do současné podoby. V roce 1607 jezuité založili vlastní gymnázium s výukou rozdělenou do šesti tříd.\n\nV roce 1624 bylo město postiženo požárem, který zapálil blesk. Nejprve shořela dřevěná střecha místního kostela a později i biskupský palác a většina tehdejších budov. Požáry se opakovaly v letech 1645, 1674, 1706 a 1731. Škody, které požáry působily, však postupně klesaly v souvislosti s tím, že většina domů byla budována již z kamene a nikoliv ze dřeva. V centru města vznikla také řada barokních staveb.\n\nV roce 1664 byla v Záhřebu otevřena první tiskárna.\n\nV roce 1742 bylo v Záhřebu 560 domů s celkem 5600 obyvateli. Pod samotným Kaptolem se začala systematicky zástavba rozšiřovat od poloviny 18. století. Tehdy se centrum života města přesunulo z Horního města do prostoru dnešního centra Záhřebu. Přesunuly se tam také trhy. Ty se nově konaly v prostoru, který byl v budoucnu přestavěn jako Jelačićovo náměstí.\n\nV roce 1750 byla otevřena první textilní manufaktura, a do několika desetiletí vznikly v dnešní chorvatské metropoli další. Až do poloviny 19. století však v ekonomické aktivitě města převažoval obchod a nikoliv výroba zboží. V roce 1776 byly po požáru Varaždinu přesunuty početné orgány státní správy, školy a soudy zpět do Záhřebu. V té době již vycházely noviny tištěné v latině a od roku 1786 vycházel i první deník v němčině, Agramer deutsche Zeitung.\n\nNa začátku 19. století mělo město okolo sedmi tisíc obyvatel. Tento počet se však postupně zvyšoval; již o sedmnáct let později žilo v dnešní chorvatské metropoli přes devět tisíc lidí. Pravidelný provoz dostavníků jej spojoval s dalšími městy v Habsburské monarchii a v Uhrách (Vídní, Budapeští, Rijekou, Terstem apod).\n\nV roce 1834 byla přebudována původní budova radnice na Náměstí svatého Marka a začala sloužit jako první divadlo. První divadelní představení v chorvatském jazyce bylo nicméně odehráno až v roce 1840 a první operu od Vatroslava Lisinského v roce 1846.\nRoku 1851 byl otevřen park Maksimir, který představoval první místo tohoto typu v centru města a začátek přestavby Záhřebu do podoby moderní metropole. Původní dubový les byl upraven do anglického parku. Park měl několik louk, centrální alej, vyhlídíku a řadu umělých jezer.\n\nV roce 1847 byl otevřen Národní dům v Opetické ulici, kde se nacházela Matica ilyrská, klíčová instituce pro chorvatské obrození, Hospodářská společnost a Národní muzeum.\n\nNa podzim roku 1850 byla formálně císařským nařízením sjednocena jednotlivá města (Gradec, Kaptol apod.) do jednotného města. Prvním starostou po sjednocení se stal Janko Kamauf, poslední městský soudce Gradecu. Město tehdy mělo 16 036 obyvatel. Průmyslový rozvoj způsobil dramatický růst obyvatelstva a ohromnou poptávku po bydlení. Na okraji Záhřebu (na Trnji a Trešnjevaci vznikly první neplánované a divoce budované městské části, kde žili především chudí dělníci). V severní části města naopak vznikaly luxusní sídla bohatých obyvatel města, továrníků a šlechticů.\n\nRoku 1862 získal Záhřeb napojení na železniční síť Habsburské monarchie. První trať dorazila ze severozápadu, z dnešního Slovinska, z města Zidani Most a pokračovala dále do Sisaku. Díky tomu mohli Záhřebané cestovat do Vídně, Lublaně i Terstu. Dráha znamenala šanci i pro průmyslovou výrobu. Již téhož roku byla otevřena např. likérka \"Pokorný\". Město mělo několik nádraží, roli hlavního do té doby plnilo Západní nádraží (tehdy známé pod názvem \"Kolodvor Sava\", \"Sávské nádraží\").\n\nV roce 1863 byla otevřena městská plynárna v Gundulićově ulici, která byla v provozu až do roku 1911, kdy byla přemístěna.\n\nRoku 1866 byla založena Jihoslovanská akademie věd a umění (JAZU), která dnes nese název Chorvatská akademie věd a umění. Ve stejný rok byla také umístěna na Jelačićovo náměstí jezdecká socha Josipa Jelačiće. Ta na místě zůstala až do roku 1946 a vrátila se opět roku 1990. Na náměstí Petra Preradoviće byl zbudován pravoslavný kostel. Na přelomu 60. a 70. let 19. století žilo v Záhřebu zhruba 20 tisíc lidí.\n\nPo Chorvatsko-uherském vyrovnání získalo Chorvatsko v rámci Rakousko-Uherska vlastní zemskou vládu.\n\nRoku 1871 byl vypracován první územní plán pro Dolní město. Jeho autorem byl Milan Lenucij. Hned následujícího roku byla zrealizována tzv. \"zelená podkova\", tedy pás parků, který se táhne dvěma směry z centra města směrem na jih. Z Terstu byly dovezeny platany, které jsou tradičním symbolem parku Zrinjevac.\n\nRoku 1877 získal Záhřeb plynové osvětlení. O rok později byl zprovozněn i vodovod; voda byla rozváděna z lokality v dnešní Zagorské ulici na jihozápadním okraji města. Vzhledem k rostoucí velikosti města bylo roku 1878 zrušeno číslování jednotlivých domů ve městě a zavedeno číslování podle jednotlivých ulic.\n\nV roce 1880 poničilo město rozsáhlé zemětřesení, které si nevyžádalo sice žádné škody na životech, značně však byla poškozena řada budov. V závěru století bylo kompletně přebudováno okolí Jelačićova náměstí, které dodnes tak tvoří domy z této doby. Byla rovněž otevřena i tramvajová síť a lanovka. Současné hlavní nádraží bylo zprovozněno roku 1892 a jeho otevření mělo popularizovat využití elektrické energie.\n\nNa začátku 20. století mělo město 61 002 obyvatel. V 41 různých průmyslových podnicích pracovalo 3650 lidí. Městská zástavba se kontinuálně táhla od středu města až k dnešnímu hlavnímu nádraží a dále se šířila východo-západním směrem až k dnešnímu Kvaternikovu náměstí. V roce 1906 začala veřejnosti sloužit dvě kina se stálým provozem. O rok později byla zprovozněna první elektrárna a nedlouho poté byla elektrizována i tramvajová síť. Do vypuknutí první světové války žilo v dnešní chorvatské metropoli 83 tisíc lidí.\n\nV roce 1918 byl v Záhřebu vyhlášen Stát Slovinců, Chorvatů a Srbů, jehož se stal na první měsíc i hlavním městem. Ten se 1. prosince 1918 spojil se Srbským královstvím a Černou Horou, čímž vzniklo Království Srbů, Chorvatů a Slovinců a později Jugoslávie. Přestože nový stát byl v ekonomicky složitých poměrech a potýkal se se značnými existenčními problémy, nezbrzdilo to ekonomický rozvoj Záhřebu. V roce 1919 byla otevřena továrna společnosti Siemens, která byla později znárodněna a dnes působí jako společnost Končar.\n\nV 20. letech 20. století byl rovněž vybudován i hotel Esplanade, nová tržnice, zahájila provoz první radiostanice v Jihovýchodní Evropě a burzovní palác. Roku 1929 se město stalo sídlem Sávské bánoviny, jedné z regionálních správních jednotek Království Jugoslávie. Od okamžiku vzniku Jugoslávie až do roku 1931 se počet obyvatel města zvýšil o 70 % na 185 tisíc. Město bylo v Jugoslávii druhé podle počtu obyvatel (po Záhřebu a před Suboticí.\n\nDne 10. dubna 1941 byl v Záhřebu vyhlášen Nezávislý stát Chorvatsko, nedlouho po rozpadu Jugoslávie v Dubnové válce. Následně byly vyhlášeny protisrbské zákony a pravoslavné obyvatelstvo bylo nuceně vystěhováno. Kvůli válce nebylo realizováno očekávané sčítání lidu a počítá se, že na začátku války v Záhřebu žilo okolo 260 tisíc lidí.\n\nMěsto bylo osvobozeno jednotkami partyzánů dne 8. května 1945.\n\nV rámci první pětiletky byl i Záhřeb industrializován, ačkoliv méně, než tomu bylo v případě méně rozvinutých jižních a východních částí Jugoslávie. Byla vybudována továrna na výrobu fotografického papíru (Fotokemika), optického skla (Ghetaldus), telefonů a příslušenství (Nikola Tesla). V roce 1950 byly k městu, které čítalo skoro tři sta tisíc obyvatel, připojena některá menší sídla v jeho okolí.\n\nJižně od břehu řeky Sávy bylo vyprojektováno nové sídliště. Ještě v roce 1953 v dané oblasti žilo pouhých 2000 lidí; výstavba byla zahájena roku 1957 a za několik desítek let, kdy byla tato část města dokončena, se stala domovem pro více než sto tisíc lidí. Přes řeku Sávu bylo zbudováno několik mostů. Součástí těchto sídlišť bylo i univerzitní městečko.\n\nV roce 1974 bylo zprovozněno moderní letiště. V 60. letech 20. století získal Záhřeb rovněž i moderní vysokou školu s několika fakultami. Roku 1971 počet obyvatel města přesáhl půl milionu. V blízkosti hlavního nádraží došlo také k vážnému železničnímu neštěstí.\n\nPro potřeby univerziády v roce 1987 bylo zbudováno několik sportovních areálů, např. stadion v Maksimiru, sportovní centrum na Šalatě, Dům sportů apod. Starší objekty byly zmodernizovány.\n\nDne 25. června 1991 byla v Záhřebu vyhlášena nezávislost chorvatské republiky na Jugoslávii. Následovala Chorvatská válka za nezávislost válka, při které však nebyl Záhřeb rozsáhleji poškozen. Bombardován byl nicméně palác Bánský palác, kde sídlili političtí představitelé země.\n"}
{"id": "1363508", "url": "https://cs.wikipedia.org/wiki?curid=1363508", "title": "Marie Karolína Salernská", "text": "Marie Karolína Salernská\n\nMarie Karolína Salernská (26. dubna 1822 – 6. prosince 1869) byla princeznou Bourbon-Obojí Sicílie narozením a sňatkem s princem Jindřichem, vévodou z Aumale, princeznou Bourbon-Orléans.\n\nMarie Karolína se narodila 26. dubna 1822 ve Vídni jako jediné přeživší dítě Leopolda ze Salerna a jeho manželky (a neteře) Marie Klementiny Habsbursko-Lotrinské, dcery Františka I. Rakouského.\n\nPrincezna, už od narození přezdívaná \"Lina\", trávila první roky života pod dohledem své matky u rakouského císařského dvora ve Vídni, kde byla také oficiálně uvedena do společnosti. Jako dospívající dívka se vrátila s rodinou do Neapole.\n\nVe 30. a 40. letech 19. století nebylo mnoho evropských princezen na vdávání, a tak měla Marie Karolína hned několik nápadníků. Volba nakonec padla na vévodu Jindřicha z Aumale, syna francouzského krále Ludvíka Filipa a Marie Amálie Neapolsko-Sicilské, který na ni zapůsobil během svého pobytu v pláci jejího otce v Neapoli. Manželská jednání začala ke konci srpna 1822 a už 17. září bylo v \"Revue de Paris\" oficiálně oznámeno jejich zasnoubení. Svazek byl cokoliv, jen ne z lásky. Jindřich Orléanský popsal svou manželku v dopise svému učiteli Alfredu-Augustovi de Cuvillier-Fleury jako \"nemilou, ale ne nepříjemnou\". Cuvillier-Fleury s ním souhlasil a dodal, že má také \"dokonalý vzhled\". Jindřich s manželstvím souhlasil až po silném nátlaku rodičů.\n\nSvatba se konala 25. listopadu 1844 na ženichovu žádost v Neapoli. Nevěsta přijala věno v hodnotě 517.000 zlatých franků. Na oslavu svatby se konaly bály, recepce, lovy a divadelní představení déle než dva týdny. Marie Karolína však už 2. prosince 1844 s manželem odplula do Toulonu.\n\nBěhem prvních měsíců roku 1845, plných slavností, bálů, divedelních představení nebo setkání se šlechtou, měli Marie Karolína s manželem konečně možnost se lépe poznat. Dospěli k vzájemnému respektu a po celý život byla \"Lina\" věrnou a oddanou manželkou. Svými okouzlujícími způsoby, jemností a laskavostí si získala lásku manželovi rodiny. Současníci ji popisovali jako laskavou a zábavnou. V květnu 1845 se manželé přestěhovali do zámku Chantilly, který Jindřich nechal znovu vybudovat a zmodernizovat.\n\nMarie Karolína zůstala po manželově boku i poté, co byl v září 1847 jmenován generálním guvernérem Alžírska a jeho přítomnost v této zemi byla proto nezbytná.\n\nPo únorové revoluci v roce 1848 byla rodina nucena opustit Francii a prchnout do Anglie. Marie Karolína se s manželem usadila v Claremont House. Aby mohli žít na úrovni, prodala princezna část svých drahých šperků.\n\nMarie Karolína se brzy stala blízkou přítelkyní královny Viktorie, která jí a její rodině darovala \"Orléans House\" v Twickenhamu. Do nového domova se z Claremontu přestěhovali 16. dubna 1852. Po dlouhé cestě po Evropě v srpnu 1864 trávila princezna čas nejraději ve \"Wood Norton Hall\" ve Worcestershire.\n\nNečekaná smrt nejstaršího syna Ludvíka Filipa, knížete z Condé, v roce 1866 vrhla Marii Karolínu do hluboké deprese, z níž se nikdy plně nezotavila. Po šesti týdnech nemoci Marie Karolína 6. prosince 1869 zemřela na infekční tuberkulózu.\n\nO čtyři dny později, 10. prosince 1869, byla pohřbena v katolické kapli Weybridge, kde její ostatky zůstaly do roku 1876, kdy byly jejím manželem převezeny do Francie a pohřbeny v Královské kapli Dreux. Jindřich zůstal až do vlastní smrti v roce 1897 vdovcem.\n\n\n"}
{"id": "1363516", "url": "https://cs.wikipedia.org/wiki?curid=1363516", "title": "Arcidiecéze ottawská", "text": "Arcidiecéze ottawská\n\nArcidiecéze ottawská (latinsky \"Archidioecesis Ottaviensis\") je římskokatolická arcidiecéze na území kanadské provincie Ottawa se sídlem v Ottawě. Biskupství vzniklo v roce 1847 jako biskupství v Bytownu; od roku 1860 se nazývalo biskupství ottawské a roku 1886 byl opovýšeno na arcibiskupství. Současným quebeckým arcibiskupem je Terrence Prendergast.\n\n"}
{"id": "1363523", "url": "https://cs.wikipedia.org/wiki?curid=1363523", "title": "Seznam ottawských biskupů a arcibiskupů", "text": "Seznam ottawských biskupů a arcibiskupů\n\n\n\n"}
{"id": "1363526", "url": "https://cs.wikipedia.org/wiki?curid=1363526", "title": "Srpen 2004", "text": "Srpen 2004\n\n"}
{"id": "1363529", "url": "https://cs.wikipedia.org/wiki?curid=1363529", "title": "Marie Karolina Neapolsko-Sicilská", "text": "Marie Karolina Neapolsko-Sicilská\n\nMarie Karolina Neapolsko-Sicilská (29. listopadu 1820 – 14. ledna 1861) byla princeznou z rodu Bourbon-Obojí Sicílie a sňatkem s infantem Karlem, karlistickým nárokovatelem na španělský trůn pod jménem Karel VI., španělskou infantkou.\n\nMarie Karolina se narodila jako dcera Františka I. Neapolsko-Sicilského a jeho druhé manželky Marie Isabely Španělské.\n\n10. července 1850 se v zámku Caserta v Casertě, Království obojí Sicílie provdala za infanta Karla, nejstaršího syna Karla Maria Isidora Bourbonského a Marie Františky Portugalské.\n\nMarie Karolina a její manžel zemřeli 14. ledna 1861 v Terstu na tyfus během několika hodin po sobě. Marie Karolina se nemmocí nakazila při ošetřování svého manžela. Pár zemřel bezdětný. Oba manželé byli pohřbeni v katedrále svatého Justa v Terstu.\n\n"}
{"id": "1363530", "url": "https://cs.wikipedia.org/wiki?curid=1363530", "title": "Arcidiecéze montréalská", "text": "Arcidiecéze montréalská\n\nArcidiecéze montréalská (latinsky \"Archidioecesis Marianopolitanus\") je římskokatolická arcidiecéze na území kanadské provincie Québec se sídlem v Ottawě. Biskupství vzniklo v roce 1836a roku 1886 bylo povýšeno na arcibiskupství. Současným montréalským arcibiskupem je Christian Lépine.\n\n"}
{"id": "1363531", "url": "https://cs.wikipedia.org/wiki?curid=1363531", "title": "Seznam montréalských biskupů a arcibiskupů", "text": "Seznam montréalských biskupů a arcibiskupů\n\n\n"}
{"id": "1363532", "url": "https://cs.wikipedia.org/wiki?curid=1363532", "title": "Září 2004", "text": "Září 2004\n\n"}
{"id": "1363535", "url": "https://cs.wikipedia.org/wiki?curid=1363535", "title": "Christian Lépine", "text": "Christian Lépine\n\nChristian Lépine (* 18. září 1951, Montréal) je kanadský římskokatolický kněz a od roku 2012 metropolitní arcibiskup montréalský.\n"}
{"id": "1363536", "url": "https://cs.wikipedia.org/wiki?curid=1363536", "title": "Seznam let", "text": "Seznam let\n\nTato stránka obsahuje seznam stránek jednotlivých letopočtů.\n\n"}
{"id": "1363537", "url": "https://cs.wikipedia.org/wiki?curid=1363537", "title": "Václav Kynos", "text": "Václav Kynos\n\nVáclav Kynos (25. března 1938 Třebechovice pod Orebem – 29. července 2011 tamtéž) byl český sprinter, atletický reprezentant Československa, fotbalový útočník, trenér a funkcionář. Jeho mladší bratr Jiří Kynos byl taktéž atletem.\n\nÚčastnil se Mistrovství Evropy v atletice 1958, na mistrovství Československa získal 4 zlaté a 2 bronzové medaile. Reprezentoval ve 12 mezistátních utkáních (1956–1960). Působil v Třebechovicích pod Orebem (do 1957), Hradci Králové (1957–1958 a od 1959) a Dukle Praha (1958–1959).\n\n\nVe svém rodišti začínal jako fotbalista, po návratu ze základní vojenské služby v Dukle Praha se ke kopané vrátil. V československé lize hrál jako útočník za Spartak Hradec Králové, vstřelil jednu prvoligovou branku.\n\nPo skončení hráčské kariéry byl trenérem a funkcionářem v Jiskře Třebechovice pod Orebem a Spartaku Hradec Králové. Ve Spartaku byl od roku 1986 vedoucím A-mužstva a od roku 1997 také sekretářem oddílu.\n\nZemřel 29. července 2011 v Třebechovicích pod Orebem. Pohřeb Václava Kynose se konal v pátek 5. srpna 2011 ve 14:00 hodin v Kostele svatého Ondřeje v Třebechovicích pod Orebem.\n\n\n"}
{"id": "1363543", "url": "https://cs.wikipedia.org/wiki?curid=1363543", "title": "Kostel Nanebevzetí Panny Marie (Chlum u Třeboně)", "text": "Kostel Nanebevzetí Panny Marie (Chlum u Třeboně)\n\nKostel Nanebevzetí Panny Marie v Chlumu u Třeboně je vrcholně barokní poutní kostel tvořící významnou dominantu obce.\n\nVznikal v letech 1737 až 1745. Jeho zakladatelem je baron Jan František z Fünfkirchenu, jež ho nechal postavit jako poděkování za záchranu svého života, když jej zasypalo zdivo na nedalekém statku. Okolí zdobí dvouramenné schodiště se sochami světců, lipová alej a křížová cesta. Ta vznikla ve 18. století a končí až u chlumeckému zámku. Vedle kostela nechal v roce 1840 v italském stylu vybudovat hrabě Stadion školu.\n\nVrcholně barokní kostel vznikl v letech 1737 až 1745. Jeho zakladatelem je tehdejší majitel panství Jan František z Fünfkirchenu Jde o votivní stavbu.\n\nHrabě kostel nechal postavit jako poděkování za záchranu svého života, když 31. července 1737 se zednickým mistrem dohlížel na stavbu střelnice na hrázi rybníka Hejtman a byl zasypán zdivem. Zatímco zednický mistr zemřel, hrabě přežil a považoval to za zázrak, který přisuzoval Panně Marii Zellské, tedy madoně Mariazellské. Sám vykonal pouť do Mariazell a slib, že nechá vystavět kostel, dodržel. Na mírném návrší, 500 metrů od zámku, vznikla stavba s barokní centrálou na půdorysu kříže.\n\n25. listopadu 1745 byla budova posvěcená Nanebevzetí Panny Marie, neboli zvaná malá Mariazell.\n\nArchitekt ani stavitel nejsou známi. S největší pravděpodobností se stavba hlásí k odkazu podunajského baroka. Chrám stojí na půdorysu kříže.\n\nHlavní věž a čtyři vedlejší věžičky prý symbolizují jméno hrabat z Fünfkirchenu - Pětikostelí.\n\nZpočátku nebyla stavba určena jako shromaždiště, ale jako dar barona Bohu a víru v pomoc Panny Marie.\n\nV roce 1804 nechal baronův vnuk kostel prodloužit západním směrem o podélné trojlodí s hudební kruchtou, jelikož původní stavba nestačila prostorově.\n\nPři poutních slavnostech museli věřící stát venku. Z pohledu od rybníka Hejtman upoutá pozornost kupole kostela a schodiště se sochami světců.\n\nSchodiště navazuje na křížovou cestu z kamenných sloupků s klekátky, pocházející z roku 1755. Cesta byla lemována lipovým stromořadím, které bylo v roce 1929 zničeno.\n\nNad západním vchodem vidíme erb Fünfkirchenů. Na jižní straně kostela jsou vápencové sochy světců: sv. Antonín Paduánský, sv. František z Pauly, sv. Alois, sv. František z Assisi, sv. Dominik. Tyto sochy sem byly dovezeny koncem 19. století z Dolních Rakous. Pouze socha sv. Jana Nepomuckého byla nespíš vytvořena na domácí půdě. Na severu jsou sochy světců sv. Florián a sv. František Xaverský.\n\nHlavní kupoli zdobí freska, zobrazující chlumeckou krajinu a Madonu Mariazellskou, jak zachraňuje barona, okolo něhož jsou zobrazeni sluhové a mnich.\n\nKostel je zde vymalován ve své původní podobě. Ve výklencích jsou rozměrné sochy čtyř církevních učitelů: sv. Ambrože, sv. Jeronýma, sv. Augustina, sv. Řehoře.\n\nHlavní oltář je komponován jako kopie stříbrného oltáře z roku 1727 navrženého pro kapli v Mariazell. Nad svatostánkem je pod baldachýnem umístěna oděná barokní kopie románské sošky Madony Mariazellské, která byla oblékána do bohatě vyšívaných rouch a pláštíků. V nástavci alianční erb.\n\nZ původního vybavení jsou zde postranní oltáříky sv. Barbory, sv. Kateřiny Alexandrijské, v nástavcích s obrázky patronů zemědělců.\n\nKlenbu pod hudební kruchtou zdobí freska z roku 1945 zobrazující procesí směřující do chlumského poutního kostela. Procesí vede farář Jan Kubiska, kolem něhož jsou zobrazeny další konkrétní osoby. Například regenschori Miroslav Stránský, dirigent, hudební skladatel. Farář Kubiska nechal výjev namalovat jako poděkování, že byl Chlum uchráněn zničení za 2.světové války. Autorem fresky byl Jiří Jelínek.\n\nKostelík má dvě oratoře. Na jižní straně tzv. arcivévodskou, kde se účastnil mše svaté i František Ferdinand d'Este. Naproti se nachází oratoř úřednická.\n\n\n\nPříslušnost: Diecéze českobudějovická, vikariát Jindřichův Hradec.\n\nSídlo správy farnosti: Husova 142, Třeboň\n\nKalendář poutí: 15.8. (Nanebevzetí Panny Marie) nebo nejbližší neděle.\n\n"}
{"id": "1363550", "url": "https://cs.wikipedia.org/wiki?curid=1363550", "title": "Požár v teguském metru", "text": "Požár v teguském metru\n\nPožár v teguském metru byl katastrofou, která se odehrála 18. února 2003 v teguském metru v Jižní Koreji. Při ní bylo 192 lidí zabito a dalších 151 zraněno. Požár vlaku byl vyvolán žhářem, vlak byl následně nucen zastavit na stanici Jungangno. Požár se následně rozšířil na druhý vlak, který do stanice vjel o pár minut později z opačné strany.\n\nŽhářem byl Kim Dae-han, šestapadesátiletý bývalý řidič taxíku, v té době nezaměstnaným. V listopadu 2001 přežil cévní mozkovou příhodu, která ho částečně paralyzovala. Kim byl nespokojen s jeho lékařským ošetřením a procházel depresivním obdobím. Později sdělil policii, že se chtěl zabít, ale chtěl tak učinit na přeplněném místě spíše než osamotě. Podle svědků nasedl 18. února na vlak metra číslo 1079 linky 1 ve směru na Daegok. Sebou si nesl tašku obsahující dva zelené kartony od mléka naplněné hořlavou tekutinou, nejspíše ředidlem anebo benzínem. \n\nJakmile vlak opustil okolo 9.53 ráno stanici Banwoldang, Kim začal vybalovat kartony a cigaretový zapalovač, což varovalo ostatní cestující, kteří se ho pokusili zastavit. Během vzájemného zápasu mezi Kimem a ostatními cestujícími se jeden z kartonů rozlil a jeho obsah způsobil požár v okamžiku, kdy se vlak blížil do stanice Jungangno. Kimovi (jehož záda a ruka chytly) se podařilo spolu s ostatními cestujícími vlaku metra číslo 1079 uniknout, avšak během následujících dvou minut se oheň rozšířil do všech šesti vagonů. \n\nO vzniklé situaci neinformoval dispečery metra jeho řidič Choi Jeong-hwan. \n\nJakmile se stal kouř viditelným na obrazovkách dispečerů metra, byl informován řidič vlaku 1080 jedoucího z opačného směru Choiho Sanga-yeola a poradili mu jet opatrně, jelikož ve stanici vznikl požár. Vlak číslo 1080 vjel do stanice Jungangno a zastavil podél hořícího vlaku 1079 zhruba o čtyři minuty později. Jeho dveře se pouze pootevřely a poté zavřely, zjevně ve snaze zabránit toxickému kouři, který vyplnil stanici, vniknout do vlaku. Krátce po příjezdu vlaku 1080 byl vypnut přívod proudu automatickým detektorem požáru, čímž bylo vlaku 1080 zabráněno stanici opustit. \n\nZápisy ukazují, že Choi-Sang-yeol třikrát oznámil cestujícím ve vlaku 1080, aby zůstali sedět, zatímco se pokoušel vyhledat nadřízené. Nakonec mu bylo porazeno, aby rychle šel někam jinam a vypnul motor. Choi poté otevřel dveře a uprchl, během toho ale z vlaku vyndal hlavní klíč, což ale vypnulo baterie, které napájely dveře a tím pasažéry uzamkl uvnitř. Pozdější vyšetřování ukázalo, že tímto krokem bylo ve voze uvězněno 79 pasažérů a na následky požáru tam zemřelo. \n\nNeadekvátní vybavení pro nouzové situace katastrofu taktéž jen zhoršilo. Tegueské sítě metra nebyly vybaveny hasicími přístroji, stanice taktéž postrádaly nouzové osvětlení. Mnoho obětí se nemohlo ve tmavé zakouřené stanici zorientovat a následně zemřeli následkem udušení. Nouzová ventilace se taktéž ukázala býti nedostatečnou. \n\nPožár samotný byl uhašen okolo půl druhé hodiny odpoledne, toxicita kouře ale zamezila vstupu do stanice po následující tři a půl hodiny. \n\nIntenzita požáru téměř znemožnila přesné určení počtu obětí. Mnoho z nich bylo ještě před rozpoznáním spáleno, mnoho až na kost, což si kvůli úspěšné identifikaci vyžádalo analýzu DNA. Všeobecně se věří, že bylo celkem 192 obětí, z nich bylo celkem 185 identifikovatelných, dalších 6 nemohlo být identifikováno na začátku (tři z toho byli identifikováni později pomocí DNA analýzy) a jeden další je pohřešován, ale jeho ostatky nemohly být nalezeny. \n\nJelikož se incident odehrál během ranní dopravní špičky, mnoho z obětí bylo studenty anebo mladými ženami zaměstnanými v obchodních domech ležících v centru města, které otvíraly v 10:30. Mnoho lidí kontaktovalo své nejbližší prostřednictvím mobilních telefonů, mobilní operátoři následně uvolnily své záznamy, aby úřadům pomohly odhalit, kdo byl v tu chvíli ve stanici. \n\nChoi Sang-yeol nebyl následujících 10 hodin po nehodě k zastižení. Vyšetřovatelé se později dozvěděli, že se během té doby spojil s lidmi ze společnosti metro provozující. Hlavní klíč z vlaku 1080 byl nalezen v depu v Ansimu. Chybějící transkripty radiové komunikace vyvolaly podezření na pokus o zakamuflování situace. \n\nV únoru 2003 úřady zatkly Kima Daea-hana, který byl v tu dobu ošetřován v nemocnici. Zatčeni byli také oba Choiové a šest lidí ze společnosti provozující metro. Jejich nadřízený byl ten samý den vyhozen. \n\nIncident zapůsobil na celou Jižní Koreu a měl důsledky i v mezinárodním měřítku. \n\nÚředníci slíbili nainstalovat lepší bezpečnostní vybavení do stanic metra. Šest stanic metra bylo kvůli údržbě vypnuto, obnoveny byly v dubnu roku 2003. Tragédie spustila debaty o tom, jestli náhodou Jižní Korea příliš nešetří na bezpečnosti během své rapidní industrializace. Několik vlaků metra v celé zemi bylo následně upraveno, aby lépe vyhovovaly protipožárním standardům během několika málo let po této nehodě. \n\n7. srpna odsoudil teguský soud Choiho Sanga-yeola, řidiče vlaku 1080 a Choio Jeonga-hwana, řidiče vlaku 1079 k pěti, resp. čtyřem, letům vězení za nedbalostní trestné činy. Kim dae-han byl odsouzen ze žhářství a zabití a ačkoli rodiny obětí a prokuratura volala po trestu smrti, soud ho odsoudil pouze na doživotí, kvůli jeho lítosti. Kim zemřel ve vězení 31. srpna 2004 v Jinju, příčina smrti je neznámá.\n"}
{"id": "1363552", "url": "https://cs.wikipedia.org/wiki?curid=1363552", "title": "Vlasatice třásnitá", "text": "Vlasatice třásnitá\n\nVlasatice třásnitá (\"Trichobatrachus robustus\") nebo také žába srstnatá je druh žáby z monotypického rodu \"Trichobatrachus\", obývající deštné pralesy podél Guinejského zálivu od jihovýchodní Nigérie po vysočinu Mayombe.\n\nDosahuje délky okolo 11 cm a váhy asi 80 g, hlava je krátká a široká se zakulaceným čenichem, samci bývají výrazně větší než samice. Součástí pohlavního dimorfismu je také množství dlouhých tenkých kožních výrůstků na bocích a bedrech samců, sloužících k usnadnění dýchání při pobytu ve vodě, kde hlídají nakladená vajíčka. Po vylíhnutí pulců se samci vracejí na souš a kožní třepení ztrácejí. \n\nV případě ohrožení si žába zlomí kůstky na prstech, jejichž ostré špice pak prorazí kůži a slouží k obraně jako drápy (nejde o skutečné drápy, protože nejsou tvořeny keratinem). Vlasatice třásnitá tak získala přezdívku \"Wolverine frog\" podle postavy z komiksu X-Men.\n\nPotravu vlasatice třásnité tvoří hmyz, plži a červi. Dožívá se zhruba pěti let. Domorodci z kmene Bakossi tuto žábu loví pomocí oštěpů a pojídají jako lék proti neplodnosti.\n\n"}
{"id": "1363557", "url": "https://cs.wikipedia.org/wiki?curid=1363557", "title": "Berliner Tageblatt", "text": "Berliner Tageblatt\n\nBerliner Tageblatt byly německé liberální noviny vydávané mezi lety 1872 až 1939. Založil je Rudolf Moose, německý vydavatel a filantrop. Spolu s Frankfurter Zeitung se svého času stal nejvlivnějším liberálním německým deníkem. Na počátku 20. století měl nejvyšší denní náklad až 300 000 výtisků. Nacisté ukončili vydávání deníku dne 31. ledna 1939.\n"}
{"id": "1363560", "url": "https://cs.wikipedia.org/wiki?curid=1363560", "title": "Renault Z.E.", "text": "Renault Z.E.\n\nRenault Z.E., kde Z.E. znamená Zero Emission, označuje řadu elektromobilů francouzské automobilky Renault. Samotný elektromobil z této řady nese název Renault Zoe. Řada byla představa v roce 2009 jako koncept. Do prodeje se automobily této řady dostaly po roce 2010. Například Renault Zoe se v roce 2017 stal nejprodávanějším elektrickým autem v Evropě.\n"}
{"id": "1363566", "url": "https://cs.wikipedia.org/wiki?curid=1363566", "title": "Vossische Zeitung", "text": "Vossische Zeitung\n\nVossische Zeitung, či \"(Königlich Privilegierte) Berlinische Zeitung von Staats- und Gelehrten Sachen\", byly německé liberální noviny, které byly vydávány v Berlíně mezi léty 1721 až 1934. Předchůdce těchto novin byl založen v roce 1704. Ve druhém roce vlády Třetí říše, tedy roku 1934 byly noviny rozpuštěny vládnoucí stranou NSDAP a byly nahrazeny deníkem Völkischer Beobachter\".\" Významnými editory byli například Gotthold Ephraim Lessing, Willibald Alexis, Theodor Fontane and Kurt Tucholsky. Erich Maria Remarque zde v prosinci 1928 vydával po částech svůj literární počin o první světové válce s názvem Na západní frontě klid, který o rok později vyšel jako kniha.\n"}
{"id": "1363567", "url": "https://cs.wikipedia.org/wiki?curid=1363567", "title": "Důl Hamr I", "text": "Důl Hamr I\n\nDůl Hamr I (dřive zvaný také Důl Sever) nedaleko Stráže pod Ralskem byl uranový důl založený v roce 1971 pod dohledem odštěpného závodu Uranové doly Hamr. Důl byl po ukončení provozu roce 1993 konzervován a do konce roku 2015 byla zlikvidována většina důlních a povrchových děl areálu.\n\nPočátkem hlubinné těžby v oblasti je rok 1965, kdy byly Jáchymovské doly - Geologický průzkum pověřeny provedením hornické otvírky na lokalitách bloku Lužice a bloku Sever. Došlo k vyhloubení dvou průzkumných jam GP-74 a GP-76 (první jáma byla o rok později zakonzervována kvůli nevhodným hydrogeologickým podmínkám). V roce 1970 byl z jámy GP-76 odebrán vzorek rudy, čímž byl také ukončen těžební průzkum této oblasti. 1. ledna 1971 pak byly jámy a povrchové objekty předány odštěpnému závodu Uranové doly Hamr a tímto datem také důl oficiálně vznikl. Otevřena byla nejdříve dvě patra dolu, první patro sloužilo jako přístup k ložisku, druhé jako drenážní. Prostor pro dobývání byl dolu vymezen Federálním ministerstvem paliv a energetiky 5. září 1973.\n\nJiž od roku založení dolu byl monitorován zvýšený přítok důlních vod. Po několika případech zatopení chodeb byla v lednu roku 1973 popsána tektonická linie se zvýšeným výtokem vody nazvaná Anežka. Likvidace byla provedena utěsněním v místě, kde se porucha střetávala s důlní chodbou. Těžební činnost byla znovu obnovena na počátku roku 1975.\n\nPo zlikvidování tektonické poruchy Anežka a otevření jámy č. 3 došlo k prudkému vzrůstu množství vytěženého materiálu. V průběhu druhé poloviny sedmdesátých let také docházelo k budování propojovacích chodeb těžebních jam a mechanizaci na dobývkách a ražbách, díky čemuž výtěžnost velmi rychle stoupala. Mezi další faktory růstu patřilo také jaderné zbrojení tehdejšího SSSR. V roce 1974 činila hmotnost vytěžené rudy 9 000 tun, v roce 1975 to bylo již 77 000 tun, v roce následujícím to bylo 121 000 tun. Nárůst těžby pokračoval i v letech osmdesátých v souvislosti s rozšiřováním jižní části důlního areálu. Za absolutní vrchol těžby pak lze považovat rok 1988, kdy bylo na obou hamerských dolech (započítán je tedy i Důl Křižany I) vytěženo 912 950 tun rudy.\n\nZastavení závodů ve zbrojení a zpomalení vývoje jaderné energetiky měly za následek utlumení těžby uranu. První takové rozhodnutí padlo již v roce 1987 vládou ČSSR, kdy bylo rozhodnuto o zastavení výstavby dolu Hamr II. Další úpadek následoval po Sametové revoluci v roce 1989. V roce 1993 pak bylo usnesením Vlády ČR č. 429 rozhodnuto o konzervaci provozů těžby uranu, tento rok tím pádem znamená naprostý konec těžby v dolu. V roce 1995 pak bylo vládou rozhodnuto (usnesení č. 244) o likvidaci těchto provozů, hamerský důl nevyjímaje.\n\nPočátkem roku 1995 proběhlo v hamerském dole vyklizení materiálu a zařízení. Následovalo zakládání důlních děl, které probíhalo do roku 2000 a byla při něm založena plocha o rozloze 656 000 m³. V roce 2001 pak byla zahájena likvidace těžebních jam, která byla provedena zasypáním hlušinou, čedičovou drtí a bentonitem, všechny jámy byly definitivně uzavřeny v roce 2002. Od roku 2001 do roku 2003 také probíhalo řízené zaplavování důlních prostor, kdy bylo do půdy vtlačeno 4,7 mil. m³ upravené odkalištní vody. Na původní úroveň by se měly podzemní vody vrátit do roku 2020. V roce 2015 byla dokončena likvidace všech povrchových staveb.\n\nV současné době jsou všechna podzemní a povrchová díla lokality zlikvidována. Stále však probíhá rekultivace a začlenění povrchu do krajiny. Jediným pozůstatkem povrchové činnosti je památník stojící na místě těžební věže jámy č. 3. Podle odhadu Diamo s.p. by se měl areál do roku 2042 navrátit do oblasti Podralska a lokality s dokončenými rekultivačními pracemi by měly být nabízeny soukromým vlastníkům.\n\n\n"}
{"id": "1363569", "url": "https://cs.wikipedia.org/wiki?curid=1363569", "title": "Sylla", "text": "Sylla\n\nPříjmení Sylla má více nositelů:\n\n"}
{"id": "1363570", "url": "https://cs.wikipedia.org/wiki?curid=1363570", "title": "Čelákovice (tvrz)", "text": "Čelákovice (tvrz)\n\nTvrz v Čelákovicích (okres Praha-východ) patří k nejzachovalejším tvrzím ve středních Čechách. Stojí na ostrohu nad labským ramenem v blízkosti kostela Nanebevzetí Panny Marie. Je chráněna jako kulturní památka České republiky. \n\nTvrz byla vybudována v místech bývalého slovanského hradiště kolem roku 1300. Prvními známými majiteli byli nobilitovaní pražští patricijové: Rokycanští z Okoře (ve 14. století) a rytíři z Cách. Po roce 1420 získal Čelákovice Beneš z Vartemberka, jenž je postoupil své sestře provdané za Alše Škopka z Dubé. Někdy v té době byla tvrz vypálena, podle nejnovější literatury roku 1421 husitskými vojsky. Dalšími majiteli byli Bohuněk z Klinštejna (1443–1456), páni z Michalovic (1456–1468) a Tovačovští z Cimburka. Roku 1483 zdědila Čelákovice vdova po Janovi Tovačovském Johanka z Krajku. Majetkem Krajířů z Krajku byly do roku 1547, kdy byl Arnošt za účast ve stavovském povstání potrestán konfiskací části majetku. Čelákovice se staly královským komorním městečkem, tvrz ztratila význam. Posléze ji koupil císařský úředník na komorních velkostatcích Jan Habartický z Habartic, který ji rozšířil a přestavěl a pro celý komplex začal používat název Hradištko a později Hrádek (přestavba byla dokončena roku 1578). Za třicetileté války byly Čelákovice několikrát zpustošeny při průchodech císařských, saských i švédských vojsk. Od roku 1593 došlo ještě k několika výměnám majitelů (Marie Magdaléna Trčková z Lípy, Alexandr Jošt Haugvic z Biskupic, Jindřich Jan Varlejch z Bubna, Maxmilián z Valdštejna aj.), až v roce 1665 koupila komplex Hrádku královská komora a byl připojen k brandýskému panství. Budovy byly nadále užívány k hospodářským účelům, mj. jako hostinec.\n\nOd roku 1949 využívá prostory tvrze Městské muzeum v Čelákovicích. Sbírkový fond tvoří přírodovědné, archeologické a historické sbírky se zaměřením na region středního Polabí. Mezi významné exponáty patří zlatá záušnice z pravěkého sídliště v Toušeni (nejstarší doklad užití zlata u nás z období pozdní doby kamenné), keramická obličejová maska z doby bronzové nalezená v Ostrově-Zápech nebo vzácné nálezy ze Staré Boleslavi.\n\nGoticko-renesanční tvrz tvoří dvě k sobě přilehlé budovy obdélníkového půdorysu. Původní gotická tvrz zaujímala dnešní jižní křídlo, které však bývalo o patro vyšší (ke snížení došlo v roce 1730 kvůli špatnému stavu budovy). Koncem 15. století byla tvrz rozšířena o severní patrový trakt, v 16. století při přestavbě přibyla hospodářská budova a ohradní zeď s branami. Úpravami v 19. století budova ztratila charakter tvrze, zejména probouráním a rozšířením oken. Rekonstrukcí z let 1973-82 se tvrzi vrátila její renesanční podoba. Hlavní budova je nyní opět ozdobena psaníčkovým sgrafitem. \n"}
{"id": "1363572", "url": "https://cs.wikipedia.org/wiki?curid=1363572", "title": "Jacob Tullin Thams", "text": "Jacob Tullin Thams\n\nJacob Tullin Thams (7. dubna 1898 Oslo – 27. července 1954 Oslo) byl norský skokan na lyžích. Patřil k významným představitelům tzv. kongsbergské techniky skoku. Na Zimních olympijských hrách v Chamonix se stal prvním olympijským vítězem ve skocích na lyžích, získal také zlatou medaili na mistrovství světa v klasickém lyžování 1926 v Lahti, jako prvnímu skokanovi mu byla udělena Holmenkollenská medaile. Při obhajobě titulu na Zimních olympijských hrách 1928 ve Svatém Mořici předvedl nejdelší skok soutěže 73 metrů, ale spadl a kvůli bodovým srážkám skončil až na 28. místě. Pracoval jako námořník, zúčastnil se Letních olympijských her 1936 v jachtingu, kde s norskou lodí \"Silja\" získal stříbrnou medaili v kategorii osmimetrových plavidel. Byl tak druhým po Eddiem Eaganovi, kdo získal olympijskou medaili v letním i zimním sportu.\n\n"}
{"id": "1363574", "url": "https://cs.wikipedia.org/wiki?curid=1363574", "title": "Římskokatolická farnost – děkanství Ústí nad Orlicí", "text": "Římskokatolická farnost – děkanství Ústí nad Orlicí\n\nŘímskokatolická farnost – děkanství Ústí nad Orlicí je územním společenstvím římských katolíků v orlickoústeckém vikariátu královéhradecké diecéze.\n\nÚstí nad Orlicí je prvně písemně doloženo v polovině 13. století. V letech 1770-1776 byl postaven nynější farní kostel, zasvěcený Nanebevzetí Panny Marie. K 1. lednu 2009 orlickoústecká farnost afilovala původně samostatnou, avšak dlouhodobě neobsazenou farnost \"Knapovec\".\n\nFarnost má sídelního duchovního správce, který je zároveň administrátorem ex currendo ve farnostech České Heřmanice, České Libchavy, Dolní Libchavy, Horní Sloupnice a Sopotnice a zároveň je okrskovým vikářem orlickoústeckého vikariátu.\n\n"}
{"id": "1363575", "url": "https://cs.wikipedia.org/wiki?curid=1363575", "title": "Beatrix Sasko-Koburská (1884)", "text": "Beatrix Sasko-Koburská (1884)\n\nBeatrix Sasko-Koburská (20. dubna 1884 – 13. července 1966) byla členkou britské královské rodiny, vnučka královny Viktorie. Provdala se do španělské královské rodiny, za infanta Alfonsa z Galliery, bratrance krále Alfonsa XIII. Rodina jí říkala \"Baby Bee\".\n\nPrincezna Beatrix se narodila 20. dubna 1884 v Eastwell Park v Kentu jako dcera prince Alfréda, druhého syna královny Viktorie a prince Alberta. Její matka, Marie Alexandrovna Romanovová, byla jedinou přeživší dcerou cara Alexandra II. a Marie Alexandrovny.\n\nPokřtěna byla v Eastwell Park 17. května 1884 Reverendem Williamem Lloydem, otcovým kaplanem; mezi jejími kmotrami byla teta z otcovy strany, princezna Beatrix.\n\nBeatrix strávila většinu raného dětství na Maltě, kde její otec sloužil v Královském námořnictvu. Spolu se starší sestrou Alexandrou byla družičkou na svatbě svého bratrance vévody z Yorku s Marií z Tecku 6. července 1893.\n\nPo smrti otcova strýce Arnošta II., vévody sasko-kobursko-gothajského, stal se jeho dědicem právě princ Alfréd, vévoda z Edinburghu. Princ z Walesu, jeho starší bratr, se totiž práva na následnictví vévodství zřekl. Vévoda Alfréd s manželkou a pěti dětmi odcestoval krátce poté do Coburgu.\n\nV roce 1902 měla Beatrix románek s ruským velkoknížetem Michailem, mladším bratrem cara Mikuláše II. a tou dobou domnělým dědicem carského trůnu. V září 1902 od něj začala dostávat dopisy, a ačkoli on byl ruským velkoknížetem a ona nyní německou princeznou, dopisovali si v angličtině a on jí přezdíval \"Sima\". Velkoknížete si však vzít nemohla, protože Ruská pravoslavná církev zakazuje manželství mezi prvními bratranci. Přestože takové sňatky byly v dynastii Romanovců dříve povoleny (velkokněžně Kateřině Pavlovně, jež odmítla sňatek s Napoleonem I., bylo dvakrát povoleno provdat se za své první bratrance), pobožný Mikuláš II., oficiální hlava ruské církve, odmítl uvolnit pravidla kvůli svému bratrovi.\n\nV listopadu 1903 Michail napsal Beatrix vysvětlení o tom, proč se s ní nemůže oženit. Situaci zhoršil dopis, který Beatrix obdržela od své starší sestry Viktorie Melity (\"Ducky\"), v níž byl Michail obviňován z toho, že neopatrně zahájil odsuzovaný románek. Ponížená Beatrix byla poslána do Egypta, aby se z hlubokého žalu zotavila, ale chřadla a psala Michailovi až do roku 1905 vyčítavé dopisy.\n\nO Beatrix se pak mluvilo jako o nevěstě krále Alfonse XIII., ale ukázalo se to jako mylná zpráva, král Alfons se oženil s její sestřenicí Viktorií z Battenbergu. Na jejich svatbě se Beatrix setkala s Alfonsovým bratrancem Alfonsem de Orleans y Borbón, španělským infantem a 5. vévodou z Galliery. Španělská vláda vznesla námitky proti navrhovanému sňatku infanta s britskou princeznou, která na rozdíl od královny Viktorie Evženie nesouhlasila s konverzí na římské katolictvíː král byl povinen páru ujasnit, že pokud se uskuteční svatba, budou manželé muset žít v exilu.\n\nPřesto se Beatrix a Alfonso v Coburgu 15. července 1909 vzali. Konal se římskokatolický i luteránský obřad. Pár se usadil v Coburgu, dokud mu v roce 1912 nebylo dovoleno vrátit se do Španělska a jeho titul \"Infant\" byl obnoven.\n\nV srpnu 1913 byla Beatrix přijata do římskokatolické církve.\n\nBěhem manželství měl král Alfons XIII. četné aféry a kratičké poměry, z nichž vzešlo několik nemanželských dětí. Údajně usiloval i o princeznu Beatrix, která ho však rázně odmítla. Král ji i jejího manžela vykázal ze Španělska, pod záminkou vyslání infanta na misi do Švýcarska. Tou dobou králův okruh přátel, který opovrhoval jak Beatrix, tak královnou Enou, začal šířit zlomyslné fámy, mluvící o tom, že byla Beatrix vykázána ze Španělska kvůli svému špatnému chování, což nebyla pravda.\n\nBeatrix měla s Alfonsem tři synyː\n\n\nRodina se přestěhovala do Anglie, kde se jejich tři synové vzdělávali na Winchester College. Španělská královská rodina nakonec ustoupila a Beatrix s rodinou se mohla vrátit do Španělska.\n\nVe 30. letech 20. století nastaly pro rodinu nešťastné časy, kdy se zhroutila španělské monarchie a následně vypukla občanská válka, která vedla ke ztrátě rodinného majetku. Po zřízení Druhé Španělské republiky v roce 1931 odešel král Alfons s rodinou do exilu v Itálii. V následujících letech se situace ve Španělsku zhoršovala, jak spolu různé skupiny soupeřily o moc. Ke konci 30. let se konflikt rozrostl v totální občanskou válku. Beatrix a Alfonso ztratili za války pozemky a prostředního syna, který byl zabit v boji proti republikánům.\n\nBeatrix zemřela v El Botánico v Sanlúcar de Barrameda 13. července 1966. Manžel ji přežil o devět let. Jejich syn Ataulfo zemřel svobodný v roce 1974. Děti měl pouze nejstarší syn Alvaro.\n\nBeatrix byla posledním žijícím potomkem prince Alfréda a velkokněžny Marie Alexandrovny.\n"}
{"id": "1363577", "url": "https://cs.wikipedia.org/wiki?curid=1363577", "title": "Annaleigh Ashford", "text": "Annaleigh Ashford\n\nAnnaleigh Ashford (narozena jako Annaleigh Amanda Swanson; 25. června 1985 Denver, Colorado) je americká herečka, zpěvačka a tanečnice.\n\nNarodila se v Denveru ve státě Colorado. Její matka je učitelka tělocviku Holli Swanson a její otec, Chris Swanson, se živí jako podnikatel. Ve věku šesti let se zúčastnila přespolního běhu, který organizovala její matka. Zjistila, že běhání nenávidí a že na závodech má nejraději kostýmy, do kterých se obléká. Její matka se rozhodla, že ji místo toho přihlásí do nejbližšího tanečního kurzu. Byla přijata do centra Kit Andrée's Dance and Performing Arts ve stejný den, když nastoupila do druhé třídy. Hrála a zpívala v mnoha místních představeních. Její profesionální kariéra začala v devíti letech, kdy byla obsazena do hlavní role Tiny Denmark v představení \"Ruthless!\". Ve věku čtrnácti let byla zařazena do seznamu „teenagerů, které stojí za to vidět“, který vytvořil deník \"Rocky Mountain News\". V Denveru se dále objevila v company muzikálů \"Za zvuků hudby\", \"West Side Story\" a \"Paint Your Wagon\", ztvárnila Amy March v opeře \"Little Women\", Ellu v muzikálu \"Popelka\", Sandy Dumbrowski v muzikálu \"Pomáda\" a Reno Sweeney v muzikálu \"Anything Goes\". V šestnácti letech absolvovala na střední škole Wheat Ridge a poté chodila na Marymount Manhattan College, kde studovala divadlo a v devatenácti letech získala titul. Během studia na Marymount Manhattan College ztvárnila Rosu Bud v muzikálu \"The Mystery of Edwin Drood\" a Emmu v \"Tell Me on a Sunday\".\n\nProslavila se rolemi na Broadwayi, kde ztvárnila Glindu v muzikálu Wicked a Margot v muzikálu Legally Blonde. Za roli Lauren v muzikálu \"Kinky Boots\" získala v roce 2013 nominaci na cenu Tony. V roce 2015 tuto cenu získala v kategorii nejlepší herečka ve vedlejší roli, za roli Essie Carmichael v revivalu muzikálu \"You Can't Take It with You\". V roce 2017 se objevila po boku Jaka Gyllenhaala v muzikálu \"Sunday in the Park\".\n\nTeleviznímu publiku se představila v roli Betty DiMello v televizním seriálu \"Mystérium sexu\", který vysílala americká televizní stanice Showtime.\n\nV roce 2015 vydala své debutové album, které nazvala \"\".\n\n"}
{"id": "1363579", "url": "https://cs.wikipedia.org/wiki?curid=1363579", "title": "Vilém Závalský", "text": "Vilém Závalský\n\nVilém Závalský (1930–2001) byl český fotbalový útočník.\n\nV československé lize hrál za Baník Ostrava, vstřelil deset prvoligových branek.\n\nByl účastníkem prvního prvoligového duelu na ostravských Bazalech, který se konal v neděli 19. dubna 1959 a Baník v něm prohrál se Spartakem Ústí nad Labem 2:3.\n\n\n"}
{"id": "1363580", "url": "https://cs.wikipedia.org/wiki?curid=1363580", "title": "Le Temps", "text": "Le Temps\n\nLe Temps je švýcarský deník publikovaný ve francouzském jazyce. Je vydáván v Ženevě od 18. března 1998. Od roku 2014 je v 92% vlastnictví švýcarské mediální skupiny Ringier. Současným šéfredaktorem je Stéphane Benoit-Godet. Formát novin se řadí do kategorie \"Berliner\". Denní náklad Le Temps nepřesáhl ve své historii 50 000 výtisků. Dle Výzkumného oddělení veřejného mínění a společnosti na Curyšské univerzitě byly noviny označeny vysokou kvalitou.\n"}
{"id": "1363582", "url": "https://cs.wikipedia.org/wiki?curid=1363582", "title": "Fed Cup 2006", "text": "Fed Cup 2006\n\nFed Cup 2006 představoval 44. ročník ženské tenisové týmové soutěže ve Fed Cupu, největší každoročně pořádané kolektivní události v ženském tenise. Finálové utkání se uskutečnilo 16.–17. září 2006 v belgickém Charleroi, kde domácí tým Belgie podlehl Italkám 2–3.\n\nČtyři týmy, které prohrály ve Světové skupině v 1. kole (Rakousko, Francie, Německo a Rusko) a 4 vítězné týmy ze Světové skupiny II (Čína, Chorvatsko, Česko a Japonsko) se utkaly v baráži o Světovou skupinu.\n\nČtyři týmy, které prohrály ve Světové skupině II (Argentina, Indonésie, Švýcarsko a Thajsko) hrály baráž proti týmům, které se kvalifikovaly z 1. skupin oblastních zón. Dva týmy se kvalifikovaly z evropsko-africké zóny (Izrael a Slovensko), jeden z asijsko-oceánské zóny (Austrálie) a jeden tým z americké zóny (Kanada).\n\n\n\n\n\n\n\n\n"}
{"id": "1363584", "url": "https://cs.wikipedia.org/wiki?curid=1363584", "title": "Stupeň B1032 Falconu 9", "text": "Stupeň B1032 Falconu 9\n\nStupeň B1032 Falconu 9 je první stupeň rakety Falcon 9 vyráběné společností SpaceX. Poprvé tento první stupeň letěl při misi NROL-76, kdy úspěšně vynesl tajnou sledovací družici americké vládní agentury a následně přistál na ploše Landing Zone 1\".\" Následně byl stupeň zrenovován a byl znovu použit při misi SES-16. Stupeň byl při druhém letu viditelně použitý, protože nebyl znovu natřen bílou barvou.\n\nPři druhém letu se neuskutečnilo přistání na plošině ASDS, ale pouze testovací přistání na mořské hladině, protože společnost už nemá důvod zachraňovat stupně vývojové verze Block 3. Stupeň i tak ale přistání přečkal a ploval na hladině. Bylo zvažováno jeho odtažení do přístavu, ale ještě než tak bylo učiněno byl stupeň zničen.\n\n"}
{"id": "1363585", "url": "https://cs.wikipedia.org/wiki?curid=1363585", "title": "Kolébka (opera)", "text": "Kolébka (opera)\n\nKolébka (op. 81) je opera o třech dějstvích českého skladatele Osvalda Chlubny na vlastní libreto podle stejnojmenné komedie Aloise Jiráska. Poprvé ji uvedlo 18. dubna 1963 Operní studio brněnské JAMU.\n\nPodle jeho vlastních slov zaujala Osvalda Chlubnu historická komedie Aloise Jiráska \"Kolébka\" již roku 1928, avšak v té době mu Jirásek zhudebnění zakázal. K námětu se vrátil po druhé světové válce, na počátku 50. let 20. století. Jiráskovské téma sice odpovídalo tehdejší komunistické kulturní politice, Chlubna jím však navazoval na linii svých dvou předchozích historických oper vzniklých za války, \"Jiří z Kunštátu a Poděbrad\" a \"Freje pána z Heslova\", z nichž první se již opírala o Jiráskovu předlohu (novelu \"Maryla\").\n\nOpera vznikla v letech 1951–1952. Státní divadlo v Brně, pro které byla určena, ji neuvedlo, až roku 1963 ji nastudovali ve svém Operním studiu studenti brněnské Janáčkovy akademie múzických umění; táž scéna uvedla předtím roku 1959 i druhou verzi Chlubnovy operní prvotiny \"Pomsta Catullova\". Inscenace \"Kolébky\" na JAMU byla poslední inscenací Chlubnovy opery, kterou autor zažil, a dosud i posledním nastudováním některé z Chlubnových oper vůbec.\n\nPodle Emila Ludvíka je Chlubnova \"Kolébka\" „lidovou zpěvohrou, úsměvnou, plnou pohody, kde historická látka je jen prostředkem k podání optimistického a humorného obrázku“. Má rychlý, svěží děj a řadu postav, které nejsou roztříděny na hlavní a epizodní. V hudbě si Chlubna ponechává svůj styl navazující na Janáčka a impresionismus, stejně jako svou charakteristicky hýřivou instrumentaci, ale je zde lyričtější a dává více prostoru melodické zpěvní linii.\n\nNa stejný námět vznikla hudební komedie \"Kolébka pro hříšné panny\" skladatele Otmara Máchy, která měla premiéru roku 1982 v Teplicích.\n\n(Před hájovnou polesného Jíry) Uprostřed královských lesů na Křivoklátsku, spadajících pod správu purkrabího na Jivně, žije polesný Jíra, jeho sestra Maří a Jírova vnučka Alena. Alena je pěkné děvče obletované místními mládenci, ona se však zamilovala do rakovnického studenta pražské univerzity Jana. Zatímco teta Maří ji podporuje, před dědem Alena svou lásku tají, protože Jíra si pro ni přeje zdatného lovce, a nikoli školometa. Polesný má nyní jiné starosti a láteří na nového purkrabího, zemana Daniela z Mrákotína. Nejenže královský hvozd využívá jako vlastní, k velkému pohoršení Jíry, jenž se o les stará a sám v něm před lety učil kralevice Václava myslivosti. Navíc se purkrabí chová k sobě svěřenému lidu povýšeně, s vydatnou pomocí své zlé a pomlouvačné hospodyně Margrety zapovídá každou nevinnou zábavu a oprašuje staré zapomenuté tresty za domnělé přestupky – například velkou kolébku, v níž se za trest kolébávaly dívky, které do svatby neuchovaly svou nevinnost. O tomto posledním výmyslu se doslechl polesného pomocník Dobronička, který o tom Aleně a Maří vypráví.\n\nObjeví se Margreta a činí před Alenou jízlivé narážky na rakovnického studenta, o němž je zásluhou tamních klepen dobře zpravena. Ale i purkrabí činí děvčeti za údajné poklesky a hrozí jí trestem jako „helmbrechtové děvě“. Alena si z toho nic nedělá a schválně kolem upjatého purkrabího tančí, až ten raději uprchne.\n\nVesnická chasa se i s muzikou chystá na tanec, u hájovny je potkávají Jíra a Dobronička. Ale vzápětí je zpátky purkrabí v doprovodu Margrety a zbrojních pacholků. Chce provolat před lidem zákaz tancovaček a znovuzavedení „kolébky“ – přičemž naznačuje, že by v ní měla skončit Alena. Ale Jíra, rozzlobený pochybami o cti své vnučky, zmaří bubnování tím, že pacholkům sebere paličky a vyžene je s kuší. I purkrabího přesvědčí Margreta, aby se před rozlíceným polesným raději spěšně vrátil na Jivno.\n\nJíra se pak Aleny vyptává, zda je na pověstech paní Margrety něco pravdy, a Alena se mu přizná. Děd se zlobí na ni i na Maří, že Aleně takové freje trpí, a odchází se uklidnit do lesa. Tam jej zastihne Dobronička s dobrou zprávou, že se mladý král Václav navrátil z ciziny a snad ještě dnes dorazí na lov do zdejšího polesí. Nepochybně se zastaví i v hájovně.\n\n(Tamtéž, večer) Jíra je stále v lese a Alena ho volá. Místo děda se ozývá píseň jejího milého Jana, který se vrací z Praahy do Rakovníka a udělal si zacházku kolem hájovny. Ale dříve než on se k Aleně přiblíží starý apotečník Rubín, jenž sem zabloudil při hledání kořínků. začne a Alenou hned laškovat a obtěžovat ji, až dívka předstírá, že se blíží její děd, a vylekaného Rubína zavře do chaty.\n\nKonečně se Alena potkává s Janem, který jí na důkaz upřímnosti svých citů přinesl prstýnek. Alena se s ním nechce zdržovat, aby je nepřistihl polesný, ale alespoň mu dá na rozloučenou hubičku. To však neujde purkrabímu, který Alenu špehoval. Než však stačí vylekané dívce pohrozit, objeví se důstojný pán mistr Purkhart, lékař a průvodce mladého krále. Cestoval s Václavem na Jivno, ale mladý král mu utekl a zřejmě mířil k hájovně. Purkrabí se svěřuje Purkhartovi, že právě viděl jakéhosi mladíka líbat Alenu a že to možná byl král Václav. Mistr Purkhart o tom pochybuje, přesto na purkrabího naléhání prohledává chatu – avšak najde jen Rubína. Lékař přikáže navrátivšímu se Jírovi, aby s ním šel krále hledat, a purkrabímu ukládá, aby Václava ֪ pokud na něj narazí – jménem vychovatele i císařského otce přivedl na Jivno.\n\nAlena zůstává sama s Rubínem. Opět se ho zbaví tím, že hop zavře na seníku s lahví vín, a míří za Janem, který se mezitím schovával v bučině. Ale než k němu doběhne, zastaví jí cestu sám Václav. Král zná Alenu dobře z dřívějška a obdivuje, jak mezitím vyrostla do krásy. Žádá ji, aby ho doprovodila na místo v lese, kde se má setkat s Jírou. V Janovi tato prosba i Alenino důvěrně upejpavé chování vzbudí žárlivost a vyskočí z buků, aby v tom Aleně zabránil.\n\nJejich hlučný hovor vzburcuje zavřeného apotečníka a pobavený král káže, aby Rubína osvobodili. Dozvídá se od mladého páru o tom, jaký pokyn vydal mistr Purkhart purkrabímu, i další věci o purkrabím a jeho vyhrůžkách Aleně. Protože chce milencům pomoci – a protože chce ještě chvíli volně lovit v lese – domluví se král s Janem, že se za něj student bude před purkrabím pro dnešní noc vydávat. A tak když se purkrabí objeví s pacholky, odvede si na Jivno Jana jako Jeho královskou Milost, zatímco Václava považuje za zmíněného rakovnického studenta. Ten proto může konečně vyhledat Jíru a dát se s ním do nočního lovu.\n\n(Síň na hradě Jivně) Na hradě purkrabí hostí domnělého krále a stěžuje si mu velice na zdejší lid volných mravů, rozpustilou mládež, a zejména na přestárlého a nedbalého polesného (purkrabí by za něj měl náhradu ze svého příbuzenstva), jeho necudnou vnučku Alenu i tetu Maří, která jí nemravnosti usnadňuje. Jan pro všechny posílá a chce je prý přísně soudit. S Alenou, Maří a Jírou přichází i celá vesnická chasa, v niž se přimísil i král. Jan opakuje Jírovi vše, z čeho ho purkrabí vinil, a rozzlobený Jíra naopak odhaluje, jak spravuje svěřený královský majetek purkrabí. Ten se snaží odvést pozornost stížnostmi na Aleniny četné nápadníky, ale i její dívčí cti se lidé zastávají. Jan se tváří přísně a přikáže purkrabímu a Margretě, aby vlastnoručně přivlékli do středu síně „pokutnou kolébku“, ale nakonec to není Alena, kdo se v ní má houpat. Jan předává slovo pravému králi a ten trestá purkrabího za nepoctivost tím, že musí potupně přede všemi nasednout do kolébky a Margreta ho musí houpat. Jsou všem pro smích a navíc se z králova rozkazu ještě dnes musí vrátit do Mrákotína; na Jivně doúřadovali.\n\nTři flétny, tři hoboje, tři klarinety, tři fagoty, čtyři lesní rohy, tři trubky, tři pozouny, tuba, tympány, bicí souprava, celesta, harfa, smyčcové nástroje (housle, violy, violoncella, kontrabasy). \n"}
{"id": "1363586", "url": "https://cs.wikipedia.org/wiki?curid=1363586", "title": "Frankfurter Zeitung", "text": "Frankfurter Zeitung\n\nFrankfurter Zeitung byly německé liberální noviny vydávané mezi lety 1856 až 1943. Během let do něj přispívaly významné osobnosti jako například Theodor W. Adorno, Walter Benjamin, Thomas a Heinrich Mannovi či Friedrich Schrader. Během nástupu nacistů k moci ve Třetí říši byl list jediným ne plně kontrolovaným deníkem ve Třetí říši. Od roku 1934 spadal pod chemickou továrnu IG Farben, avšak v roce 1938 byl prodán pod nacistické vydavatelství Eher Verlag, které kvůli klesající čtenosti ukončila vydávání Frankfurter Zeitung k srpnu 1943.\n"}
{"id": "1363591", "url": "https://cs.wikipedia.org/wiki?curid=1363591", "title": "Most přes Uvac (Sjenica)", "text": "Most přes Uvac (Sjenica)\n\nMost přes Uvac se nachází v jihozápadním Srbsku, v blízkosti města Sjenica. Jedná se o pozůstatek kamenného mostu, který vznikl v dobách existence Osmanské říše. Z mostu je v současné době dochován jediný oblouk. Po vyubudování přehradní nádrže HE Uvac byl potopen a v současné době se nachází 60-70 m pod vodní hladinou.\n\nMost je evidován jako kulturní památka pod číslem 1785/49. Původně měl tři oblouky a konstrukčně byl blízký mostu Mehmeda Sokoloviće ve Višegradu. Vybudován byl nejspíše v 16. století. Byl součástí obchodní cesty ze Sarajeva do Istanbulu. \n\nPřed potopením mostu byly provedeny konzervační práce tak, aby nebyl i při zaplavení Uvackým jezerem zničen. \n"}
{"id": "1363595", "url": "https://cs.wikipedia.org/wiki?curid=1363595", "title": "Sant'Onofrio al Gianicolo", "text": "Sant'Onofrio al Gianicolo\n\nKostel svatého Onufria na Janikulu je klášterní komplex a kostel v Římě. Jde o kardinálský titulární kostel. V roce 1945 jej papež Pius XII. předal Řádu Božího hrobu.\n"}
{"id": "1363596", "url": "https://cs.wikipedia.org/wiki?curid=1363596", "title": "Kaple svatého Cyrila a Metoděje (Čeladná)", "text": "Kaple svatého Cyrila a Metoděje (Čeladná)\n\nKaple svatého Cyrila a Metoděje se nachází v Čeladné v okrese Frýdek-Místek. Kaple byla zapsána do seznamu kulturních památek před rokem 1988.\n\nKaple sv. Cyrila a Metoděje se nachází pod kopcem Kozincem u silnice k Podolánkám. Nachází s v blízkosti místa častých nehod dřevařů stahující dříví. V roce 1920 nechala postavit arcibiskupská lesní správa kapličku sv. Anny. V období šedesátých až sedmdesátých 20. století hrozilo kapli zničení. Blízký pramen byl pojmenován Cyrilka a kaple byla nazvána kapli sv. Cyrila a Metoděje. Autorem kaple inženýr Roska z Kroměříže. Nad blízkým pramenem byl postaven altánek od téhož autora v roce 1936. Podle zdrojů obě stavby jsou z roku 1936.\n\nDřevěná stavba obdélníkového půdorysu postavená na kamenné podezdívce. Stěny pobité šindelem. Střecha zvalbená s vikýři. Boční okapové stěny mají pravoúhlé okénka ve vyřezávaném rámu. Na čtyřech vyřezávaných sloupech je nad otevřenou předsíni usazena podlomenice. K předsíni, která je ohrazena deštěnou balustrádou s vyřezávanými motivy křížů, srdcí a kruhů, vede schodiště o pěti stupních. Průčelí je završeno trojúhelníkovým štítem s kabřincem a křížem. Ve štítu je obraz sv. Cyrila a Metoděje. Vchod do kaple vede z předsíně dvoukřídlými dveřmi ve vyřezávaném rámu. Dveře jsou kryté mříží. Strop kaple je deštěný plochý. V kapli je umístěn korpus ukřižovaného Krista.\n"}
{"id": "1363597", "url": "https://cs.wikipedia.org/wiki?curid=1363597", "title": "Grigorij Rodčenkov", "text": "Grigorij Rodčenkov\n\nGrigorij Rodčenkov (* 24. října 1958, Moskva) je bývalý ředitel ruské antidopingové agentury RUSADA. Jeho svědectví pomohlo rozkrýt údajný státem organizovaný doping ruských sportovců během zimních olympijských her 2014 v Soči.\n\nRodčenkov je v Rusku obviněn z několika trestných činů; z obav o svůj život pobývá od roku 2015 na utajeném místě v USA.\n\nRodčenkov vystudoval analytickou chemii. Ředitelem ruské antidopingové laboratoře se stal v roce 2006.\n\nV roce 2011 byl společně se svou sestrou Marinou zatčen a obviněn z ilegální distribuce drog. Pokusil se o sebevraždu, byl hospitalizován. Zatímco sestra byla odsouzena k 18měsíčnímu odnětí svobody, Rodčenkov byl obvinění zproštěn. Podle jeho názoru se tak stalo proto, aby na hrách v Soči zajistil Rusku zlaté medaile „za každou cenu“.\n\nVytvořil směs anabolických steroidů pro ruské sportovce a zároveň systém na výměnu vzorků jejich moči. Obojí se podle něj stalo na pokyn ministerstva sportu a Vitalije Mutka.\n\nPo hrách v Soči a odchodu do USA však Světové antidopingové agentuře (WADA) poskytl tvrzení o státem řízeném dopingu. Agentura pak došla ke zjištění, že Rusové mj. na ZOH v Soči manipulovali se vzorky a kryli doping svých závodníků.<ref name=\"idnes 30/1\"></ref> Mezinárodní olympijský výbor pak rozhodl, že Rusové mohou na ZOH v Koreji v roce 2018 startovat jen jako neutrální sportovci.\n\nRodčenkov obvinil ruského prezidenta Vladimira Putina, že o systematickém používání dopingu ruskými sportovci během olympiády v Soči věděl. \"„Jsem více než přesvědčen, že Putin úplně věděl i o nejmenších podrobnostech od (tehdejšího ministra sportu Vitalije) Mutka,“\" řekl. Jen prezident podle něj mohl dát pokyn, aby tajná služba FSB zajistila údajnou výměnu vzorků. Prezident Putin označil Rodčenkova za \"„zcela nedůvěryhodný zdroj informací, podvodníka a psychicky nemocného člověka“\".\n\nRodčenkov je v Rusku obviněn z několika trestných činů. Skrývá se v USA, je zařazen do programu na ochranu svědků.<ref name=\"idnes 7/12\"></ref>\n\n\n"}
{"id": "1363599", "url": "https://cs.wikipedia.org/wiki?curid=1363599", "title": "Zef", "text": "Zef\n\nZef je jihoafrické kontrakulturní hnutí.\n\nYollandi Visser ze skupiny Die Antwoord prohlásila: \"Je to spojené s lidmi, kteří si tuní auta, jedou ve zlatě a tak. Zef je to, když jste chudí a zároveň se chováte luxusně. Jste chudí, ale sexy a máte styl.\"\n\nTermín \"zef\" pochází původně z šedesátých a sedmdesátých let dvacátého století jako hanlivý termín pro pracující třídu bílých v Jižní Africe, včetně těch žijících v karavanech. Je to zkratka pro název auta Ford Zephyr, který byl populární od padesátých do semdesátých let. V Jižní Africe se tyto auta upravovala pomocí vylepšení motorů a kol.\n\nHudební skupina Die Antwoord sama sebe řadí do \"zef\" stylu. V rozhovoru z února 2010, rapper Ninja z této skupiny odpovídal na otázky týkajících se toho, že zef reprezentuje Jižní Afriku. Bylo mu namítáno že zef reprezentuje jenom bělošskou Jižní Afriku. Na to odpověděl, že: \"rasismus je něco úplně zastaralého a kus minulosti pro Jihoafričany\". Ve stejném rozhovoru Ninja popsal, že zef je hudební styl a styl subkultury, a srovnal ho s rolí hip-hopu ve společnosti. Ve filmu Chappie, Ninja prohlásil, že zef znamená: \"že se doslova vůbec nezajímáš o to, co si ostatní o tobě myslí, jako třeba to, co reprezentuješ v hudbě, jak se oblékáš, jak myslíš a jak mluvíš\".\n\nV roce 2013 satirický blog původně nazvaný Zef kinners se stal krátce virální senzací v Jižní Africe, po té co začal jako školní projekt. Na blogu se objevovaly fotografie lidí, které blog označoval jako příklad stylu zef. Tvůrce blogu pak prohlásil: \"Jack Parow a Die Antwoord nejsou zef. Jsou jenom bezrizikovou verzí zefu. Zef má špinavou tvář.\"\n\nAutoři Ross Truscott a Maria Brock vnímají \"nárust kultury zef\" jako \"Akrikánskou parodii sama sebe\", která vyrůstá z pocitu \"národní melancholie\" v Jižní Africe po pádu apartheidu. Všímají si podobností z ranými znaky v Jihoafrické kultuře, jako je například anri-aparteidovský Voëlvry Movement, satirickým magazínu Bitterkomix a alternativní rockové skupině Fokofpolisiekar. Například dramatik a akademik Anton Krueger označil že \"velebení násilí ztělesňováno stylem Zef\" je část průchodu \"pocitu hanby\" z apartheidu.\n\nOstatní umělci, kteří se identifikují jako propagátoři stylu zef, jsou například vůdce Voëlvry Koos Kombius, komici Corné and Twakkie (Louw Venter a Rob van Vuuren) a komediální skupina Zef Sketse, známa pro svůj TV-seriál Kompleks.\n"}
{"id": "1363600", "url": "https://cs.wikipedia.org/wiki?curid=1363600", "title": "František Šimůnek (lyžař)", "text": "František Šimůnek (lyžař)\n\nFrantišek Šimůnek (2. prosince 1910, Zlatá Olešnice) byl všestranný československý lyžař.\n\nNa III. ZOH v Lake Placid 1932 skončil ve skocích na lyžích na 23. místě a v severské kombinaci na 8. místě. Na IV. ZOH v Garmisch-Partnkirchenu 1936 skončil v severské kombinaci na 5. místě, v v běhu na lyžích na 18 km na 11. místě a ve štafetě ma 4x10 kilometrů na 5. místě. Na V. ZOH ve Svatém Mořici 1948 skončil v severské kombinaci na 36. místě a v v běhu na lyžích na 18 km na 72. místě.\n\nNa Mistrovství světa v klasickém lyžování 1931 v Oberhofu skončil v běhu na 18 km na 21. místě, v severské kombinaci na 19. místě a ve skoku na 51. místě. Na Mistrovství světa v klasickém lyžování 1933 v Innsbrucku získal stříbrnou medaili ve štafetě na 4x10 km, v běhu na 18 kilometrů skončil na 10. místě. Na Mistrovství světa v klasickém lyžování 1935 ve Vysokých Tatrách skončil ve skoku na 31. místě. Na Mistrovství světa v klasickém lyžování 1937 v Chamonix skončil ve štafetě na 5. místě. Na Mistrovství světa v klasickém lyžování 1938 v Lahti skončil v běhu na 18 km na 111. místě, v severské kombinaci na 28. místě a startoval i ve skocích na lyžích.\n\n"}
{"id": "1363601", "url": "https://cs.wikipedia.org/wiki?curid=1363601", "title": "Jiří z Kunštátu a Poděbrad (opera)", "text": "Jiří z Kunštátu a Poděbrad (opera)\n\nJiří z Kunštátu a Poděbrad (op. 53) je opera – „slavnostní obraz našich velkých dějin“ – o třech dějstvích českého skladatele Osvalda Chlubny na vlastní libreto s využitím motivů z novely \"Maryla\" Aloise Jiráska.\n\nOsvald Chlubna napsal tuto operu jako svou uměleckou reakci na okupaci Československa nacistickým Německem. Zatímco jeho dosavadní čtyři opery měly kosmopolitní témata, zaměřil se skladatel v protektorátní době na náměty z národní historie: vedle \"Jiřího z Kunštátu a Poděbrad\" to byla komická opera \"Freje pána z Heslova\".\n\nLibreto k \"Jiřímu z Kunštátu a Poděbrad\" si napsal skladatel sám, přičemž využil známé novely \"Maryla\" Aloise Jiráska. Přitom nepřebírá její hlavní dějovou linii, ale spíše Jiráskovy dějové odbočky – vykreslení domácí idyly na zemanské tvrzi s rázovitými postavami (1. dějství) a slavnostní scénu volby Jiřího z Poděbrad českým králem (3. dějství).\n\nJak naznačuje autorské žánrové označení, jedná se o „slavnostní obraz našich velkých dějin“, tedy útvar příbuzný Smetana \"Libuši\". Podle Emila Ludvíka je „apotheosou českého národa a husitské státotvornosti“. Jde v zásadě o sled scén spojených s volbou Jiřího z Poděbrad bez jakékoli zápletky nebo konfliktu. Postavy prvního dějství v ostatních dvou, až na jednu, již nevystupují.\n\nRozsáhlou vlasteneckou operu nebylo možné uvést za okupace. Po osvobození Chlubna \"Jiřího z Kunštátu a Poděbrad\" věnoval prezidentu Edvardu Benešovi. Opera byla odborné veřejnosti známa, nebyla však nikdy inscenována, i když ještě roku 1956 Chlubna jednal o možnosti jejího uvedení buď ve Státním divadle v Brně, nebo v Národním divadle v Praze.\n\nI hudba opery odpovídá jejímu slavnostnímu, oratornímu rázu. Podle Emila Ludvíka je „[z]pěvnost a dramatičnost opery […] podepřena mistrovskou instrumentací, která zvláště ve třetím dějství svou šíří a barvitostí zvuku umocňuje základní ideu opery“.\n\nOdehrává se na východočeské tvrzi Domkově a v Praze o předjaří roku 1458.\n(Na tvrzi v Domkově) Starý a sečtělý vladyka Ondřej Buchovec z Buchova se vrací z ranní procházky. Vítá ho jeho bratrovna Eufemie, prostírá mu snídani a vypráví mu svůj sen, který ji vylekal. Zdálo se jí totiž, že slyšela protivně hlasité cvrkání cvrčků, a i když běhala po celé tvrzi, nikde mu neunikla. Ondřej je jejím vyprávěním a obavou pobaven: podle snáře to sice znamená mrzutosti, ale spíše pro ostatní než pro ni. Nepochybně pan Tiburcí Čelechovský, její postarší nápadník, jí bude svými křivými ústy cvrlikat lásku do ouška. Panna Eufemie je těmito žerty dotčena, stejně jako Ondřejovou nelichotivou charakteristikou pana Tiburcího: prý jezdí od dvora ke dvoru, aby si našel nevěstu, ale k čemu je mu dobrý rod, když nemá majetek, a k čemu strojení a kadeření, když má křivá ústa? Fanfáry oznamují pana Tiburcího; skutečně prý jel náhodou okolo a přišel popřát panu Ondřejovi, a zejména panně Eufemii dobrého jitra. Má pro ni sladká slova, ba i rukulíbání, zatímco Ondřej odejde uvítat svého bratrovce, polního hejtmana Zbyňka, a jeho schovanku Marylu, již se vracejí z lovu. A ti nejen přinášejí skoleného jelena, ale přivádějí i jednoho ze zvláštních poslů, který přináší zprávy z Prahy. Všichni stavové království jsou totiž sezýváni na suché dny do Prahy a rovněž stavy a města vedlejších zemí Koruny jsou vyzývány, aby vyslaly své zástupce a zachovaly Českému království věrnost. Na valném sněmu se má probírat obecné dobré celé Koruny a má být zvolen nový český král po smrti mladého Ladislava. Zejména Ondřej nadšeně vítá tuto příležitost zvolit nového panovníka české krve a jazyka. Královský posel zve na sněm jmenovitě vladyku Ondřeje i hejtmana Zbyňka a ti s radostí přijímají.\n\n(Místnost v královském dvoře) Kandidátku na volbu českého krále podala řada uchazečů. Zemský správce pan Jiří z Kunštátu a Poděbrad je pročítá, zvažuje osoby i sliby jednotlivých nápadníků a chce všechny předložit sněmu k důkladnému uvážení. Ví, že zvolený arcibiskup pražský Jan Rokycana agituje pro republiku, nebude-li královská hodnost udělena některému z domácích uchazečů, a tomu je třeba zabránit. Poděbradův důvěrník Zdeněk Kostka z Postupic zdůrazňuje, že Čechové mohou krále volit svobodně a již jsou dohodnuti, že budou volit Jiřího. Jiří Zdeňkovi děkuje za upřímnost, s jakou ho velebí, a je ochoten na sebe vzít toto odpovědné břímě, avšak je třeba zajistit, aby pro něj hlasovaly všechny stavy včetně zástupců Čech, Moravy, Slezska, Lužice i Vratislavska.\n\nKomorník ohlašuje příchod deputace pánů podjednou. Ti přicházejí vyzvědět Jiřího postoje a názory, aby je mohli vzít v potaz při rozhodování o volbě. Ptají se jej na jeho doporučení a dávají najevo, že netrvají na králi své víry, pokud by měl být cizincem, který království nebude rozumět a o ně dbát – ale žádají si záruky, že zvolenec nepodnikne nic proti katolické církvi a jejich vojenskému spolku, Jednotě zelenohorské. Jiří je ochoten potvrdit jejich náboženské výsady, nikoli však politické. Páni si dále stěžují na Rokycanu, který svými kázáními proti nim bouří ulici. Jiří odpovídá, že bouře prostého lidu trpět nebude a přísně proti nim zakročí; ale současně ví, že papeženecké nástrahy a pletichy, před nimiž Rokycana varuje, jsou skutečné. Varuje proto pány podjednou, že potrestá každého, kdo bude jednat na úkor klidu země a královské důstojnosti. Odmítá rovněž nároky princezen Anny a Alžběty na český trůn: o novém králi má rozhodnout podle buly Karla IV. valný sněm.\n\nPo katolících je ohlášen Rokycana. Žádá Jiřího, aby neoslyšel volání lidu, který by neměl důvěru v cizince: je Jiří z Kunštátu a Poděbrad sdílí s lidem víru, má obecnou důvěru a je schopen hájit českou národní hrdost a slávu. Jiří Rokycanovi slibuje, že zvolí-li si ho všechny stavy českých zemí, postaví se v čelo lidu a bude jej chránit jako jeden z nich.\n\nPoté komorník ohlašuje stavy podobojí, mezi nimi zejména hejtmany polních husitských vojsk. I oni chtějí krále ze svých řad, ze své krve a víry, kterému budou vždy vojensky po boku. A to může být jedině Jiří. Jsou odhodláni vynést Jiřího na trůn třebas vojenským šturmem. Jiří je ujišťuje, že zná boj i válku, ale i mír a pokoj. Skromně podotýká, že všechny jeho zásluhy jsou současně zásluhy statečných kališnických šlechticů. Je-li přáním jejich a celého národa, aby se stal králem, Jiří volbu přijímá.\n\n(1. obraz – Před Staroměstskou radnicí) Lid se zvědavě srotil pod Staroměstskou radnicí; čekání jim zpestřuje dudák hrající k tanci a Tiburcius Čelechovský, který v přestrojení za bakaláře agituje za zvolení správce Jiřího. Dav přihlíží, jak se do radnice ubírají stavové podjednou, stavové podobojí a nakonec i správce Koruny Jiří z Poděbrad v průvodu nejvyšší šlechty království.\n\n(2. obraz – Síň Staroměstské radnice) Katoličtí i kališničtí stavové se radí a všichni se osopují na pana Jana z Rožmberka, který se jako poslední nechce vzdát svého protipoděbradského přesvědčení. Přichází Jiří a zahajuje sněm; káže číst Karlovu bulu o volbě krále. Jan z Rožmberka nejprve připomíná práva českých princezen a jejich manželů, ale Jiří a ostatní sněmovníci je odmítají. Poté Rožmberk hovoří o nabídce francouzského krále. Ale stavové nechtějí opakovat zkušenost s králem-cizincem. Šlechta a města podobojí jsou sjednoceny na volbě Jiřího, stavové podjednou uznávají volební právo sněmu, avšak přejí si záruky práv katolické církve, katolíků i panského stavu. Odcházejí na krátkou poradu. Mezitím se stavy podobojí zapřísahají, že budou volit jen rodilého Čecha.\n\nKatoličtí stavové se vracejí. Jejich vůdce pan Zdeněk ze Šternberka pokleká před Jiřího a provolává jej králem. Všichni se k němu přidávají a jásají, purkmistr Starého Města pražského dáví zvonit na znamení lidu shromážděnému na ulici, že král byl zvolen. Jiří děkuje stavům, hejtmanům polních vojsk i konšelům královských měst za důvěru a českému lidu – který ovšem při volbě hlas neměl – alespoň za jeho lásku. Přísahá, že bude otcem obojímu lidu, a vyzývá všechny, aby šli do Týnského chrámu poděkovat Bohu a poprosit ho o přízeň v nastávajících časech.\n\n(3. obraz – Týnský chrám) Mistr Rokycana už očekává Jiřího u oltáře a uvádí ho na trůn. Přítomní pějí „Hospodine, pomiluj ny“, pak Rokycana ukazuje nového krále lidu. Jiří přísahá, že bude hájit řeč, víru a veškeré výsady zemí a celistvost České koruny. Nejprve sbor na chrámovém kůru a poté všichni, kdo se v chrámové lodi shromáždili, pějí chvalozpěv na krále Jiřího z Kunštátu a Poděbrad.\n"}
{"id": "1363602", "url": "https://cs.wikipedia.org/wiki?curid=1363602", "title": "Akademické mistrovství světa v orientačním běhu 2004", "text": "Akademické mistrovství světa v orientačním běhu 2004\n\n14. Akademické mistrovství světa v orientačním běhu proběhlo v Česku ve dnech 21. až 27. června 2004. Centrum závodů AMS byla Plzeň.\n\nZávodů se zúčastnilo celkem 216 závodníků (123 mužů a 93 žen) z 30 zemí.\nProgram Mistrovství světa:\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 můžů a 6 žen.\n\n"}
{"id": "1363606", "url": "https://cs.wikipedia.org/wiki?curid=1363606", "title": "Anthony Mancini", "text": "Anthony Mancini\n\nAnthony Mancini (* 27. listopadu 1945, Mignano Monte Lungo, Kampánie, Itálie) je kanadský římskokatolický kněz italského původu a od roku 2012 metropolitní arcibiskup halifaxko-yarmouthský.\n"}
{"id": "1363607", "url": "https://cs.wikipedia.org/wiki?curid=1363607", "title": "Alexandra Sasko-Koburská", "text": "Alexandra Sasko-Koburská\n\nAlexandra Sasko-Koburská (1. září 1878 – 16. dubna 1942) se narodila jako čtvrté dítě a třetí dcera Alfréda Sasko-Kobursko-Gothajského a velkokněžny Marie Alexandrovny. Byla vnučkou britské královny Viktorie a ruského cara Alexandra II.\n\nPrincezna Alexandra se narodila 1. září 1878 na zámku Rosenau v Coburgu jako dcera Alfréda Sasko-Kobursko-Gothajského, druhého syna královny Viktorie a prince Alberta. Její matkou byla Marie Alexandrovna Romanovová, dcera Alexandra II. Ruského a Marie Alexandrovny.\n\nPokřtěna byla 2. října 1878 v paláci Edinburgh v Coburgu, pravděpodobně matčiným kaplanem. Mezi jejími kmotry byl strýc z matčiny strany, velkokníže Alexej Alexandrovič Romanov. Rodina jí říkala \"Sandra\".\n\nAlexandra trávila dětství nejdříve v Anglii a poté v letech 1886 až 1889 na Maltě, kde její otec sloužil v královském námořnictvu. V roce 1889 se rodina přestěhovala do Coburgu. V roce 1893 zemřel její prastrýc Arnošt II., vévoda sasko-kobursko-gothajský a jeho dědic, otcův bratr princ z Walesu, se vzdal svých práv na vévodství a Sasko-kobursko-gothajské vévodství zdědil Alexandřin otec Alfréd. V roce 1885 byla družičkou na svatbě nejmladší dcery královny Viktorie, své tety Beatrix Sasko-Koburské s Jindřichem z Battenbergu.\n\n6. července 1893 byla také družičkou na svatbě vévody a vévodkyně z Yorku. Po celý svůj život byla Alexandra obvykle zastíněna dvěma svými staršími sestrami, Marií a Viktorií Melitou. Alexandra, méně krásná a zamlklejší, než její sestry, byla obyčejná, klidná a ne tak oslnivá.\n\nBěhem Alexandřiných formujících let, její otec, zabraný svou kariérou u námořnictva a později vládou ve vévodství, se jen málo věnoval své rodině. To Alexandřina matka byla dominantním prvkem v životě svých dětí. Vévodkyně věřila, že se její dcery provdají ještě jako mladé, než o sobě začnou přemýšlet. Na konci roku 1895 sjednala Alexandřino zasnoubení s princem Arnoštem z Hohenlohe-Langenburgu. Její babička, královna Viktorie, si stěžovala, že je příliš mladá. Alexandřin otec nesouhlasil s postavením svého budoucího zetě. Arnošt byl vnukem Feodory Leiningenské, polorodé sestry královny Viktorie. Svatba se konala 20. dubna 1896 v německém Coburgu. Měli spolu pět dětíː\n\n\nAlexandra žila po zbytek života v Německu. Po smrti jejího otce v roce 1900 byl manžel Arnošt jmenován regentem sasko-koburského vévodství po dobu nezletilosti nového vévody, který byl jejím bratrancem. Alexandřin jediný bratr Alfréd zemřel v roce 1899. Za První světové války pracovala jako sestřička u Mezinárodního červeného kříže. V únoru 1916 se její nejstarší dcera v Coburgu provdala za prince Fridricha z Gluckburgu a stala se babičkou, když se páru v květnu 1917 narodilo první dítě, syn Hans. Na třicáté páté výročí její svatby, v dubnu 1931, se její syn Gottfried oženil s princeznou Markétou Řeckou a Dánskou. V letech před Druhou světovou válkou byla Alexandra nejdříve příznivcem nacistické strany, ke které se 1. května 1937 společně s několika svými dětmi připojila. Zemřela ve Schwäbisch Hall, Bádensku-Wurttenbersku 16. dubna 1942.\n\n"}
{"id": "1363608", "url": "https://cs.wikipedia.org/wiki?curid=1363608", "title": "Saně na Zimních olympijských hrách 2018 – jednotlivci", "text": "Saně na Zimních olympijských hrách 2018 – jednotlivci\n\nZávody na saních můžu na Zimních olympijských hrách 2018 proběhly 10. a 11. února 2018 na dráze sáňkařského centra Alpensia Sliding Centre.\n\n\nReference: \n"}
{"id": "1363610", "url": "https://cs.wikipedia.org/wiki?curid=1363610", "title": "Altán v Čeladné", "text": "Altán v Čeladné\n\nAltán nad pramenem Cyrilky se nachází v Čeladné, okrese Frýdek-Místek. Altán byl zapsán do seznamu kulturních památek před rokem 1988.\n\nAltán je postaven v blízkosti kaple sv. Cyrila a Metoděje, která se nachází pod kopcem Kozincem u silnice k Podolánkám, nad pramenem Cyrilky. Kaple se nachází v blízkosti místa častých nehod dřevařů stahující dříví. V roce 1920 nechala postavit arcibiskupská lesní správa kapličku sv. Anny. Nad pramenem nechal postavit altán biskup Leopold Prečan na památku návštěvy pramene. Altán byl původně nazýván kaple Leopoldka. Autorem altánku byl inženýr Roska z Kroměříže. Areál je oplocený volně přístupný. V blízkosti vedou turistické trasy a cyklotrasy.\n\nDřevěná stavba čtvercového půdorysu postavená nad pramenem Cyrilky. Na dvou vyřezávaných malovaných sloupcích v přední části a kamenné stěně je posazena jehlanová střecha s vikýřky krytá šindelem. Vrchol střechy ukončuje vyřezávaný malovaný kříž. Sloupky spočívají na kamenných patkách. V kamenné stěně z plochých kvádrů je osově umístěn výklenek s mozaikou sv. Cyrila držícího stavbu kostela. Vyústění pramene se nachází ve vpadlině pod římsou mozaiky. V pravém rohu mozaiky byla signatura D. Vačkář, Brno.\n"}
{"id": "1363611", "url": "https://cs.wikipedia.org/wiki?curid=1363611", "title": "Věž Iseť", "text": "Věž Iseť\n\nVěž Iseť () je mrakodrap v ruském Jekatěrinburgu, nejvyšší budova ve městě. Nachází se v areálu budované obchodní čtvrti Jekatěrinburg-City. Většinu užitné plochy zabírají byty.\n\nStavbu mrakodrapu objednal místní holding \"Uralská těžebně-metalurgická společnost\". Stavbou byla pověřena francouzská firma \"Bouygues Batiment International\".\n\nZákladní kámen byl položen 12. února 2008. Předpokládalo se, následující rok bude hotov základní skelet a k užívání bude objekt předán roku 2010. Záhy se však ukázalo, že stavba byla započata bez všech potřebných povolení, což výstavbu pozdrželo. Další komplikace nastala v prosinci 2008, kdy nastaly problémy s financováním, a práce byly proto přerušeny (projekt byl ve fázi hloubení podzemních podlaží).\n\nZnovu se výstavba rozeběhla až v srpnu 2010, tentokrát byla dodavatelem \"Baltijskaja stroitelnaja kompanija\". Skelet byl dokončen v roce 2014, skleněný plášť o rok později a 8. ledna 2017 byla věž oficiálně předána developerovi.\n\nVěž Iseť je převážně obytný komplex, vysoký 212,8 m, s celkovou užitnou plochou 80 983 m² (z toho 23 780 m² představují podzemní podlaží a přístavba parkoviště a 44 300 m² obytné prostory). Uvnitř se nachází 225 bytů od 78 m² do 500 m², typický byt má dva až čtyři pokoje a 160-190 m².\n\nV budově se také nachází restaurace, dětský klub, obchody, fitness centrum, podzemní parkoviště pro 300 automobilů a nadzemní pro 100. S veřejně přístupnou vyhlídkovou plošinou se zde nepočítá.\n"}
{"id": "1363612", "url": "https://cs.wikipedia.org/wiki?curid=1363612", "title": "Konstal 116N", "text": "Konstal 116N\n\nKonstal 116N je polská tříčlánková nízkopodlažní tramvaj, kterou v letech 1998 až 2000 vyráběla firma Konstal v Chořově. Celkem bylo vyrobeno 29 tramvají, všechny vozy byly dodány do Varšavy. Prototyp 116N vznikl již v roce 1998 a byl odvozen od tramvají typu Konstal 112N.\n\nKonstal 116N konstrukčně vychází z původní verze 112N. Jedná se o jednosměrný šestinápravový, částečně nízkopodlažní motorový tramvajový vůz. Karoserie tramvaje se skládá ze tří článků, které jsou spojeny klouby. Vůz je usazen na třech podvozcích. Oba krajní, které jsou hnací, se nachází pod středněpodlažní částí předního a zadního článku. Krátký prostřední článek společně s částmi krajních článků jsou nízkopodlažní s výškou podlahy 340 mm nad temenem kolejnice. Do nízkopodlažní části vedou čtvery dvoukřídlé dveře (dvoje v předním a dvoje v zadním článku), středněpodlažní část tramvaje je přístupná přes schůdky v interiéru. Přední i zadní čela tramvaje jsou totožná. V obou krajních podvozcích se nachází dva stejnosměrné trakční motory, každý pohání jednu nápravu. Elektrická výzbroj založená na GTO tyristorech pochází od firmy Woltan. Vozy jsou vybaveny elektronickým informačním systémem s digitálními panely. Čalouněné sedačky pro cestující jsou umístěny 1+1. Kabina řidiče se nachází v jednom čele vozidla, v zadním čele se nachází pouze manipulační panel. Řidičova kabina je vybavená klimatizací, řidič vozidlo ovládá ručním řadičem. Proud je z trolejového vedení odebírán polopantografem. Vozidla jsou upravena pro normální rozchod kolejí 1435 mm.\n\nVozy označené 116Na a 116Na/1 měly odlišný typ motorů (asynchronní) a elektrické výzbroje (tranzistory IGBT).\n\nV letech 1998 až 2000 bylo vyrobeno celkem 29 vozů.\n"}
{"id": "1363613", "url": "https://cs.wikipedia.org/wiki?curid=1363613", "title": "Tanec kostlivců (Saint-Saëns)", "text": "Tanec kostlivců (Saint-Saëns)\n\nTanec kostlivců (v originále Danse macabre), Op. 40, je symfonická báseň pro orchestr, zkomponovaná roku 1874 francouzským skladatelem Camille Saint-Saënsem. Je napsaná v tónině g moll. Původně vznikla jako píseň pro sólový hlas a klavír, kterou Saint-Saëns napsal v roce 1872 na text básníka Henriho Cazalise, založený na staré francouzské pověsti. Teprve dva roky po této verzi Saint-Saëns skladbu přepsal pro orchestr, lidský hlas nahradily sólové housle.\n\nPodle legendy se „Smrt“ zjevuje každoročně o půlnoci v předvečer slavnosti Všech svatých. Smrt vyvolá mrtvé z jejich hrobů, aby pro ni tančili, zatímco hraje na housle (ve skladbě reprezentované tímto sólovým nástrojem). Její kostlivci pro ni tancují dokud za úsvitu nezakokrhá kohout, načež se všichni musejí vrátit do svých hrobů až do příštího roku. Skladba začíná harfou hrající dvanáctkrát jediný tón d, (symbolizující dvanáct úderů do půlnoci) který je doprovázen jemnými akordy smyčců. Vstupují sólové housle hrající tritón, ve středověkém a barokním období známý jako \"diabolus in musica\" („ďábel v hudbě“), který se skládá z A a E♭ – v příkladu skordatury je houslová struna E skutečně naladěna na E♭ pro vytvoření disonantního tritónu. Objevuje se první téma hrané sólovou flétnou, následované druhým tématem tvořeným sestupnou stupnicí na sólových houslích, které doprovází jemné akordy smyčců. První a druhé téma nebo jejich fragmenty pak zaznívají v různých sekcích orchestru. Skladba se stává energičtější a v jejím středu, hned za kontrapunktovou částí založenou na druhém tématu, se objevuje přímá citace \"Dies irae\", gregoriánského chorálu melodicky příbuzného druhému tématu, kterou hrají dřevěné nástroje. \"Dies irae\" je proveden neobvykle v durové tónině. Po této části se skladba vrací k prvnímu a druhému tématu a vrcholí celým orchestrem hrajícím s velmi silnou dynamikou. Následně dochází k prudkému zlomu v charakteru hudby a následná coda představuje začátek svítání (kokrhání kohouta, hrané hobojem) a kostlivce vracející se do hrobů.\n\nSkladba obzvláště využívá xylofonu k napodobování zvuků chrastících kostí. Saint-Saëns použil podobný motiv pro zkameněliny ve suitě \"Karneval zvířat\".\n\nSkladba je napsána pro sólové housle a orchestr skládající se z jedné pikoly, dvou fléten, dvou hobojů, dvou klarinetů v B♭, dvou fagotů; čtyř lesních rohů v G a D, dvou trubek v D, tří pozounů, jedné tuby; sekce bicích, která zahrnuje tympány, xylofon, velký buben, činely a triangl; jedné harfy a smyčců.\n\nKrátce po premiéře skladbu upravil pro klavír Ferenc Liszt (S.555), Saint-Saënsův dobrý přítel. Nejznámější klavírní přepis (pro čtyřruční klavír) vytvořil Ernest Guiraud. Skladba byla později znovu přepsána pro klavír Vladimirem Horowitzem. Edwin Lemare zhotovil přepis díla pro varhany.\n\nPři svém prvním uvedení se \"Danse macabre\" nesetkal s příznivým přijetím. Skladba způsobila všeobecné pohoršení: komentátor Roger Nichols zmiňuje odmítavé reakce na „zdeformovaný \"Dies irae\"“, „hrůzný skřípot sólových houslí“, použití xylofonu a „hypnotizujících opakování“, v čemž Nichols slyší předzvěst Ravelova \"Bolera\".\n\n"}
{"id": "1363614", "url": "https://cs.wikipedia.org/wiki?curid=1363614", "title": "Pracující chudoba", "text": "Pracující chudoba\n\nJako pracující chudí se označují lidé, kteří i když pracují, jsou považováni za chudé. Jejich mzda je nízká ve srovnání se mzdou průměrnou nebo mediánovou. Někdy se hodnotí, zda jejich příjem přesahuje práh chudoby. Tento jev dáván do souvislosti s prekarizací práce a globalizací, v rámci které jsou trhy práce vystaveny konkurenci, jež vede ke snižování mezd. Nízké příjmy pracujících chudých jsou ze strany států kompenzovány sociálními dávkami. \n\nPodle jedné z definic jsou pracující chudí lidé, kteří za svou práci obdrží méně než 60 % mediánu příjmu, v případě domácností se jedná o ekvivalizovaný příjem. Podle údaje uvedeného v roce 2017 v časopisu A2larm pracovala v Česku víc než pětina lidí za míň než 83 korun na hodinu. Nejnižší mzdy pobírají převážně ženy, invalidé a mladší lidé. Problém se dotýká i zaměstnanců s nízkou kvalifikací, pro které je obtížné si vyjednat vyšší platy. \n\nPodle think-tanku Idea Cerge Jana Švejnara by se dala pracující chudoba řešit například snížením daní a odvodů u nízkých mezd. Sociolog Daniel Prokop navrhuje snížení odvodů ze špatně placených částečných úvazků. Podle ekonomky Ilony Švihlíkové by pomohlo zvyšování minimální mzdy. S tím souhlasí šéfredaktorka E15 Tereza Zavadilová, která v roce 2016 uváděla, že podle studií není prokázana souvislost mezi zvyšováním minimální mzdy a propouštěním ve firmách.\n"}
{"id": "1363619", "url": "https://cs.wikipedia.org/wiki?curid=1363619", "title": "Alex Harvey", "text": "Alex Harvey\n\nAlex Harvey (*7. září 1988 Saint-Ferréol-les-Neiges, Québec, Kanada) je kanadský reprezentant v běhu na lyžích. Je dvojnásobným mistrem světa. V Oslo 2011 vyhráli spolu s krajanem Devonem Kershawem sprint dvojic, v Lahti 2017 pak triumfoval na trati 50 km volně. Kromě toho je držitelem ještě jedné stříbrné a dvou bronzových medailí.\n\nNa MS 2009 v Liberci doběhl se štafetou na 5. místě, ve skiatlonu na 30 km skončil 22., ve sprintu 28. a na 15 km klasicky na 36. místě.\n\nNa ZOH 2010 ve Vancouveru vybojovali spolu s krajanem Devonem Kershawem ve sprintu dvojic čtvrté místo. To je zatím stále nejlepší výsledek kanadských mužů v běžeckých disciplínách na olympijských hrách. S kanadskou štafetou skončil v závodě na 4 × 10 km sedmý.\n\nNa MS 2011 v norském Oslu na trati 30 km skiatlon dlouho běžel v samostatném úniku, 2 km před cílem však byl dostižen a nakonec skončil na 13. místě. O tři dny později vyhráli spolu s Devonem Kershawem sprint dvojic. Na trati 50 km volně doběhl pátý, když jej 3 km před cílem v občerstvovací zóně zbrzdil pád.\n\nNa Tour de Ski 2011/12 doběhl druhý v 8. etapě, závodu na 20 km klasicky s hromadným startem. Na Tour de Ski 2013/14 zaznamenal tři pódiová umístění, včetně vítězství v prologu – 4,5 km klasicky. Na MS 2013 v italském Val di Fiemme skončil třetí ve sprintu, pouze 0,1 sekundy za vítězným Petterem Northugem. V celkovém hodnocení Světového poháru 2013/14 skončil třetí, když zaznamenal celkem šést pódiových umístění, z toho tři výhry: v Oberhofu, Szklarské Porębě a ve Falunu.\n\nNa ZOH 2014 v ruském Soči byla jeho nejlepším výsledkem 12. místa ze sprintu dvojic a ze štafety.\n\nNa MS 2015 ve švédském Falunu vybojoval stříbro ve sprintu klasicky a bronz ve skiatlonu na 30 km.\n\nNa MS 2017 ve finském Lahti triumfoval na trati 50 km volně, jako vůbec první Severoameričan za celou historii disciplíny na MS od roku 1925.\n\nJeho otec Pierre Harvey reprezentoval Kanadu na olympijských hrách jak v cyklistice (1976 a 1984), tak v běhu na lyžích (1984 a 1988).\n\n"}
{"id": "1363622", "url": "https://cs.wikipedia.org/wiki?curid=1363622", "title": "Římskokatolická farnost České Heřmanice", "text": "Římskokatolická farnost České Heřmanice\n\nŘímskokatolická farnost České Heřmanice je územním společenstvím římských katolíků v orlickoústeckém vikariátu královéhradecké diecéze.\n\nPrvní písemná zmínka o Českých Heřmanicích je z roku 1226. První zmínka o místním farním kostele je však až ze zakládací listiny biskupství v Litomyšli z roku 1350.\n\nDo roku 2019 je farnost spravována ex currendo z Horní Sloupnice.\n"}
{"id": "1363627", "url": "https://cs.wikipedia.org/wiki?curid=1363627", "title": "Slavjansk na Kubani", "text": "Slavjansk na Kubani\n\nSlavjansk na Kubani () je město v Krasnodarském kraji v Ruské federaci. Při sčítání lidu v roce 2010 měl bezmála čtyřiašedesát tisíc obyvatel. Je správním střediskem Slavjanského rajónu.\n\nSlavjansk na Kubani leží v deltě Kubáně, přesněji na jejím říčním rameni zvaném Protoka. Od Krasnodaru, správního střediska kraje, je vzdálen přibližně osmdesát kilometrů západně.\n\nSlavjansk na Kubani vznikl v roce 1865 původně jako kozácká stanice s jménem \"Slavjanskaja\" (doslova „\"slovanská\"“).\n\nZa druhé světové války byla Slavjanskaja od léta 1942 do jara 1943 obsazena německou armádou.\n\nK povýšení na město a přejmenování na \"Slavjansk na Kubani\" došlo v roce 1958. Dodatkové „na Kubani“ mělo zabránit záměně s ukrajinským Slovjanskem, který se rusky nazývá také \"Slavjansk\".\n\n\nV letech 2010–2013 ve městě působil fotbalový klub FK Slavjanskij Slavjansk-na-Kubani, který působil v ruské třetí nejvyšší fotbalové soutěži.\n"}
{"id": "1363633", "url": "https://cs.wikipedia.org/wiki?curid=1363633", "title": "Snowboarding na Zimních olympijských hrách 2018 – slopestyle ženy", "text": "Snowboarding na Zimních olympijských hrách 2018 – slopestyle ženy\n\nSlopestyle žen v Snowboardingu na Zimních olympijských hrách 2018 proběhl 12. února 2018 v parku Bokwang Phoenix v Pchjongčchangu, Jižní Koreji.\n\nFinále ovlivnily silné poryvy větru, kvůli kterému jury start závodu odkládala. Problémem pro snowbordistky byly skoky, ke kterým naprostá většina z nich nenašla odvahu a za projetí skoku braly minimální bodové hodnocení 0,1. Snowbordistky, které se ve větru odhodlaly skočit se zdárným dopadem, skončily v pořadí vysoko. Třetí finálovou jízdu jury zrušila. Češka Šárka Pančochová nedokázala v závodě nabrat dostatečnou rychlost pro odvahu skočit skok 3 a obsadila konečné 16. místo. Vítr odvál medaili favoritkám Julii Marinové, Anně Gasserové nebo Spencer O'Brienové. Vyhrála Američanka Jamie Andersonová.\n\n\nJízda 3 byla kvůli špatným povětrnostním podmínkám zrušena.\n\nReference: \n\nKvalifikace 11. února byla kvůli špatným povětrnostním podmínkám zrušena. Všechny snowbordistky postoupily přímo do finále.\n"}
{"id": "1363639", "url": "https://cs.wikipedia.org/wiki?curid=1363639", "title": "Snowboarding na Zimních olympijských hrách 2018 – U-rampa ženy", "text": "Snowboarding na Zimních olympijských hrách 2018 – U-rampa ženy\n\nU-rampa žen v Snowboardingu na Zimních olympijských hrách 2018 proběhla 12. a 13. února 2018 v parku Bokwang Phoenix v Pchjongčchangu, Jižní Koreji.\n\n\nReference: \n\n\nReference: \n"}
{"id": "1363643", "url": "https://cs.wikipedia.org/wiki?curid=1363643", "title": "Lesnická značka", "text": "Lesnická značka\n\nLesnická značka je značka použitá lesní správou pro účely lesnictví či dřevařství. Vyznačuje nejčastěji prostorovou identifikaci a rozdělení lesa nebo vymezení stromů či prostoru určených ke kácení. \n\nZnačky prostorového rozdělení lesa:\n\nZnačky označující kvalitu stromů a značky plánování těžby\nK vyznačení těžeb se používají výrazné barvy, někdy dokonce až signální. Revírníci pro různé druhy těžeb používají různé barvy, například jiné pro probírky, mýtní těžby, nahodilé těžby, kůrovcovou těžbu, vyznačení samovýrob pro obyvatele na palivo atd., obecné pravidlo pro volbu barev ale neexistuje. Nejčastěji bývá použita barva červená nebo neonová. \n\nRůznými značkami na cestě či na stromech si mohou lesniční pracovníci značit také trasy například pro různé práce v lese, opravy cest či odvoz dřeva. \n\nV CHKO Brdy se používá oranžový plný trojúhelník o velikosti cca 10 cm, postavený na základně špičkou k vrcholu a umístěný zhruba ve výšce očí, pro označení strom, na kterém je umístěna budka pro lesní ptactvo.\n\n"}
{"id": "1363644", "url": "https://cs.wikipedia.org/wiki?curid=1363644", "title": "Harris (Vnější Hebridy)", "text": "Harris (Vnější Hebridy)\n\nHarris (gaelsky \"Hearadh\") je jižnější část největšího ostrova Vnějších Hebrid, který se dohromady nazývá Lewis a Harris nebo Harris-Lewis. Z historických důvodů je samostatnou správní jednotkou.\n\nNa Harrisu žijí necelé dva tisíce obyvatel (1916 lidí podle sčítání v roce 2001). 60 % obyvatelstva hovoří gaelsky. Ostrov je znám produkcí Harriského tvídu, i když ten se v současnosti vyrábí především na Lewisu.\n\nDva hluboké zálivy, East Loch Tarbert a West Loch Tarbert, dělí Harris přirozeně na dvě části spojené úzkou šíjí v místě hlavního sídla celého území – města Tarbert (550 obyvatel).\nSkalní podloží Harrisu je starobylé, datované až do prekambria.\n\nŘídce osídlený severní Harris, přiléhající k Lewisu, je hornatý, \"Clisham\" (799 m) je nejvyšší horou na Vnějších Hebridách. Jižní Harris je méně hornatý, s řadou písčitých pláží na západním pobřeží. \n\nHarris je dostupný po zemi ze severu, z Lewisu. Do hlavního střediska Tarbertu pravidelně připlouvá trajekt z Uigu na ostrově Skye ve Vnitřních Hebridách. Přívoz také spojuje Leverburg na jižním pobřeží Harrisu s ostrovem Berneray (gaelsky \"Beàrnaraigh na Hearadh\"), z něhož vede silnice na ostrov North Uist (\"Uibhist a Tuath\").\n"}
{"id": "1363655", "url": "https://cs.wikipedia.org/wiki?curid=1363655", "title": "Guadalupe Peak", "text": "Guadalupe Peak\n\nGuadalupe Peak nebo také Signal Peak je hora v pohoří Guadalupe Mountains na jihu USA, 140 km východně od města El Paso. S nadmořskou výškou 2667 metrů je nejvyšším vrcholem státu Texas. Vrchol je celoročně dostupný po značené pěší stezce z osady Pine Springs. Firma American Airlines nechala v roce 1958 na hoře vztyčit jehlan z nerezavějící oceli připomínající sté výročí zavedení pravidelné dostavníkové dopravy přes okolní Čivavskou poušť. Obelisk obsahuje vrcholovou knihu. \n\n"}
{"id": "1363657", "url": "https://cs.wikipedia.org/wiki?curid=1363657", "title": "Římskokatolická farnost České Libchavy", "text": "Římskokatolická farnost České Libchavy\n\nŘímskokatolická farnost České Libchavy je územním společenstvím římských katolíků v orlickoústeckém vikariátu královéhradecké diecéze.\n\nK historii kostela v Českých Libchavách se vztahuje legenda o tom, že jej posvětili již svatí Cyril a Metoděj v 9. století. Jiná legenda zmiňuje v souvislosti se vznikem kostela osobnost sv. Vojtěcha. První jistá zpráva o kostele až z roku 1227.\nFarnost nemá sídelního duchovního správce. Je administrována ex currendo z Ústí nad Orlicí.\n\n"}
{"id": "1363664", "url": "https://cs.wikipedia.org/wiki?curid=1363664", "title": "Kaprova (Praha)", "text": "Kaprova (Praha)\n\nKaprova ulice (německy \"Karpfengasse\") na Starém Městě v Praze spojuje náměstí Jana Palacha s náměstím Franze Kafky. Ulice je nazvána podle Pavla Kapra z Kaprštejna, který byl v letech 1565-71 primátor Starého Města Pražského a vlastnil tu Dům U Tři kaprů.Na ulici jsou dva vchody do stanice metra Staroměstská, která je 28 metrů pod povrchem.\n\nVe středověku vedla po ulici důležitá cesta z tržiště na Staroměstském náměstí k vltavskému brodu. Používané názvy:\n\n"}
{"id": "1363665", "url": "https://cs.wikipedia.org/wiki?curid=1363665", "title": "Široká (Praha)", "text": "Široká (Praha)\n\nŠiroká ulice na Starém Městě v Praze spojuje ulici 17. listopadu s křižovatkou ulic Dušní, Vězeňská a V Kolkovně. Je součást městské čtvrti Josefov a nachází se tu druhá nejstarší pražská synagoga Pinkasova.\n\nVe středověku byla ulice součást cesty od štvanického brodu k brodu u dnešního Mánesova mostu. V jejím okolí vzniklo Židovské město, v 18. století Josefov a Široká ulice byla jeho hlavní. Použité názvy:\n\n"}
{"id": "1363666", "url": "https://cs.wikipedia.org/wiki?curid=1363666", "title": "Jilská", "text": "Jilská\n\nJilská ulice na Starém Městě v Praze spojuje křižovatku ulic Na Perštýně, Husova a Skořepka s ulicemi Jalovcová, Karlova a Hlavsova. Nazvána byla podle kostela svatého Jiljí, o kterém je první písemná zmínka z roku 1238.\n\nPodstatnou část ulice tvoří zdi dominikánského kláštera a kostela svatého Jiljí, které byly postaveny ve 13. století. V té době měla ulice název \"Za svatým Jiljím\", který v 17. století zjednodušili na \"Jilská\". Část ulice u jižní strany kostela se do roku 1870 nazývala \"Svatojilské náměstí\".\n\n"}
{"id": "1363667", "url": "https://cs.wikipedia.org/wiki?curid=1363667", "title": "Michalská (Praha)", "text": "Michalská (Praha)\n\nMichalská ulice na Starém Městě v Praze spojuje Uhelný trh a Hlavsovou ulici. Název dostala podle kostela svatého Michaela archanděla postaveného v 2. polovině 12. století.\n\nKostel svatého Michala na ulici postavili v 12. století jako románský, barokně byl přestavěn začátkem 17. století. Původní název ulice byl \"U svatého Michala\", dočasně v 60. letech 18. století se nazývala \"Melounová\" podle domu U Zlatého melouna na čísle 12, pak už má název jen \"Michalská\".\n\n"}
{"id": "1363668", "url": "https://cs.wikipedia.org/wiki?curid=1363668", "title": "Seminářská", "text": "Seminářská\n\nSeminářská ulice na Starém Městě v Praze spojuje Karlovu ulici a Mariánské náměstí. Název ulice je odvozen od kněžského semináře, který byl v budovách sousedního Klementina.\n\nUlice vznikla kolem roku 1556 po stavbě jezuitského Klementina, zdi kterého tvoří celou její západní část. O použití názvu ulice \"Seminářská\" je první písemný záznam z konce 18. století.\n\n"}
{"id": "1363677", "url": "https://cs.wikipedia.org/wiki?curid=1363677", "title": "Biatlon na Zimních olympijských hrách 2018 – stíhací závod ženy", "text": "Biatlon na Zimních olympijských hrách 2018 – stíhací závod ženy\n\nŽenský biatlonový stíhací závod na 10 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 12. února 2018. Zlatou medaili z minulých her obhajovala Běloruska Darja Domračevová.\n\nVítězkou se s náskokem stala Němka Laura Dahlmeierová, stříbro získala Slovenka Anastasia Kuzminová po těsném boji s Francouzkou Anaïs Bescondovou.\n\nDo závodu odstartovala jako první Laura Dahlmeierová, která si udržovala náskok před Marte Olsbuovou a Veronikou Vítkovou. První položku zastřílely Dahlmeierová i Vítková oproti Olsbuovoé čistě. Do druhého kola tak Vítková vyjížděla s náskokem na druhém místě, ale velmi rychle ji dojela a předjela Slovenka Anastasia Kuzminová. Druhá střelba vleže byla ovlivněna poryvy větru: Kuzminová dlouho odkládala poslední ránu a Vítková celou střelbu. Všechny včetně Dahlmeierové udělaly po jedné chybě a před Vítkovou se tak dostaly později střílející závodnice, které měly lepší podmínky. Do čela závodu se pak probojovala s malým náskokem Kuzminová, ale při první střelbě vstoje nezasáhla dva terče a čistě střílející Dahlmeierová tak odjížděla s více než půlminutovým náskokem. Vítková také nechybovala a tak se dostala na třetí místo, ale pomaleji běžela a dojela ji Francouzka Anaïs Bescondová. Na poslední položce neudělala Dahlmeierová ani jednu chybu a tak do posledního kola vyjela s téměř minutovým náskokem. Kuzminová chybovala jednou a zůstala sice na druhé pozici, ale ihned za ní odjížděla bezchybně střílející Bescondová. Ta se dokázala Kuzminové udržet a v cílové rovině se jí snažila ještě předjet, ale zůstala za ní o 0,2 sekundy. Vítková udělala dvě chyby, klesla na sedmé místo a to v cíli udržela před Švýcarkou Lenou Häckiovou.\n\nZ dalších českých závodnic uhájila svoji startovní pozici Jessica Jislová, která udělala na střelnici celkem tři chyby a dojela na 23. místě. Markétě Davidové se nevydařila střelba, nezasáhla šest terčů a klesla na 25. pozici. Eva Puskarčíková se se třemi chybami zlepšila na 33. místo.\n\n Uljaně Kajševové jury přičetla 2 trestné minuty za neprojetí trestného kola (pravidlo 5.5a).\n\nNenaustoupily:\n\nLegenda:\n"}
{"id": "1363682", "url": "https://cs.wikipedia.org/wiki?curid=1363682", "title": "Cristina Neaguová", "text": "Cristina Neaguová\n\nCristina Georgiana Neaguová (* 26. srpna 1988 Bukurešť) je rumunská házenkářka, která působí na pozici spojky v klubu CSM Bukurešť. Její silnou zbraní je prudká a přesná střelba, při sedmimetrových hodech jí byla naměřena rychlost 103 km/h. V letech 2010, 2015, 2016 a 2018 byla zvolena nejlepší světovou házenkářkou, jako první žena v historii vyhrála tuto anketu čtyřikrát. Je také čestnou občankou města Bukurešť.\n\nZačínala v CSŞ 5 Bukurešť, pak hrála za Activ Ploješť, s Coronou Brašov postoupila v roce 2008 do finále Poháru vítězů pohárů. Po přestupu do CS Oltchim Râmnicu Vâlcea získala v letech 2010 až 2013 čtyři rumunské tituly v řadě a hrála finále Ligy mistryň. V roce 2013 odešla do ŽRK Budućnost Podgorica, s nímž se stala čtyřikrát mistryní Černé Hory a v roce 2015 vyhrála Ligu mistryň, byla také nejlepší střelkyní soutěže. Od roku 2017 hraje opět v Rumunsku.\n\nS rumunskou reprezentací vyhrála turnaj GF World Cup v Dánsku v letech 2009 a 2010 a byla vyhlášena jeho nejužitečnější hráčkou. Získala bronzovou medaili na mistrovství Evropy v házené žen 2010 i na mistrovství světa v házené žen 2015, na obou turnajích se stala nejlepší střelkyní a byla vybrána do all-star týmu. Startovala také na olympijských hrách 2016, kde Rumunky skončily na 9. místě.\n\n"}
{"id": "1363696", "url": "https://cs.wikipedia.org/wiki?curid=1363696", "title": "Amálie Sasko-Coburská", "text": "Amálie Sasko-Coburská\n\nAmálie Sasko-Coburská (23. října 1848 – 6. května 1894) byla koburskou princeznou a sňatkem s Maxmiliánem Emanuelem vévodkyní v Bavorsku.\n\nAmálie se narodila v Coburgu jako dcera Augusta Sasko-Kobursko-Gothajského a jeho manželky Klementiny Orleánské. Jejím nejmladším bratrem byl Ferdinand I. Bulharský.\n\nAmálie byla už od dětství zamýšlenou nevěstou pro Leopolda Bavorského. Zamiloval se do ní však Maxmilián Emanuel, nejmladší syn Maxmiliána Josefa Bavorského a Ludoviky Bavorské, a svěřil se se svými city starší sestře Alžbětě, rakouské císařovně.\n\nCísařovna se pevně rozhodla, že zajistí svému oblíbenému bratrovi štěstí. Pozvala Leopolda na delší návštěvu císařské rodiny, na níž byla také její teprve patnáctiletá dcera Gisela. Tam byl Leopold taktně uvědomen, že sňatkem s Giselou se spřízní s císařem Františkem Josefem. Pokušení stát se císařovým zetěm bylo příliš silné, než aby mu odolal, a tak se během několika dní Leopold s Giselou zasnoubil. Po uplynutí dostatečně dlouhé doby se mohlo přejít ke sňatku Amálie a Maxmiliána Emanuela. Svatba se konala 20. září 1875 ve městě Ebenthal, Dolní Rakousy, Rakousko-Uhersko.\n\nAmálie a Maxmilián Emanuel spolu měli tři synyː\n\n\nManželství bylo podle všeho velmi šťastné.\n\n"}
{"id": "1363702", "url": "https://cs.wikipedia.org/wiki?curid=1363702", "title": "Slunce, seno...", "text": "Slunce, seno...\n\nSlunce, seno… je filmová série Zdeňka Trošky. Obsahuje tyto 3 díly:\n"}
{"id": "1363706", "url": "https://cs.wikipedia.org/wiki?curid=1363706", "title": "Jezioro", "text": "Jezioro\n\nJezioro je jezero ležící severovýchodně od skupiny Toporowych Stawů v dolní části Doliny Suchej Wody Gąsienicowej v Západních Tatrách v Polsku. Má rozlohu 0,0590 ha a je 28 m dlouhé a 23 m široké. Leží v nadmořské výšce 995 m. Jedná se o nejníže položené pleso na polské straně Vysokých Tater, které se nachází severně od Drogy Oswalda Balzera, ale stále ještě na území polské části Tatranského národního parku. Na slovenské straně se v nižší nadmořské výšce nachází Pleso pod Zverovkou.\n\nNachází se uprostřed lesa ve vzdálenosti 110 m severně od Drogy Oswalda Balzera a 250 m jižně od Polany pod Jeziorem, která je součástí vesnice Murzasichle.\n\nPleso nemá povrchový přítok ani odtok. Ve vzdálenosti 100 m severozápadně od jezera pramení Sichlański Potok. Náleží k povodí Dunajce. \n\nPleso je přístupné po neznačené lesní cestě od\n"}
{"id": "1363709", "url": "https://cs.wikipedia.org/wiki?curid=1363709", "title": "Homebrew", "text": "Homebrew\n\nHomebrew je program pro správu softwarových balíčků, který usnadňuje instalaci nejen programů, které Apple macOS sám nainstalovat neumí. Jedná se o open source software, který je volně dostupný všem uživatelům. Původně je napsán Maxem Howellem v programovacím jazyce Ruby. Homebrew je používán většinou v příkazové řádce, odkud lze pomocí něj instalovat programy a softwarové balíčky.\n\nHomebrew využívá repozitář GitHub, odkud se dá stáhnout a kam mohou být také nahrávana různá rozšíření. Lze také nainstalovat jednoduše následujícím příkazem v terminálu:\n/usr/bin/ruby -e \"$(curl -fsSL https://raw.githubusercontent.com/Homebrew/install/master/install)\"\nDalší možnosti instalace lze nalézt na domovských stránkách Homebrew (anglicky).\n\nKontrola nainstalované verze:\nbrew --version\nAktualizace softwaru a nainstalovaných balíčku: \nbrew update\nCelková aktualizace:\nbrew upgrade\nInstalace programu nebo balíčku:\nbrew install nazevbalicku\nSeznam balíčku (anglicky formulae) v angličtině zle nalézt zde: https://web.archive.org/web/20180213021810/http://braumeister.org/browse/a\n\nOdinstalování programu nebo balíčku:\nbrew cleanup nazevbalicku\nHomebrew shromažduje data o aktivitě uživatele a zasílá je ke zpracování do Google Analytics. Tato funkce se dá samozřejmě vypnout následujícím příkazem v terminálu:\nbrew analytics off\n\n"}
{"id": "1363710", "url": "https://cs.wikipedia.org/wiki?curid=1363710", "title": "Biatlon na Zimních olympijských hrách 2018 – stíhací závod muži", "text": "Biatlon na Zimních olympijských hrách 2018 – stíhací závod muži\n\nMužský biatlonový stíhací závod na 12,5 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 12. února 2018.\n\nV závodě zvítězil s náskokem Francouz Martin Fourcade. Překvapením byla stříbrná medaile Švéda Sebastiaan Samuelssona, který v posledním úseku předstihl Němce Benedikta Dolla.\n\nV závodě zvítězil favorizovaný Francouz Martin Fourcade. V prvním kole dojel Němce Arnda Peiffera, a i když oproti němu udělal na střelnici jednu chybu a odjížděl se ztrátou téměř půl minuty, během dalších dvou kol jej opět dostihl. Při třetí střelbě nezasáhl Peiffer jeden terč; Fourcade byl bezchybný a udržoval si i po poslední střelbě výrazný náskok až do cíle. Peiffer na poslední položce dvakrát chyboval a na druhé pozici jej vystřídal jeho krajan Benedikt Doll následovaný málo známým mladým Švédem Sebastianem Samuelssonem. Ten dokázal Dolla půl kilometru před cílem předjet a obsadit tak druhé místo. Doll si s náskokem dojel pro bronzovou medaili.\n\nČeským reprezentantům se nedařilo. Michal Krčmář udělal celkem sedm chyb a klesl z druhého místa na 30. pozici. Ondřej Moravec nezasáhl ještě o jeden terč více a dokončil na 51. místě.\n\nLegenda:\n"}
{"id": "1363713", "url": "https://cs.wikipedia.org/wiki?curid=1363713", "title": "České moře", "text": "České moře\n\nČeské moře může být:\n\n"}
{"id": "1363716", "url": "https://cs.wikipedia.org/wiki?curid=1363716", "title": "Dětský pěvecký sbor Českého rozhlasu", "text": "Dětský pěvecký sbor Českého rozhlasu\n\nDětský pěvecký sbor Českého rozhlasu (zkráceně DPS ČRo) je český dětský pěvecký sbor. Založen byl roku 1945 sbormistrem Bohumilem Kulínským starším. Se sborem je spojeno i jméno jeho ženy, profesorky Blanky Kulínské. DPS ČRo je součástí českého veřejnoprávního média, Českého rozhlasu (zkráceně ČRo). V současné době DPS ČRo vede sbormistryně Věra Hrdinková.\n\nPrvní rozhlasový dětský pěvecký sbor fungoval již od počátku třicátých let 20. století pod vedením zpěváka Jana Kühna. Začátkem 2. světové války se však tento sbor rozpadl. Sbor tak, jak ho známe dnes, byl založen roku 1945 jako součást Československého rozhlasu. Sestavením sboru byl tehdy pověřen úspěšný sbormistr Hrabůvských zpěváčků, Bohumil Kulínský. Od roku 1958 pak sbor vedl společně se svou ženou Blankou Kulínskou, která byla členkou sboru už od jeho založení roku 1945. Sbor v té době dosáhl vysoké úrovně, prováděl nejen tradiční díla pro sbory, ale díla soudobá, například od skladatelů Hurníka a Ebeba. DPS ČsRo se rovněž podílel na provedení proslulé Brittenovy Slavnosti vánoční. V té době patřil sbor mezi nejznámější a nejuznávanější sbory nejen v Československu. Pro sbor se rovněž často užívalo označení Kulínčata. V roce 1973 však byli z politických důvodů manželé Kulínští z Československého rozhlasu propuštěni.\n\nZatím, co si Blanka a Bohumil Kulínští založili nový sbor s názvem Bambini di Praga, DPS ČsRo dostal nového sbormistra. Stal se jím profesor Čestmír Stašek. Jelikož většina dosavadních členů sboru přešla do Bambini di Praga, profesor Stašek sestavil sbor nový. Ačkoli již nedokázal plně navázat na tradici rozhlasového sboru z padesátých a šedesátých let 20. století, i tento sbor měl vysokou uměleckou úroveň, což dokládají četná domácí i zahraniční ocenění sboru.\n\nZačátkem 90. let 20. století Čestmír Stašek sbor opustil a novým sbormistrem se na krátkou dobu stal absolvent HAMU Luboš Krtička. V roce 1992 bylo místo sbormistra sboru nabídnuto znovu profesorce Blance Kulínské, která se tak stala již podruhé sbormistryní sboru, který založil její manžel. Stala se hlavní sbormistryní DPS ČsRo (o rok později již DPS ČRo) a i nadále byla sbormistryní sboru Bambini di Praga, jehož hlavním sbormistrem se stal její syn, Bohumil Kulínský. Blanka Kulínská i nadále pokračovala v uvádění zejména české soudobé hudby, například díla Ilji Hurníka, Jiřího Templa, Jana Vičara či Olgy Ježkové.\n\nPo ukončení činnosti sboru Bambini di Praga v roce 2010 přešla část členů tohoto slavného sboru do DPS ČRo. V témže roce dostala sbormistryně sboru, paní Blanka Kulínská cenu za celoživotní umělecký přínos k rozvoji dětského sborového zpěvu od České hudební rady.Roku 2015 se novým hlavním sbormistrem sboru stal Lukáš Jindřich, který však ještě v témže roce své působení ve sboru ukončil. V lednu roku 2016 se stala novou hlavní sbormistryní sboru Věra Hrdinková.Profesorka Blanka Kulínská v témže roce získala Cenu Bedřicha Smetany od Unie českých pěveckých sborů.\n\nV současnosti je hlavní sbormistryní sboru paní Věra Hrdinková. Sbor sídlí v budově Českého rozhlasu v Hybešově ulici v pražském Karlíně. Tvoří ho hlavní, koncertní sbor A1 a tři přípravná oddělení. Sbor je často využíván pro účely Českého rozhlasu, má však i mnoho vlastních vystoupení, a to buď samostatných, nebo vystoupení v rámci větších akcí.\nV minulosti byly členy sboru mnohé známé osobnosti nejen z řad umělců. Byli to například herečka Jana Boušková a Marta Vančurová, zpěvačka Lenka Dusilová, Zdenka Škvorecká-Salivarová, hudebník Martin Kumžák, zpěváci Petr Janda a Jiří Korn, hudební skladatel Jaroslav Uhlíř nebo bývalý český prezident Václav Klaus. Dlouholetými členy rozhlasového sboru pod vedením profesora Staška byly i herečky Yvetta Kornová, Zuzana Bydžovská a Martina Gašparovičová nebo zpěvačka Blanka Šrůmová.\n"}
{"id": "1363721", "url": "https://cs.wikipedia.org/wiki?curid=1363721", "title": "Československá ženská hokejová reprezentace", "text": "Československá ženská hokejová reprezentace\n\nČeskoslovenská ženská hokejová reprezentace byl výběr nejlepších hráček ledního hokeje z Československa. Vznikla v roce 1988 a zúčastnila se prvního a druhého mistrovství Evropy. V roce 1992 zanikla a jejím nástupcem se stala Česká ženská hokejová reprezentace\n\nNa mistrovství Evropy startovalo Československo dvakrát v letech 1989 a 1991.\n"}
{"id": "1363729", "url": "https://cs.wikipedia.org/wiki?curid=1363729", "title": "Radvanická vrchovina", "text": "Radvanická vrchovina\n\nRadvanická vrchovina je geomorfologický okrsek Žacléřské vrchoviny. Jejím nejvyšším vrcholem je Turov (603 m n. m.), který sám o sobě je samostatným specifickým geomorfologickým celkem.\n\nRadvanická vrchovina se táhne severovýchodním směrem mezi Jestřebími horami a Polickou vrchovinou od Chvalče až po údolí Metuje v Žabokrkách (část Hronova). V podstatě vyplňuje prostor mezi těmito geomorfologickými jednotkami. Ve své severozápadní části nepůsobí nijak výrazně, protože směrem od státní hranice s Polskem ji ohraničuje na severovýchodě masiv Závory (Janovické kuesty) a na jihozápadě Žaltmanský hřbet Jestřebích hor, obojí převyšující 700 m n. m., zatím co Radvanická vrchovina zde dosahuje u Chvalče něco málo přes 550 m n. m. a mírně přesahuje na území Polska.\n\nJihovýchodním směrem za údolím Jívky je výraznějším hřbetem Pánova hora (539 m n. m.), na kterou navazuje absolutně nejvýraznější dominanta vrchoviny i celé krajiny za údolím Bysterského potoka, t.j. Turov (603 m n. m.), nazývaný též Blaník Jiráskova kraje. \n\nKromě výše uvedených údolí potoka Jívka a Bysterského potoka přetíná v její jihovýchodní části vrchovinu dále šikmo potok Rokytník a především Dřevíč. Od Turova na jihovýchod se vrchovina snižuje (vrch Na Kopci 482 m n. m. mezi údolím Rokytníka a Dřevíče). Dále mezi údolími Dřevíče a Metuje se vypíná poslední výrazný vrch Radvanické vrchoviny Homole (472 m n. m.) \n\nV této části na jihovýchod od Turova však vrchovinu převyšují ze severu Stárkovské kuesty Polické stupňoviny a z jihu Maternický hřbet Jestřebích hor. Severněji je však Turov v dané oblasti nejvyšší; převyšuje jej totiž až masiv Švédského vrchu (660 m n. m.) v Jestřebích horách dále na severozápad, nacházející se naproti Pánově hoře (539 m n. m.) v Radvanické vrchovině.\n\nZ pohledu pěší turistiky je významný pouze Turov, na který vede zelená a modrá značka, k nimž je možné se dostat nejlépe z Hronova po červené přes Jírovu horu nebo po zelené a modré přes Maternici podle potoka Materník údolím na rozhraní Žaltmanského a Maternického hřbetu Jestřebích hor. Doporučený okruh z Hronova s využitím mapy.cz je https://mapy.cz/s/2oLPl nebo https://mapy.cz/s/2oLQC. \n\nPokud jde o cyklostezky, za zmínku stojí č. 4093 na hranici mezi Jestřebími horami a Radvanickou vrchovinou údolím potoka Jívka přes Radvanice do Chvalče. Území samozřejmě protínají i některé další cesty např. ze Stárkova č. 4304 (navazuje na 4093) nebo 4020 už z Hronova, poté pod Turovem (možno vyjet na Turov, vede na něj asfaltovaná silnice), dále údolím Bysterského potoka do Stárkova a údolím potoka Dřevíč do Jívky.\n"}
{"id": "1363733", "url": "https://cs.wikipedia.org/wiki?curid=1363733", "title": "Α-defenzin", "text": "Α-defenzin\n\nα-defenziny jsou malé antimikrobiální peptidy s baktericidními účinky působící proti grampozitivním i gramnegativním bakteriím. U lidí jsou nejhojněji exprimovány v Panethových buňkách a neutrofilech. U potkanů a ostatních savců, s výjimkou myší, nebyla v neutrofilech detekovaná exprese α-defenzinů.\n\nDefenziny jsou 30-40 aminokyselin dlouhé, kladně nabité, peptidy bohaté na cystein. Typicky zaujímají konformaci beta-listů. Funkční strukturu stabilizují 3 konzervované disulfidické můstky, podle nichž se defenziny dělí na α- a β-defenziny. Z chemického hlediska jsou rozpustné ve vodě, avšak stále jsou schopny internalizace do lipidové membrány bakterií.\n\nDíky svým kladným nábojům dochází k elektrostatickým interakcím s negativně nabitými složkami bakteriální membrány, čím vyvolávají zvýšenou permeabilitu membrány ústící v osmotickou smrt buňky. Savčí buňky jsou proti působení defenzinů přirozeně chráněny díky neutrálnímu náboji fosfolipidových membrán a přítomnosti cholesterolu.\n\nStudie z roku 2005 srovnala baktericidní účinky α-defenzinů na modelech \"in vitro\". Baktericidní potenciál vůči Gram-positivním baktériím (\"S. aureus\") byl kvantifikován a vyjádřen pořadím HNP2 > HNP1 > HNP3 > HNP4. Pro Gram-negativní bakterie (\"E. coli\") bylo pořadí efektivnosti vyhodnoceno jako HNP4 > HNP2 > HNP1 = HNP3. HD5 byl v obou případech srovnatelný s nejúčinnějšími HNP, zatímco HD6 nevykazoval výrazné baktericidní schopnosti.\n\nHD5 a HNP1 navíc vykazují schopnost inhibovat růst a tvorbu spor mikrosporidií a zabraňují kolonizaci \"Toxoplasma gondii\".\n\nDefenziny hrají též důležitou úlohu v regulaci zánětu díky své schopnosti regulovat produkci prozánětlivých cytokinů. α-defenzíny produkované polymorfonukleárními buňkami mohou inhibovat sekreci cytokinů a oxidu dusnatého (NO) z makrofágů u chronických zánětů.\n\nHNP1-3 působí také jako chemoatraktanty pro monocyty.\n\nV současnosti je popsáno 6 α-defenzinů. První čtyři, označené jako HNP1-4 (Human neutrophil peptide) jsou produkovány polymorfonukleárními buňkami, monocyty, lymfocyty a NK buňkami, zatímco zbývající dva, HD5-6 (human defensin) jsou produktem Panethových buněk v kryptách tenkého střeva.\n\nExprese HNP1-3 je regulována prozánětlivými cytokiny, jako jsou IL-1β, IL-6 a TNF-α. Neobjasněná signalizační kaskáda zahrnuje stimulaci NOD2 (nucleotide-binding oligomerization domain 2), která je též potřebná k aktivaci HD5-6.\n\nDefenziny vznikají ve formě neaktivních preprodefenzinů a k aktivaci musí podstoupit posttranslační modifikace pro odstranění pre- a pro-sekvence. Pre-sekvencí je obvykle signalizační peptid, který je odstraněn po translokaci do Golgiho aparátu. Po odstranění pro-sekvence jsou funkční HNP1-4 uloženy v granulách polymorfonukleárních buněk.\n"}
{"id": "1363734", "url": "https://cs.wikipedia.org/wiki?curid=1363734", "title": "Maturita z českého jazyka", "text": "Maturita z českého jazyka\n\nMaturitní zkouška z českého jazyka je součástí české maturity. Nyní se jedná o jedinou zkoušku, kterou ve státní (společné) části musí podstoupit každý maturant (v letech 2021-2023 k tomu přibude matematika).Její podobu a nutnost v profilové části určuje ředitel školy.\n\nStátní maturita byla spuštěna roku 2011. Původně měla dvě obtížnosti, nyní pouze jednu. Tvoří ji tři části - písemná práce, didaktický test a ústní zkouška, které jsou hodnoceny v poměru 1:1:1. Pokud student neuspěje u zkoušky, opakuje pouze dílčí část, ve které neuspěl. Při didaktickém testu a písemné práci průběh kontroluje komisař, ústní zkouška se koná před zkušební maturitní komisí. Veškeré informace zveřejňuje Ministerstvo školství v Katalogu požadavků pro zkoušku z českého jazyka a literatury, jenž byl naposledy zveřejněn 29. dubna 2014 a platí pro všechny zkoušky po 1. lednu 2016. \n\nKatalog požadavků pro zkoušku z českého jazyka a literatury se skládá ze čtyř částí: \n<br>Část A – Očekávané vědomosti a dovednosti \n<br>Část B – Základní specifikace maturitní zkoušky z českého jazyka a literatury\n<br>Část C – Seznam autorů literárních děl, literárních žánrů, směrů a hnutí \n<br>Část D – Příklady testových úloh, zadání písemné práce a pracovních listů k maturitní zkoušce z českého jazyka a literatury \n\nDidaktický test má za cíl prověřit jazykové a literární znalosti a dovednosti maturanta. Jeho forma se více či méně mění každý rok. Čím dál tím více se dává důraz na porozumění a hledání v textu. Žáci nesmí při testu využívat žádných pomůcek kromě psacích potřeb.\n<br>\n<br> Jsou zde jak otevřené, tak uzavřené úlohy. Zpravidla jsou však odpovědi jednoslovné, kroužkují se nebo jsou formou vypisování krátkých částí textu či seřazování odpovědí.\nKonkrétní požadavky a příklady úloh jsou uvedeny v Katalogu požadavků. Didaktické testy jsou vyhodnocovány centrálně, a to elektronicky.\n\nV písemné neboli slohové práci si maturanti vybírají jedno z nabízených zadání, a na to píší souvislý text. Zadání stanovuje CERMAT, počet zadání je určen vyhláškou. Zadání jsou různorodá - pokrývají různé slohové útvary a jejich součástí může být výchozí text různého charakteru (kromě písemného textu i např. obrázek, mapa, tabulka, graf aj.). Na výběr zadání mají žáci 20 minut, na napsání práce 90 minut. Číslo vybraného zadání i samotný text píší žáci do přiloženého testového sešitu, který je předřádkovaný a jsou na něm uvedeny konkrétní údaje (rozsah práce, který je min. 250 slov ap.). Při psaní mají žáci povoleno používat pouze psací potřeby a Pravidla českého pravopisu bez vpisků, které zadavatelé předem zkontrolují.\n<br>\n<br>Od roku 2017 jsou slohové práce hodnoceny podle centrálně zpracované metodiky. Hodnotitele jmenuje a proškoluje CERMAT. Metodika hodnocení se několikrát měnila, v předchozích ročnících bývali například více zapojeni učitelé z maturantovy školy. \n<br>\n<br> Způsoby hodnocení jsou často předmětem diskuse. Příznivci centrálních hodnotitelů zastávají názor, že je to způsob, jak dosáhnout, co největší objektivnosti. Odpůrci kontrují, že ani tak nedochází k objektivnosti, naopak je lepší, pokud texty hodnotí učitelé v kontextu studentovi osobnosti a dlouhodobé práce. Kritizována jsou i nejasná hodnocení bez udání vysvětlení či potlačování kreativity a literárního nadání u studentů.\n\nDatum konání ústní zkoušky stanovuje ředitel školy. Při zkoušce si student vylosuje jedno z literárních děl, které má na svém seznamu. K dílu dostane pracovní list. Po vlastní dvacetiminutové přípravě „na potítku“ rozebírá patnáct minut úryvky/texty z pracovního listu i vlastní dílo. Dílo se posléze odebírá z celkového maturitního seznamu - není povoleno, aby dva studenti v jeden den před stejnou komisí hovořili o stejném díle.\n<br><br> Zkouška je posuzována dvěma certifikovanými hodnotiteli (zkoušející a přísedící - zkoušejícím je obvykle učitel českého jazyka daného žáka), které určuje ředitel školy. V rámci zkušební maturitní komise jsou dále přítomni předseda, místopředseda a třídní učitel nebo vedoucí oddělení konzervatoře. Ústní zkouška je veřejné, kdokoliv se jí tak může zúčastnit jako divák.\n\nNejpozději do 30. září daného školního roku stanoví ředitel školy školní seznam literárních děl. Musí vybrat minimálně 60 děl ze seznamu v Katalogu požadavků, který stanovuje Ministerstvo školství, mládeže a tělovýchovy. Následně ho musí zpřístupnit žákům, kterých se maturita týká. Tento seznam je platný jak pro jarní, tak pro podzimní termíny maturitní zkoušky. Vyhláškou je též určeno, že seznam musí být stejný pro všechny třídy dané školy.\n\nPoté si maturující student vybírá přesně 20 děl ze školou stanoveného seznamu. Vždy musí jít o celá díla, nikoliv pouze jejich část, a každý autor smí být ve výsledném seznamu zastoupen maximálně dvakrát. Ve studentově výběru (tzv. „povinná četba“) musí být próza, poezie a drama každé zastoupeno min. 2 díly, navíc musí být splněna i následující kritéria:\nPracovní listy připravuje škola, může však využít pracovní listy od CERMATu. Obsahují výňatek z uměleckého textu (tj. z vylosovaného literárního díla) a výňatek z neuměleckého textu, který se obvykle nějakým způsobem vztahuje k danému dílu, i když to není pravidlem. Dále jsou na pracovním listu uvedeny informace k struktuře zkoušky.\n\nPři samotné zkoušce musí student nejprve analyzovat umělecký text, poté literární dílo zasadit do literárněhistorického kontextu a nakonec analyzovat neumělecký text:\n\nŽáci musí \"„hovořit v souladu s jazykovými normami a se zásadami jazykové kultury“\" (tj. mluvit spisovně).\n\nNejpozději 30. 9. 2017 musely školy zveřejnit seznam minimálně 60 literárních děl, ze kterého si studenti vybírají 20 maturitních děl a svůj seznam předají nejpozději 3. 4. 2018 řediteli školy. Písemná práce se bude konat 11. 4. 2018 od 12:00. Didaktický test 3. 5. 2018 od 8:00. Výsledky didaktického testu budou uvolněny 15. 5. 2018, výpisy výsledků předávají maturantům ředitelé škol formou dle vlastního rozhodnutí. Výsledky písemné práce mají ředitelé škol k dispozici od začátku konání ústních zkoušek daného žáka (tedy v den, kdy ústně maturuje konkrétní student) a musí jim je bezodkladně oznámit. Ústní zkoušky ze společné (státní) části se konají v období od 16. 5. do 8 .6. 2018, konkrétní datum určí ředitel školy.\n<br>\n<br>\nPodzimní zkušební období je určeno na dny od 3. 9. 2018 od 12:00 do 7. 9. 2018.\nO profilové (školní) maturitní zkoušce rozhoduje ředitel školy. Informace o konkrétních požadavcích, podmínkách a průběhu je třeba hledat přímo na stránkách dané školy.\n"}
{"id": "1363739", "url": "https://cs.wikipedia.org/wiki?curid=1363739", "title": "Beta-hydridová eliminace", "text": "Beta-hydridová eliminace\n\nBeta-hydridová eliminace nebo β-hydridová eliminace je chemická reakce, ve které je alkylová skupina navázaná na kov přeměněna na odpovídající přes kov vázaný hydrid a alken. U methylové skupiny tato reakce na rozdíl například od butylové skupiny neprobíhá. Aby reakce proběhla, musí mít kovový komplex volnou \"cis\" pozici vzhledem k alkylové skupině.\n\nBeta-hydridová eliminace může být i neproduktivní vedlejší reakcí i produktivní reakcí.\n\nV některých případech je β-hydridová eliminace prvním z řady kroků, například při syntéze RuHCl(CO)(PPh) z chloridu ruthenitého, trifenylfosfinu a 2-methoxyethanolu alkoxidový komplexní meziprodukt reaguje β-hydridovou eliminací za vzniku hydridového ligandu a π-vázaného aldehydu, jenž se následně přeměňuje na karbonylový (CO) ligand.\n\nExistuje několik způsobů, jak znemožnit β-hydridovou eliminaci. Nejčastěji se používají alkylové ligandy, které nemají β-vodíková centra na první pozici, například methyl a neopentyl. β-hydridovou eliminaci je rovněž inhibována, pokud by vznikal rozvětvený alken.\n\nVelké alkylové ligandy jako jsou terc-butyl nebo trimethylsilyl, mohou vodíkovému atomu znemožňovat dosažení koplanární konfigurace s kovem, α a β atomy. Pokud kovové centrum nemá volná koordinační místa, například u komplexu s 18elektronovou konfigurací, pak také nemůže dojít k beta-hydridové eliminaci.\n\nV některých případech mohou koligandy vytvářet geometrie, které zabraňují β-hydridové eliminaci. Ve výše uvedeném případě je nežádoucí β-hydridové eliminaci zabráněno použitím difosfanu, kde jsou dva atomy fosforu drženy od sebe. Jedním způsobem, jak tohoto dosáhnout, je použití speciálních ligandů jako je Xantphos. Jelikož tyto kovové komplexy vytvářejí čtvercovou rovinnou geometrii, nemůže vzniknout volná \"cis\" pozice a tedy nemůže dojít k beta-hydridové eliminaci.\n"}
{"id": "1363742", "url": "https://cs.wikipedia.org/wiki?curid=1363742", "title": "Redukční eliminace", "text": "Redukční eliminace\n\nRedukční eliminace je reakce v organokovové chemii, při níž se oxidační číslo centrálního kovového atomu snižuje za tvorby nové kovalentní vazby mezi dvěma ligandy. Je mikroskopickým opakem oxidační adice a jedná se o produkt vytvářející krok v řadě katalytických procesů. Jelikož jsou oxidační adice a redukční eliminace opačné procesy, lze na ně aplikovat stejné mechanismy a rovnovážný stav záleží na elektrodynamice obou reakčních směrů.\n\nRedukční eliminace se často vyskytuje u vyšších oxidačních stavů a může spočívat v dvouelektronové přeměně na jednom kovovém centru (jednojaderná) nebo jednoelektronových přeměnách na dvou kovových centrech (dvoujaderná).\n\nPři jednojaderné redukční eliminaci se oxidační číslo snižuje o 2 (přičemž se počet d-elektronů v atomu kovu o tento počet zvýší). Tento mechanismus je běžný u d kationtů (Ni, Pd a Au) a d kationtů (Pt, Pd, Ir a Rh). U jednojaderné redukční eliminace je nutné, aby skupiny, které mají být redukovány, byly v \"cis\"-poloze vzhledem k dalšímu kovovému centru.\n\nV dvojjaderné redukční eliminaci se oxidační číslo každého kovového atomu snižuje o 1 a o tuto hodnotu se zvyšuje počet d-elektronů v každém z těchto atomů. Takovýto mechanismus se objevuje hlavně u kovů první řady přechodných kovů, které upřednostňují jednotkovou změnu oxidačního čísla, i když byl pozorován i u druhé a třetí řady.\n\nPodobně jako oxidační adice může redukční eliminace probíhat několika různými mechanismy. Převažuje koncentrovaný mechanismus, kdy vzniká nepolární, tricentrický přechodný stav s neměnící se stereochemií. Může se také objevit SN mechanismus či radikálový mechanismus, při němž se změní stereochemie.\n\nVýtěžnost redukční eliminace bývá silně ovlivněna geometrií kovového komplexu. U osmistěnných komplexů probíhá velmi pomalu a často pouze disociačním mechanismem, kde ligand musí disociovat komplex s koordinačním číslem 5. Tento komplex zaujímá tvar pokřivené trigonální bipyramidy typu Y, kde je π donorový ligand v základní pozici a dvě skupiny, které mají být eliminovány, jsou velmi blízko k sobě. Po eliminaci se vytvoří komplex s koordinačním číslem 3, který se spojuje s ligandem za vzniku rovinného čtvercového komplexu, jehož koordinační číslo je 4.\n\nRedukční eliminace čtvercových rovinných komplexů může probíhat několika způsoby: Disociačně, nedisociačně a asociativně. Podobně jako u osmistěnných komplexů zde mechanismus začíná ztrátou ligandu za vzniku meziproduktu s koordinačním číslem 3, který prochází redukční eliminací za tvorby komplexu s koordinačním číslem 1. U nedisociačního mechanismu se tvoří meziprodukt s koordinačním číslem 4 a výsledný produkt s koordinačním číslem 2. Pokud jsou eliminující ligandy vůči sobě v pozici \"trans\", musí se nejprve komplex přeměnit na \"cis\". V případě asociativního mechanismu se ligand nejdříve musí spojit s komplexem s koordinačním číslem 4, čímž se koordinační číslo zvýší na 5 a takovýto komplex poté prochází redukční eliminací podle disociačního mechanismu pro osmistěnné komplexy.\n\nNa redukční eliminaci má vliv několik faktorů: druh kovu a elektronová hustota, prostorové uspořádání, zúčastněné ligandy, koordinační číslo, geometrie komplexů a fotolýza/oxidace.\n\nU komplexů přechodných kovů z první řady probíhá redukční eliminace rychleji, než u komplexů kovů druhé řqady, u nichž je zase rychlejší než u komplexů kovů třetí řady; tato vlastnost je způsobována tím, že vazby kov-ligand jsou u přechodných kovů první řady méně pevné než u kovů druhé řady, kde jsou méně pevné než u kovů třetí řady. Pokud je na kovovém centru nízká elektronová hustota, pak probíhá redukční eliminace rychleji, než když je elektronová hustota vysoká, protože atom kovu při redukční eliminac elektrony získává.\n\nRedukční eliminace je obecně rychlejší u kovových center, která jsou více stericky zatěžována, jelikož je sterické zatížení během redukční eliminace zmírněno.\n\nKinetika redukční eliminace je obtížně předvídatelná, ovšem reakce, které zahrnují hydridy, jsou obzvlášť rychlé díky efektu orbitalového překrytí u přechodného stavu.\n\nRedukční eliminace probíhá u komplexů, kde je koordinační číslo atomu kovu 3 nebo 5 mnohem rychleji, než když má koordinační číslo hodnotu 4 či 6. U komplexů se sudými koordinačními čísly redukční eliminace vede ke vzniku meziproduktu se silným \"antivazebným\" orbitalem kov-ligand. Pokud se resukční eliminace provádí u komplexu s lichým koordinačním číslem, pak vzniklý meziprodukt obsadí nevazebný molekulový orbital.\n\nRedukční eliminace obecně probíhá rychleji u komplexů, jejichž struktura odpovídá struktuře produktu.\n\nRedukční eliminaci lze urychlit oxidací kovového centra světlem nebo oxidačním činidlem.\n\nRedukční eliminace má široké využití ve výzkumu i v průmyslu, nejvýznamnější jsou hydrogenace, hydroformylace a překřížené párovací reakce. V mnoha těchto katalytických cyklech je redukční eliminace krokem vytvářejícím produkt a také regeneruje katalyzátor, ovšem v Heckově reakci a Wackerově procesu se používá pouze na regeneraci katalyzátoru, jelikož produkty těchto reakcí vznikají beta-hydridovou eliminací.\n"}
{"id": "1363744", "url": "https://cs.wikipedia.org/wiki?curid=1363744", "title": "Leopoldina Brazilská", "text": "Leopoldina Brazilská\n\nLeopoldina Brazilská (13. července 1847 – 7. února 1871) byla jako dcera Petra II. Brazilského a jeho manželky Terezy Marie Neapolsko-Sicilské brazilskou princeznou a sňatkem s Ludvíkem Augustem Sasko-Kobursko-Gothajským sasko-kobursko-gothajskou princeznou a vévodkyní saskou.\n\nByla také druhá v pořadí následnictví brazilského císařského trůnu, a to dokonce i po svatbě starší sestry Isabely, která byla dlouho bezdětná.\n\nLeopoldina se narodila v 6 hodin a 45 minut ráno 13. července 1847 v císařském paláci São Cristóvão jako druhá dcera císaře Petra II. a jeho manželky Terezy Marie Neapolsko-Sicilské. Jejími prarodiči byli Petr I. Brazilský a Marie Leopoldina Habsbursko-Lotrinská a František I. Neapolsko-Sicilský a Marie Isabela Španělská.\n\nPokřtěna byla princezna 7. září 1847 v katedrále Naší Paní z hory Karmel biskupem Manuelem do Monte Rodrigues de Araújo a jméno dostala na počest své babička z otcovy strany. Za kmotry jí byli strýc a teta, kníže a kněžna ze Joinvillu, František Ferdinand Orléanský a Františka Karolína Portugalská - zastoupeni C. His de Buthenvalem (zplnomocněným ministrem francouzského krále Ludvíka Filipa) a Mariannou Carlotou de Verna Magalhães Coutinho, hraběnkou z Belmonte (císařovnina hlavní komorná). Už od dětství jí i její sestře otec hledal vhodné učitele. Volba padla na hraběnku z Barralu, která nastoupila na tento post v září 1855. Mnoho učitelů bylo poučeno, aby vzdělávali obě mladé dívky náročně a důsledně, studium neustále sledoval sám císař.\n\nVyučování princezen trvalo šest dní v týdnu od sedmi hodin ráno do půl desáté večer. Návštěvy mohly přijímat pouze v neděli, večírků a dalších událostí se směly účastnit podle rozhodnutí císaře. Učily seː portugalštinu a její literaturu, francouzštinu, angličtinu, italštinu, němčinu, latinu, řečtinu, algebru, geometrii, chemii, fyziku, botaniku, historii, kosmografii, kresbu, malbu, hru na klavír, filosofii, geografii, politickou ekonomii, rétoriku, zoologii, mineralogii a geologii.\n\nCísař Petr II. pověřil princeznu Františku, aby v Evropě našla dva prince, kteří by byli vhodnými manželi jeho dvou dcer. V květnu 1864 oznámil císař sňatky princezen, aniž by však uvedl jména nápadníků. Panovníkem vybraní kandidáti - jeho synovec Petra z Penthièvre a Filip Belgický (syn krále Leopolda I.) - však nabídku odmítli, což císaře vedlo k tomu, že se rozhodl pro prince Ludvíka Augusta Sasko-Kobursko-Gothajského a Gastona Orleánského, hraběte z Eu.\n\nNejdříve se zamýšlelo, že se Ludvík August ožení s císařskou princeznou Isabelou a Gaston s Leopoldinou, ale Petr II. odmítl v jednáních pokračovat dříve, než uslyší názor dcer na nápadníky. 2. září 1864 přijeli princové do Rio de Janeiro. V následujících dnech byly původní plány změněny, jak zaznamenala Isabelaː\n\nSvazek Leopoldiny a Ludvíka Augusta byl vyřízen manželskou smlouvou mezi brazilským císařem a vévodou Arnoštem II. Sasko-Kobursko-Gothajským. Smlouva v článcích 3, 4 a 5 stanovila, že pokud Dom Pedro II. nepovažuje následnictví princezny Isabely za jisté, měl by pár mimo jiné zůstat po část roku v Brazílii a mít své děti na brazilském území.\n\nNakonec se Leopoldina 15. prosince 1864 provdala za Ludvíka Augusta Sasko-Kobursko-Gothajského, druhého syna Augusta Sasko-Kobursko-Gothajského a princezna Klementiny Orléanské.\n\nDeset měsíců po potratu Leopoldina 19. března 1866 porodila syna, oblíbeného vnuka Petra II., prince Pedra Augusta. Od té doby žila Leopoldina mezi Brazílií a Evropou a do své rodné země se vždy vrátila porodit dítě. Ta tomu bylo s Augustem Leopoldem a Josefem Ferdinandem - narozenými v roce 1867 a 1869. Když zjistila, že čeká čtvrté dítě, rozhodli se s manželem nevrátit se do Brazílie, a tak se princ Ludvík Gaston narodil 15. září 1870 na zámku Ebenthal.\n\nNa počátku roku 1871 se na Leopoldině ukázaly první příznaky smrtelného onemocnění. Gastrointestinální problémy a horečka však nebyly spojeny s příjmem kontaminované vody, která sužovala Vídeň. Ve druhém týdnu však byla princezna ve stavu znepokojivého pokoření. V průběhu čtvrtého týdne se objevila přerušovaná horečka, skvrny na kůži a hematochezia, klasické příznaky břišního tyfu. Nemoc se rychle vyvíjela a Leopoldina začala trpět bludy a křečemi, svědky situace byla sestra Isabela s manželem Gastonem. Princezna nemoci podlehla 7. února 1871 odpoledne. Klementina Orléanská popsala agonii své snachy v dopise kněžně ze Joinvilluː\n\nNa princezninu počest nařídil císař František Josef I. na 30 dní státní smutek. Princezna Leopoldina Brazilská byla pohřbena v kostele sv. Augustina v Coburgu.\n\n\n\n"}
{"id": "1363746", "url": "https://cs.wikipedia.org/wiki?curid=1363746", "title": "Kostel svatého Jana Křtitele (Chřešťovice)", "text": "Kostel svatého Jana Křtitele (Chřešťovice)\n\nKostel svatého Jana Křtitele je církevní stavba, která se nachází na ostrohu nad řekou Vltavou v katastru vsi Chřešťovice v jižních Čechách. Kostel byl před rokem 1988 zapsán do seznamu kulturních památek Československa.\n\nKostel je nazýván i jako Kostel sv. Jana Křtitele „Na poušti“ (pustina), čímž lze vyložit i značnou vzdáleností kostela od obce, která činí téměř 1,5 km. Kostel stojí na akropoli dřívějšího středověkého hradiště, což vysvětluje vzdálenost od obce. Kostel byl postaven kamenickou hutí, která stavěla hrad Zvíkov, v rámci výstavby drobných sakrálních staveb. Kolem roku 1570 ho nechal renesančně přestavět rytíř Bohuslav Kalenický z Kalenic. Z tohoto období je i gotické zaklenutí žebry v presbytáři, svorník a kamenné gotické portály. V 17. století byla loď o 4.6m prodloužena.Zvony pocházející z 16. století a 18. století, které byly původně umístěny v dřevěné zvonici pocházející rovněž ze 17. století, byly v době první světové války ukradeny.\n\nDo zvonice vedou úzké schody, které jsou umístěny podél západní stěny jižní kaple a jsou kryty pultovou stříškou. U jihozápadního rohu lodě podél jižní stěny je umístěn přístavek se schodištěm na kruchtu. Jižní kaple je obohacena o zvonici s valbovou střechou, která byla dostavěna v 17. století.Východní průčelí tvoří jediné lomené gotické okno s kružbou (trojlist v kruhu). Západní průčelí tvoří pouze vstup do kostela, který je ukončen půlkruhovým obloukem. \n\nZ jižní strany je pravoúhlý presbytář obložen v nároží žulovými kvádry a osvětlen dvěma obdélnými okny, která jsou rozšířena z původních gotických (patrno z opadané omítky).Ve východním průčelí je zachováno gotické dvojdílné okno s kružbou (trojlist v kruhu). Severní strana je stejná jako jižní. Hlavní loď je 18.9m dlouhá, 6.55m široká a je plochostropá. Strop hlavní lodi kostela je zdoben ve středu křižáckým znakem, který se objevuje i z boku lavic. V bocích hlavní lodi jsou kaple odděleny půlkruhovým obloukem a zaklenuty valenou klenbou s hřebínkovými žebry a drobným svorníkem pocházejícím z přestavby v 16. století. Obě kaple jsou osvětleny jedním obdélným oknem, které je zaklenuto do oblouku. Nad jižní kaplí je zvonice. \nPresbytář je hluboký 9m a široký 6.6m. Má dvě pole, která jsou zaklenuta žebrovou křížovou klenbou. Ve hladkém svorníku se sbíhají mohutná klínová žebra a do zdi zabíhají ve výšce 1.5m. Obdélný vchod do sakristie, která je valeně klenuta, je na severní straně presbytáře. Přesbytář od hlavní lodi dělí hrotitý gotický triumfální oblouk. \n\nLomený oblouk, který je na hraně lodi sříznutý, je silný 0,76 m a široký 5 m.\n\nZařízení pochází již ze 3. čtvrti 18. století. Patří mezi ně hlavní oltář, oltář Panny Marie v presbytáři, dva protější boční oltáře sv. Jana Nepomuckého a sv. Floriána, kazatelna s figurálními reliéfy, na hlavním oltáři sochy sv. Petra a Pavla ze 17. století, kamenný figurální náhrobník z r. 1613 (na jižní straně presbytáře).\nPacifikál byl mosazný, stříbřený a zlacený. Byl vysoký 30 cm. Noha byla oválná a prohnutá, zdobena rozvilinami, dvěma kartušemi a dvěma medailony. Nodus byl šestiboký.\n\nKříž je mosazný, jeho ramena jsou ukončena trojlistem, je vyzdoben rytým ornamentem (korpus litý).\n\nNáhrobek v severní kapli je z červeného mramoru. Ve středu je dívčí postava v dlouhé říze, pod ní erb pánů Kalenických.\n\nKostel je obestavěn nepoužívaným hřbitovem, na který navazuje na západě hřbitov používaný, který je ohraničený ohradní zdí se vstupní brankou z jihu. Starý hřbitov je ohraničen zdí (na straně severní, východní a jižní), která navazuje na novější ohradní zeď nového používaného hřbitova. Z jihu je vstupní brána se širokým půlkruhovým otvorem. Před jižní zdí se nachází márnice obdélného tvaru, jejíž severní střena tvoří hranici hřbitova, ale nevztahuje se na ni památková ochrana. Nový hřbitov je zpřístupněn také vedlejší brankou v novější ohradní zdi, která je umístěna mezi dvěma pilíři. \nDřevěná přístavba zvonice pochází ze 17. století. O její dostavbu se tehdy zřejmě zasloužil hrabě Zikmund Ludvík Trautmansdorf. Zvonice tehdy obsahovala dva starobylé zvony. První zvon byl široký 88 cm a 70 cm vysoký s letopočtem 1555 a také jmény a znaky těchto šlechticů: Jan ze Švamberka, Jan mladší Kalenický, Wratislav z Bernsteinu a Zdeněk ze Spatzenbergu. Údajně bylo zvon slyšet zvonit až do města Písku. Druhý zvon, který byl široký 63 cm a 58 cm vysoký, z roku 1697 zdobily hlavičky andělíčků v oblacích a reliéf Panny Marie sedmibolestné. Tyto zvony byly za 1. sv. války takzvaně zrekvírovány. Kostel měl pouze zvonek ve věžičce. Kolem roku 1936 se vesnice rozhodla pořídit tři nové zvony. Zvon sv. Jan Křtitel vážící 523kg a vysoký 110cm byl ozdoben u vrchu vavřínovým věncem. Zvon sv. Panny Marie o váze 302 kg a výšce 90 cm a nejmenší sv. Josef, 218 kg a 81 cm. Menší zvony byly zdobeny věncem růžovým. Jejich svěcení na Hod Boží Velikonoční 12.4. 1936 bylo ve vesnici velkou slávou! Za 2. sv. války byly i tyto zvony opět zrekvírovány. Zvon sv. Josefa byl tehdejším farářem Prágrem uchráněn. \n\nPodle pověsti hlas zvonu z kostela sv. Jana Křtitele přinášel smůlu vorařům, kteří se plavili po Vltavě a v hlubokém údolí pod ním. Když se voraři vydávali na cestu, jejich rodiny jim především přály aby neslyšeli zvonit tento zvon. \n\nJedna z nejstarších pověstí vypráví o tom, že z kostela sv. Křtitele vede tajná chodba, buď na zámek, anebo na bývalou tvrz v Údraži. Druhá pověst je o stavbě kostela sv. Jana Křtitele. Když se tehdy rozhodli začít stavět tento kostel, nebylo vybráno nynější místo, ale místo, kde stojí kaple sv. Anny, tehdy ještě úplně neznámý kopec. Základy byly ale třikrát přeneseny neznámou silou na nynější místo a tak už zůstalo a kostel stojí na svém nynějším místě vzdálen od vesnice.\n\nV Chřešťovicích se během staletí vystřídalo mnoho panských rodů, jedním z nich byl vladycký rod Kaleniců. Chřešťovickou rodovou větev založil Bohuslav z Kalenic, královský úředník při zemských deskách, který se často zdržoval i v Praze, kde vlastnil dům ve Spálené ulici. Jeho domovem bylo chřešťovické panství a žil na chřešťovické tvrzi. Kolem roku 1570 nechal přestavět kostel sv. Jana Křtitele. Z tohoto období je gotické klenutí žeber v presbytáři i svorník. Jeho syn Oldřich musel otci slíbit, že dokončí přestavbu kostela. Oldřich zastával úřad nejvyššího lovčího ve službách Petra Voka z Rožmberka, a býval častým hostem na třeboňském zámku, a svým důvtipem bavil vybranou šlechtickou společnost. Po boku Petra Voka se účastnil válečného tažení do Uher proti Turkům. Při pohřbu Petra Voka byl poctěn tím, že vedl jeho slavnostně oděného koně. Oldřichova dcera Markéta je pohřbena v kostele, a její náhrobek z červeného mramoru i jeho nápis na něm je jeden z nejlépe dochovaných. V kostele jsou dvě další hrobky, zřejmě také Kaleniců.\n\n"}
{"id": "1363756", "url": "https://cs.wikipedia.org/wiki?curid=1363756", "title": "Francis van Bossuit", "text": "Francis van Bossuit\n\nFrancis van Bossuit (1635 Brusel – 1692 Amsterdam) byl vlámský sochař. Pracoval hlavně s terakotou, dřevem a slonovinou. \nV Římě se připojil se k Bentvueghels s přezdívkou \"Waarnemer\" (delegát, pozorovatel nebo reportér). Pracoval s Barentem Graatem a Matthysem Poolem. Spolupracoval s florentskými studenty akademie. Kolem roku 1680 odcestoval zpět na sever s rytcem Bonaventurou van Overbeekem. Jeho dřevěné sochy a jeho motivy se staly populární a objevují se i v dílech dalších umělců, jako jsou Jan van Mieris a Willem van Mieris, Ignatius van Logteren, Barend Graat a Nicolaas Verkolje. Podle Roelanda van Eyndena a Adriaana van der Willigena v jejich \"Geschiedenis der Vaderlandsche Schilderkunst (Historie malířství)\" dostal v Bentvueghels přezdívku \"Waarnemer\". Přezdívka vyjadřovala jeho pečlivé, precizní studování klasických soch. Vybavený uměním vytvářet poetické sochy, vrátil se na sever s Bonaventurou van Overbeekem. Pro neobvyklou něžnost jeho klasických slonovinových plastik se stal mezinárodně uznávaným umělcem. Jeho mezinárodní sláva byla pravděpodobně spíše důsledkem vydání knihy publikované v roce 1727 Matthysem Poolem s názvem \"Cabinet de l'Art de Sculpture\" s rytinami, vytvořenými podle jeho kreseb, které ilustrovaly příběhy od Ovidia a dalších klasiků. \n"}
{"id": "1363761", "url": "https://cs.wikipedia.org/wiki?curid=1363761", "title": "Johana Grudzińská", "text": "Johana Grudzińská\n\nJohana Grudzińská (17. května 1791 – 17. listopadu 1831) byla polskou šlechtičnou a kněžnou z Łowicz a druhou manželkou Konstantina Pavloviče, \"de facto\" polského místokrále. Tento sňatek stál Konstantina ruskou carskou korunu.\n\nJohana byla nejstarší ze tří dcer hraběte Antonina Grudzińskiho, posledního vlastníka města Chodzież. Grudzińská byla známá svou krásou. Od roku 181 měla vztah s ruským velkoknížetem Konstantinem Pavlovičem, jehož se 27. května 1820 stala druhou manželkou. Předtím byl ženatý s Julianou Sasko-Kobursko-Saalfeldskou, která od něj v roce 1801 odešla. Aby se mohl Konstantin s Johanou oženit, musel se na žádost svého bratra, cara Alexandra I., vzdát svých práv na trůn ve prospěch mladšího bratra Mikuláše. Utajení tohoto rozhodnutí, které znal jen okruh nejbližších přátel, přispělo k povstání děkabristů v roce 1825, které proběhlo po Alexandrově smrti.\n\nPo svatbě 8. července 1820 car tituloval Johanu \"kněžnou z Lovich\". Ruské carské námořnictvo pojmenovalo na její počest fregatu (Knyaginya Lovich, Княгиня Лович), která byla vypuštěna v roce 1828 a sloužila ve Středozemním moři během Řecké osvobozenecké války a Rusko-turecké války (1828–1829).\n\nJohana zůstala svému manželovi věrná dokonce i po Listopadovém povstání, v němž bojoval proti Polákům. Její sestra Marie Antonie se provdala za generála Dezydery Chłapowskiho, jednoho z nejvýznamnějších polských velitelů během povstání; další sestra se provdala za ruského důstojníka.\n\nKonstantin zemřel v červnu 1831 ve Vitebsku na choleru, krátce před jejich plánovaným vystěhováním do Petrohradu. Johana doručila jeho tělo do Petrohradu a zemřela 17. listopadu 1831. Byla pohřbena v Carskoje Selo; v roce 1929 byly její ostatky exhumovány a pohřbeny v hrobce její sestry a generála Chłapowskiho u Lešna.\n"}
{"id": "1363763", "url": "https://cs.wikipedia.org/wiki?curid=1363763", "title": "Toufarův mlýn", "text": "Toufarův mlýn\n\nVodní mlýn čp. 4 zvaný Toufarův mlýn je bývalý vodní mlýn v Domamyslicích, části města Prostějov. Byl poháněn shora vodou na Mlýnském potoku, který je pravým ramenem Hloučely. U mlýna se dochoval náhon a hospodářská zařízení. Poblíž stávala mohutná lípa s odhadovaným věkem 500 let, která byla v roce 2003 oceněna v anketě Strom roku. Byla vyvrácena při bouři v létě 2007.\n"}
{"id": "1363767", "url": "https://cs.wikipedia.org/wiki?curid=1363767", "title": "I Cry Alone", "text": "I Cry Alone\n\nI Cry Alone je píseň nahraná roku 1963 americkou soulovou zpěvačkou Dionne Warwick.\n\nPíseň byla vydaná na jejím prvním albu \"Presenting Dionne Warwick\" u společnosti Scepter Records. Autorem hudby je Burt Bacharach a textařem Hal David. Byla umístěna jako třetí skladba alba na straně \"A\".\n\n\n"}
{"id": "1363770", "url": "https://cs.wikipedia.org/wiki?curid=1363770", "title": "Josef Mach (spisovatel)", "text": "Josef Mach (spisovatel)\n\nJosef Mach (5. února 1883 Loučeň – 8. listopadu 1951 Praha) byl český básník, překladatel a novinář, satirik a parodista z okruhu anarchistických literátů, později dlouholetý pracovník československého ministerstva zahraničních věcí.\n\nNarodil se 5. 2. 1883 v obci Loučeň do rodiny zámeckého zahradníka jako třetí, nejmladší syn. Studoval nejprve na gymnáziu v Mladé Boleslavi (1894–1899), kde se seznámil s o dva roky starším Fr. Gellnerem, jenž měl na něj všestranný vliv. Od roku 1899 pokračoval ve studiu na gymnáziu v Praze. V roce 1902 se stal posluchačem pražské Karlo-Ferdinandovy uiversity, kde studoval na filozofické fakultě češtinu a němčinu. Studium přerušil v roce 1905 výkon vojenské služby. Na podzim roku 1906 odjel studovat filozofii na univerzitu do Innsbrucku, ale strávil tam jen dva semestry. Po návratu do Čech univerzitní studia nedokončil, dva roky působil jako suplent ve Dvoře Králové nad Labem; poté žil svobodným životem volného literáta.\n\nO literární tvorbu se Mach pokoušel od raného mládí; časopisecky debutoval roku 1895, a to dětskými verši uveřejněnými v \"Besídce mladých\". Jako student se účastnil vydávání studentských časopisů a v druhé polovině devadesátých let přispíval do časopisů Lumír, Moderní revue, Nový kult a Švanda dudák. Byl jedním ze zakládajících členů spolku začínajících literátů Syrinx, který krátce vydával i vlastní časopis, \"Moderní život\".\n\nPohyboval se v prostředí intelektuálního anarchismu, „anarchistických buřičů\", byl přítelem Fr. Gellnera a J. Haška, členem Haškovy Strany mírného pokroku v mezích zákona. (Zážitky z tohoto období zpracoval s Františkem Langerem v textu \"Strana mírného pokroku a jiné příhody s Haškem\", který vycházel od 7. 1. 1928 na pokračování v časopise \"Pestrý týden\".) Od roku 1910 spolupracoval s literárním kabaretem Červená sedma.\n\nV roce 1909 publikoval knižně první sbírku básní (\"Robinson Krusoe\"; 2., částečně pozměněné vydání vyšlo v r. 1912). Mach patřil k proudu, který byl úmyslně antipoetický, měl raději banálnost, všednost, pustotu i hrubost a sprostotu než frázi nebo pózu. Ve svých básních zpochybňoval »velké« a »vážné« dimenze života, odhaloval „banality v lidském počínaní a v osudech člověka, zejména v tom, co si říká »vyšší«, »vznešené«, »důležité« a »hluboké«\".\n\nV červnu 1912 odplul Mach do Spojených států amerických. Pobýval nejprve v New Yorku, ale záhy se přesunul do Chicaga, kde žila velká česká komunita. Krátce po příjezdu do Ameriky se oženil s Virginií Vinante, původem Italkou, a narodil se jim syn Zdeněk. V Chicagu se stal redaktorem několika periodik, učil češtinu a českou vlastivědu v českoamerické škole a v letech 1915–1919 byl úředníkem v železárnách. V USA vydal sbírku básní \"Na obou polokoulích\" (1918) a sbírku povídek \"Tři mrtvoly ve sklepě a jiné povídky\" (1919). I zde psal nejprve subjektivní lyriku ironického charakteru a jízlivými veršovanými glosami komentoval život Čechů v Americe.\n\nV době první světové války se jeho tvorba stále více zaměřovala na národní tematiku a byla spojena se záslužnou vlasteneckou činností v krajanském tisku. Dle Arne Nováka „byl z prvních a nejúčinnějších lyrických bubeníků českého odboje ve Spojených státech\". V těchto verších, které byly knižně vydány v roce 1924 (\"Americké verše z doby válečné 1914–1919\"), se však Mach nevyhnul literárním konvencím. \n\nPo válce vstoupil Mach do diplomatických služeb nově vzniklé Československé republiky. Byl pro tuto práci dobře jazykově vybaven, ovládal agličtinu, němčinu, francouzštinu a italštinu. V roce 1920 se stal ředitelem tiskové služby na velvyslanectví ve Washingtonu a v letech 1922–1927 pracoval na velvyslanectví v Římě. V roce 1928 se s rodinou vrátil do vlasti a stal se radou na ministerstvu zahraničních věcí.\n\nPo návratu do Československé republiky Mach již mnoho původních prací neuveřejnil, nové verše psal jen výjimečně a těžištěm jeho literární tvorby se staly překlady. V roce 1930 vydal cyklus básní \"Plavba do Ameriky 1912\", v roce 1933 humoristické vzpomínky \"Života běh\". Reprezentativní výbor z celoživotní tvorby pod názvem \"Básně\" vyšel v roce 1933 a obsahoval i studii Alberta Pražáka o Machově díle. V roce 1937 publikoval ještě parodistickou báseň \"Jaro v české poezii\".\n\nVe 30. letech Mach redigoval různé sborníky, knihovničku \"Veselá mysl\", sestavoval sborníčky humoru a vtipu (\"Baťa zblízka: anekdoty a intimní projevy Tomáše Bati\", 1932; \"Anekdoty o umělcích a lidech od pera\", 1933; \"Dětské rozumy\", 1933). Spolu s Ivanem Herbenem sestavili sborník \"T.G.M.: malé historky o velkém muži\", 1934. Významná je Machova činnost překladatelská; překládal B. Travena (\"Česači bavlny\", 1931), O. Henryho (\"Ze země hvězd, pruhů a dobrodruhů\", 1940), R. Bradforda (\"Černošský Pán Bůh a páni Izraeliti\", 1937; \"Starej zákon a proroci: humor amerických černochů\", 1947) a další autory.\n\nV roce 1939 bylo zrušeno ministerstvo zahraničních věcí a Mach byl přeložen na ministerstvo informací; v roce 1941 byl penzionován. V posledních letech života měl dlouhodobé zdravotní potíže a jeho stav se rok od roku zhoršoval. Zemřel v Praze 8. listopadu 1951. \n\n"}
{"id": "1363772", "url": "https://cs.wikipedia.org/wiki?curid=1363772", "title": "Şehzade Ahmet", "text": "Şehzade Ahmet\n\nŞehzade Ahmet (asi 1466 – 24. dubna 1513) byl osmanský princ, který v letech 1512–13 bojoval o trůn. (Şehzade znamená v turečtině a perštině \"princ\", \"následník\")\n\nAhmet byl nejstarším žijícím synem sultána Bayezida II. Jeho matkou byla konkubína Bülbül Hatun. Podle osmanských tradic museli všichni princové (şehzade) spravovat provincie (sanjak) v Anatolii, aby byli připraveni vládnout. Ahmet byl guvernérem Amasiye, důležitým městem v Anatolii. I když tento status nebyl oficiální, byl v posledních letech vlády svého otce korunním princem. Výrazně jej podporoval tehdejší velkovezír Hadim Ali Paša.\n\nAhmet měl dva žijící bratry; Korkuta, který byl guvernérem Antalye a Selima, guvernéra Trabzonu (pozdějšího sultána). Pravidla určují, že ten princ, který jako první po smrti sultána dorazí do Istanbulu má právo na trůn (a také začaly boje mezi bratry; jednou to způsobilo i Osmanské interregnum). Nejvíce tedy záleželo na poloze místa, kde princové působili jako guvernéři; Ahmet měl tehdy největší šanci, protože jeho provincie byla v blízkosti Istanbulu.\n\nI když byl Selimův syn Sulejman poslán do Bolu, malé provincie nedaleko Istanbulu, na Ahmetovo přání byl poslát do Feodosije na Krymu. Selim to viděl jako podporu jeho staršího bratra a chtěl se stát guvernérem Rumelie (Evropské části říše). Také odmítl, aby rumelské provincie spravovali pašové, kteří nejsou v manželství s princeznami, v čemž ho podporoval i jeho tchán, Mengli I. Geraj, který pak získal provincii Semendire (dnešní Smederevo v Srbsku), které bylo také součástí Rumelie, ale bylo daleko od Istanbulu. Nicméně Selim pak zůstal v Istanbulu místo aby do nové provincie odešel. Jeho otec se však nevzdal; sesadil ho z trůnu po bitvě v srpnu roku 1511. Selim poté utekl na Krym.\n\nZatímco Bayezid bojoval se Selimem, Ahmet byl povolán do Anatolie, aby potlačil povstání v Şahkulu. Nicméně místo aby Ahmet bojoval, snažil se zvítězit nad vojáky, kteří bránili Istanbul, aby se sám mohl zmocnit trůnu. Tento boj ho stál hodně vojáků a hlavně jeho největšího podporovatele Hadima Aliho Pašu. \n\nKdyž slyšel o otcově sesazení z trůnu, prohlásil se za sultána Anatolie a začal bojovat s jedním ze svých synovců (jehož otec byl již mrtev). Obsadil Konyu a zeptal se svého otce, jestli by mu vrátil jeho původní provincii, kterou by řídil stejně jako Konyu. Chtěl také nastoupit na trůn, ale jeho pokusy selhaly, protože mu vojáci zablokovali cestu, jelikož chtěli jako sultána Selima. Selim se mezitím vrátil z Krymu, přemluvil otce Bayezida, aby abdikoval a sám sebe prohlásil za sultána.\n\nAhmet pokračoval ve funkci guvernéra v Anatolii v prvním měsících Selimovy vlády. Nakonec se uskutečnila mezi bratry bitva v Yenişehir v Burse dne 24. dubna 1513. Ahmet byl rychle poražen; byl zajat a krátce na to popraven. \n\nAhmed měl tři manželky, o kterých jsou záznamy:\n\nAhmet měl sedm synů:\n\nAhmet měl tři dcery:\n"}
{"id": "1363778", "url": "https://cs.wikipedia.org/wiki?curid=1363778", "title": "Drozdovice", "text": "Drozdovice\n\nDrozdovice jsou součást města Prostějova. Původně se jednalo o samostatnou vesnici, kterou Prostějov koupil a k městu připojil roku 1516. Od 31. května 1881 se území nazývalo Anenská (\"Anna-Gasse\") díky kapli sv. Anny, která se zde nachází. Od 1. června 1926 se opět nazývá Drozdovice (v letech 1940–1945 \"Drozdowitzer-Gasse\"). V období první republiky zde stávalo osm hospod. Mezi nejznámější dnes patří tradiční hostinec \"U Rybáře\" nebo hospoda \"U Zavadilky\" s původní kuželnou. Podoba původní vesnické zástavby Drozdovic je stále patrná.\n"}
{"id": "1363780", "url": "https://cs.wikipedia.org/wiki?curid=1363780", "title": "František Cundrla", "text": "František Cundrla\n\nFrantišek Cundrla (25. listopadu 1943 Strážnice – 25. dubna 2011 Hodonín) byl český malíř a vysokoškolský pedagog pobývající v Praze a zejména ve Strážnici na Moravském Slovácku. \n\nOd dětství se věnoval kresbě a později i malbě. Studoval na UMPRUM v Uherském Hradišti a na AVU v Praze. Jako pedagog začínal na UMPRUM v Uherském Hradišti. Posléze 22 let vyučoval kresbu na Fakultě architektury ČVUT. Přátelil se s malířem Janem Zrzavým a historikem umění Jiřím Kotalíkem. Je znám především skrze zažité interpretace díky svým studiím pohybu, v nichž využíval folklorních a tradičních kulturních motivů okolí Strážnice (motivy tančících figur šohajů). Jeho tvorba čítá ohromné množství malířských a pero-kresebných děl, ve kterých se opakuje pouze několik málo motivů (autor však vypracoval velmi osobitý styl přesahující malbu samu). \n\nKvůli neobeznámenosti širší veřejnosti (jak laické, tak akademické) je Cundrla do dnešních dnů spíše neznámá persona dějin českého výtvarného umění a víceméně tak upadl v zapomnění. Se snahou podat systematičtější pohled na malířův život a dílo se od jara roku 2017 věnuje Filip Martinek filosoficko-historické práci na vůbec první monografii o Františku Cundrlovi.\n\n"}
{"id": "1363781", "url": "https://cs.wikipedia.org/wiki?curid=1363781", "title": "Jiří Troníček", "text": "Jiří Troníček\n\nJiří Troníček (14. srpna 1935 – 5. února 2015 Praha) byl český fotbalový útočník a trenér.\n\nV československé lize hrál za Dynamo Praha (dobový název Slavie), vstřelil jednu prvoligovou branku. V nižších soutěžích nastupoval také ve Viktorii Žižkov.\n\nPo skončení hráčské kariéry se stal trenérem. Na počátku 90. let 20. století vedl pražskou Admiru.\n\n"}
{"id": "1363787", "url": "https://cs.wikipedia.org/wiki?curid=1363787", "title": "Diskriminační analýza hlavních komponent", "text": "Diskriminační analýza hlavních komponent\n\nDiskriminační analýza hlavních komponent (DAPC - z anglického Discriminant Analysis of Principal Components) je mnohorozměrná statistická analýza využívána pro určení počtu skupin či klastrů ve studované populaci. Jedná se o statistickou metodu využívanou pro populace s částečným zastoupením geneticky příbuzných jedinců nebo přímo populace klonů. Jedinci v populaci jsou rozdělení do skupin na základě své genetické informace. \n\nMetoda zohledňuje mezipopulační variabilitu stejně tak jako vnitropopulační variabilitu. Jako první krok jsou všechna data transformována pomocí analýzou hlavních komponent (PCA) a následně jsou data rozdělena do skupin/klastrů za pomocí diskriminační analýzy (DA). PCA zajistí, že data použitá diskriminační analýzou nejsou na počátku nijak korelovatelná a zárověň zajistí podmínku DA, že počet vstupních dat (genetických dat, např.: jednonukleotidových polymorfismusů - SNP ) musí být nižší než počet jedinců v populaci. Proto je tato metoda využívána ke zpracování velkých datasetů molekulárních dat z velmi početných populací. DAPC je alternartiva k jiným shlukovým analýzám dat jako je Bayesianské shlukování či K-means shlukování, s rozdílem, že výše uvedené metody nejsou použitelné pro populace geneticky příbuzných jedinců či dokonce populace klonů. \n\nJeden z výsledků DAPC může být obrazové uspořádání mezipopulačních genetických struktur a to i se zohledněním komplexních struktur jako je například hierarchické shlukování. \n\nDAPC analýza je součástí balíčku \"adegent\" v programovacím jazyce R a je hojně využívána molekulárními biology.\n"}
{"id": "1363788", "url": "https://cs.wikipedia.org/wiki?curid=1363788", "title": "Barend Graat", "text": "Barend Graat\n\nBarend Graat (21. září 1628, Amsterdam - 4. listopadu 1709, Amsterdam) byl holandský malíř. Maloval oltářní obrazy, obrazy s historickými tématy, byl také krajinář, portrétista a návrhář.\n\nBarend Graat byl pokřtěn v Nieuwe Kerku v Amsterdamu. Podle Houbrakena, jenž viděl jeho lepty, Graat se naučil malovat od svého strýce Hanse. Ačkoli nikdy nebyl v Itálii, začal se věnovat malým italským krajinám a žánrovým obrázkům ve stylu Pietera van Laera. Své dílo podepisoval \"B.Graat feecit\". Byl velmi dobrý v zobrazování hospodářských zvířat a byl učitelem malíře Johanna Heinricha Roose, kterého přežil. Graat byl přítelem básníka Jana Vose, katolického básníka a dramatika. V roce 1660 se oženil s mladou vdovou. Rozhodl se neodcestovat do Itálie, přestože se na tuto cestu připravoval. V roce 1664 koupil pozemek a postavil dům na Leidsegracht. V roce 1668 a 1670 byly jeho dvě dcery pokřtěny v tajném kostele. V roce 1672 byl jedním z malířů, kteří hodnotili sbírku obrazů prodávaných Gerritem Uylenburghem, jeho úkolem bylo potvrdit pravost obrazů. Po patnácti letech malíř otevřel ve svém domě akademii. Pracoval pro významné amsterodamské rodiny a maloval také tzv. \"Grisailles\" - obrazy provedené pouze v odstínech šedé nebo jiné neutrální barvy. Grisaille se používá zejména na velkých dekoračních kompozicích jako imitace soch. Obrazy provedené v hnědé jsou označovány jako \"brunaille\" a obrazy provedené v zelené se nazývají \"verdaille\". Mnoho jeho prací se dochovalo dodnes. Jeho synovec Matthijs Pool, který si v roce 1708 vzal Graatovu dceru, publikoval v roce 1727 Graatovy rytiny vytvořené podle slonovinových soch Francise de Bossuita.\n\nGraat se dožil vysokého věku, žil do 81 let.\n"}
{"id": "1363789", "url": "https://cs.wikipedia.org/wiki?curid=1363789", "title": "Zip-a-Dee-Doo-Dah", "text": "Zip-a-Dee-Doo-Dah\n\nZip-a-Dee-Doo-Dah je píseň nahraná roku 1946 americkým hercem Jamesem Baskettem.\n\nPíseň byla použita v animovaném filmu \"Píseň jihu\" společnosti The Walt Disney Company. Vyhrála Oscara za nejlepší píseň. Byla to druhá disney píseň po \"When You Wish Upon a Star\" která vyhrála tuto cenu. Autorem hudby byl Allie Wrubel a textařem Ray Gilbert.\n\nV seznamu jsou uvedeny jen některé coververze.\n\n"}
{"id": "1363791", "url": "https://cs.wikipedia.org/wiki?curid=1363791", "title": "Ecuador Open Quito 2018 – mužská dvouhra", "text": "Ecuador Open Quito 2018 – mužská dvouhra\n\nMužská dvouhra Ecuador Open Quito 2018 probíhala v první polovině února 2018. Do singlové soutěže quitského tenisového turnaje nastoupilo dvacet osm hráčů. Trojnásobným obhájcem titulu, a do té doby jediným šampionem turnaje, byl dominikánský tenista Víctor Estrella Burgos, kterého ve druhém kole vyřadil Rakušan Gerald Melzer.\n\nVítězem se stal 26letý španělský kvalifikant Roberto Carballés Baena, jenž ve finále zdolal favorizovaného krajana a druhého nasazeného Alberta Ramose Viñolase, figurujícího na 21. místě klasifikace, po třísetovém průběhu 6–3, 4–6 a 6–4. Pasivní poměr vzájemných zápasů snížil na 2–4 a posunul se o devatenáct příček na nové kariérní maximum, když mu patřila 76. pozice žebříčku ATP. V kvalifikaci turnaje přitom Carballés Baena dosáhl vůbec prvního vítěznéh zápasu v sezóně 2018. V předchozí kariéře se jeho maximem stalo jedno turnajové semifinále. Na okruhu ATP Tour si tak připsal premiérové turnajové vítězství.\n\nČtyři nejvýše nasazení hráči obdrželi volný los do druhého kola.\n"}
{"id": "1363792", "url": "https://cs.wikipedia.org/wiki?curid=1363792", "title": "Pohřeb v Karpatech", "text": "Pohřeb v Karpatech\n\nPohřeb v Karpatech je sousoší Jana Štursy (1880–1925) z let 1915–1924. Umístěno je v Předměřicích nad Jizerou, ve Frýdku-Místku a v Novém Městě na Moravě.\n\nPrvní světová válka (1914–1918) přinesla nezměrné utrpení i ztráty na lidských životech. Prakticky ihned po jejím skončení byly budovány pomníky na paměť padlých a dalších obětí. Dodnes jsou součástí místních prostranství a hřbitovů. Často do seznamů padlých v první světové válce byla přidána i jména padlých ve druhé světové válce. Mezi těmito pomníky vynikají ty, které byly ozdobeny uměleckými díly. Některá z nich vytvořili umělci, kteří přímo reagovali na utrpení světové války, jíž sami byli přímými účastníky. V díle Jana Štursy jsou takovými díly \"Pohřeb v Karpatech, Raněný\" a \"Hlavice s bojujícími a umírajícími legionáři\" na budově Legiobanky.\n\nPřímým inspirativním zdrojem sousoší byla fotografie uveřejněná v časopisu Das Neueste im Bilde v roce 1915 s titulem „Rusové pohřbívají padlého spolubojovníka v Karpatech“, která se zachovala ve Štursově pozůstalosti. Tato reportážní fotografie byla pro Štursu naprosto inspirující. Převzal základní kompozici čtyř vojáků, kteří ukládají spolubojovníka do hrobu. Původní fotografie obsahovala ještě další dva vojáky, kteří zřejmě opodál hlídkovali. Do sousoší by však nezapadli. Štursa tento problém vyřešil tím, že hlavu jednoho vojáka v zadní dvojici mírně pootočil jakoby ve směru možného útoku. Podle monografie Petra Wittlicha tak Štursa vytvořil příznivý předpoklad pro řešení zadního pohledu na pomník a zároveň dal skupině hlubší obsahovou dimenzi ve smyslu její výzvy okolnímu světu. Ve Štursově první verzi sousoší byli vojáci oblečeni v rakouských uniformách, čímž naznačil, že za světové války trpěli a umírali lidé na všech frontách. Štursovi se podařilo vystihnout to, co i naznačoval sám snímek, tragiku války, očištěnou od patosu zdůrazňovaného hrdinství, naopak vystihnout smutek dané situace. Význam díla shrnuje monografie Jiřího Mašína o Janu Štursovi následovně: „\"Pohřeb v Karpatech tak vstoupil do dějin českého sochařství jako dílo mimořádné, v němž se integrálně propojily tvar s obsahem a časovost s nadčasovostí.\"“\n\nDo konce války vznikly dvě verze sousoší. Malá verze (9,5 cm) z let 1915–1916, která se dochovala ve více bronzových odlitcích. Druhá verze z roku 1918 byla vypracována v hruškovém dřevě (výška 44,5 cm) Původne byla ve sbírce průmyslníka Jindřicha Waldese. Nyní je ve sbírce Karly a Davida Železných.\n\nPo ukončení války za podstatně změněné politické situace vznikla poptávka po sochařském ztvárnění pomníků padlých ve válce. V rámci přípravy pomníků v Předměřicích nad Jizerou a Místku byly uniformy vojáků upraveny, aby pomník více odrážel podíl mocností na ukončení války. Vojáci v sousoší byli oblečeni do uniforem vojáků legií na Rusi, dále dále do francouzských a italských uniforem. Poslední voják zůstal v rakouské uniformě, měl symbolizovat čerstvě zběhnuvšího vojáka rakouské armády. Následně byly vyhotoveny kamenosochařské kopie v životní velikosti, kde oproti původním Štursovým verzím jsou postavy zrcadlově obrácené. Výška sousoší bez podstavce je cca 210 cm. Jednotlivé verze sousoší, označené jako pomník padlých ve světové válce, byly umístěny v Předměřicích nad Jizerou (1925), v Místku (1924) a ve Štursově rodišti v Novém Městě na Moravě (1932).\n\n\n"}
{"id": "1363793", "url": "https://cs.wikipedia.org/wiki?curid=1363793", "title": "Husova (Praha)", "text": "Husova (Praha)\n\nHusova ulice na Starém Městě v Praze spojuje križovatku ulic Na Perštýně, Skořepka a Betlémské náměstí s Mariánským náměstím. Nazvána je podle mistra Jana Husa (1370–1415).\n\nOd středověku vedla ulicí důležitá cesta z Pražského hradu na Vyšehrad a jistou dobu to byla ulice s největší hustotou kostelů v Praze. Používané názvy:\n\n"}
{"id": "1363794", "url": "https://cs.wikipedia.org/wiki?curid=1363794", "title": "Žatecká (Praha)", "text": "Žatecká (Praha)\n\nŽatecká ulice na Starém Městě v Praze spojuje ulice Platnéřská a Široká. V budově městské knihovny na Žatecké 1 má sídlo Národní divadlo Marionet a Říše loutek.\n\nV letech 1615-41 dům na čísle 41/4 patřil městu Žatec a proto ulice dostala název \"Žatecká\". Dnes na uvedené adrese sídlí hotel My House Apartments.\n\n"}
{"id": "1363795", "url": "https://cs.wikipedia.org/wiki?curid=1363795", "title": "Veleslavínova (Praha)", "text": "Veleslavínova (Praha)\n\nVeleslavínova ulice na Starém Městě v Praze spojuje ulice Křižovnická a Valentinská. Nazvána je podle českého historika a překladatele Daniele Adama z Veleslavína (1546-99), který získal šlechtický přídomek „Z Veleslavína“ v roce 1578 za nakladatelskou a spisovatelskou činnost.\n\nVe středověku byl prostor ulice součástí náměstí u kostela svatého Valentina postaveného ze zaniklého šlechtického dvorce. Proto místní název byl „Ve dvorci“, „Ryneček u svatého Valentina“, „Dolejší ryneček“, „V osadě svatého Valentina“ nebo „Malý ryneček“. Název „Veleslavínova“ se používal od začátku 20. století, první písemný záznam z roku 1903 obsahuje Ruthova Královská kronika.\n\n"}
{"id": "1363796", "url": "https://cs.wikipedia.org/wiki?curid=1363796", "title": "Maiselova", "text": "Maiselova\n\nMaiselova ulice na Starém Městě v Praze spojuje náměstí Franze Kafky a ulic Břehová.\nNazvána je podle bohatého židovského obchodníka a bankéře Mordechaje Maisela (1528-1601), který v roce 1592 nechal v ulici postavit Maiselovu synagogu.\n\nUlice spojovala střed Starého Města se Židovským Městem, vedla od kostela svatého Mikuláše na Staroměstském náměstí k Břehové ulici. Ulice měla původně víc názvů:\nOd roku 1901 se celá ulice nazývá \"Maiselova\", v letech 1940-45 dočasně \"Filipa de Monte\".\n\n"}
{"id": "1363797", "url": "https://cs.wikipedia.org/wiki?curid=1363797", "title": "Jáchymova", "text": "Jáchymova\n\nJáchymova ulice na Starém Městě v Praze spojuje ulice Maiselova a Pařížská.\n\nPůvodní název ulice byl \"Joachimova\" nebo \"Joachimská\", počeštěný tvar \"Jáchymova\" se používá od začátku 20. století.\n"}
{"id": "1363799", "url": "https://cs.wikipedia.org/wiki?curid=1363799", "title": "Diema Xtra Sofia Open 2018 – mužská dvouhra", "text": "Diema Xtra Sofia Open 2018 – mužská dvouhra\n\nMužská dvouhra Diema Xtra Sofia Open 2018 probíhala v první polovině února 2018. Do singlové soutěže sofijského tenisového turnaje nastoupilo dvacet osm hráčů. Obhájcem titulu byl čtvrtý tenista světa Grigor Dimitrov z Bulharska, který se před zahájením odhlásil pro poranění ramena.\n\nVítězem se stal 26letý bosenský kvalifikant Mirza Bašić, jenž ve finále zdolal Rumuna Mariuse Copila po dramatickém třísetovém průběhu 7–6, 6–7 a 6–4. Na okruhu ATP Tour si tak připsal premiérové turnajové vítězství, debutovou výhru nad hráčem Top 20 po zdolání Wawrinky, a poprvé se v následném vydání žebříčku ATP posunul do elitní světové stovky na 77. příčku. Oba aktéři závěrečného zápasu si zahráli první finále na túře ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1363800", "url": "https://cs.wikipedia.org/wiki?curid=1363800", "title": "Výjevy z třídního boje ve Springfieldu", "text": "Výjevy z třídního boje ve Springfieldu\n\nVýjevy z třídního boje ve Springfieldu (\"Scenes from the Class Struggle in Springfield\") je 142. díl amerického animovaného seriálu Simpsonovi. Premiéru měl v televizi Fox Broadcasting Company 4. února 1996.\n\nZatímco Homer s Bartem vybírají televizi, Marge nachází kostým značky Chanel, který se jí zalíbí. Koupí si ho a jde s ním i do Kwik-E-Martu, kde jí potká bývalá spolužačka Evelyn, která jí a její rodinu pozve do Springfieldského venkovského klubu. Tam udělá Marge skvělý dojem a získává pro svou rodinu propustku stálý host, snaží se však dosáhnout členství v klubu. Její kostým přestává dělat dojem a nepomáhá ani jeho přepracování, jelikož od ní ostatní očekávají nové krásné šaty. Mezitím si ve spolku Líza oblíbila koně, na kterých měla dovoleno jezdit, a Homera přiučil Tom Kite hrát excelentně golf, který Homer stále více sám trénuje. Než Marge stihne vyndat podruhé přepracovaný kostým ze šicího stroje, omylem ho zapne, čímž oděv zničí. Pan Burns vidí Homera, jak trénuje golf, a výzývá ho ke golfovému duelu, při kterém se zjistí, že Burns nevědomky podváděl prostřednictvím Waylona Smitherse. Marge si koupí nové šaty a jede s rodinou na ples do klubu. Cestou si návštěvu Marge rozmyslí a vyráží místo toho s rodinou do Krusty Burgeru, čímž se rodina připravila o členství. Pan Burns je zklamán, že Homer nedorazil, jelikož se mu chtěl omluvit dortem, který tak musí ochutnat Smithers, který ho vyhodnocuje za nepovedený, a Marge je ráda, že se kvůli ní nemusí rodina omezovat. \n"}
{"id": "1363803", "url": "https://cs.wikipedia.org/wiki?curid=1363803", "title": "Let Saratov Airlines 703", "text": "Let Saratov Airlines 703\n\nLet Saratov Airlines 703 byl vnitrostátní let s pasažéry letící 11. února 2018 z letiště Moskva-Domodědovo do letiště v Orsku. Byl vykonávaný letounem Antonov An-148 společnosti Saratov Airlines. Několik minut po vzletu letoun začal klesat, krátce potom se ztratil z radarů a havaroval. Všech 65 cestujících a 6 členů posádky zemřelo, nikdo neměl naději na přežití. Stroj s imatrikulací RA-61704 byl 8 let starý, mezi roky 2010 až 2017 létal pro ruskou aerolinii Rossija, od únoru 2017 do pádu pro Saratovské aerolinie. Černá skříňka byla nalezena den po pádu, a podle předběžných závěrů vyšetřování Mezinárodního leteckého výboru byla za příčinu nehody označena chyba pilotů, kteří nezapnuli systém vytápění snímačů rychlosti, které proto namrzly a ukazovaly nesprávné údaje. Následná reakce posádky na rozporné informace o rychlosti neodpovídala předepsanému postupu z letové příručky.\n\nPo roce 2017, který se obešel bez úmrtí v komerčním letectví s cestujícími se jednalo o první smrtelnou nehodu dopravního tryskového letounu pro pasažéry od roku 2016, kdy havaroval let LaMia Airlines 2933, při kterém zemřelo také 71 osob.\n\n"}
{"id": "1363805", "url": "https://cs.wikipedia.org/wiki?curid=1363805", "title": "Let the Music Play", "text": "Let the Music Play\n\nLet The Music Play je píseň nahraná roku 1963 americkou soulovou skupinou The Drifters.\n\nPíseň byla vydaná na straně \"B\" se singlem \"On Broadway\" na straně \"A\" u společnosti Atlantic Records. Autorem hudby je Burt Bacharach a textařem Hal David.\n\nVe stejném roku nazpívala tuto píseň s rozdílným textem a názvem \"Make the Music Play\" soulová zpěvačka Dionne Warwick. Text pochází od Hale Davida. Píseň byla vydaná na jejím prvním albu \"Presenting Dionne Warwick\" u společnosti Scepter Records. Byla umístěna jako pátá skladba alba na straně \"A\".\n\n\n"}
{"id": "1363806", "url": "https://cs.wikipedia.org/wiki?curid=1363806", "title": "Antonín Brynda", "text": "Antonín Brynda\n\nAntonín Brynda (12. března 1925 Kladno – 30. června 1955 tamtéž) byl český fotbalový záložník, který nastupoval i jako obránce.\n\nZemřel na následky zranění, které utrpěl v sobotu 14. května 1955 během prvoligového utkání Spartaku Praha Sokolovo (dobový název Sparty) s Baníkem Kladno v Praze na Letné. Výhře domácích 3:2 přihlíželo 7 620 platících diváků. Na základě dohody mezi vedením obou mužstev byla polovina čistého zisku předána pozůstalé manželce a synovi.\n\nV československé lize hrál za SONP/Baník Kladno, aniž by skóroval. Začínal v Rozdělově, během základní vojenské služby (1947–1949) byl hráčem ATK Praha (dobový název Dukly). Za Kladno hrál od roku 1951, v jeho dresu nastoupil ke 187 utkáním.\n\n"}
{"id": "1363812", "url": "https://cs.wikipedia.org/wiki?curid=1363812", "title": "If You See Bill", "text": "If You See Bill\n\nIf You See Bill je píseň nahraná roku 1961 americkou zpěvačkou Tammi Terrell.\n\nPíseň byla vydaná jako singl na straně \"A\" s písní \"It's Mine\"' na straně \"B\" u společnosti Scepter Records. Autorem hudby i textu byl Luther Dixon.\n\nRoku 1963 nazpívala tuto píseň americká soulová zpěvačka Dionne Warwick na jejím prvním albu \"Presenting Dionne Warwick\" u společnosti Scepter Records. Byla umístěna jako šestá skladba alba na straně \"A\".\n\n"}
{"id": "1363814", "url": "https://cs.wikipedia.org/wiki?curid=1363814", "title": "John Michael Miller", "text": "John Michael Miller\n\nJohn Michael Miller CSB (* 9. července 1946, Ottawa) je kanadský římskokatolický kněz a od roku 2009 metropolitní arcibiskup vancouverský.\n\n"}
{"id": "1363815", "url": "https://cs.wikipedia.org/wiki?curid=1363815", "title": "Garin z Monglane", "text": "Garin z Monglane\n\nGarin z Monglane (\"Garin de Monglane\") je francouzský středověký hrdinský epos, jeden z tzv. \"chansons de geste\". Píseň vznikla v 1. polovině 13. století a vypráví o pradědovi Viléma Oranžského a jeho příchodu ke dvoru Karla Velikého. Dějově této písní předchází epos \"Mládí Garina z Monglane\" (\"Enfances Garin de Monglane\"), který je nejmladší písní celého cyklu.\n\nGarin z Monglane je společným předkem rytířů vystupujících v \"Cyklu Viléma Oranžského\". Proto se také tento cyklus někdy nazývá \"Cyklem Garina z Monglane\" (\"Le cycle de Garin de Monglane\")\n\nGarin přichází na dvůr Karla Velikého a je donucen hrát s císařem šachy o svůj život. Karel je totiž podrážděn tím, že císařovně se Garin velice líbí. Pokud Garin partii vyhraje, splní mu Karel každé přání, pokud prohraje, přijde o hlavu. Garin však v partii zvítězí a jako odměnu žádá dostat v léno město Monglane, které je ovšem v rukou Saracénů. Garin Monglane dobije a pak ožení s dívkou Mabil, která mu dá čtyři syny: Hernauta, Girarta, Reniera a Milona.\n\nPíseň \"Mládí Garina z Monglane\" (\"Les Enfances Garin de Monglane\") je nejmladší písní celého \"Cyklu Viléma Oranžského\". Její vznik je nejčastěji kladen na počátek 15. století, podle některých romanistů vznikla již v polovině 14. století. Rukopis, ve kterém se píseň dochovala, pochází z poslední čtvrtiny 15. století..\n\nPíseň začíná Garinovým narozením (byl synem akvitánského vévody Savariho a jeho ženy Flóry, dcery krále Lombardie), pokračuje jeho prvními hrdinskými činy (například v Kalábrii porazí obra Narkvilia) a končí jeho příjezdem ke dvoru Karla Velikého.\n\n"}
{"id": "1363816", "url": "https://cs.wikipedia.org/wiki?curid=1363816", "title": "Don't Make Me Over", "text": "Don't Make Me Over\n\nDon't Make Me Over je píseň nahraná roku 1962 americkou soulovou zpěvačkou Dionne Warwick.\n\nPíseň byla vydaná jako singl s písní \"I Smiled Yesterday\" (strana \"A\") a roku 1963 na jejím prvním albu \"Presenting Dionne Warwick\" u společnosti Scepter Records. Autorem hudby je Burt Bacharach a textařem Hal David. Byla umístěna jako první skladba alba na straně \"B\".\n\n\nRoku 1966 nahrála tuto píseň zpěvačka Judita Čeřovská, český text s názvem \"To se mi nezdá\" napsala Jiřina Fikejzová.\n\n"}
{"id": "1363817", "url": "https://cs.wikipedia.org/wiki?curid=1363817", "title": "Jan Štěkna", "text": "Jan Štěkna\n\nJan Štěkna (* v polovině 14. století – † kol. r. 1407) byl český teolog přelomu 14. a 15. století, který patřil mezi odpůrce viklefismu. Byl členem cisterciáckého řádu a je autorem řady kázání.\n\nStudoval na pražské univerzitě, kde dosáhl hodnosti bakaláře (roku 1373) a mistra (roku 1376) na fakultě svobodných umění. Pokračoval studiem teologie, z níž v roce 1391 získal bakalářský a roku 1403 i magisterský titul. K roku 1391 je doložen jako lektor v Litomyšli a v roce 1393 kázal v Betlémské kapli na Starém Městě pražském. Později působil jako zpovědník polské královny Hedviky a vyučoval na krakovské univerzitě. K datu 24. dubna 1407 je uváděn již jako zesnulý.\n\n\n"}
{"id": "1363818", "url": "https://cs.wikipedia.org/wiki?curid=1363818", "title": "Benno z Míšně", "text": "Benno z Míšně\n\nSvatý Benno z Míšně (kolem 1010 v Hildesheimu – 16. června 1106 v Míšni) byl v letech 1066–1106 v pořadí 10. biskupem míšeňské diecéze. Proslul svou misijní činností mezi Slovany v oblasti Horní Lužice. K jeho kanonizaci došlo 31. května 1523. Svatý Benno je zobrazován jako biskup s klíčem a rybou.\n\nBenno se narodil kolem roku 1010 v Hildesheimu v Dolním Sasku. Poprvé je v písemných pramenech zachycen jako kanovník v dolnosaském Goslaru. Roku 1028 se stal mnichem a roku 1040 byl vysvěcen na kněze. Podle pozdější legendy měl roku 1042 sloužit v kostele svatého Michaela archanděla v rodném Hildesheimu. Roku 1066, údajně ve věku 56 let, byl jmenován biskupem v Míšni.\n\nRoku 1073 vypukla saská válka (1073–1075). Benno se sice zprvu zkoušel sporu neúčastnit, ale římský král Jindřich IV. (1050–1106) jej kvůli tomu obvinil z velezrady, protože mu po celou dobu neprojevil věrnost, a následně jej nechal uvěznit. Roku 1076 se král zaručil papeži Řehoři VII. (okolo 1020–1085), že Benna propustí pod podmínkou, že jej biskup podpoří v boji o investituru. Benno se prý po propuštění přiklonil na stranu papeže a saských knížat a roku 1077 se podílel na zvolení protikrále Rudolfa Švábského (asi 1025–1080). Po Rudolfově smrti v roce 1080 se přidal na stranu nového protikrále Heřmana Lucemburského (asi 1035–1088). Z tohoto důvodu byl roku 1085 Jindřichem IV. spolu s dalšími biskupy zbaven úřadu. Benno prosil u vzdoropapeže Klementa III. (okolo 1029–1100) o milost a ten jej roku 1088 vrátil zpět do úřadu míšeňského biskupa. Když Jindřich IV. vyhlásil roku 1103 zemský mír, Benno jej podporoval.\n\nBěhem své biskupské služby se Benno soustředil na šíření křesťanské víry mezi Slovany, proto se mu také dostalo označení „apoštol Slovanů“. Naučil se slovanskému jazyku, zakládal nové kostely a také nová sídla, mezi nimi Bischofswerdu a Bischheim. Připisován je mu počátek vinařství v labském údolí v okolí Drážďan. Až do vysokého věku měl většinou pěšky cestovat po Via regia. Mnoho křesťanských poutníků z řad Slovanů naopak cestovalo za Bennem.\n\nBenno zemřel mezi roky 1105 a 1107. Tradované datum úmrtí 16. června 1106 není podloženo dobovými prameny.\n\nInformace, že byl Benno nelegitimním synem paní Derksen a saského hraběte Friedricha z Woldenburgu není potvrzena. Několik legendárních příběhů obsahuje světcův životopis \"Vita Bennonis\" z roku 1512 od Hieronyma Emsera (1478–1527). Připisovány jsou mu různé zázraky, například měl úderem své berly nechat vytrysknout pramen v údolí Svatodol ve chvíli, kdy byl nedostatek vody a shromáždění lidé čekající na křest omdlévali. Markrabě Jindřich I. z Eilenburgu (okolo 1070–1103), který jej urazil, měl do roka zemřít, jak mu Benno prorokoval. Když byl Benno roku 1085 sesazen z biskupského úřadu, vhodil prý klíč od míšeňské katedrály do řeky Labe. Když se vracel do úřadu, zastavil se v hostinci, kde mu připravovali rybu, v jejíž útrobách se klíč našel. Pravděpodobné jsou pověsti o Bennově misionářské činnosti, zakládání kostelů a podpoře církevních zpěvů.\n\nBennovy ostatky byly uloženy v románské míšeňské katedrále a kolem roku 1270 vyzdviženy biskupem Withegem I. (před 1250–1293). Uloženy byly do nově vybudované kamenné schránky ve tvaru tumby, doplněné roku 1370 nebo 1390 o baldachýn a roku 1512 o dřevoryt. V letech 1523–1524 byla původní tumba nahrazena mramorovou, do které byly Bennovy ostatky uloženy po jeho svatořečení. Po přenesení ostatků byla tumba roku 1539 zničena.\n\nPo zavedení reformace v Sasku roku 1539 přenesl biskup Jan VIII. († 1549) Bennovy ostatky na biskupský hrad Stolpen, poté je uložil v kostele Panny Marie ve Wurzenu. Poslední míšeňský biskup Jan IX. z Haugwitz (1524–1595) je nakonec spolu s potvrzením pravosti roku 1576 daroval vévodovi Albrechtovi V. (1528–1579) do Bavorska, kde také byly roku 1580 v mnichovském Frauenkirche pohřbeny.\n\nMísto, kde stála tumba, je od roku 2017 označenou prostou pískovcovou deskou umístěnou uprostřed katedrály, která nese prostý nápis „BENNO +“ a na jiném místě je na podlaze světec vyobrazen.\n\nUctívání biskupa Benna je doloženo od poloviny 13. století. Historické prameny vyprávějí o velkých zástupech lidí, které putovaly po Svaté cestě k Bennově hrobu v očekávání zázraků a uzdravení. Roku 1366 kanovník Konrad Preuß zavedl slavnost na Bennovu památku a usiloval o jeho svatořečení. Proces vedoucí k Bennově svatořečení začala roku 1498 míšeňská kapitula spolu se saským vévodou Jiřím Vousatým (1471–1539). Benno byl kanonizován papežem Hadriánem VI. (1459–1523) dne 31. května 1523, což vyvolalo prudkou polemiku mezi Martinem Lutherem (1483–1546) a představiteli katolické církve. Luther v tom viděl pokus, jak zabránit šíření reformace v Sasku, a napsal polemiku \"Wider den Abgott und Teufel, der zu Meißen soll erhoben werden\" (česky \"Proti modle a ďáblu, který má být v Míšni povýšen\").\n\nBenno je uctíván jako patron města Mnichova a drážďansko-míšeňské diecéze. Mimo to je ochráncem rybářů a soukeníků. Jeho atributy jsou klíč, ryba a biskupský oděv s insigniemi. Římskokatolická církev slaví jeho svátek 16. června jako nezávaznou památku. Svátek slaví drážďansko-míšeňská diecéze, mnichovsko-freisingská arcidiecéze a město Freising.\n\n\n\n\n\n\n\n"}
{"id": "1363819", "url": "https://cs.wikipedia.org/wiki?curid=1363819", "title": "Tržní kolonáda", "text": "Tržní kolonáda\n\nTržní kolonáda (německy \"Marktkolonnade\") je kolonáda v Karlových Varech na levém břehu řeky Teplé. Je kulturní památkou České republiky. Kolonáda zastřešuje pramen Karla IV. (původně zvaný \"Žrout\"), Zámecký pramen dolní a Tržní pramen. Stavba je bohatě vyřezávanou, otevřenou stavbou postavenou ve švýcarském stylu. Tržní kolonáda je ze tří stran uzavřena dřevěnými stěnami, její průčelí tvoří sloupová arkáda. Objekt vznikl v místech, kde původně stály nejstarší karlovarské lázně. U vývěru pramene Karla IV. si podle pověsti sám císař léčil nemocné končetiny. Původně byly prameny zakryty jednoduchým altánem s promenádní halou.\n\nTržní kolonáda byla postavena na místě staré karlovarské radnice, zbourané roku 1875, jako třetí ze čtyř současných karlovarských kolonád. Stavba byla dokončena v roce 1883 vídeňským tesařem Franzem Oesterreicherem. Z původně provizorní stavby, která měla být postavena z nedostatku financí na projekt podle architektů Fellnera a Hellmera pouze na dobu deseti let, se stala stavba, která svému účelu slouží dodnes.\n\nTržní pramen původně vyvěral v přilehlém domě Martkbrunn, který byl poškozen v roce 1890 povodní a následně stržen. Jeho stržení uvolnilo prostor pro pravé křídlo Tržní kolonády, které zastřešilo Tržní pramen v letech 1904–1905. V následujících letech mělo dojít k rozšíření kolonády, které by ji propojilo s Mlýnskou kolonádou. K této dostavbě již ale nedošlo. Začátkem 90. let 20. století prošla Tržní kolonáda rozsáhlou rekonstrukcí. V prostoru levého křídla kolonády nad vývěrem pramene Karla IV. je umístěn bronzový reliéf Adolfa Zörkela z roku 1939, který zachycuje pověst o objevení Vřídla. Dříve byl umístěn v původní Vřídelní kolonádě.\n"}
{"id": "1363823", "url": "https://cs.wikipedia.org/wiki?curid=1363823", "title": "Akademické mistrovství světa v orientačním běhu 2012", "text": "Akademické mistrovství světa v orientačním běhu 2012\n\n18. Akademické mistrovství světa v orientačním běhu proběhlo ve Španělsku ve dnech 2. až 7. července 2012. Centrum závodů AMS bylo Alicante.\n\nZávodů se zúčastnilo celkem 232 závodníků (133 mužů a 99 žen) z 27 zemí.\n\nProgram Mistrovství světa:\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 mužů a 6 žen.\n\n"}
{"id": "1363824", "url": "https://cs.wikipedia.org/wiki?curid=1363824", "title": "Sangerova metoda sekvenování", "text": "Sangerova metoda sekvenování\n\nSangerovo sekvenování je metoda sekvenování DNA poprvé komerčně užívaná společností Applied Biosystems, založené na selektivním začleňování dideoxyribonukleotidů pomocí DNA polymerázy během in vitro replikace DNA. Vyvinuto Frederickem Sangerem a jeho kolegy v roce 1977, kdy šlo o nejpoužívanější metodu sekvenování přibližně po dobu následujících 40 let. Sangerovo sekvenování bylo nahrazeno \"metodami nové generace\", zejména pro automatizované analýzy genomu velkých měřítek. Nicméně, Sangerova metoda zůstává v širokém použití pro menší projekty pro získání zvláště dlouhé souvislé sekvence DNA (> 500 nukleotidů).\n\nMetoda vyžaduje DNA primer, DNA polymerázu, standardní nukleové báze (deoxyribonukleotidtrifosfát - dNTP) a také speciální modifikované báze - dideoxyribonukleotidtrifosfát (ddNTP), po jejichž inkorporaci se přeruší syntéza DNA. Těmto modifikovaným bázím chybí -OH skupina na 3' uhlíku deoxyribózy, skupina zodpovědná za fosfodiesterové vazby mezi dvěma nukleotidy, což přeruší syntézu DNA po inkorporaci ddNTP. Modifikované báze mohou být radioaktivně, nebo fluorescentně označeny pro jejich snazší detekci v sekvenačních strojích.\n\nVzorek DNA je rozdělen do čtyř oddělených sekvenačních reakcí, které obsahují všechny standardní deoxynukleotidy (dATP, dGTP, dCTP a dTTP) a DNA polymerázu. Ke každé reakci je přidán pouze jeden ze čtyř dideoxynuklotidů (ddATP, ddGTP, ddCTP, nebo ddTTP). Dideoxynukloetid je přidán zhruba ve stonásobku k množství deoxynukleotidů (například 0.005mM dTTP : 0.5mM ddTTP).\n"}
{"id": "1363825", "url": "https://cs.wikipedia.org/wiki?curid=1363825", "title": "LGBT práva v Kostarice", "text": "LGBT práva v Kostarice\n\nLesby, gayové, bisexuálové a translidé se v Kostarice můžou setkávat s právními komplikacemi neznámými pro většinové obyvatelstvo. Stejnopohlavní sexuální aktivita je zde legální od roku 1971. Od roku 2013 můžou páry stejného pohlaví uzavřít domácí partnerství, které jim garantuje určitá práva a povinnosti. V lednu 2018 vydal Meziamerický soud pro lidská práva průlomový rozsudek, který vyzývá vlády všech smluvních států, aby legalizovaly sňatky pro páry stejného pohlavní, včetně společné adopce dětí. Rozsudek pamatuje mimo jiné také na práva translidí. Kostarická vláda na to reagovala tak, že příslušný zákon, který požaduje soud, přijme v následujících měsících.\n\nZa španělské nadvlády byla homosexualita považována za těžký hřích a její praktikování bylo kriminalizováno. Trestnost homosexuality zůstala zachována i po získání nezávislosti. K dekriminalizaci došlo až s nástupem liberála Tomáse Guardia do úřadu kostarického prezidenta. Přestože provozování homosexuálního pohlavního styku již nebylo nezákonné, stále se na něj pohlíželo jako na projev nemravnosti.\n\nV roce 1971 byl stanoven jednotný věk způsobilosti k pohlavnímu styku. Zároveň došlo k přijetí zákona trestajícím skandální sodomii (tou měla být pravděpodobně ta, která se páchala na veřejnosti, ačkoliv nejsou známy případy praktikování tohoto zákona). Legalita pohlavního styku mezi osobami téhož pohlaví byla nicméně zachována. Článek 382 trestního zákona o skandální sodomii byl definitivně zrušen v roce 2002.\n\nKostarika dosud neuzákonila stejnopohlavní manželství, ani registrované partnerství. V roce 2013 byl přijat zákon, který umožňuje homosexuálním i heterosexuálním párům uzavřít domácí partnerství.\n\nV r. 2006 nevyhověl kostarický Nejvyšší soud žalobě týkající se ústavního práva homosexuálních párů na uzavření sňatku. Lidskoprávní aktivista Yashin Castrillo Fernandez dal podnět k Nejvyššímu soudu Kostariky týkající se kompatibility zákazu stejnopohlavního manželství s ústavním a mezinárodním právem. Svými argumenty však přesvědčil pouze dva soudce. Zbývající většina byla toho názoru, že se při přijímání ústavy počítalo s tradičním pojetím manželství, tedy jako svazku muže a ženy. V rozsudku však byla vyzvána kostarická vláda k uzákonění registrovaného partnerství.\n\nV r. 2008 se podařilo kostarické LGBT organizaci Diversity Movement přimět některé poslance ke zpracování návrhu zákona o registrovaném partnerství. Poslankyně Ana Helena Chacón Echeverría (tehdy za Stranu křesťanskosociální jednoty) společně se Stranou občanské iniciativy a poslancem José Merino (Širší fronta) podpořili příslušný návrh se slovy, že gayové a lesby nejsou kostarickými občany druhé kategorie, a že jsou nadáni stejnými právy a povinnostmi jako většinoví obyvatelé. „Nemluvíme o manželství nebo adopci, nýbrž o základních občanských právech,“ řekli kostaričtí politici podporující registrované partnerství.\n\nV červenci 2010 zakázal kostarický ústavní soud Nejvyššímu volebnímu tribunálu přípravu referenda o uzákonění registrovaného partnerství pro páry stejného pohlaví, které se mělo konat 5. prosince téhož roku. Jeho legitimitu zpochybnil právník Quirós Salazar s odůvodněním, že se jedná o porušování svobod jednotlivců. Petici za konání celonárodního referenda o registrovaném partnerství iniciovala nábožensky konzervativní skupina Observatorio de la Familia.\n\n1. července 2013 přijalo Legislativní shromáždění zákon, který umožňuje homosexuálním párům uzavřít domácí partnerství. Během debaty na toto téma slibovalo několik progresivních poslanců, že se jedná o mezikrok k uzákonění registrovaného partnerství. Konzervativní poslanci proto okamžitě vyzvali kostarickou prezidentku Lauru Chinchillu k vetování příslušné legislativy se slovy, že byli podvodem přesvědčeni k hlasování pro návrh zákona o domácím partnerství. Chinchilla jejich žádosti nevyhověla o několik dní později zákon podepsala. Nový zákon se stal účinným 8. července 2013. 10. července 2013 se šest homosexuálních párů obrátilo na soudy se žádostí o uznání jejich svazku jako registrovaného partnerství. O den později přijal rodinný soud jednu z těchto žádostí.\n\nV polovině března 2015 byly předloženy dva vládní návrhy zákona o registrovaném partnerství. 19. března 2015 předložila levicová poslankyně Elena Fallas Rodríguez vlastní návrh zákona o sňatcích párů stejného pohlaví.\n\n\n"}
{"id": "1363827", "url": "https://cs.wikipedia.org/wiki?curid=1363827", "title": "Kupecká nemocnice", "text": "Kupecká nemocnice\n\nKupecká nemocnice je budova nacházející se v pražské ulici Ke Karlovu čp. 4. Sídlí zde Ústav normální, patologické a klinické fyziologie 3. lékařské fakulty Univerzity Karlovy. Neogotická budova byla vystavěna v letech 1859–1860. Autorství není přesně známo. Nejnovější literatura považuje za autora stavby německého architekta Bernarda Gruebra. Od října 1862 zde sídlila Nemocnice pražského obchodnictva. Odtud nese svůj zkrácený název Kupecká nemocnice. Tato společnost v čele s Eduardem Pleschnerem z Eichstettu zde zakoupila od Pleschnerů zahradu s altánem. Sám Eduard Pleschner stavbu částečně dozoroval a spolufinancoval. Od roku 1958 byla budova památkově chráněna spolu s oplocením, zahradou a empírovým altánem. Zahrada a altán byly v roce 1973 z ochrany vyňaty a altán následně zbourán. Po celou dobu své existence sloužila budova nemocničním účelům. Postupně zde sídlila ortopedie, klinická fyziologie a patalogie.\n\nJedná se o jednopatrovou budovu v neogotickém slohu. První patro původně sloužilo pacientům, v přízemí byly byty personálu a v suterénu hospodářské zázemí. Směrem do ulice navazuje nízká zídka s kovářskou výzdobou. \n"}
{"id": "1363830", "url": "https://cs.wikipedia.org/wiki?curid=1363830", "title": "František Bukač", "text": "František Bukač\n\nFrantišek Bukač (* 9. listopadu 1944) je bývalý český fotbalový záložník.\n\nV československé lize hrál za VCHZ Pardubice, aniž by skóroval. Tamtéž nastupoval také v nižších soutěžích.\n\n"}
{"id": "1363831", "url": "https://cs.wikipedia.org/wiki?curid=1363831", "title": "Merklín (zámek)", "text": "Merklín (zámek)\n\nMerklín je zámek ve stejnojmenné obci v okrese Plzeň-jih. Postaven byl roku 1670 na místě starší tvrze, ale dochovaná podoba je výsledkem klasicistní přestavby provedené v letech 1824–1825 a mladších úprav. Zámecký areál je chráněn jako kulturní památka ČR.\n\nStarším panským sídlem v Merklíně bývala tvrz, která stávala na místě zámku. První písemná zmínka o ní pochází z roku 1497. Byla sídlem vladyckého rodu Merklínských z Merklína, který založil Michal, původem měšťan ze Stříbra. Okolo roku 1431 koupil městečko Merklín a začal používat erb, ve kterém byla větev, z níž visely dva lupeny. Měl syna Petra z Merklína uváděného od roku 1450, který byl členem Poděbradské jednoty, a za své služby dostal od krále Jiřího z Poděbrad do zástavy dvůr Maškrov. Jeho synové Jan a Petr Merklínští z Merklína prodal tvrz se dvorem a městečko Merklín Vilémovi z Chřínova. Podle Miloslava Bělohlávka se tak stalo roku 1497, ale August Sedláček uvedl, že k prodeji muselo dojít už před rokem 1496. Kupcem se stal Vilém z Chřínova.\n\nVilém z Chřínova Merklín vlastnil ještě v roce 1508. Měl tři syny, z nichž Václav byl zavražděn v Domažlicích. Zbylí bratři Hynek a Petr z Chřínova vedli s městem spor, dokud město nevyplatilo 200 kop grošů na zádušní mši. Oba bratři se roku 1546 rozdělili o dědictví, a Merklín připadl spolu s dalším majetkem Petrovi. Po jeho smrti panství zdědila dcera Kateřina provdaná za Zdislava Říčanského z Říčan a na Zásmukách. Manželé byli stoupenci jednoty bratrské, jejíž členové se na panství volně pohybovali, což vyvolávalo nelibost pražské kapituly. Roku 1564 kapitula požádala arcibiskupa Antonína Brusa z Mohelnice, aby nechal protestanty z Merklína vyhnat. Vzhledem k podobným stížnostem faráře z roku 1573 však jednota bratrská na panství nejspíše působila i nadále.\n\nZdislav Říčanský měl syny Adama, Petra a Karla, kteří roku 1591 vyplatili 5250 kop míšeňských grošů jako podíl své sestře Evě a o čtyři roky později prodali Merklín s dvorem Horoušany, vsí Otěšice a částí vsi Bolkova z 18 270 kop míšeňských grošů Oldřichovi z Říčan na Pňovanech. Z jeho synů Merklín získal Vilém Říčanský, ale roku 1615 ho postoupil svému bratru Heřmanovi Říčanskému. Ačkoliv byl Heřman katolík, připojil se během stavovského povstání na stranu stavů proti králi Ferdinandovi II. Zemřel mezi lety 1620 a 1623. Jeden z jeho bratrů, snad Vilém, potom prokázal, že Heřman během povstání nijak aktivně nevystupoval, a proto nebyl statek zkonfiskován. Mezitím merklínskou tvrz po bitvě na Bílé hoře obsadilo císařské vojsko. Roku 1621 ji dobyl a zpustošil jeden z oddílů Mansfeldova vojska.\n\nŘíčanští potom o zadlužené panství neměli zájem, a na rozkaz Karla z Lichtenštejna statek roku 1623 postoupili Vilémovi z Klenového. Vilém zemřel a zanechal po sobě velké dluhy. Na příkaz komisařů zemského soudu byl proto Merklín roku 1652 prodán hraběnce Anně Albertině z Říčan. Její ostatní panství však byla daleko, a proto merklínské panství o rok později vyměnila za Jindice s Janem Grefem z Grefenburka. Od něj v roce 1659 panství koupil svobodný pán Jakub Filip Berchtold z Uherčic. Ten nechal zbořit původní tvrz a na jejím místě roku 1670 postavit barokní zámek. Jakubův nejstarší syn František Ferdinand z Uherčic se stal roku 1681 poručníkem ostatních sourozenců a v roce 1692 statek prodal hraběti Františku Zdeňkovi Novohradskému z Kolovrat. Jeho syn František Václav Novohradský z Kolovrat Merklín roku 1723 prodal Antonínu Bedřichu Convayovi z Waterfordu. O pět let později statek za 230 tisíc zlatých koupil hrabě Ferdinand František Morzin, který na zámku nechal zazdít arkády a upravit vstupní průčelí. Dalším majitelem se roku 1770 stal Františkův bratr Petr Vítek Morzin, který zemřel roku 1815, a panství zdědil Jan Karel Krakovský z Kolovrat, který nechal zámek v letech 1824–1825 přestavět v klasicistním slohu. Jan Krakovský z Kolovrat zemřel roku 1872 a zámek Merklín i celé panství odkázal Eduardu Pálffymu z Erdödu. Po něm zámek zdědil jeho syn Jan, kterému byl zámek zabaven v roce 1945.\n\nPo druhé světové válce se zámek stál sídlem místního národního výboru, pro jehož potřeby byla budova výrazně upravena. Fungovalo v ní také zdravotní středisko a kino. Po roce 1989 v budově sídlí merklínský obecní úřad.\n\nJednopatrový zámek je čtyřkřídlá budova postavená okolo vnitřního dvora. Součástí budovy bývala také vysoká věž, ale byla zbořena nejspíše během přestavby v devatenáctém století. Vstupní průčelí zdobí dva balkony a podél tří stran dvora vedou arkády. Arkádová chodba a průjezd do dvora jsou klenuté valenou klenbou s lunetami. Zámek stojí uvnitř památkově chráněného areálu se sýpkou a parkem ohrazeným zdí. Dovnitř vede pilířová brána s rokokovými vázami.\n\n"}
{"id": "1363833", "url": "https://cs.wikipedia.org/wiki?curid=1363833", "title": "Kostel Narození Panny Marie (Holubice)", "text": "Kostel Narození Panny Marie (Holubice)\n\nKostel Narození Panny Marie v Holubicích (okres Praha-západ) je původně románská rotunda se dvěma apsidami a později přistavěnou hranolovou věží. V jeho interiéru se zachovaly fragmenty gotických nástěnných maleb z 1. poloviny 14. století. Kostel je chráněn jako kulturní památka České republiky. \n\nKostel byl založen v letech 1224-26 jako rotunda s apsidou, po polovině 13. století byl rozšířen o druhou apsidu. Gotická hranolová věž byla postavena ve 40. letech 14. století. Při barokních úpravách byla přestavěna horní část věže a schodiště (které bylo strženo při generální rekonstrukci ve 20. století) a přibyla pravoúhlá sakristie. \n\nJádro tvoří románská rotunda z opukových kvádrů s válcovou lucernou a dvěm půlkruhovými apsidami. Okna jsou románská, ve starší (východní) apsidě jsou oddělena lizénami a opatřená gotickými kružbami. Loď má průměr necelých 6 m, zdi dosahují tloušťky 1,15 m. Hranolová věž s jehlancovou střechou na krakorcích je jednopatrová, s bosovaným nárožím. Věž a lucerna jsou kryty plechem, ostatní střechy prejzy. Kostel s areálem bývalého hřbitova obklopuje ohradní zeď, v rohu stojí socha sv. Jana Nepomuckého z r. 1854.\n\nV interiéru se zachovalo mnoho původních stavebních prvků - ostění dveří, žebrové klenby, kružby oken. V polovině 20. století byly v přízemí věže odkryty fragmenty gotických nástěnných maleb s výjevy Stětí sv. Kateřiny, Kamenování sv. Štěpána a postavami sv. Jeronýma, Madony, sv. Kateřiny, sv. Vojtěcha a jiných světců; další malby byly objeveny ve špaletách oken východní apsidy. \n"}
{"id": "1363834", "url": "https://cs.wikipedia.org/wiki?curid=1363834", "title": "Arcidiecéze vancouverská", "text": "Arcidiecéze vancouverská\n\nArcidiecéze vancouverská (latinsky \"Archidioecesis Vancuveriensis\") je římskokatolická arcidiecéze na území kanadské provincie Britská Kolumbie se sídlem v Vancouveru. Vancouverskébiskupství vzniklo v roce 1863 jako apoštolský vikariát Bristské Kolumbie, roku 1890 se z něj stala diecéze New Westminster, roku 1908 povýšena na arcidiecézi se současným jménem.\nSoučasným quebeckým arcibiskupem je John Michael Miller.\n\n"}
{"id": "1363835", "url": "https://cs.wikipedia.org/wiki?curid=1363835", "title": "Katedrála svaté Trojice (Jekatěrinburg)", "text": "Katedrála svaté Trojice (Jekatěrinburg)\n\nKatedrála svaté Trojice () je klasicistní pravoslavný chrám v ruském Jekatěrinburgu.\n\nChrám byl založen roku 1818 jako klasicistní modlitebna pro starověrce, kterou však stát nedovolil dostavět. Do roku 1838 tak budova pustla, až se jí ujala skupina starověrců, kteří přistoupili na kompromis s pravoslavnou církví (bohoslužby směli provádět podle starého ritu, avšak pouze v pravoslavných chrámech knězi vybranými pravoslavným biskupem).\n\nSeverní přídělek zasvěcený Janu Zlatoústému byl vysvěcen 12. října 1839. Jižní přídělek zasvěcený svatému Mikuláši potom 13. října 1849. 13. května 1852 byl nakonec vysvěcen hlavní chrám, zasvěcený svaté Trojici. Autorem projektu dostavby byl architekt německého původu Viktor Alexandrovič Hartmann. O dva roky později ještě přibyla zvonice.\n\nRoku 1930 byla katedrála z rozhodnutí městské rady uzavřena. Kupole a zvonice byly zbourány a vnitřní dispozice byla uzpůsobena novému využití: fungovalo zde kino, tkalcovna, Dům kultury automobilistů. Od roku 1981 se zde konal festival fantasy literatury Aelita, na sklonku 80. let zde byly pořádány rockové koncerty.\n\nV 90. letech byl objekt navrácen církvi a rozeběhla se komplexní restaurace. Mezi lety 1998-1999 byly obnoveny kupole, v roce 2000 zvonice. Slavnostní vysvěcení provedl 24. září 2000 patriarcha Alexij II.\n"}
{"id": "1363838", "url": "https://cs.wikipedia.org/wiki?curid=1363838", "title": "Henrietta Belgická", "text": "Henrietta Belgická\n\nHenrietta Belgická (30. listopadu 1870 – 28. března 1948) se narodila jako dcera prince Filipa Belgického a Marie Hohenzollernské. Byla jedním z dvojčat, její sestra Josefína Marie však zemřela několik týdnů po narození v roce 1871.\n\nHenrietta se 12. února 1896 v Bruselu provdala za prince Emanuela Orléanského, 8. vévodu z Vendôme, syna Ferdinanda z Alençonu a Sofie Bavorské, a tedy pravnuka francouzského krále Ludvíka Filipa.\n\nPár měl čtyři potomkyː\n\n\nHenrietta byla velká sportovkyně a často byla označována za nejlepší střelkyni z urozených žen. Dokonce získala přezdívku \"Sportovní vévodkyně\". V roce 1908 doprovázela svého manžela do Skalistých hor ve Spojených státech na lov medvědů grizzly.\n\nČasto navštěvovala svého bratra, krále Alberta, a vykonávala za něho královské návštěvy. V roce 1914 například navštívila nemocnici v Neuilly, kde se léčili američtí vojáci. Ve dvou dopisech Henrietta a její švagrová, belgická královna Alžběta, vyjádřily své uznání a požádaly o větší podporu Americkou komisi pro pomoc Belgii.\n\nPrincezna Henrietta Belgická zemřela 28. března 1948 v Sierre, Valais, ve Švýcarsku.\n\n"}
{"id": "1363839", "url": "https://cs.wikipedia.org/wiki?curid=1363839", "title": "Emil Saudek", "text": "Emil Saudek\n\nEmil Saudek (14. září 1876 Jihlava – 23. října 1941 Praha) byl český překladatel do němčiny, otec Erika Adolfa Saudka a prastrýc Jana Saudka a Káji Saudka.\n\nVzděláním doktor práv (JUDr.), zaměstnáním bankovní úředník.\n\nJako kulturní propagátor a překladatel se věnoval hlavně dílu Otokara Březiny.\n\nPocházel ze židovské rodiny v Polničce u Žďáru nad Sázavou. Otec Abrahan (později Adolf) byl zemědělec a kupec.\n\nMateřská řeč čeština, studoval v Jihlavě německé státní gymnasium. Zkouška dospělosti (maturita) 1895. Právnická fakulta ve Vídni 1896 – 1900, mezi dubnem - červnem 1892 vykonal státní zkoušku a rigorozní. 11.6. 1902 promován doktorem práv.\n\nOd roku 1896 žil ve Vídni, pracoval v Anglorakouské bance, po návratu do Prahy v roce 1923 se stal tajemníkem Angločeské banky. Ale jeho životní vášní byla literatura, stýkal se s M. Brodem, S. Zweigem, R. M. Rilkem, F. Werflem, překládal do němčiny O. Březinu, J.S.Machara, V. Rakouse, R. Svobodovou, K. Engliše, T.G.Masaryka. Články a studie publikoval v časopisech Čas, Čechische Revue, Lid. noviny, Lípa, Nár. osvobození, Novina, Právo lidu, Přehled, Tribuna, Tvar, Vídeňský deník.\nSaudkova hospodyně, která pocházela z Jaroměřic nad Rokytnou, mu k jeho 27. narozeninám – 14. IX. 1903 – od Otokara Březiny jako dárek přivezla pravděpodobně sbírku “Svítání na západě“ a “Hudbu pramenů“. Saudek Březinovi poděkoval a navázal s ním kontakt. Pravděpodobně v roce 1904 se Saudek osobně setkal s Březinou a další setkání následovala. Překládal pak Březinu do němčiny a psal monografie.\n\n\n\n\n"}
{"id": "1363840", "url": "https://cs.wikipedia.org/wiki?curid=1363840", "title": "Smrtka (rozcestník)", "text": "Smrtka (rozcestník)\n\nSmrtka je tradiční personifikace smrti. Další významy mohou být:\n\n"}
{"id": "1363841", "url": "https://cs.wikipedia.org/wiki?curid=1363841", "title": "Ruměnice písečná", "text": "Ruměnice písečná\n\nRuměnice písečná (\"Onosma arenaria\") je původní, vytrvalá rostlina, jediný druh rodu ruměnice vyskytující se v české krajině. Tato průměrně půl metru vysoká, chlupatá bylina roste na suchých a slunečných místech, kde v letních měsících vykvétá svěšenými, trubkovitými, světle žlutými květy. V přírodě České republiky se vyskytuje velmi vzácně a je považována za rostlinu ohroženou vyhynutím.\n\nAreál ruměnice písečné je malý, rozkládá se pouze ve střední, částečně jihovýchodní a hlavně ve východní Evropě. Česká republika, Slovensko a Německo leží na severní hranici rozšíření, západní ohraničení probíhá Rakouskem a Německem a jižní sahá až do Albánie a Řecka u Středozemního moře. Směrem na východ se vyskytuje v Rusku až k Uralu, po hranici s Asií. Ve střední Evropě je rostlinou panonské oblasti, kde ale nyní roste pouze ojediněle.\n\nV ČR byla historicky známa ze čtyř lokalit na jižní Moravě. Nyní přežívá v malém počtu jen na jediném, částečně zalesněném stanovišti Doubrava, nacházející se v Dolnomoravském úvalu v okrese Hodonín.\n\nHemikryptofyt rostoucí nejčastěji na výslunných stráních, v řídkých borových nebo i světlých, rozvolněných, listnatých lesích nebo ve stepích, kde nachází nezapojený porost a pouze částečné zastínění. Vyhovují ji výhřevné, vysychavé, zásadité, nejlépe písčité půdy v teplých oblastech, v rozsahu od nížin po pahorkatiny. Kvete od května do července. Ploidie druhu je 2n = 20.\n\nDvouletá nebo častěji vytrvalá bylina se štětinatou, přímou, v horní polovině větvenou lodyhou vysokou 20 až 70 cm. Vyrůstá z hrubého, červenavého, dřevnatějícího kořene, z něhož raší více přízemních růžic a tím i více lodyh. V prvém roce vyroste pouze listová růžice s listy obkopinatými, 5 až 18 cm dlouhými, 0,5 až 1,5 cm širokými, na vrcholu zašpičatělými a oboustranně dlouze štětinatými. Následující rok z růžice vyroste lodyha, její přisedlé listy jsou tvarově podobné listům přizemním a výše přecházejí v úzké listeny.\n\nV horní části lodyhy a odbočujících větví vyrůstají z paždí listenů vijany květů. Oboupohlavné, pětičetné květy mají krátké, svěšené stopky, které se po odkvětu napřimují a prodlužují. Květní kalich je světle zelený, vytrvalý, hluboce členěný do kopinatých, dlouze špičatých cípů štětinatě chlupatých. Světle žlutá koruna je trubkovitá, o třetinu delší než kalich, na bázi zúžená a bývá dlouhá až 15 až 20 mm. V květu je z koruny nevyčnívajících pět tyčinek se šípovitými prašníky, jen o málo delšími než nitky, které jsou do půli srostlé s korunní trubkou. Niťovitá čnělka s hlavičkovitou bliznou ční z trubky. Květy jsou opylovány hmyzem. Plody jsou zašpičatěle vejčité tvrdky asi 3 mm dlouhé, hladké a šedě hnědé.\n\nRuměnice písečná je ohrožována hlavně přímým poškozováním lokalit na kterých vyrůstá. Nejčastěji to bývá těžbou písku, zavážením odpadem, případně zalesňováním nebo snahou začlenit její stanoviště do intenzivního zemědělského využívání. Populaci mívá málo početnou, což také přispívá k rychlé likvidaci. Na ochranu před úplným vymizením z České přírody je ve \"vyhlášce MŽP ČR č. 395/1992 Sb. ve znění vyhl. č. 175/2006 Sb.\" i v \"Červeném seznamu cévnatých rostlin České republiky\" z roku 2012 zařazena mezi kriticky ohrožené druhy (C1t, §1).\n\n"}
{"id": "1363843", "url": "https://cs.wikipedia.org/wiki?curid=1363843", "title": "Kostel svatého Petra a Pavla (Špindlerův Mlýn)", "text": "Kostel svatého Petra a Pavla (Špindlerův Mlýn)\n\nKostel svatého Petra a Pavla je klasicistní kostel z roku 1807 nacházející se ve Špindlerově Mlýně. Jedná se o jednolodní zděnou stavbu s polygonálním kněžištěm a sakristií na severní straně. V průčelí dřevěná zvonice se zvony. Původně zde stál dřevěný kostel vystavěný kolem roku 1793. Stavitelem současného kostela byl p. Weiss.\n"}
{"id": "1363844", "url": "https://cs.wikipedia.org/wiki?curid=1363844", "title": "Agadir (opera)", "text": "Agadir (opera)\n\nAgadir je jazzová mravoučná miniopera o jednom jednání českého skladatele Milana Kaňáka na vlastní libreto podle stejnojmenné kabaretní hry z okruhu Jaroslava Haška, zřejmě kolektivní práce členů Strany mírného pokroku v mezích zákona z doby kolem roku 1911. Premiéru měla 8. května 1999 v brněnské, Komorní opeře Miloše Wasserbauera (operní studio Janáčkovy akademie múzických umění v Brně).\n"}
{"id": "1363847", "url": "https://cs.wikipedia.org/wiki?curid=1363847", "title": "Aimo Johannes Lahti", "text": "Aimo Johannes Lahti\n\nAimo Johannes Lahti (28. dubna 1896 Viiala – 19. dubna 1970 Jyväskylä) byl finský dělník a voják, který se coby samouk postupně vypracoval na špičkového armádního zbrojíře, puškaře a konstruktéra palných zbraní. Získal hodnost generálmajora finských ozbrojených sil. \n\nJím zkonstruované zbraně, z nichž nejznámější je samopal Suomi, všeobecně hodnocený jako jeden z nejlepších samopalů své doby, představovaly obrovský přínos pro finský válečný průmysl a obranyschopnost země. \n\n"}
{"id": "1363848", "url": "https://cs.wikipedia.org/wiki?curid=1363848", "title": "Kaple svatého Prokopa (Dolní Hluboká)", "text": "Kaple svatého Prokopa (Dolní Hluboká)\n\nKaple svatého Prokopa je barokní stavba v Dolní Hluboké, části města Krásno v okrese Sokolov. Nachází se uprostřed návsi v údolí při levém břehu Dolského potoka.\n\nOd roku 1988 je kaple chráněna jako kulturní památka České republiky.\n\nAž do roku 1655, kdy se Dolní Hluboká stala obcí, spadala osada pod bečovské panství. Kapli svatého Prokopa v pozdně barokním slohu nechala roku 1754 postavit hraběnka Questenberková, architekt i stavitel jsou však neznámí. K vysvěcení kaple došlo 4. července 1755.\nSpadala pod farní kostel svatého Jiří v Bečově nad Teplou. Po druhé světové válce došlo k odsunu německého obyvatelstva a Dolní Hluboká byla zahrnuta do vojenského výcvikového prostoru Prameny ve Slavkovském lese. Kaple přestala být udržována a chátrala, když roku 1953 armáda vojenský prostor opustila, byla v dezolátním stavu. Vnitřní vybavení bylo zničeno a rozkradeno.\n\nV roce 1999 proběhla oprava krovu a střešní krytiny. Při částečné rekonstrukci nechalo město Krásno oplechovat střechu kaple včetně zvoničky. Zároveň došlo k obnově oken, dveří a vnějších stěn, kaple byla nově omítnuta. Zůstává však (stav v roce 2016) nadále bez vnitřního zařízení.\n\nKaple byla postavena na podkovovitém půdorysu o délce 10 metrů.\nPrůčelí kaple směřuje na západ a je členěno čtyřmi pilastry, portál v ose je lemován kamenným ostěním, do něhož byl v nadpraží vytesán letopočet 1754. Nad ním a nad oknem, které prosvětluje prostor kruchty, je výrazný štít s trojúhelníkovým tympanonem. Ve středu štítu se nachází polokruhově završená nika, po obou stranách lemována dvojicí menších pilastrů. Kaple má sedlovou střechu, která na východní straně plynule přechází do kuželovitého závěru se sanktusovou věžičkou. Věžička je zakončena cibulovou bání s dvouramenným křížem navrchu. Na severní průčelí býval velký vyřezávaný krucifix z 18. století. Vnější stěny jsou členěny lizénovými pásy a završeny mohutnou korunní římsou pod střechou. Loď kaple je členěna dvojicemi pilastrů a sklenuta valeně s lunetami. Presbytář není architektonicky oddělen, je pouze vizuálně ohraničen členěním v interiéru.\n\nVeškeré vybavení interiéru pocházelo z doby výstavby. Oltář se sloupkovou architekturou byl zdoben dřevěnými barokními sochami. V retabulu stála socha sv. Prokopa, po stranách byly sochy římských mučedníků sv. Jana a Pavla a na vrcholu nástavce socha sv. Archanděla Michaela. Na sloupech oltáře stávaly sochy sv. Jana Nepomuckého a sv. Josefa s Ježíškem. K zařízení kaple náležela rovněž socha krásenské Madony, zřejmě jedna z mnoha kopií, dále ještě jedna socha svatého Jana Nepomuckého z poloviny 18. století. Z vybavení kaple se nic nedochovalo.\n"}
{"id": "1363852", "url": "https://cs.wikipedia.org/wiki?curid=1363852", "title": "Skoky na lyžích na Zimních olympijských hrách 2018 – střední můstek ženy", "text": "Skoky na lyžích na Zimních olympijských hrách 2018 – střední můstek ženy\n\nZávody ve skocích na lyžích na Zimních olympijských hrách 2018 na středním můstku žen proběhly 8. a 10. února 2018 na můstcích skokanského střediska Alpensia Ski Jumping Centre.\n\n\n\nReference: \n"}
{"id": "1363859", "url": "https://cs.wikipedia.org/wiki?curid=1363859", "title": "Nuuk Posse", "text": "Nuuk Posse\n\nNuuk Posse je grónská hiphopová skupina. Byla založena v roce 1985, od roku 1991 nese současný název. Členové skupiny jsou Inuité, texty jsou v grónštině, dánštině a angličtině. Jejich autorem je John Olsen, zabývají se tématy jako je inuitská identita nebo alkoholismus mezi grónskou mládeží. Skupina vystupovala v Německu, Švédsku, Španělsku a Kanadě, obdržela grónskou národní kulturní cenu a Organizace spojených národů jí udělila titul „Vyslanci pravdy“.\n\n\n\n"}
{"id": "1363862", "url": "https://cs.wikipedia.org/wiki?curid=1363862", "title": "Novoměstská jezuitská kolej", "text": "Novoměstská jezuitská kolej\n\nNovoměstská jezuitská kolej při kostele svatého Ignáce z Loyoly je rozlehlá barokně-klasicistní budova na jihovýchodní straně Karlova náměstí na Novém Městě v Praze 2. Někdejší kolej řádu jezuitů je v současné době je využívána jako součást pražské Všeobecné fakultní nemocnice.\n\nJedná se původně o dvoupatrovou barokní stavbu. Západní průčelí koleje má délku 200 metrů (bez kostela) a je svou rozlohou nejrozsáhlejší barokní stavbou pražského Nového Města a současně třetí největší jezuitskou stavbou v Evropě.\n\nZáměr vybudovat jezuitskou kolej se souhlasem císaře Ferdinanda II. vznikl již v roce 1624 a místo bylo vybráno v blízkosti kaple Božího těla na tehdejším Dobytčím trhu (Karlovo náměstí), kterou jezuité spravovali od roku 1622. Zpočátku chtěl řád vybudovat svůj klášter na Koňském trhu (Václavské náměstí), záměr však nebyl realizován.\n\nSamotná výstavba koleje byla z důvodu probíhajících nepokojů třicetileté války realizována až v letech 1658–1702 na místě starších 23 domů, které musely být zbořeny. Autorem návrhu byl architekt Carlo Lurago a stavbu realizoval společně s dalšími mistry, staviteli Martinem Reinerem a Pavlem Ignácem Bayerem pro Tovaryšstvo Ježíšovo. V letech 1665-1678 vznikl na severní straně objektu klášterní kostel sv. Ignáce z Loyoly, autorem byl rovněž Carlo Lurago, stavbu dokončil Pavel Ignác Bayer a na jižní straně jako organická součást koleje, kaple sv. Františka Xaverského. V době okolo roku 1760 pak byla v další stavební fázi dle projektu architekta Jana Josefa Wircha přistavěna západní část až ke kostelu svatého Ignáce.\n\nNovoměstská jezuitská kolej sloužila svému účelu do roku 1773, kdy byla po zrušení jezuitského řádu převedena na zvláštní fond a později byla upravena na vojenskou, tzv. divizní nemocnici. Kostel sv. Ignáce se stal farním a později byl vrácen jezuitskému řádu. V 19. století klasicistně upravena. Klášterní zahrady, které zaujímaly celý blok až k Lípové ulici, byly později rozparcelovány a zastavěny, vznikla v nich ulice Salmovská a nový blok.\n\nV roce 1945 byl objekt poškozen při bombardování Prahy spojeneckými letadly 14. února, přes značné škody byl objekt počátkem 50. let opraven. V současné době je součástí Všeobecné fakultní nemocnice. Od května 1958 zapsáno na seznam kulturních památek v komplexu několika budov, který zahrnuje i kostel svatého Ignáce z Loyoly.\n\nV současné době je bývalá kolej využívána jako součást pražské Všeobecné fakultní nemocnice, konkrétně zde sídlí III. interní klinika (Klinika endokrinologie a metabolismu) a v později přistavěném bočním křídle, tzv. rotě, po rekonstrukci v 70. letech 20. století Ústav hematologie a krevní transfuze s ústavní knihovnou.\n\n"}
{"id": "1363863", "url": "https://cs.wikipedia.org/wiki?curid=1363863", "title": "Kostel svaté Maří Magdaleny (Olešná)", "text": "Kostel svaté Maří Magdaleny (Olešná)\n\nKostel svaté Maří Magdaleny je farní kostel v římskokatolické farnosti Olešná na Moravě, nachází se v centru vesnice Olešná, která je částí města Nové Město na Moravě. Kostel je orientovanou jednolodní plochostropou klasicistní stavbou s gotickým jádrem, pravoúhlým závěrem, obdélnou předsíní a hranolovou věží. Kostel je chráněn jako kulturní památka České republiky.\n\nKostel byl postaven někdy kolem roku 1369, kdy byla zaznamenána první zmínka o osadě Olešná, tehdy vznikla kratší a nižší gotická stavba kostela. Kostel tehdy již měl zaklenutý presbytář a nedaleko kostela stála dřevěná věž, ta od kostela byla oddělena hřbitovem, který byl obehnaný zídkou. V kostele je zazděn náhrobek Wolfganga Ludvíka Hetzera z Aurachu, který byl pohřben v roce 1672. Mezi lety 1788 a 1790 byl kostel přestavěn a také byl zrušen hřbitov a přesunut do místa za osadou. V roce 1786 byla také postavena budova fary. V roce 2000 byl kostel opraven, budova byla v interiéru znovu nalíčena a současně byla odkryta fresková výzdoba z doby kolem roku 1600. V roce 2016 byla opravena fasáda kostela, kdy financování se zúčastnili i obce, které přísluší místní farnosti.\n\n\n"}
{"id": "1363864", "url": "https://cs.wikipedia.org/wiki?curid=1363864", "title": "Mistrovství světa v klasickém lyžování 2017", "text": "Mistrovství světa v klasickém lyžování 2017\n\nMistrovství světa v klasickém lyžování 2017 se konalo ve finském Lahti od 22. února do 5. března 2017. Bylo to již posedmé, co se zde šampionát konal, předtím to bylo v letech 1926, 1938, 1958, 1978, 1989 a 2001.\n\n\"Všechny časy jsou ve východoevropském čase (UTC+2).\"\n\nVšichni závodníci se třemi nebo více medailemi či alespoň se dvěma zlaty.\nPatnáct dalších závodníků získalo po dvou medailích.\n\n"}
{"id": "1363865", "url": "https://cs.wikipedia.org/wiki?curid=1363865", "title": "Pickova vila (Smíchov)", "text": "Pickova vila (Smíchov)\n\nPickova vila (též \"Vila Pick\") je památkově chráněný dům, který se nachází v ulici U Mrázovky v Praze na Smíchově. Vilu vystavěl v letech 1930–1931 pro podnikatele židovského původu Emila Picka architekt Arnošt Wiesner. Od roku 1994 je zapsána na seznam kulturních památek. Jedná se o dům o čtvercovém půdorysu s řadou vysokých komínů a kýlovou střechou pokrytou břidlicí. Stěny jsou nabarveny na bílo a porůstají břečťanem. Vila nese svůj název po původním majiteli, který emigroval do Izreale.\n\n"}
{"id": "1363869", "url": "https://cs.wikipedia.org/wiki?curid=1363869", "title": "Kaple Božího Těla (Horní Slavkov)", "text": "Kaple Božího Těla (Horní Slavkov)\n\nKaple Božího Těla je barokní stavba v Horním Slavkově v okrese Sokolov. Nachází se ve svažitém terénu při hřbitovní zdi, východní od kostela svatého Jiří. Kaple je chráněna jako kulturní památka České republiky.\n\nKaple byla postavena roku 1736 na místě, kde původně stávala dřevěná kaple. Ta byla postavené na paměť událost, jež se odehrála v noci z 19. na 20. března 1702, kdy zloděj ukradl posvěcené hostie z děkanského kostela svatého Jiří. Ty pak vysypal za hřbitovem, kde je ráno našla kolemjdoucí dívka. Na místě nalezených hostií byla ještě téhož roku postavena dřevěná kaple. Po druhé světové válce kaple chátrala, což dokladují dobové fotografie.\nV roce 2010 byla kaple opravena.\n\nArchitektonicky jednoduchá kaple byla postavena na osmibokém půdorysu. Na plechové stříšce, původně kryté šindelem, stojí zděná polygonální lucerna se stříškou ve tvaru jehlanu. Brzy po dostavbě, pravděpodobně ještě v roce 1736, byly v interiéru provedeny nástěnné malby. Veškeré stěny a strop lucerny byly pokryty freskovou výmalbou. Anton Gnirs se domníval, že jejich tvůrcem mohl být tachovský malíř Matheus Mathiowitz. V současnosti převládá názor, že s vysokou jistotou byly dílem Eliáše Dollhopfa. Na čelní stěně byla vyobrazena Poslední večeře Páně s učedníky okolo stolu. Nad scénou se vznášel Bůh Otec a pod ním Duch svatý v podobě holubice. Na jižní stěně se nacházelo vyobrazení kostela svatého Jiří, nad ním scéna s Ábelem a Melchisedechem. Další motiv zobrazuje původní oltář tohoto kostela. Nad výjevem oltáře byla namalována archa úmluvy se zlatou nádobou s manou a scéna sbírání many na poušti. Nad vchodem byla vyobrazena scéna s andělem, udělujícím svátost oltářní klečící dívce. Na plochém stropu v lucerně vyobrazil malíř Boží oko s hlavičkami andělů. Původní fresky, nyní již restaurované, byly v minulosti silně poškozeny nešetrnými přemalbami, postupným chátráním a vlhkostí. V interiéru se proti vstupu nachází hrob s Kristovým tělem.\n\n"}
{"id": "1363871", "url": "https://cs.wikipedia.org/wiki?curid=1363871", "title": "Červeň", "text": "Červeň\n\nČerveň (, ) je město v Minské oblasti v Bělorusku, správní středisko Červeňského rajónu.\n\nČerveň leží přibližně 66 kilometrů východně od Minsku a přibližně 45 kilometrů západně od Berazina. Severně ji míjí dálnice z Minsku do Mohyleva.\n\nČerveň byla založena v roce 1387. Do roku 1923 se jmenovala \"Igumen\" ().\n\n"}
{"id": "1363872", "url": "https://cs.wikipedia.org/wiki?curid=1363872", "title": "Stanislav Hlaváček", "text": "Stanislav Hlaváček\n\nStanislav Hlaváček (2. března 1929 Praha – 7. prosince 2010 tamtéž) byl český fotbalový záložník. Věnoval se také lednímu hokeji, společně s Františkem Fiktusem hájili barvy Slavie Praha.\n\nOdchovanec ČAFC Praha hrál v československé lize za Dynamo Praha (dobový název Slavie) a Spartak Praha Stalingrad/ČKD Praha (dobové názvy Bohemians), vstřelil dvě prvoligové branky.\n\n"}
{"id": "1363874", "url": "https://cs.wikipedia.org/wiki?curid=1363874", "title": "Karel Socha", "text": "Karel Socha\n\nKarel Socha (* 9. února 1979) je bývalý český fotbalista, útočník.\n\nV české lize hrál za FK Viktoria Žižkov. Nastoupil ve 2 ligových utkáních. Gól v lize nedal. V nižších soutěžích hrál i za FC Karviná, FK Slavoj Vyšehrad a FK Loko Vltavín.\n\n\n"}
{"id": "1363875", "url": "https://cs.wikipedia.org/wiki?curid=1363875", "title": "Snowboarding na Zimních olympijských hrách 2018 – U-rampa muži", "text": "Snowboarding na Zimních olympijských hrách 2018 – U-rampa muži\n\nU-rampa mužů v Snowboardingu na Zimních olympijských hrách 2018 proběhla 13. a 14. února 2018 v parku Bokwang Phoenix v Pchjongčchangu, Jižní Koreji.\n\n\nReference: \n\n\nReference: \n"}
{"id": "1363882", "url": "https://cs.wikipedia.org/wiki?curid=1363882", "title": "Milan Skalník", "text": "Milan Skalník\n\nMilan Skalník (24. února 1930, Hostim – 4. února 2018) byl český právník.\n\nOd 1. září 1955 působil jako advokát v Ostravě, kde roku 1990 spoluzaložil advokátní kancelář \"Jirousek, Skalník, Bernatík & partneři\". V roce 1995 zastával funkci předsedy České advokátní komory.\n\nRoku 2009 zvítězil v soutěži Právník roku v oboru občanské právo. \n\n\n"}
{"id": "1363901", "url": "https://cs.wikipedia.org/wiki?curid=1363901", "title": "League of Legends Challenger Series", "text": "League of Legends Challenger Series\n\nLeague of Legends Challenger Series, zkráceně EU CS nebo NA CS (podle regionu), je týmová soutěž ve hře League of Legends pořádaná firmou Riot_Games.\n\nLeague of Legends Challenger Series funguje ve dvou regionech, v Evropě a Severní Americe. V každém regionu hraje 6 týmů o šanci dosta se do LCS (League Championship Series). První dva týmy v Challenger Series postupují do Promotion Tournament kde hrají, proti týmům které vypadly z LCS (dva týmy z LCS hrají v Promotion Tournament). Pokud v Promotion Tournament tým prohraje, vrací se zpět do Challenger Series. Challenger Series bylo ohlášeno firmou Riot Games roku v prosinci 2013 a začalo se hrát roku 2014 na jaře\n\n"}
{"id": "1363908", "url": "https://cs.wikipedia.org/wiki?curid=1363908", "title": "Šošonština", "text": "Šošonština\n\nŠošonština (\"Shoshoni language\", \"Sosoni' ta̲i̲kwappe\") je Juto-aztécký jazyk, kterým mluví Šošoni, původní obyvatelé Velké pánve na západě USA. Odhaduje se, že ze sedmi tisíc Šošonů hovoří tímto jazykem tisíc lidí a dalších tisíc ho ovládá částečně, UNESCO zařadilo šošonštinu mezi ohrožené jazyky. Šošonština se dělí na čtyři hlavní dialekty: severní, západní, východní a \"Gosiute\". Patří mezi syntetické, aglutinační jazyky s pořadím slov SOV (podmět-předmět-přísudek).\n\n"}
{"id": "1363914", "url": "https://cs.wikipedia.org/wiki?curid=1363914", "title": "Biskupská mincovna", "text": "Biskupská mincovna\n\nBiskupská mincovna je historická barokní budova v Kroměříži v ulici Na Sladovnách č p. 1491 postavená roce 1665 biskupem Karlem II. z Lichtenštejna-Kastelkornu, zrekonstruovaná v roce 1998.\n\nPrávo razit vlastní mince měli olomoučtí biskupové již době raného středověku, ale časem tato výsada zanikla. Středověké právo ražby olomouckých biskupů bylo spjato s moravským hradem Podivín. Svědčí o tom dvě významné listiny vydané římským králem Konrádem III. roku 1144 a českým knížetem, později králem, Vladislavem II. (nedatovaná listina z roku 1146 nebo 1147) biskupu Jindřichu Zdíkovi.\nV roce 1608 bylo právo ražby v celé šíři obnoveno na žádost biskupa Františka z Ditrichštejna císařem Rudolfem II. Od roku 1614 biskupská mincovna razila groše, tolary i dukáty. Celkem nechal kardinál Dietrichstein v letech 1608–1636 razit sedmnáct druhů zlatých a stříbrných mincí a šest druhů medailí. V které budově byly mince raženy, není známo, teprve v roce 1665 postavil biskup Karel II. z Lichtenštejna na sladovnickém předměstí (původně sladovny měšťanských nákladnických domů umístěných vně města kvůli manipulaci s otevřeným ohněm, později sladovna biskupského pivovaru, konkurujícímu pivovaru měšťanskému) za Mlýnskou branou, kde se nacházelo hospodářské zázemí zámku novou mincovnu. Svědčí o tom jeho biskupský erb nad vchodem opatřený nápisem:\n\nCAROLVS EX COMITIBVS \nDE LIECHTENSTEIN EPS OLOM. S. R. I. \nPNPS REG. BOHE: CAP. COMES EX FVNDAMEN \nEREXIT ANNO MDCLXV.\nCarolus ex comitibus de Liechtenstein episcopus olomucensis S(anctae) R(omanae) I(mperii) p(ri)n(ce)ps, reg(iae) bohe(miae) cap(eli) comes ex fundamen(tis) erexit Anno MDCLXV\nV překladu: \n\"Karel hrabě z Liechtenštejna, biskup olomoucký, Svaté římské říše kníže, královské české kaple hrabě, založil a zbudoval roku 1665 \".\n\nJiž o rok později zde byly raženy první mince. V roce 1668 budova mincovny vyhořela, ale byla urychleně opravena a ještě téhož roku se zde razily zlaté dukáty s portrétem biskupa, stříbrné mince i drobné mince z mědi. V roce 1669 zde byla vyrobena první zlatá medaile. Za biskupa Lichtensteina se celkem razilo devatenáct druhů mincí. Byly tu raženy mince stříbrné i zlaté, také pamětní biskupské medaile. Mince byly platné po celém markrabství moravském, musely však mít váhu i zrno jako mince královské. Portrétní, intronizační, odpustkové a příležitostné medaile se pak razily po celou dobu provozu mincovny. Vysoká řemeslná i výtvarná úroveň ražby byla výsledkem práce mnoha odborníků. Mincovna zaměstnávala taviče, slévače kovů, rytce, raziče (pregéře), zámečníka, řezače mincovních kolků, písaře, mincíře, i laboranta a kontrolora. Vše řídil nejvyšší úředník - mincmistr. Za vlastní provoz mincovny byl odpovědný jeho zástupce - mincovní vardajn (někdy vardín, vardejn nebo gvardejn). Historiograf František Václav Peřinka ve svých Dějinách města Kroměříže zmiňuje dobrodružného vardajna Šimona Ondřeje Sinapiho (jako vardajn užíval mincovní značku SAS - Simon Andreas Sinopi), žijícího v měšťanském domě u radnice. Jeho památka je v Kroměříži znamenána dvěma krásnými barokovými sousošími, zhotovenými francouzsko-švédským sochařem Jeanem Baptistem Dusartem (psáno i Dieussard) v roce 1696, které mu ale objednatel nikdy nezaplatil.\n\nV průběhu doby v Kroměříži vznikly mince různé hodnoty a rozličných druhů. Poslední kroměřížskou mincí byl za biskupa Ferdinanda Julia Troyera v roce 1756 tolar a zcela poslední ražbou byla v roce 1759 intronizační medaile biskupa Leopolda II. Fridricha z Egkhu. Veškeré ražby olomouckých biskupů byly v průběhu doby shromažďovány a staly se součástí sbírky, uložené v Arcibiskupském zámku a obsahující i další vzácné evropské ražby od patnáctého do dvacátého století. Později, v osmnáctém století, bylo zakázáno razit drobné mince a 15. září 1759 císařovna Marie Terezie právo mincovní v Kroměříži zastavila a zařízení mincovny bylo předáno hlavnímu mincovnímu úřadu ve Vídni. Sbírky mincovních ražeb ale zůstaly v Kroměříži zachovány.\n\nBarokní budova mincovny prošla radikální rekonstrukcí v roce 1998, při které zůstal zachován rozvrh přízemí, dispozice v patře byla téměř celá důsledně vybourána a změněna. Průčelí má novou podobu s historizujícími pískovcovými ostěními a zcela nová je strmá valbová střecha. Přízemí biskupské mincovny využívá správa Arcibiskupského zámku pro stálou expozici mincovnictví olomouckých arcibiskupů. Tato numismatická sbírka je nejvýznamnějším souborem svého druhu na našem území a je i zároveň jednou z předních kolekci církevních ražeb na světě. Byla budována od druhé poloviny 17. století a celkový stav fondu dnes představuje více než deset tisíc papežských mincí a medailí, mince církevních rytířských řádů, ražby biskupské i medaile církevní. Je nejúplnějším souborem ražeb nejen olomouckých biskupů, ale i biskupů salcburských a vratislavských. Pro numismatiky má sbírka světový význam. Návštěvníci oceňují především část, představující nástroje používané při výrobě mincí a medailí.\n\nK pravému průčelí mincovny přiléhá budova parní vodárny, kterou nechal postavit v letech 1893–1903 arcibiskup Theodor Kohn na pozemku bývalého biskupského mlýna, který vyhořel v roce 1897. Zachované technické zařízení představuje jedinečnou technickou památku, dokumentující úroveň vodárenské techniky z přelomu 19. a 20. století, je přístupné v rámci společné prohlídky celého objektu. Vodárna byla v provozu až do roku 1963. V té době sloužila již jen k zásobování Podzámecké zahrady užitkovou vodou. V patře nad strojovnou vodárny později vzniklo tělovýchovné zařízení katolické sportovní organizace Orel. V této části objektu, obnovené úsilím občanského sdružení GALERIE ORLOVNA z.s., je od roku 2007 nové zřízena sezónní výstavní síň současného umění.\nZámeckou numismatickou sbírku popularizuje česká numismatická společnost, pobočka Kroměříži, která vydává příležitostné pamětní ražby, jako byla např. pamětní medaile při zápisu zámku a zahrad v Kroměříži na Listinu světového kulturního a přírodního dědictví UNESCO v roce 1998.\n\nV prosinci roku 2015 byla biskupská mincovna spolu se sousedícím Knížecím domem navrácena církvi.\n\n"}
{"id": "1363922", "url": "https://cs.wikipedia.org/wiki?curid=1363922", "title": "Samospráva Jihočeského kraje", "text": "Samospráva Jihočeského kraje\n\nJihočeský kraj jako vyšší územní samosprávný celek má podle zákona o krajích právo na samosprávu, která se týká různých odvětví. Mezi ně patří například školství, doprava, nebo zdravotnictví. Jeho dalšími pravomocemi je suverénní vystupování v právních vztazích, vydávání vyhlášek a předpisů a v neposlední řadě hospodaření s krajským majetkem. Správa kraje je vykonávána orgány kraje, a to krajským úřadem, zastupitelstvem kraje, radou kraje a hejtmanem.\n\nKraj vznikl spolu s ostatními kraji na základě článku 99 a následujících Ústavy České republiky s přijetím ústavního zákona č. 347/1997 Sb. o vytvoření vyšších územních samosprávných celků a o změně ústavního zákona České národní rady č. 1/1993 Sb., který vstoupil v platnost 1. ledna 2000. Zákon také vymezil sedm okresů na území Jihočeského kraje – České Budějovice, Český Krumlov, Jindřichův Hradec, Písek, Prachatice, Strakonice a Tábor. \nKompetence autonomní správy a vedení kraje vychází ze zákona č. 129/2000 Sb., který nabyl účinnosti 12. listopadu 2000 společně s první volbou do krajských zastupitelstev. \nKraj se původně jmenoval Budějovický, jeho název se však společně s třemi dalšími kraji (Jihomoravský, Moravskoslezský a Vysočina) změnil přijetím novelizačního ústavního zákona č. 176/2001 Sb.\n\nPo vzniku Československa byla převzata organizační struktura z Habsburské monarchie. Veřejná správa tím pádem byla prováděna na úrovní obecní, okresní a zemské. Celé území Jihomoravského kraje tak spadalo do kompetencí českého zemského správního výboru.\nNa základě zákona 126/1920 Sb. o zřízení župních a okresních úřadů v republice Československé měly vzniknout samosprávné jednotky, které by rozdělovaly Československo do 21 žup (s výjimkou Prahy), přičemž území dnešního Jihočeského kraje by pokrývala Českobudějovická župa, jihozápadní část Pražské župy a jihovýchodní část Plzeňské župy. Zákon však vstoupil v platnost pouze na Slovensku 1. ledna 1923 a v Česku byl stále odkládán a v platnost nevstoupil nikdy.\n1. ledna 1928 vstoupil v platnost zákon č. 125/1927 Sb. o organizaci politické správy, který nahradil župní zákon a reformoval zemské zřízení, ale dále zachovával územní strukturu z Habsburské monarchie (kromě nové země Moravskoslezské, která vznikla spojením zemí Moravské a Slezské.)\n\nMezi roky 1938 a 1945 spadala část území dnešního Jihočeského kraje do pohraničí připojené k Německé říši. \nBěhem Protektorátu byly Čechy a Morava rozděleny do 19 oberlandrátů, pod které spadala správa těchto oblastí. \n\nVládním nařízením č. 4/1945 Sb. veřejná správa spadala do kompetencí místních, okresních a zemských výborů.\nZákonem č. 280/1948 Sb. byly zrušeny zemské národní výbory, byly vytvořeny krajské národní výbory a vznikl společně s dalšími 18 kraji Českobudějovický kraj, který se svojí rozlohou podobá dnešnímu Jihočeskému kraji.\nV roce 1960 bylo předchozí krajské uspořádání přijetím zákona 36/1960 Sb. nahrazeno. Vzniklo tak 10 krajů, včetně kraje Jihočeského a byly také určeny okresy na jeho území, které přetrvávají dodnes. Kromě okresu Pelhřimov, který je nyní součástí Vysočiny, je území kraje velmi podobné tomu dnešnímu. V roce 1990 byly zrušeny dosavadní krajské výbory, ale tyto kraje stále existují jako formální územní jednotka dodnes. \n\nV Jihočeském kraji lze pozorovat silnou pozici dvou tradičních politických stran – ODS a ČSSD. ODS v tomto kraji vždy převyšovala celorepublikový průměr, z čehož plyne i její přítomnost ve třech koalicích a dvakrát zajištěný post hejtmana. Sociální demokracie byla součástí koalice dokonce čtyřikrát a z toho třikrát získala křeslo pro hejtmana/hejtmanku. \n\nZajímavostí tohoto kraje je nepřítomnost SPD/SPO v krajském zastupitelstvu po volbách v roce 2016, kdy se jeden z těchto subjektů (nebo jejich společná kandidátka) dostal do zastupitelstev v deseti krajích. Kromě Jihočeského kraje nepřekročili pětiprocentní hranici ani ve Středočeském a v Pardubickém kraji. \n\nPříští řádný termín voleb do krajského zastupitelstva by se měl konat v roce 2020.\n\nVolby v roce 2000 vyhrála s více než 25 % hlasů ODS, která také získala post hejtmana pro Jana Zahradníka. Koalici utvořila společně s Čtyřkoalicí a ČSSD (celkem 37 mandátů). V jedenáctičlenné radě tedy zasedli čtyři zástupci ODS, čtyři zástupci Čtyřkoalice a dva zástupci ČSSD.\n\nO čtyři roky později se opět vítězem voleb stala ODS (44,19 %), která se na vedení rady dohodla s KDU-ČSL (celkem 33 zastupitelů). Sedm křesel obsadil vítěz voleb, tři křesla připadla KDU-ČSL a jedenácté křeslo bylo na nabídnuto lídrovi kandidátky SNK, aniž by se strana podílela na koalici. Hejtmanem se opět stal Jan Zahradník.\n\nKrajské volby v Jihočeském kraji zaznamenaly v roce 2008 zatím největší volební účast (40,78 %) a vítězem se stala ČSSD se ziskem 33,80 %. Koalice nakonec vznikla s druhým v pořadí, kterým byla ODS (29,63 %). Sociální demokracie obsadila sedm míst v radě a hejtmanem se stal Jiří Zimola. ODS měla v radě zastoupení zbylých čtyř křesel. Tato velká koalice získala celkem 41 zastupitelů.\n\nVolby v roce 2012 opět opanovala ČSSD (27,99 %), která vytvořila koalici s KSČM (19,37 %). Hejtmanem se stal opět Jiří Zimola a ČSSD získala v radě osm křesel, zatímco KSČM tři. Koalice měla celkem 31 zastupitelů.\n\nPo krajských volbách v roce 2016 Radu kraje tvořila ČSSD, ANO a Jihočeši 2012 (celkem 31 zastupitelů). Hejtmanem se stal Jiří Zimola (ČSSD). V dubnu příštího roku se však tato koalice rozpadla a vznikla nová na základě domluvy ČSSD, PRO JIŽNÍ ČECHY - Starostové + HOPB + TOP 09, KDU-ČSL a Jihočeši 2012 (celkem 28 zastupitelů). Novou hejtmankou se stala Ivana Stráská (ČSSD).\n"}
{"id": "1363926", "url": "https://cs.wikipedia.org/wiki?curid=1363926", "title": "Kostel svatého Václava (Loděnice)", "text": "Kostel svatého Václava (Loděnice)\n\nKostel svatého Václava v Loděnici je, spolu s barokní farou, dominantou loděnického náměstí.\n\nNa místě dnešního kostela byl v druhé polovině 12. století původně zbudován románský kostel bez věže, který byl na západní straně ukončen trojúhelníkovým štítem. Tento štít je dodnes dobře patrný na zdivu uvnitř věže, která byla vystavěna s odstupem několika let. V roce 1725 byl kostel přestavěn do dnešní barokní podoby.\n\nV roce 1901 bylo ukončeno pohřbívání na starém hřbitově u kostela a byl zbudován nový hřbitov na kraji obce Loděnice.\n\nBěhem první světové války musela farnost odevzdat kovové předměty pro válečné účely. Přišla tak o všechny zvony a byl dokonce sejmut i hromosvod z věže kostela. Podobný osud potkal kostel i během druhé světové války. Tehdy byly odevzdány kovové kříže z náhrobků na starém hřbitově a zničeny umělecké kovové předměty a litinové odlitky.\n\nInteriér kostela zdobí obrazy Josefa Hellicha. Kazatelna a oltář pochází z řezbářské dílny Josefa Heidelberka. Na zdech kostela byly původně vyobrazeny výjevy z života sv. Václava, ty byly ale v roce 1870 nešetrně zabíleny.\n\n"}
{"id": "1363927", "url": "https://cs.wikipedia.org/wiki?curid=1363927", "title": "Vila Helenka (Smíchov)", "text": "Vila Helenka (Smíchov)\n\nVila Helenka (též \"Kordova vila Helenka\") je secesní dům na pražském Smíchově v ulici Na Václavce. Vila byla postavena v roce 1903 architektem Aloisem Kordou, secesní výzdoba je dílem malíře Františka Koblihy. \n\nVila stojí na čtvercovém půdorysu. Stojí v prudkém svahu, který se zvedá ze severovýchodu na jihozápad. Jedná se o pětipodlažní budovu. Vstup do vily je z ulice ve východní části po schodech pod terasu, která je vynášena mohutnými sloupy. V první patře se tak nachází prostorná terasa s výhledem na centrum Prahy. Na druhé straně pak vile vévodí věžička zastřešená pyramidální dřevěnou střechou s přesahem, inspiprovaná orientem. Dominantní je též velké kruhové okno dělené na části orientované na jih a západ, na které navazují dva dřevěné balkony. Výrazná je secesní štuková dekorace na žluté fasádě v podobě květin, do ulice slunečních hodin v podobě usmívajícího se slunce a západním směrem andělem se žlutými velkými křídly. Vše je laděno do teplých barev (žlutá, červená), dřevěné prvky jsou cihlově červené. Spodní část budovy je obložena hrubě opracovaným kamenem, při pohledu z ulice je zjevná schodovitá stupňovitost.\n\nV interiéru se nachází taneční sál jehož stěny jsou zdobeny palmovými listy. Vstupní část je na podlaze opatřena dlaždicemi, v ostatních místech jsou parkety. Ve vstupní hale je kovové dekorativní schodiště s dekorativní lampou, chodba vedoucí k obývacím pokojům orientovaným do ulice (původní kanceláře Aloise Kordy) a k ložnicím vedoucím do zahrady. V prvním patře jsou ložnice (původně byt vlastníka). V posledním patře, podkroví, je velká místnost a původní Kordův ateliér.\n\nVlastníkem vily byl sám Alois Korda, který měl ve věži svoji pracovnu.\n\nV roce 1993 byla vila zapsána na seznam kulturních památek a v roce 2009 rekonstruována.\n"}
{"id": "1363937", "url": "https://cs.wikipedia.org/wiki?curid=1363937", "title": "Běh na lyžích na Zimních olympijských hrách 2018 – sprint muži", "text": "Běh na lyžích na Zimních olympijských hrách 2018 – sprint muži\n\nSprint mužů, běžecká disciplína z programu Zimních olympijských her 2018 se konal 23. února 2018 v Běžeckém centru Alpensia v Pchjongčchangu. Závodilo se klasickým stylem.\n\nVítězem se stal norský závodník Johannes Høsflot Klæbo. Ve finálovém běhu si vypracoval rozhodující náskok v posledním stoupání, v cílové rovince jej již nikdo nemohl ohrozit. Těsný souboj o stříbro pro sebe rozhodl Ital Federico Pellegrino, bronz bral Rus Alexandr Bolšunov. \n"}
{"id": "1363939", "url": "https://cs.wikipedia.org/wiki?curid=1363939", "title": "Běh na lyžích na Zimních olympijských hrách 2018 – sprint ženy", "text": "Běh na lyžích na Zimních olympijských hrách 2018 – sprint ženy\n\nSprint žen, běžecká disciplína z programu Zimních olympijských her 2018 se konal 23. února 2018 v Běžeckém centru Alpensia v Pchjongčchangu. Závodilo se klasickým stylem.\n\nPro zlatou medaili si doběhla Švédka Stina Nilssonová, vítězka kvalifikace. Ve finále po většinu závodu vedla, do cílové rovinky vjížděla s menším náskokem, který udržela až do cíle. Souboj o stříbro pro sebe rozhodla Norka Maiken Caspersenová Fallaová, která odolala náporu Rusky Julije Bělorukovové.\n"}
{"id": "1363940", "url": "https://cs.wikipedia.org/wiki?curid=1363940", "title": "North Uist", "text": "North Uist\n\nNorth Uist (Severní Uist, gaelsky \"Uibhist a Tuath\") je ostrov ve skotských Vnějších Hebridách. Žije zde necelých 1300 obyvatel (1254 podle sčítání v roce 2013). Hlavním sídlem na ostrově je rybářský přístav Lochmaddy. 61 % obyvatel hovoří gaelsky (2011).\n\nNa ostrově je rozeseta řada neolitických památek, od kamenného kruhu v \"Pobull Fhinn\" a menhirů ve \"Fir Bhreige\" po komorový hrob v \"Barpa Langass\". Pohřebiště na poloostrově Udal je z doby bronzové, zatímco z doby železné pochází broch v \"Dun an Sticir\". V 9. století založili na Vnějších Hebridách království vikingové; jejich domy pokryté drny však podlehly času. V roce 1266 se pak Vnější Hebridy staly součástí Skotského království. Spolu se zbytkem Skotska se pak v rámci Zákonů o unii z roku 1707 staly součástí Spojeného království.\n\nNorth Uist, o málo menší než South Uist (\"Uibhist a Deas\"), je 10. největší skotský ostrov a 13. největší z ostrovů, obklopujících Velkou Británii. Kromě malého území na severovýchodě je krajina plochá, pokrytá mozaikou nízkých kopců, jezírek a rašelinišť. Více než polovina rozlohy je pokryta vodou. Část lochů obsahuje směs sladké a přílivové slané vody, což vytváří specifické habitaty pro místní živočichy a rostliny. Největší vodní plochou je Loch Scadavay (\"Loch Sgadabhagh\"). North Uist je významným stanovištěm vodních ptáků.\n\nNorth Uist je silničními mosty spojen s ostrovy Benbecula, Berneray (kam jezdí přívoz z Leverburgu na ostrově Harris) a Baleshare. Trajekty pravidelně spojují Lochmaddy s Uigem na ostrově Skye ve Vnitřních Hebridách.\n\n"}
{"id": "1363945", "url": "https://cs.wikipedia.org/wiki?curid=1363945", "title": "U Nikolajky 31 (Smíchov)", "text": "U Nikolajky 31 (Smíchov)\n\nU Nikolajky 31 (též \"Vila U Bednářů\") je secesní dům v pražské ulici U Nikolajky. V roce 1904 postavil tento dům architekt Alois Korda. Vila se nachází na konci ulice U Nikolajky v prudkém svahu, zvedajícím se za vilou jižním směrem k ulici Na Václavce. Má čtvercový půdorys. Nachází se ve vilové čtvrti a je obklopena zahradou. Jedná se o třípodlažní budovu s fasádou natřenou na bílo a četnými střídmými štukovými prvky nazeleno. Od ulice je oddělena zídkou a drátěným plotem. Do přízemí se vstupuje po schodišti dekorovaném jednoduchým kováním. Nad vstupem je socha Panny Marie. Pod valbovou střechou, která je zakryta bobrovkou, je opakující se červený rostlinný motiv. Secesní interiéry jsou zachovány. Vila byla v roce 1993 zapsána na seznam kulturních památek České republiky.\n"}
{"id": "1363949", "url": "https://cs.wikipedia.org/wiki?curid=1363949", "title": "Michael Christan Martinez", "text": "Michael Christan Martinez\n\nMichael Christian Martinez (* 4. listopadu 1996 Parañaque) je filipínský krasobruslař, soutěžící v kategorii mužů. V roce 2012 byl sedmý na Olympijských hrách mládeže a v roce 2013 obsadil páté místo na mistrovství světa juniorů v krasobruslení. Vyhrál Rumunskou křišťálovou brusli 2012, Triglav Trophy 2014 a 2015 a Asian Figure Skating Trophy 2015. V roce 2014 byl jediným zástupcem Filipín na olympijských hrách v Soči a obsadil 19. místo. Na mistrovství světa v krasobruslení skončil dvacátý první v roce 2015, devatenáctý v roce 2016 a dvacátý čtvrtý v roce 2017. Na mistrovství čtyř kontinentů v krasobruslení obsadil 9. místo v roce 2016 a 14. místo v roce 2017. V roce 2017 získal stříbrnou medaili na Hrách jihovýchodní Asie. Kvalifikoval se na Zimní olympijské hry 2018 v Pchjongčchangu jako první náhradník poté, co se účastnického místa zřeklo Švédsko. Na olympiádě obsadil 28. místo v krátkém programu a do volných jízd nepostoupil. Mistrovství světa v krasobruslení 2018 se nezúčastnil, ale oznámil, že s krasobruslením nekončí a bude se připravovat na domácí Hry jihovýchodní Asie 2019.\n\n"}
{"id": "1363952", "url": "https://cs.wikipedia.org/wiki?curid=1363952", "title": "Samsung Galaxy S", "text": "Samsung Galaxy S\n\nSamsung Galaxy S je smartphone společnosti Samsung, pracující na operačním systému Android.\n\n\nXenonový blesk a LED blesk.\n\nMobilní telefon, nabíječka, stereo handsfree, potřebné dokumenty.\n\n\n"}
