{"id": "1229365", "url": "https://cs.wikipedia.org/wiki?curid=1229365", "title": "Bakteriální vaginóza", "text": "Bakteriální vaginóza\n\nBakteriální vaginóza (BV), rovněž známá jako vaginální bakterióza nebo Gardnerella vaginitis, je onemocnění vagíny zapříčiněné nadměrným množstvím bakterií. Mezi obvyklé symptomy patří zvýšený vaginální výtok, který často páchne rybinou. Výtok má obvykle bílou nebo šedou barvu. Může se objevit pálení při močení. Svědění není obvyklé. Občas se nemusí projevovat žádné symptomy. Nákaza BV zvyšuje riziko nákazy řadou dalších pohlavně přenosných onemocnění včetně HIV/AIDS. Rovněž zvyšuje riziko předčasného porodu u těhotných žen.\n\nBV je zapříčiněna nerovnováhou bakterií přirozeně se vyskytujících ve vagině. Dochází ke změně nejběžnějšího typu bakterie a k celkovému zvýšení počtu bakterií v řádu stonásobků až tisícinásobků. Mezi rizikové faktory patří výplachy, nový sexuální partner nebo více sexuálních partnerů, antibiotika a používání nitroděložního tělíska. Není však považována za pohlavně přenosné onemocnění. Diagnóza je stanovována na základě symptomů a může být dále ověřena testováním vaginálního výtoku a zjištěním vyššího než normálního vaginálního pH a velkého množství bakterií. BV je často zaměňována za vaginální kvasinkovou infekci nebo infekci bičenkou poševní.\n\nLéčba obvykle probíhá pomocí antibiotik, klindamycinu nebo metronidazolu. Tyto léky mohou být použity i ve druhém a třetím trimestru těhotenství. Po léčbě se však onemocnění často vrací. Probiotika mohou pomoci zabránit opětovnému onemocnění. Je nejasné, zda má použití probiotik nebo antibiotik vliv na těhotenství.\n\nBV je nejčastější vaginální infekcí u žen v reproduktivním věku. Procentuální podíl postižených žen v daném okamžiku se pohybuje mezi 5 a 70 %. BV je nejběžnější v částech Afriky, nejméně běžná je v Asii a v Evropě. Ve Spojených státech amerických je infekcí postiženo přibližně 30 % žen ve věku od 14 do 49 let. Počty nakažených osob se v dané zemi liší v závislosti na etnické skupině. Ačkoli symptomy podobné BV byly popisovány v průběhu celé zaznamenané historie, první jasně zdokumentovaný případ pochází z roku 1894.\n"}
{"id": "1229368", "url": "https://cs.wikipedia.org/wiki?curid=1229368", "title": "Jan František Bruntálský z Vrbna", "text": "Jan František Bruntálský z Vrbna\n\nJan František hrabě Bruntálský z Vrbna (3. listopadu 1634 – 22. srpna 1705 Vídeň) byl český šlechtic z původně slezského rodu Bruntálských z Vrbna. Vlastnil majetek na severní Moravě a ve středních středních Čechách, v Českém království zastával téměř čtyřicet let nejvyšší funkce v zemské správě, naposledy byl nejvyšším kancléřem. Získal Řád zlatého rouna.\n\nNarodil se jako syn hraběte Václava Bruntálského z Vrbna (1589–1649) a jeho manželky Alžběty Polyxeny Dembinské († 1669) z polské šlechtické rodiny. Dědicem otcova majetku se stal jako patnáctiletý v roce 1649, do roku 1655 za něj správu statků vedla matka Alžběta Polyxena.\n\nDíky spříznění s významným rodem Martiniců se již v mládí zapojil do veřejného dění v Čechách a od roku 1659 byl radou apelačního soudu v Praze, stal se též císařským komořím a od roku 1666 zemským sudím. V letech 1667–1682 byl viceprezidentem apelačního soudu a v roce 1673 se stal i členem sboru královských místodržících. Dále byl prezidentem apelačního soudu (1682–1685), nejvyšším dvorským sudím (1685–1688), nejvyšším zemským sudím (1688–1689), nejvyšším hofmistrem (1689–1700) a nakonec nejvyšším kancléřem Českého království (1700–1705). Od roku 1682 byl též císařským tajným radou a v roce 1697 obdržel Řád zlatého rouna.\n\nZákladem rodového dědictví byla panství Fulnek, Paskov, Rychvald a Studénka na severní Moravě, časem ale musel jako vysoký zemských úředních v Čechách přesídlit blíž k Praze. Svým statkům na severní Moravě se i nadále věnoval, což dokládají stavební úpravy zámku ve Fulneku. Do Fulneku také povolal řád kapucínů, kteří zde založili klášter. Naopak hned po převzetí dědictví usiloval o prodej Paskova, což se podařilo až v roce 1690, kdy jej za 60 000 zlatých koupili Oppersdorfové.\n\nV Praze již v roce 1661 koupil od Vratislavů z Mitrovic dům v Loretánské ulici, který dodnes nese název Vrbnovský palác. V době jeho vlastnictví proběhla na paláci přestavba v barokním stylu. Také vlastnil menší statky na Benešovsku a později v roce 1663 koupila jeho první manželka panství Chotěboř. Zásadním způsobem rozšířil rodový majetek o panství Hořovice, které koupil v roce 1690 od své druhé manželky.\n\nPoprvé se oženil v roce 1657 s Marií Alžbětou z Martinic (1634–1671), dcerou nejvyššího purkrabího Bernarda Ignáce z Martinic. Tento sňatek také přispěl k jeho rychlé kariéře v české zemské správě. Po smrti Marie Alžběty se podruhé oženil 30. září 1672 v Praze s její mladší sestrou Terezií Františkou z Martinic (1643–1706). Z obou manželství pocházelo pět dětí, synové z druhého manželství Josef František (1675–1755) a Norbert František (1682–1729) si rozdělili statky na Moravě a v Čechách. Z prvního manželství pocházela dcera Marie Barbora (1666–1712), provdaná za Maxmiliána Krakovského z Kolovrat (1658–1721), nejvyššího komorníka Českého království.\n\n"}
{"id": "1229369", "url": "https://cs.wikipedia.org/wiki?curid=1229369", "title": "Klášter Božího Milosrdenství (Nové Hrady)", "text": "Klášter Božího Milosrdenství (Nové Hrady)\n\nKlášter Božího Milosrdenství se nachází nedaleko náměstí v Nových Hradech. Nyní ho spravuje řád Rodina Panny Marie.\n\nKlášter založil hrabě Ferdinand Buquoy roku 1678. Daroval ho do rukou servitů kteří jej spravovali až do roku 2006, kdy jej z důvodu nedostatku řeholníků předali řádu Rodina Panny Marie. Klášter po nějakou dobu sloužil jako kasárna a po pádu železné opony byl servity vyžádán zpět. Byla provedena rozsáhlá rekonstrukce do nynější podoby. Teď je klášter duchovním centrem novohradska a jsou z něj spravovány okolní farnosti.\n\n"}
{"id": "1229371", "url": "https://cs.wikipedia.org/wiki?curid=1229371", "title": "Akot", "text": "Akot\n\nAkot je město na severu indického spolkového státu Maháráštra. Leží přibližně padesát kilometru severně od města Akolá, do jehož okresu správně spadá. K roku 2011 mělo přes devadesát tisíc obyvatel.\n"}
{"id": "1229372", "url": "https://cs.wikipedia.org/wiki?curid=1229372", "title": "Kaple (Drahomyšl)", "text": "Kaple (Drahomyšl)\n\nObecní kaple v Drahomyšli je klasicistní sakrální stavba z roku 1822 stojící na návsi. Duchovní správou patří do Římskokatolické farnosti Liběšice u Žatce.\n\nJedná se o obdélnou stavbu s průčelím, které je ukončené štítovým nástavcem. Průčelí je členěno pilastry a polokruhově sklenutým vchodem. Uvnitř má kaple plochý strop. Stěny jsou členěny nikami a oltářní slepou arkádou.\n\nPřed obcí se nachází výklenková barokní kaple. Je členěná pilastry a ukončená trojúhelníkovým štítem.\n"}
{"id": "1229373", "url": "https://cs.wikipedia.org/wiki?curid=1229373", "title": "FK Lokomotiv Liski", "text": "FK Lokomotiv Liski\n\nFutbolnyj klub Lokomotiv Liski (rusky: Футбольный клуб «Локомотив» Лиски) byl ruský fotbalový klub sídlící ve městě Liski ve Voroněžské oblasti. Založen byl v roce 1936, zanikl v roce 2016. Klubové barvy byly červená a zelená.\n\nSvé domácí zápasy odehrával na stadionu Lokomotiv s kapacitou 10 000 diváků.\n\nZdroj: \n\n"}
{"id": "1229374", "url": "https://cs.wikipedia.org/wiki?curid=1229374", "title": "Kaple svatého Josefa (Drahotice)", "text": "Kaple svatého Josefa (Drahotice)\n\nObecní kaple svatého Josefa v Drahoticích je empírová sakrální stavba. Duchovní správou patří do Římskokatolické farnosti Loukov u Mnichova Hradiště.\n\nJedná se o čtvercovou stavbu s polygonálním závěrem. Je členěná lizénami. Na střeše se nachází zvonička. Uvnitř je sklenuta plackou. Zařízení kaple není umělecky příliš významné.\n\nPoblíž kaple v jihovýchodní části návsi stojí na kamenném podstavci litinový kříž. Podstavec je klasicistní z období kolem roku 1820 a nacházejí se na něm reliéfy sv. Anny a sv. Barbory.\n"}
{"id": "1229375", "url": "https://cs.wikipedia.org/wiki?curid=1229375", "title": "Petroșani", "text": "Petroșani\n\nPetroșani (německy: \"Petroschen\", maďarsky: \"Petrozsény\") je město v rumunské župě Hunedoara. K roku 2011 zde žilo 34 331 obyvatel.\n\nMěsto bylo založeno v 17. století (okolo 1640). Při sčítání lidu v roce 1818 mělo Petroșani 233 obyvatel. V této době bylo hlavním zaměstnáním lidí pastevectví. Kolem roku 1840 začala v Petroșani, Vulcanu a Petrile povrchová těžba uhlí. Ve 20. století (během období komunistického režimu) zde došlo k masivnímu nárůstu počtu obyvatelstva.\n"}
{"id": "1229376", "url": "https://cs.wikipedia.org/wiki?curid=1229376", "title": "Nagahama (Šiga)", "text": "Nagahama (Šiga)\n\nNagahama (長浜市 \"Nagahama-shi\") je japonské město nacházející se v prefektuře Šiga, na severovýchodním pobřeží jezera Biwa. Centrum města bylo založeno a přejmenováno Hidejošim Tojotomim, když se Hidejoši přestěhoval z centra administrace z paláce Odani. Kunitomo (国友), nejsevernější městské centrum bylo známé produkci pistolí Arquebus již od roku 1544. \nKe dni 1. srpna 2011 mělo město odhadem 122.280 obyvatel a hustota zalidnění byla 180 osob/km². Celková rozloha činila asi 680 km². Město se nyní historicky nachází ve formaci tří bývalých okresů, okresu Sakata, okresu Higašiazai a okresu Ika. Starostou města je od roku 2010 (znovu zvolen roku 2014 a potřetí roku 2018) Júdži Fudžii (藤井 勇治, * 1950)\n\nMěsto leží na severovýchodním pobřeží jezera Biwa (琵琶湖), při jehož severním okraji je v něm ostrov Čikubu (竹生島). Na severním okraji města je další jezero Jogo (余呉湖) a na severovýchodním pobřeží jezera Biwa malé jezero Notanuma (野田沼). Městem protékají řeky Anegawa (姉川, vlévá se do jezera Biwa, na řece je přehradní nádrž Anegawa damu; název znamená řeka - starší sestra), její přítok Takatokigawa (高時川), jinak nazývaná Imótogawa (妹川; název znamená řeka - mladší sestra), Jogogawa (余呉川, přítok jezera Biwa), Suginogawa, Óuragawa, Tagawa, Kusanogawa.\nNa severovýchodě od města jsou hory Kanakusodake (金糞岳), Mitakajama, Šizugatake (賤ヶ岳), na severu Jokojamadake (横山岳).\n\nNagahama byla dříve známá jako \"Imahama\" (今濱), ale Hidejoši Tojotomi ji přejmenoval na Nagahamu po Odu Nobunagovi (織田 信長) \"naga - \"長. To se netýká oblasti stejného jména ve čtvrti Čúó města Fukuoka a stejně pojmenované čtvrti města Ózu v prefektuře Ehime ani mnoha dalších míst stejného názvu v Japonsku.\n\nKe dni 1. září 1943 se město Nagahama z okresu Sakata spojilo se šesti dalšími městy, aby získalo status města. Poslední sčítání obyvatel bylo provedeno dne 1. října 2018, kdy město mělo populaci 115 618 obyvatel. Celková plocha byla 681,02 km². Ke dni 13. února 2006, byla města Azai (浅井町) a Biwa (びわ町/琵琶町) (obě byla z okresu Higašiazai) spojena v město Nagahama, která nahradila všechny městské a obecní organizace, například ze samotného starého města Nagahama. Jako výsledek anexe měst Azai a Biwa v roce 2006, činil celkový počet 84 410 obyvatel. Ke dni 1. ledna 2010 byla města Kohoku (湖北町) a Torahime (虎姫町) (obě byla z okresu Higašiazai (東浅井郡)), a města Kinomoto (木之本町), Nišiazai (西浅井町), Takacuki (高月町) a Jogo (余呉町) (všechna z okresu Ika (伊香郡)) spojena v město Nagahama. Oba okresy byly proto zrušeny v důsledku tohoto sloučení.\n\nNagahama je jednou z mnoha známých turistických měst v prefektuře Šiga. Atrakce nacházející se ve městě jsou:\n"}
{"id": "1229377", "url": "https://cs.wikipedia.org/wiki?curid=1229377", "title": "Emmanuel Lucenti", "text": "Emmanuel Lucenti\n\nEmmanuel Lucenti, (* 23. listopadu 1984 v San Miguel de Tucumánu, Argentina) je argentinský zápasník – judista.\n\nJudu se věnuje po vzoru svého staršího bratra Rodriga, kterému pomáhal s přípravou na olympijské hry v Athénách v roce 2004. Své první olympijské účasti se dočkal v roce 2008, ale na olympijských hrách v Pekingu vypadl v úvodním kole s Britem Euanem Burtonem. \n\nV roce 2012 se kvalifikoval na olympijské hry v Londýně a postaral se o jedno z překvapení judistických soutěží, když v poslední minutě třetího kola poslal technikou de-aši-harai na ippon Francouze Alaina Schmitta. Ve čtvrtfinále však překvapení proti Korejci Kim Če-pomovi nezopakoval a v opravách nestačil na Kanaďana Antoina Valois-Fortiera, který ho po prohráném úchopu na zádech hodil uči-matou na wazari. Obsadil 7. místo. \n\nV roce 2016 startoval na svých třetích olympijských hrách v Riu a v úvodním kole upoutal celosvětovou pozornost bulvárních médií, když po vzoru fotbalstů teatrálně upozorňoval bolestivými grimasami na nestandartní úchop Nacifa Eliase z Libanonu. Rozhodčí mu v polovině zápasu dali za pravdu a postoupil na hansokumae do dalšího kola. V dalším kole se utkal s Kanaďanem Antoinem Valois-Fortierem a po de-aši-harai se koncem třetí minuty ujal vedení na wazari. Odplata za Londýn se však nekonala, v další akci prohrál boj úchop, ze kterého se snažil uniknout falešným útokem seoi-nage. Kanaďan ho však držel pevně za krkem a silou přetočil na wazari. V tuto chvíli byl v nevýhodě dvou napomenutí, které do konce hrací doby nedokázala smazat. \n\n\n"}
{"id": "1229392", "url": "https://cs.wikipedia.org/wiki?curid=1229392", "title": "FK Astrachaň", "text": "FK Astrachaň\n\nFutbolnyj klub Astrachaň (rusky: Футбольный клуб «Астрахань») byl ruský fotbalový klub sídlící ve městě Astrachaň v Astrachaňské oblasti. Založen byl v roce 1931, zanikl v roce 2016. Klubové barvy byly žlutá, černá a červená.\n\nSvé domácí zápasy odehrával na městském stadionu FK Astrachaň s kapacitou 5 000 diváků.\n\nZdroj: \n\n\nZdroj: \n\n"}
{"id": "1229418", "url": "https://cs.wikipedia.org/wiki?curid=1229418", "title": "Zemětřesení v Tanzanii 2016", "text": "Zemětřesení v Tanzanii 2016\n\nZemětřesení v Tanzanii 2016 bylo zemětřesení, které zasáhlo severozápad Tanzanie odpoledne 10. září 2016. Zemětřesení o síle 5,9 stupně momentové škály a hloubce 40 km postihlo hlavně města Kyaka a Bukoba, kde dohromady žije více než 80 tisíc lidí. Zemětřesení vyvolalo tsunami na Viktoriině jezeře.\n\nPoškozené budovy byly většinou pouze zčásti rozbořené a byla popraskaná zem. Škody pravděpodobně dosáhly hodnoty několika desítek milionů českých korun.\n\nDohromady zemřelo 23 lidí a 260 jich bylo zraněno.\n\nSeznam zemětřesení v Tanzanii\n"}
{"id": "1229422", "url": "https://cs.wikipedia.org/wiki?curid=1229422", "title": "Saeid Mollaei", "text": "Saeid Mollaei\n\nSaeid Mollaei (Sajíd Molájí), (* 5. ledna 1992) je íránský zápasník–judista.\n\nS judem začal v 10 letech. V roce 2013 nahradil v reprezentaci v lehké váze Alí Malútmata. Od roku 2015 startuje v polostřední váze, ve které se v roce 2016 kvalifikoval na olympijské hry v Riu. V úvodním kole olympijského turnaje v Riu nestačil na Chasana Chalmurzajeva z Ruska.\n\nV Molájího stylu zápasení v judu se prolíná zápas řecko-římský a středoasijský kuraš. Jeho kumikata nemá s klasickým judem mnoho společného. Útočí výhradně z obousměrného úchopu, častěji kontruje v technikách z boje zblízka. Velmi silný je i v boji na zemi, kde převládají techniky držení.\n\n\n"}
{"id": "1229430", "url": "https://cs.wikipedia.org/wiki?curid=1229430", "title": "Jakob Finci", "text": "Jakob Finci\n\nJakob Finci (* 1. října 1943 Rab, Chorvatsko) je bosenský právník, bývalý velvyslanec své země ve Švýcarsku a předseda Židovské společnosti Bosny a Hercegoviny. \n\nByl členem předsednictva židovské komunity již v roce 1990. Během války v Bosně a Hercegovině se angažoval v humanitárních aktivitách. Byl členem organizace \"Benevolencija\", která provozovala lékárnů v obleženém Sarajevu a zásobovala strádající obyvatele léky a teplou stravou v polní kuchyni. Je jedním ze zakládajících členů Mezináboženské rady Bosny a Hercegoviny, která byla ustanovena v roce 1997. Rada shromažďuje představitele všech náboženství, která jsou v Bosně a Hercegovině zastoupena. Byl rovněž předsedou ústavní komise Federace Bosny a Hercegoviny.\n\nJeho politické ambice vyvrcholily snahou kandidovat na prezidenta (resp. člena předsednictva Bosny a Hercegoviny) v roce 2000. Kandidaturu však nemohl uskutečnit, neboť podle bosenských zákonů musí být v předsednictvu zastoupen 1 bosenský Muslim, 1 Chorvat a 1 Srb. Příslušníci jiných národnostních komunit mohou být voleni do komor bosenského parlamentu, nemohou však zastávat vyšší funkce. Proto se rozhodl spolu s Dervem Sejdićem zažalovat Bosnu a Hercegovinu u Evropského soudu pro lidská práva ve Štrasburku. Přestože v roce 2009 soud rozhodl v jejich prospěch, bosenská vláda nezměnila právní úpravu požadovaným způsobem, aby i příslušníci národnostních menšin mohli kandidovat na nejvyšší funkce v zemi. \n\nFinci se po skončení soudního procesu věnuje přednášení. Získal několik mezinárodních ocenění. \n"}
{"id": "1229432", "url": "https://cs.wikipedia.org/wiki?curid=1229432", "title": "Otgonbátaryn Úganbátar", "text": "Otgonbátaryn Úganbátar\n\nOtgonbátaryn Úganbátar nebo Úganbátar Otgonbátar, (* 19. února 1988) je mongolský zápasník–judista.\n\nNa mezinárodní scéně se objevuje od roku 2009. V roce 2012 se na olympijské hry v Londýně nekvalifikoval. V roce 2016 dostal v nominaci na olympijské hry v Riu přednost před krajanem Dagvasürenem, ale své ambice nenaplnil. Vypadl v úvodním kole s Egypťanem Mohameden Abdelaalem po nasazeném škrcení.\n\n\n"}
{"id": "1229439", "url": "https://cs.wikipedia.org/wiki?curid=1229439", "title": "Mohamed Abdelaal", "text": "Mohamed Abdelaal\n\nMohamed Abdelaal (Mohamed abd al-Álí), (* 23. července 1990) je egyptský zápasník – judista.\n\nNa mezinárodní scéně se mezi seniory objevil v roce 2011 v polostřední váze. V roce 2016 se kvalifikoval na olympijské hry v Riu a po úvodní výhře nad Úganbátarem z Mongolska po nasazeném šrkcení nestačil v dalším kole na Chasana Chalmurzajeva.\n\n\n"}
{"id": "1229440", "url": "https://cs.wikipedia.org/wiki?curid=1229440", "title": "MÁVAG", "text": "MÁVAG\n\nMÁVAG (\"Magyar Királyi Állami Vas-, Acél- és Gépgyárak\"; \"Uherské královské státní železárny, ocelárny a strojírny\") byl maďarský strojírenský podnik, zabývající se především výrobou kolejových vozidel. MÁVAG byl státním podnikem, ve vlastnictví Uherského království. Po druhé světové válce byl znárodněn a z jeho názvu vypuštěno \"Királyi\" (\"Královské\").\n\nSpolečnost sídlila v budapešťském VIII. obvodu a zaměstnávala tisíce pracovníků. Byla jednou z nejvýznamnějších uherských strojíren v 19. století, spolu s podnikem \"Csepel Művek\" (\"Závody Csepel\"). Nejvíce respektovanými výrobky MÁVAG byly parní lokomotivy, z nichž první byla vyrobena v roce 1873. Sousedským podnikem MÁVAGu byl Ganz motor - és vagongyár (\"Vagónka Ganz\"), která vyráběla dieselové lokomotivy a luxusní osobní vagóny pro export.\n\nDo roku 1959 společnost vyrobila 7578 lokomotiv, včetně řady 601, největší evropské parní lokomotivy před první světovou válkou. V roce 1896, kdy Maďarsko slavilo 1000. výročí maďarského osídlení, společnost MÁVAG vyrobila 1000. lokomotivu. Od roku 1900 MÁVAG exportovala řadu lokomotiv do Itálie a Rumunska, později do Egypta, Indie, Jugoslávie a Koreje. Po roce 1945 společnost vyvážela motorové vozy do SSSR, mimo jiné motorové vozy řady Д1.\n\nKromě lokomotiv a železničních vozů vyráběl MÁVAG také autobusy, nákladní vozy, traktory a stavební stroje.\n\nV roce 1959 MÁVAG spojil se společností Ganz a vznikl podnik Ganz-MÁVAG.\n"}
{"id": "1229445", "url": "https://cs.wikipedia.org/wiki?curid=1229445", "title": "Diplodocinae", "text": "Diplodocinae\n\nDiplodocinae (\"diplodocini\") je podčeleď obřích sauropodních dinosaurů z čeledi Diplodocidae. Žili v období pozdní jury až spodní křídy, asi před 155 až 136 miliony let, a to na území západu dnešní Severní Ameriky, v Africe a v Jižní Americe. V současnosti řadíme do této podčeledi s jistotou rody \"Tornieria\", \"Supersaurus\", \"Leinkupal\", \"Galeamopus\", \"Diplodocus\", \"Kaatedocus\" a \"Barosaurus\".\n\nKladogram čeledi Diplodocidae podle autorů Tschopp, Mateus, a Benson (2015).\n\n"}
{"id": "1229447", "url": "https://cs.wikipedia.org/wiki?curid=1229447", "title": "FK Bajkal Irkutsk", "text": "FK Bajkal Irkutsk\n\nFutbolnyj klub Bajkal Irkutsk (rusky: Футбольный клуб «Байкал» Иркутск) byl ruský fotbalový klub sídlící ve městě Irkutsk v Irkutské oblasti. Založen byl v roce 2009 po zániku Zvezdy Irkutsk. Zanikl v roce 2016. Klubové barvy byly modrá a bílá.\n\nSvé domácí zápasy odehrával na stadionu Trud s kapacitou 17 800 diváků.\n\nZdroj: \n\n\nZdroj: \n\n"}
{"id": "1229448", "url": "https://cs.wikipedia.org/wiki?curid=1229448", "title": "Seznam rektorů Janáčkovy akademie múzických umění v Brně", "text": "Seznam rektorů Janáčkovy akademie múzických umění v Brně\n\nToto je chronologický seznam rektorů Janáčkovy akademie múzických umění v Brně, která byla založena v roce 1947.\n\n\n"}
{"id": "1229449", "url": "https://cs.wikipedia.org/wiki?curid=1229449", "title": "László Csoknyai", "text": "László Csoknyai\n\nLászló Csoknyai, (* 25. října 1987 v Dunaújvárosi, Maďarsko) je maďarský zápasník – judista.\n\nS judem začínal v 5 letech společně se svými bratry Sándorem a Ákosem. Připravuje se v Paksi v týmu sponzorovaném Jadernou elektrárnou pod vedením László Dobai-Krechta a László Hangyáse. Na mezinárodní scéně se pohybuje od roku 2008, kdy sekundoval v polostřední váze tehdejší maďarské reprezentační jedničce Sándoru Nagysolymosimu ml.. V roce 2012 mu stačily body pro přímou kvalifikaci na olympijské hry v Londýně, kde vypadl před branami čtvrtfinále s Korejcem Kim Če-pomem. V roce 2016 se kvalifikoval na své druhé olympijské hry v Riu a vypadl hned v úvodním kole s Japonecem Takanori Nagasem.\n\nLászló Csoknyai je pravoruký, podsaditý judista, své velké technické nedostatky v nage-waza dohání bojovností a kvalitní fyzickou přípravou.\n\n"}
{"id": "1229459", "url": "https://cs.wikipedia.org/wiki?curid=1229459", "title": "FK Jakutija Jakutsk", "text": "FK Jakutija Jakutsk\n\nFutbolnyj klub Jakutija Jakutsk (rusky: Футбольный клуб «Якутия» Якутск) byl ruský fotbalový klub sídlící ve městě Jakutsk v republice Sacha. Založen byl v roce 1991, zanikl v roce 2016. Klubové barvy byly modrá a bílá.\n\nSvé domácí zápasy odehrával na stadionu Tujmaada s kapacitou 12 800 diváků.\n\nZdroj: \n\n\nZdroj: \n\n"}
{"id": "1229463", "url": "https://cs.wikipedia.org/wiki?curid=1229463", "title": "Paul Kibikai", "text": "Paul Kibikai\n\nPaul Kibikai (* 4. dubna 1991) je gabonský zápasník – judista a olympionik.\n\nS judem se seznámil v 11 letech v Libreville. Od roku 2014 obdržel podpůrný grant od Mezinárodního olympijského výboru, díky němuž se může věnovat judu na špičkové úrovni ve Francii v Rouen. V roce 2016 dosáhl na africkou kontinentální kvótu pro účast na olympijských hrách v Riu, kde v úvodním kole zaznamenal dílčí úspěch vítězstvím nad judistou z Iráku na šido. V dalším kole vypadl s japonským favoritem Takanori Nagasem.\n\n\n"}
{"id": "1229465", "url": "https://cs.wikipedia.org/wiki?curid=1229465", "title": "Seznam rektorů Univerzity obrany", "text": "Seznam rektorů Univerzity obrany\n\nToto je chronologický seznam rektorů Univerzity obrany, která byla založena v roce 2004.\n\n\n"}
{"id": "1229478", "url": "https://cs.wikipedia.org/wiki?curid=1229478", "title": "Seznam rektorů Vojenské akademie v Brně", "text": "Seznam rektorů Vojenské akademie v Brně\n\nToto je chronologický seznam rektorů Vojenské akademie v Brně, která existovala v letech 1951 až 2004, kdy byla sloučena do nově vzniklé Univerzity obrany. Do roku 1991 velel škole jmenovaný náčelník, od roku 1991 byl rektor volen akademickým senátem.\n\n\n"}
{"id": "1229487", "url": "https://cs.wikipedia.org/wiki?curid=1229487", "title": "Votivní obraz ze Šopky", "text": "Votivní obraz ze Šopky\n\nVotivní obraz ze Šopky (1530) je dílo anonymního žáka Lucase Cranacha staršího, který působil v severozápadních Čechách a je označován podle iniciál, kterými signoval své obrazy jako Mistr IW. Obraz byl koncem 19. století objeven ve farním, dříve augustiniánském klášterním kostele sv. Vavřince v Šopce (nyní Pšovka, Mělník) a je vystaven v Galerii a muzeu litoměřické diecéze.\nOboustranná malba olejovou temperou na dřevěné desce o velikosti 81 x 62 cm. Deska byla původně větší a její současné rozměry jsou výsledkem seříznutí z roku 1662, kdy byla vsazena do barokní edikuly nebo z roku 1896, kdy byla znovu zarámována. V barokní době byla částečně, ale naštěstí neobvykle citlivě, přemalována a byla tím potlačena její původní sytá barevnost. Zároveň bylo pozadí zadní strany desky přezlaceno a ozdobeno malovaným ornamentem. Obraz byl restaurován roku 1896 (zprávu o stavu před restaurováním uvádí F. X. Jiřík) a znovu v letech 1962-1963 J. Blažejem. Poslední restaurování odstranilo barokní přemalby a obnovilo původní autentickou podobu díla. Na přední straně desky je za nohou Smrtky signatura Mistra IW a neúplně zachovaný letopočet, pravděpodobně 1530.\n\nTento votivní obraz nemá přímé analogie v domácí ani cizí tvorbě. Umělecká koncepce, charakter malby i samotné provedení ho řadí mezi vrcholná díla Mistra IW. Kvalitou je srovnatelné s jedním z nevýznamnějších Cranachových děl - jeho Pražským oltářem, který byl Mistru IW nepochybně znám. Je dokonce možné, že Mistr IW, jako jeden z nejnadanějších Cranachových žáků, se mohl na vzniku tohoto retáblu podílet. Oltář byl objednán před rokem 1520, kdy malíř pracoval jako tovaryš v Cranachově dílně. \n\nObě strany desky je možno chápat v obsahové jednotě. \"Bolestný Kristus\" neboli vzkříšený Spasitel a vítěz nad smrtí má zdvižené ruce jako na vyobrazeních Posledního soudu a ukazuje rány - symbol oběti podstoupené pro očištění lidstva od hříchů. Ve spojitosti s adorací donátorem Kristus představuje prostředníka mezi Bohem a člověkem a je zobrazen v duchu mystéria o trojjediném Bohu jako bráně věřícího do království nebeského. Na zadní\nstraně je pak zobrazen onen \"Bůh milosti\" (Trůn milosti, \"Gnadenstuhl\"), který pro spásu lidstva obětoval svého syna. Snímek ve vysokém rozlišení i sken v infračerveném světle je uložen v Cranachově digitálním archivu\nPřední strana desky se svým námětem vymyká z ostatní tvorby Mistra IW. Malíř zde projevil neobvyklou míru vlastní invence a kombinačních schopností. Donátor klečí před Bolestným Kristem a Smrtí s kosou a přesýpacími hodinami. Scénu rámuje renesanční architektura. Na rozdíl od známého Zlíchovského retáblu Monogramisty IP, kde Kristus na přímluvu Panny Marie vystupuje jako zachránce před Smrtí, je na tomto obrazu zachycen okamžik, který lze interpretovat jako zásadní osudový moment. Krista stojícího mezi prosebníkem a Smrtí lze vnímat jako symbol neskonalé milosti, vybízející k duchovní posile lidského života prostřednictvím pokání a modlitby. Obraz se vyznačuje mimořádnou kvalitou malířského provedení, jemnými přechody a pečlivým provedením detailů. Ve srovnání s díly Lucase Cranacha st. se malba Mistra IW vyznačuje větší měkkostí výrazu, citovostí a lyričností, které odpovídají domácímu českému uměleckému prostředí. \n\nPodobný námět zobrazuje starší \"Votivní deska Švihovských\" (1504/05) z dílny Mistra Chudenického oltáře. Motiv Bolestného Krista s rozpjatými pažemi je znám z dřevořezu Albrechta Dürera (1500), stejně jako obraz Smrti s přesýpacími hodinami (1510).\nNa zadní straně desky je vyobrazena Nejsvětější Trojice jako tzv. \"Trůn milosti\". Trůnící Bůh Otec, který v rukou drží ukřižovaného Ježíše Krista, shlíží upřeným pohledem na věřící a vyzývá je tak k osobní kontemplaci nad božím milosrdenstvím, které ke spáse lidstva a vykoupení z hříchů obětovalo syna. Zlacené pozadí obklopují oblaka s postavičkami andělů. Holubice nad hlavou Boha Otce, symbolizující Ducha svatého, byla mírně poškozena při seříznutí desky. Tělo Krista svou bělostí kontrastuje s červeným šatem Boha Otce a jeho hnědým sametovým pláštěm se zelenou podšívkou. Malíř věnoval zvláštní péči znázornění zlaceného a drahými kameny zdobeného lemu pláště.\n\nJen o deset let starší (1520) je Oltář s Nejsvětější Trojicí Mistra Litoměřického oltáře. Z Cranachových děl je tomuto obrazu kompozičně nejbližší Svatá Trojice ze zámeckého kostela v Chemnitz (1515-1525).\n\nObraz se zachoval i přes vyrabování kláštera počátkem 17. století a lze předpokládat, že donátorem byl některý v kostele pohřbený šlechtic. Rodové pohřebiště v sakristii kostela a mariánskou kapli založil Zdislav Berka z Dubé a z Lipé, ale panství Mělník získal teprve roku 1542, což jeho spojitost s obrazem vylučuje. V době předpokládaného vzniku desky Mistra IW držel patronátní právo rytíř a v letech 1512–1523 a 1525–1537 nejvyšší písař a královský sekretář Radslav Beřkovský ze Šebířova a na Liběchově (1476–1537). V letech 1529–31 byl Radslav Beřkovský vedle Zdeňka Lva z Rožmitálu a Vojtěcha z Pernštejna (za stav panský), spolu s Volfartem Planknarem z Kynšperka zemským hejtmanem za stav rytířský. Zobrazeným šlechticem by mohl být rovněž Jaroslav Hasištejnský z Lobkovic, který sídlil v nedalekém Obříství a zemřel roku 1529. V klášteře byly předtím pohřbeny tři jeho děti, které zemřely krátce po narození.\n\nDesku objevil roku 1892 L. Böhm a nedlouho poté ji popsal Karel Chytil Obraz byl v té době v sakristii farního kostela sv. Vavřince a měl být postoupen veřejné obrazárně. Roku 1896 byl prvně restaurován J. Heřmanem. \n\n"}
{"id": "1229489", "url": "https://cs.wikipedia.org/wiki?curid=1229489", "title": "Marlon August Acácio", "text": "Marlon August Acácio\n\nMarlon August Acácio, (* 9. července 1982 v Johannesburgu, Jihoafrická republika) je jihoafrický zápasník–judista, který od roku 2014 reprezentuje Mosambik.\n\nNa mezinárodní scéně se pohybuje od roku 2002. V roce 2008 si třetím místem na africkém mistrovství vybojoval účast na olympijských hrách v Pekingu, kde vypadl ve druhém kole na ippon technikou morote seoi-nage s Brazilcem Leandrem Guilheirem. V roce 2010 a judem skončil kvůli radikálním změnám pravidel boje. V roce 2013 se na tatami vrátil a od roku 2014 využil možnosti reprezentovat sousední Mosambik odkud pochází jeho rodina. V roce 2016 dosáhl na kontinentální kvótu pro účast na olympijských hrách v Riu, kde vypadl v úvodním kole na wazari-ippon technikou tai-otoši+osae-komi s Brazilcem Victorem Penalberem.\n\n"}
{"id": "1229493", "url": "https://cs.wikipedia.org/wiki?curid=1229493", "title": "Hussein Al-Aameri", "text": "Hussein Al-Aameri\n\nHussein Al-Aameri, (* 24. listopadu 1990) je irácký zápasník–judista. Na mezinárodní scéně se objevuje s přestávkami od roku 2010. V roce 2016 dosáhl na asijskou kontinentální kvótu pro účast na olympijských hrách v Riu, kde vypadl v úvodním kole.\n\n"}
{"id": "1229497", "url": "https://cs.wikipedia.org/wiki?curid=1229497", "title": "Kostel Nejsvětější Trojice (Staré Sedlo)", "text": "Kostel Nejsvětější Trojice (Staré Sedlo)\n\nKostel Nejsvětější Trojice je římskokatolický, v minulosti farní kostel ve Starém Sedle v okrese Sokolov. Kostel byl navržen k zapsání do seznamu kulturních památek.\n\nVe Starém Sedle stávala nejspíše již koncem 15. století gotická kaple Nejsvětější Trojice. Kaple stála naproti současnému kostelu, v místech pozdějšího hřbitova. Je uváděna v literatuře poprvé roku 1512. Se stavbou kostela se započalo roku 1711. Kostel byl vysvěcen roku 1720. Při velkém požáru obce 4. září 1861 zasáhl oheň kostel i faru. Po požáru byl kostel v havarijním stavu, většina vybavení kostela byla zničena. Během roku byl však kostel opraven, 25.  srpna 1862 zavěšeny tři nové zvony a kostel nově vysvěcen 8. prosince 1862. S velkou slávou připravovalo Staré Sedlo biřmovací mši, kterou měl celebrovat kardinál František de Paula Schönborn. Ten se však nachladil a po krátké nemoci zemřel 25. června 1899 na zápal plic na sokolovském zámku. V únoru 1990 shodila vichřice kříž z věže kostela. Nový kříž byl vyroben až roku 2002, slavnostně vysvěcen 2. října 2002 a 30. října téhož roku umístěn na věž.\n\nKostel je raně barokní jednolodní obdélná stavba. Ve starší literatuře se píše o pseudogotické stavbě, nejspíše proto, že v některých částech se uplatnily gotizující prvky. Kostel je ukončený půlkruhovým presbytářem, rovněž původní okna byla zakončena půlkruhově. Obdélná je sakristie na jižní straně. Loď je členěna plochými pilastry a kryta stropem na fabionu, presbytář je sklenut lunetovou klenbou na přípory. Kruchtu podpírají čtyři sloupy s antikizujícími hlavicemi. Původní věž byla roku 1906 z důvodu špatného stavu stržena. Roku 1914 ji nahradila samostatná hranolová věž přistavěná k průčelí kostela. Věž byla zakončena barokní cibulovou bání.\n\nKostel má celkem strohý interiér, vybavení svatostánku bylo zničeno při ničivém požáru roku 1861. Požáru podlehl i oltářní obraz z roku 1673. Ten zachycoval kromě jiného místní minerální závody Svaté Trojice. Zničena byla rovněž freska s motivem Nejsvětější Trojice od malíře Eliáše Dollhopfa. Nový mobiliář kostela pochází z velké části z období po požáru. Obraz hlavního oltáře vytvořil roku 1862 malíř a profesor Rudolf Müller, výrazný představitel Tkadlíkovy školy, autor mnoha obrazů s náboženskou a historickou tematikou. Obrazy bočních oltářů pochází od akademického malíře Johanna Christopha z Teplé. Obraz na evangelní straně zobrazuje Nanebevzetí Panny Marie, na epištolní straně svatého Jana Nepomuckého s vedutou části Prahy a Karlova mostu. Řezbářské práce včetně kazatelny, zpovědnice a bočních oltářů jsou dílem Antona Hahna z Čisté. Nové zvony nahradily původní, požárem zničené. Pochází z dílny mistra zvonaře Pistoria v Chebu. Dva ze zvonů, zavěšených v roce 1862, byly v roce 1917 zrekvírovány pro válečné účely, podobně jako varhaní píšťaly. V červnu 1925 byl jako náhrada za původní zvony zakoupen zvon svatého Floriána z roku 1725. Ten do té doby visel v loketském farním kostele. Ve 30. letech 20. století byl doplněn ještě zvon od Richarda Herolda z Chomutova. Varhany sestavil roku 1864 chebský varhanář Ignaz Müller.\n\n"}
{"id": "1229501", "url": "https://cs.wikipedia.org/wiki?curid=1229501", "title": "Kazachstán na Letních olympijských hrách 2016", "text": "Kazachstán na Letních olympijských hrách 2016\n\nKazachstán na Letních olympijských hrách v roce 2016.\n"}
{"id": "1229508", "url": "https://cs.wikipedia.org/wiki?curid=1229508", "title": "Evangeliář zábrdovický", "text": "Evangeliář zábrdovický\n\nEvangeliář zábrdovický (latinsky ) je románský iluminovaný rukopis ze sbírek Vědecké knihovny v Olomouci (signatura M II 74). Pochází pravděpodobně z konce 11. století a jedná se tak o jeden z nejstarších iluminovaných rukopisů, které se nacházejí v České republice.\n\nPrvotní výzkumy považovaly evangeliář za práci italského původu, zejména podle způsobu použití a volby barev. Další názory ukazovaly na český původ a zařadily jej do skupiny kolem Kodexu Vyšehradského. Poté výzkum poukázal na významné vazby na iluminovaný exemplář svatovítské Apokalypsy a to, že obě díla patrně vznikla ve stejném skriptoriu a později, v návaznosti na další srovnání těchto děl a dalších děl, zařadil Černý Evangeliář Zábrdovický do tzv. \"Bavorské malířské školy\" a jako pravděpodobné místo vzniku uvádí Freising či benediktinský klášter Weihenstephan, který je dnes součástí Freisingu. Další obdobná díla této školy se v dnešní době nacházejí v Bavorské státní knihovně v Mnichově.\n\nSvůj název Evangeliář Zábrdovický nese podle premonstrátského kláštera v Zábrdovicích u Brna (dnes součást statutárního města Brna), který jej měl ve svém držení na přelomu 18. a 19. století. Po Josefínských reformách přešel evangeliář do držení olomoucké univerzitní knihovny (dnes Vědecká knihovna v Olomouci). Předtím se ještě rukopis nacházel v knihovně pražské kapituly, což je možné usoudit ze značek pražské kapitulní knihovny, které se nacházejí na okraji úvodního listu rukopisu (podle použitého písma je lze datovat do 15. století). Rukopis by pravděpodobně vytvořen na objednávku a donátorem byl zřejmě představený benediktinského kláštera Weihenstephan u Freisingu.\n\nEvangeliář obsahuje úplné texty čtyř evangelií doplněné o předmluvy a texty breviaria a kapitularia; dále je jeho součástí kánonové tabule – přehledné vyznačení pasáží všech evangelií, které se obsahově shodují. Evangeliář celkem obsahuje 211 pergamenových listů (folio) s rozměrem 32 × 24 cm a je psaný latinsky karolinskou minuskulou.\nVe srovnání s jinými obdobnými díly té doby je Evangeliář Zábrdovický svou výzdobou skromnější. Iluminovanou výzdobu zejména představují iniciály před jednotlivými evangelii, případně drobnější iniciály, které zvýrazňují důležité pasáže. Iniciály jsou zdobeny zejména motivy rostlin a zvířat. Na úvod evangeliáře je zařazeno devět listů výše zmíněné kánonové tabule, které svou výzdobou připomínají architekturu románských oken. Naopak v evangeliáři chybí jinak obvyklé zpodobnění čtyř evangelistů či scény popisující život Krista.\n\n\n\n"}
{"id": "1229513", "url": "https://cs.wikipedia.org/wiki?curid=1229513", "title": "Železniční trať Gabela–Zelenika", "text": "Železniční trať Gabela–Zelenika\n\nŽelezniční trať Gabela–Zelenika (srbochorvatsky Željeznička pruga Gabela–Zelenika/Жељезничка пруга Габела–Зеленика) je bývalá úzkorozchodná železniční trať, která se nacházela na jihu Bosny a Hercegoviny, Chorvatska a Černé Hory. Na severu se napojovala na trať Sarajevo–Ploče a ve své střední části na trať Nikšić–Bileća. Trať vedla horským terénem; od samotného moře se mnohdy zvedala až do výšky několika set metrů. Nejvyšší nadmořské výšky pak dosahovala ve stanici Glavska (495 m n. m.) Její délka činila 155,5 km.\n\nTrať byla budována poté, co Rakousko-Uhersko na Berlínském kongresu získalo do své správy Bosnu a Hercegovinu. Trať v horách nedaleko od pobřeží Jaderského moře vznikala poté, co představitelé města Dubrovníka žádali napojení na rakousko-uherskou železniční síť. Iniciativu města však vláda ve Vídni začala uskutečňovat až v roce 1889. Cílem bylo zajistit dopravní spojení přístavu v Metkovići nejen s Dubrovníkem, ale i námořní základny v Boce Kotorské.\n\nDne 7. července 1898 vydal císař František Josef I. nařízení, na základě něhož byla zajištěna půjčka ve výši 33,6 milionů tehdejších korun na výstavbu trati. 22 milionů mělo připadnout na úsek v jižní Hercegovině a 11,6 milionů na úsek v Dalmácii. Půjčka měla být splacena v roce 1958. Ze strategických důvodů bylo rozhodnuto, že trať musí vést v hercegovinském záhoří tak, aby ji nebylo možné obsadit útokem z moře. Díky tomu musela být budována v těžkém terénu, což značně zvyšovalo nejen náklady na její výstavbu, ale především i náročnost stavebních prací. Trať se tak stala jedním z nejnáročnějších inženýrských děl Rakousko-Uherska v době, kdy v Bosně a Hercegovině působilo. Do vyprahlé krajiny na jihu Chorvatska a BiH navíc bylo nezbytné přivést dělníky, zajistit jim základní infrastrukturu a také vybudovat zbrojnice v místech, kde se tehdejší rakousko-uherská správa obávala možných útoků ozbrojenců. \n\nV roce 1897 bylo provedeno zaměření celé trati. Výstavba pak byla zahájena roku 1898 v souvislosti s císařovým nařízením. Dělníky, kteří na trati pracovali, však ničila epidemie malárie, nedostatek vody pro stavební stroje, chladné zimy a obecně těžké klimatické podmínky na staveništi. V obci Hrasno byla z důvodu nedostatku vody pro lokomotivy vybudována nádrž o objemu 7000 m na dešťovou vodu, která ve své době byla největší nádrží z armovaného betonu na Balkáně. Trať byla budována navíc především z důvodů vojenských a bezpečnostních, nikoliv ekonomických; kvůli horskému terénu musela být vedena dlouhými nepraktickými objížďkami. Zatímco jsou města Dubrovník a Cavtat od sebe vzdálena pouhých 17 km jízdy po silnici, vlak musel po nové trati ujet 48,5 km. \n\nDne 16. července 1901 byla trať slavnostně otevřena za přítomnosti vysokých politických představitelů Předlitavska i Zalitavska. Přítomni byli i místní politici ze Sarajeva. Trať umožnila hluboce zaostalé jižní Hercegovině hospodářský rozvoj a stala se největší investicí, která zde byla v tamních dějinách zrealizována. Provoz byl na trati zpočátku jen velmi malý, nicméně postupem času docházelo k jeho nárůstu. Za první 4 roky existence trati bylo převezeno 126 tisíc cestujících a 28 milionů tun nákladu. Přístav Gruž, který byl touto tratí napojen na rakousko-uherskou železniční síť, se díky tomu stal druhým co do výměny zboží na rakouském pobřeží. \n\nBěhem existence jugoslávského království byla původní trať i nadále úspěšně provozována. Roku 1931 z ní byla vybudována nová odbočka do Bileći a později do Nikšiće. Zamýšlené prodloužení tratě dále po Boce Kotorské nebylo nikdy realizováno. Po druhé světové válce se provoz trati ukazoval být stále ztrátovější, především díky velkému rozvoji silniční dopravy a skutečnosti, že cestovní rychlost a vzdálenosti na hercegovinské trati nebyly konkurenceschopné s autobusovou dopravou. Od roku 1966 museli cestující do Dubrovníka a Herceg Nového přestupovat v Čapljině, neboť byla tamní trať převedena na rozchod 1435 mm, což neumožňovala vlakům z Dubrovníka jezdit dále. Vzhledem k tomu, že trať do Boky Kotorské nebyla rentabilní a za její přežití byly nezbytné subvence republikových vlád BiH, Chorvatska a Černé Hory, ukázala se šance jejího zachování jako malá. Černohorská města požadovala likvidaci trati kvůli potřebám rozvoje turistiky a lepší přístupnosti mořského pobřeží. Nejprve byl přerušen provoz nákladní dopravy, poté až osobní. Poslední pravidelný vlak po trati projel 30. června 1968; poslední vlak vůbec po trati potom jel 30. května 1976. \n\nZrušení trati mělo katastrofální ekonomické důsledky pro obce, které se podél ní nacházely. Pro mnohé to bylo jedno z velmi mála spojení se zbytkem tehdejší Jugoslávie. Špatná ekonomická situace (v celé Jugoslávii od 70. let) a zhoršená dopravní obslužnost vedly k uzavírání podniků a zvýšení míry vystěhovalectví. Některé tunely a mosty trati zůstaly zachovány a upraveny pro silniční dopravu.\n\nV roce 2014 byla diskutována možnost obnovy trati za pomoci zahraničního investora.\n"}
{"id": "1229514", "url": "https://cs.wikipedia.org/wiki?curid=1229514", "title": "Sadec konopáč", "text": "Sadec konopáč\n\nSadec konopáč (\"Eupatorium cannabinum\") je statná vytrvalá bylina z čeledi hvězdnicovitých, původní v Evropě včetně České republiky. Latinské rodové jméno odkazuje k řeckému králi Mithridatu VI. Eupatorovi, který údajně jako první objevil její léčivé účinky, stejně jako léčivé účinky řepíku lékařského (\"Agrimonia eupatoria\").\n\nAž 150 cm vysoká bylina s přímou, bohatě olistěnou, často větvenou lodyhou. Listy jsou krátce řapíkaté, dlanitě troj- až pětičetné, pilovitě zubaté, vzdáleně připomínající list konopí. Kvete bohatým květenstvím s drobnými úbory v chocholičnatých latách, vytváří pouze trubkovité květy; koruny jsou zpravidla růžově fialové či načervenalé, vzácně i bílé. Květy jsou oboupohlavní, mají dlouhé bílé blizny, příjemně voní a rozkvétají od července do září. Plodem je podlouhlá pětiboká bradavičnatá nažka s péřitým chmýrem.\n\nRoste ve vlhkých lesích, pobřežních křovinách, v příkopech a na vlhčích pasekách, a to od nížin do hor, místy hojně, jinde chybí. Spásá jej tesařík úzkoštítý (\"Agapanthia villosoviridescens\").\n\nRostlina je považována za léčivku, s účinnými látkami užívanými při chřipkových onemocněních, k posílení imunity a při rekonvalescenci.<br>\nBylo prokázáno cholagogické (žlučopudné) působení. Rostlina chutná hořce a není zcela neškodná, vyšší dávky působí emeticky (způsobují zvracení). Terapie by měla být jednak krátkodobá, jednak konzultována s odborníkem.\n\nRystonová uvádí následující: eupatoria, eupatorium, jatrní bylina, konopáč, konopáč sadec, konopě divoká, konopěnec, konopjač, koření ranné (na rány), kravská bylina, saděc, sadeč, šadec, šaděc, traňk královský, traňk svaté Kunhuty, traňk svaté Kunigundy, truňk svaté Kunikundy (Kunykundy), všeckym zelinám otec, vševedec, vševědec.\n\n\n \n"}
{"id": "1229521", "url": "https://cs.wikipedia.org/wiki?curid=1229521", "title": "Rába (podnik)", "text": "Rába (podnik)\n\nRába Automotive Holding (maďarsky \"Rába Járműipari holding Nyrt\"), běžně známá jako Rába, je maďarský strojírenský podnik, zabývající se vývojem a výrobou a úpravami automobilových komponentů, speciálních vozidel a náprav pro užitková vozidla, zemědělské a stavební stroje. Tradice výroby náprav i kompletních vozidel sahá do roku 1902. Holding Rába se skládá ze tří strategických obchodních jednotek. Společnost má centrálu ve městě Győr a zaměstnává zhruba 2000 pracovníků.\n\nSpolečnost byla založena v roce 1896 v Győru pod názvem \"Magyar Waggon- és Gépgyár Részvénytársaság\". Náplní výroby měly být železniční vagony. V roce 1897 byl vyroben první patnáctitunový dvounápravový cisternový vůz, následovaly osobní a nákladní železniční vagóny. V roce 1904 byl v Győru podle návrhu Ferdinanda Porsche vyroben první vůz pohonem 4x4 na světě. Roku 1913 firma zakoupila licenci na pětitunový nákladní vůz Praga V, produkovaný následně pod názvem Rába V. V roce 1914 následoval první osobní automobil Rába Alpha. Roku 1927 došlo k zakoupení licence německé firmy Krupp pro 3 a 5-tunové nákladní vozy vybavených 4 a 6válcovými motory, o rok později podnik získal licenci Austro-Fiat na nákladní vozy s nosností 1,5 tuny. Do roku 1951 podnik Rába vyrobil zhruba 2500 vozů. V roce 1937 byl zakoupena licence na vznětové motory firmy MAN, a zároveň začala výroba leteckých motorů. Roku 1939 Rába zkonstruovala vojenský nákladní automobil Botond pro maďarskou armádu, prvních 150 vozidel opustilo výrobní haly 1. července 1939.\n\nDne 13. dubna 1944 továrnu zničilo spojenecké bombardování, rekonstrukce trvala až do roku 1948. Prvním poválečným produktem byl 45tunový parní jeřáb. Rába se v této době zabývala výrobou zemědělských strojů a konstrukcí silničních mostů, včetně Arpádova mostu v Budapešti. Na vlně socialistického sentimentu v roce 1961 bylo jméno společnosti změněno na \"Wilhelm Pieck Waggon es Gepgyar\", po třech letech se však podnik vrátil ke svému předchozímu názvu. Na konci roku 1963 maďarská vláda schválila nákup nových výrobních licencí. Rába započala dlouhá jednání, která skončila 6. ledna 1967 podpisem licenční smlouvy s konsorciem Renault, Seri, MAN a Ferrostal, na výrobu 6 válcových motorů s výkonem 110–188 kW. Od firmy MAN byly nakupovány motory objemu 12 litrů a výkonu 308 kW. Na veletrhu v Budapešti podnik Ikarus představil dálkový autobus s motorem MAN a podnik Rába 16 tunový kamion s motorem o výkonu 158 kW. Jejich výroba byla zahájena o rok později. Rába také produkovala traktory a přívěsy. Produkce nákladních automobilů však tvořila jen asi 15% obratu, hlavní výrobní náplní byly automobilové nápravy, motory a další komponenty. Kromě 2000 těžkých nákladních automobilů ročně společnost vyrobila 200 000 předních a zadních náprav, 25 000 dieselových motorů, 400 traktorů a řadu dalších komponent. Ve spolupráci s americkou firmou Steiger byly montovány těžké traktory. Výroba železničních vozů se postupně stávala vedlejší produkcí. Kromě dálkových kamionů Rába vyráběla také sklápěče a míchačky. Nákladní auta Rába byla vybavována kabinami MAN, od roku 1980 pak kabinami firmy DAF. V roce 1984 začala výroba motorů Rába-List. Auta Rába byla exportována do Egypta, Libanonu, Saúdské Arábie a zemí RVHP. Od roku 1986 Rába montovala též autobusové podvozky. V polovině 80. let se stala Rába druhým největším podnikem v Maďarsku. Zaměstnávala 20 tisíc pracovníků a kromě hlavního závodu v Győru měla pobočky v Budapešti, Kaposváru, Mosonmagyaróváru, Kőszegu a Sárváru.\n\nV roce 1992 byla Rába přeměněna na akciovou společnost, s maďarským státem jako hlavním akcionářem. O čtyři roky později proběhla privatizace a v prosinci 1997 se společnost Rába Automotive Holding, plc. stala veřejně obchodovatelnou. V následující době Rába vytvořila joint venture s ruským Kamazem.\n\n"}
{"id": "1229522", "url": "https://cs.wikipedia.org/wiki?curid=1229522", "title": "Guido Knopp", "text": "Guido Knopp\n\nGuido Knopp (* 29. ledna 1948, Treysa, Hesensko) je německý novinář, publicista, historik, zabývající se studiem moderních dějin (např. Třetí říší). \n\nGuido Knopp se narodil v Treyse, Hesensku, avšak od dvou let věku vyrůstal v bavorském Aschaffenburgu, kam se rodina tehdy přestěhovala. Jeho rodina je z otcovy strany původem z Horního Slezska, z matčiny strany z Horního Hesenska. Po maturitě na gymnáziu studoval historii, politiku a žurnalistiku ve Frankfurtu nad Mohanem, Amsterdamu a Würzburgu.\n\n"}
{"id": "1229526", "url": "https://cs.wikipedia.org/wiki?curid=1229526", "title": "Five Finger Death Punch", "text": "Five Finger Death Punch\n\nFive Finger Death Punch (FFDP, 5FDP nebo Death Punch) je americká metalová kapela z Las Vegas. Mezi zakládající členy patří zpěvák Ivan Moody, kytarista Zoltan Bathory, kytarista Caleb Andrew Bingham, basák Matt Snell a bubeník Jeremy Spencer. Bingham byl v roce 2006 nahrazen Darrellem Robertsem, kterého v roce 2009 nahradil Jason Hook. V roce 2010 odešel basák Matt Snell, který byl zastoupen Chrisem Kaelem. Kvůli zdravotním důvodům odešel také bubeník Jeremy Spencer. Postu bubeníka se ujal Charlie Engen.\n\nDebutové album Way of the Fist se hned po vydání v roce 2007 setkalo s rychlým úspěchem a prodejem před 500 000 kopií ve Spojených státech. Následující album War Is the Answer (2009) bylo ještě úspěšnější. Prodalo se 1 000 000 kusů a bylo označeno jako platinové. Třetí album kapely, American Capitalist, bylo vydáno v roce 2011 a do roka se stalo zlatým v prodeji. Následující 3 alba (Wrong Side Of Heaven Vol 1.,Vol 2, a Got Your Six) byla označena zlatými a udělala z kapely jednu z nejúspěšnějších metalových kapel poslední dekády. Kapela si zahrála na největších mezinárodních festivalech a každoročně vyprodává haly po celém světě. Osmé album je naplánováno na leden 2020.\n\n\nDřívější členové\n\nZáskok za Ivana\n\n\n\n\nRevolver Golden Gods Awards\n\nMetal Hammer Golden Gods Awards\n\nRadio Contraband Rock Radio Awards\n\nBandit Rock Awards\n\nLoudwire Music Awards\n\nSiriusXM Octane Music Awards\n\n"}
{"id": "1229529", "url": "https://cs.wikipedia.org/wiki?curid=1229529", "title": "Josateki Naulu", "text": "Josateki Naulu\n\nJosateki Naulu (* 8. června 1984 Suva) je fidžijský zápasník – judista.\n\nS judem začal v dětství v rodné Suvě po vzoru svého strýce, instruktora bojových umění. V roce 2003 obdržel od Mezinárodního olympijského výboru grant pro studium a trénink juda v Japonsku na Univerzitě Rjúcú Keizai v Rjúgasaki. V roce 2012 a 2016 dosáhl na oceánskou kontinentální kvótu pro účast na olympijských hrách v Londýně a olympijských hrách v Riu, kde v obou případech vypadl v úvodním kole. Na olympijských hrách v Londýně byl při zahájení vlajkonošem výpravy.\n\n"}
{"id": "1229537", "url": "https://cs.wikipedia.org/wiki?curid=1229537", "title": "Zednářský chrám v Santa Cruz de Tenerife", "text": "Zednářský chrám v Santa Cruz de Tenerife\n\nZednářský chrám v Santa Cruz de Tenerife (ve španělštině \"\") je budova nacházející se ve městě Santa Cruz de Tenerife na španělských Kanárských ostrovech. Autorem jejího projektu byl v roce 1900 místní architekt Manuel de Cámara y Cruz. Výstavba objektu trvala více než dvacet let. Ještě nedokončený objekt byl sice na začátku dvacátého století slavnostně otevřen, nicméně i pak budování objektu pokračovalo.\n\nStavba je považována za nejlepší příklad zednářského chrámu ve Španělsku. Do okupace ostrovů armádou Frankova režimu představoval největší zednářské centrum ve Španělsku.\n\n"}
{"id": "1229538", "url": "https://cs.wikipedia.org/wiki?curid=1229538", "title": "Rakovina slinivky břišní", "text": "Rakovina slinivky břišní\n\nRakovina slinivky břišní neboli karcinom pankreatu je nádorové onemocnění slinivky břišní. Většina těchto nádorů je zhoubných (tzv. maligních), napadají část žlázy, jež produkuje trávicí enzymy.\n\nMezi nejdůležitější rizikové faktory tohoto onemocnění patří záněty slinivky břišní (tzv. pankreatitidy), kouření a dědičné predispozice. Nejčastějšími příznaky jsou místy přibývající žloutenka, zvyšující se bolesti břicha a bederní páteře, tak jako zažívací potíže a úbytek hmotnosti.\n\nNádory bují rychle, jsou agresivní a vytvářejí poměrně brzy další ložiska, tzv. metastázy. Bez léčby je průměrná délka přežití zhruba 6 měsíců.\n\n"}
{"id": "1229543", "url": "https://cs.wikipedia.org/wiki?curid=1229543", "title": "Giovanni Benedetti", "text": "Giovanni Benedetti\n\nMons. Giovanni Benedetti (* 12. března 1917, Spello – 3. srpna 2017, Foligno) byl italský římskokatolický kněz a emeritní biskup diecéze Foligno. Byl nejstarším žijícím italským biskupem.\n\nNarodil se 12. března 1917 ve Spellu, asi 10 km jižně od Assisi. Dne 26. května 1940 byl vysvěcen na kněze.\nDne 12. prosince 1974 jej papež Pavel VI. jmenoval pomocným biskupem Perugia a titulárním biskupem z Limaty. Biskupské svěcení přijal 23. ledna 1975 z rukou kardinála Sebastiana Baggia a spolusvětiteli byli arcibiskup Ferdinando Lambruschini a biskup Siro Silvestri.\n\nDne 25. března 1976 jej stejný papež ustanovil diecézním biskupem Foligna. Dne 10. října 1992 přijal papež svatý Jan Pavel II. jeho rezignaci na post biskupa Foligna, z důvodu dosažení kanonického věku 75 let.\n\n"}
{"id": "1229544", "url": "https://cs.wikipedia.org/wiki?curid=1229544", "title": "Shahzodbek Sobirov", "text": "Shahzodbek Sobirov\n\nShahzodbek Sobirov (* 29. května 1993) je uzbecký zápasník–judista a sambista.\n\nSe zápasením začínal v Urganchi. Připravuje se v Taškentu pod vedením Farhoda Turaeva. V uzbecké judistické reprezentaci se pohybuje od roku 2013, kdy sekundoval v polostřední váze krajanu Yahyo Imamovovi. Po nevýrazných výkonech překvapil v roce 2015 vítězstvím na prestižním pařížském turnaji, který mu v roce 2016 zajistil přímou kvalifikaci na olympijské hry v Riu. V uzbecké nominaci na olympijské hry v Riu uspěl na úkor Imamova, ale do Ria si formu nepřivezl. V úvodním kole měl překvapivě problémy s Fidžijcem Josateki Nauluem, který po ho minutě boje poslal výpadem o-uči-gari na juko. V následující akci dokázal zachytit fidžijcův nástup do o-soto-gari a kontrovat technikou koši-guruma na ippon. V dalším kole již nestačil v boji na zemi na Američana Travise Stevense a prohrál submisí.\n\nV roce 2018 se zúčastnil Asijských her ve váhové kategorii do 90 kg a nepostoupil do semifinále.\n\n\n\n\n"}
{"id": "1229550", "url": "https://cs.wikipedia.org/wiki?curid=1229550", "title": "Luigi Barbarito", "text": "Luigi Barbarito\n\nMons. Luigi Barbarito (19. dubna 1922, Atripalda - 12. března 2017) byl italský římskokatolický kněz, arcibiskup a emeritní apoštolský nuncius.\n\nNarodil se 19. dubna 1922 v Atripaldě.\n\nStudoval v kněžském semináři diecéze Avellino a v Papežském semináři v Beneventu. Na kněze byl vysvěcen 20. srpna 1944. Poté studoval kanonické právo na Papežské univerzitě Gregoriana. Mezi tím se připravoval na diplomatické služby v listopadu 1953 začal působit v diplomatických službách v Oceánii.\n\nDne 11. června 1969 jej papež blahoslavený Pavel VI. jmenoval apoštolským nunciem na Haiti a titulárním arcibiskupem z Fiorentina. Biskupské svěcení přijal 10. srpna 1969 z rukou kardinála Amleta Giovanniho Cicognaniho a spolusvětiteli byli arcibiskup Agostino Casaroli a biskup Pasquale Venezia.\n\nDne 5. dubna 1975 se stal apoštolským pro-nunciem v Horní Voltě, Nigeru a Senegalu a apoštolským delegátem v Guinea-Bissau, Mali a Mauritánii. Roku 1977 také apoštolským pro-nunciem na Kapverdách.\n\nDne 10. června 1978 byl ustanoven apoštolským pro-nunciem v Austrálii.\n\nDne 21. ledna 1986 se stal pro-nunciem ve Velké Británii a 13. dubna 1993 nunciem.\n\nDne 31. července 1997 přijal papež svatý Jan Pavel II. jeho rezignaci na post nuncia, z důvodu dosažení kanonického věku 75 let.\n\nByl nositelem čestného rytířského velkokříže Královského řádu Viktoriina (1996) a církevního rytířského velkokříže milosti Řádu konstantiniánských rytířů sv. Jiří (2013).\n\n"}
{"id": "1229551", "url": "https://cs.wikipedia.org/wiki?curid=1229551", "title": "Skála (film)", "text": "Skála (film)\n\nSkála (anglicky \"The Rock\") je americký akční film z roku 1996, který režíroval Michael Bay. Hlavní role ztvárnili herci Sean Connery, Nicolas Cage a Ed Harris. Film byl posledním filmem, který produkovalo duo Don Simpson a Jerry Bruckheimer, Don Simpson totiž zemřel během natáčení filmu.\n\nFilm pojednává o zoufalém činu brigádního generála Francise Hummela (Ed Harris), veteránovi z války ve Vietnamu a z operace Pouštní bouře, který sloužil u speciálních jednotek a již delší dobu přemýšlel o morálním faktoru své práce. Po delší době v něm dozrál pocit \"nespravedlnosti\", kterým mínil smyšlené (zfalšované oproti realitě) zprávy o úmrtí vojáků a nedostatečné odškodnění rodin po padlých. Nakonec se odhodlá k hrůznému činu. Spolu s několika věrnými se pod záminkou vojenské kontroly vloupá do skladu chemických střel VX-1, které odcizí a poté unikne. Patnáct ukradených raket poté převeze na ostrov Alcatraz, kde spolu s několika dalšími vojáky zajme 83 civilistů a převezme kontrolu nad ostrovem a hlavně nad vězeňskou budovou. Použije rukojmí a rakety (schopné svou silou vyhladit celé město) jako výhrůžku velícím představitelům armády a FBI. Požaduje do 40 hodin 100 milionů dolarů, jako odškodnění pro rodiny 83 padlých vojáků, kteří padli pod jeho velením.\n\nFBI spolu s armádou sestavuje útočné komando, které se ještě týž večer vypravuje na vrtulnících směrem na Alcatraz. Na palubě vrtulníků je i jediný člověk, který se kdy z Alcatrazu dostal, John Patrick Mason (Sean Connery), člen britské tajné služby (zcizil však Američanům důležitou nahrávku a byla vymazána jeho existence, načež strávil přes 30 let ve vězení, odkud ho nyní \"propustili), který výměnou za to, že ukáže komandu cestu dostane svobodu. V komandu je i Stanley Goodspeed (Nicolas Cage), ustrašený chemik, jehož úkolem je zneškodnit střely s plynem.\n\nPod vedením Masona komando dosahuje vchodu do umývárny, kde je však přepadenou Hummelem a jeho vojáky, kteří je zmasakrují. Přežije pouze Mason a Goodspeed. Mason nechce na Alcatrazu zůstat a chce uniknout, je však Goodspeedem přesvědčen a společně deaktivují 13 raket z 15. Po třinácté raketě jsou i přes odpor zajmuti a uvěznení v prázdných kobkách Alcatrazu. Hummel mezitím přehodnocuje svoje stanovisko a dochází k závěru, že odpálením raket na nevinné civilisty nic nezmění. Jeho podřízení vojáci ho ale natlačí do akce a protože vláda USA nezaplatí požadované peníze, Hummel odpaluje raketu. Nakonec však sám změní její směr, takže dopadne do moře.\n\nMason se mezitím dostane z vězení a osvobodí i Goodspeeda, načež hledají poslední raketu. Omylem se však objeví v místnosti, kde je právě Hummel konfrontován svými podřízenými, kteří prohlédli, že raketu neodpálil. Spor se nakonec vyhrotí a vypukne přestřelka, ve které Hummel umírá. Ještě předtím však prozrazuje Goodspeedovi lokaci poslední rakety, zatímco Mason ho kryje a snaží se zabít zbylé členy posádky. Přes veškeré problémy se Goodspeedovi podaří poslední raketu deaktivovat a Mason zlikviduje vojáky, kteří ho přitom ohrožují.\n\nAmerické vedení netuší, že mise skončila úspěchem a na Alcatraz vysílá 5 stíhaček s přehřátým plazmatem, které má zničit rakety. V rozhodující chvíli se podaří Goodspeedovi zapálit zelené světlice, znamení úspěchu, ze břehu jsou však zpozorovány moc pozdě a jeden pilot bombu omylem shazuje. Goodspeeda však zachrání Mason, který mu i prozradí úkryt, kde schoval ukradenou nahrávku. Goodspeed za to Masona \"kryje\", aby se dostal konečně na svobodu, takže prohlásí, že umřel. Na konci filmu Goodspeed se svou snoubenkou nachází ukradenou nahrávku v kostele, čímž film také končí.\n"}
{"id": "1229556", "url": "https://cs.wikipedia.org/wiki?curid=1229556", "title": "I Sung-su", "text": "I Sung-su\n\nI Sung-su (Lee Seung-su, Lee Seung-soo), (* 20. července 1990) je korejský zápasník–judista.\n\nNa mezinárodní scéně se objevuje pravidelně od roku 2012. V tvrdé konkurenci korejské reprezentace se prosazuje jen obtížně. Jeho nominace na olympijské hry v Riu na úkor zkušenějšího Wang Ki-čchuna byla pro mnohé velkým překvapením a skončila neúspěchem, když ve třetím kole nestačil na Bulhara Ivajlo Ivanova.\n\nI Sung-su je levoruký judista, jeho osobní technikou je seoi-nage.\n\n\n"}
{"id": "1229558", "url": "https://cs.wikipedia.org/wiki?curid=1229558", "title": "Kanton Lucemburk", "text": "Kanton Lucemburk\n\nKanton Lucemburk (, , ) je kanton v Lucembursku. Správním střediskem kantonu je město Lucemburk.\n\nRozkládá se na jihu země. Na severu hraničí s kantony Mersch a Grevenmacher, na východě s kantonem Remich, na jihu s kantonem Esch an der Alzette a na západě pak s kantonem Capellen.\n\nKanton má rozlohu 238,46 km² a žije v něm celkem 177 969 obyvatel (2016). Je složen z 11 obcí:\n\n"}
{"id": "1229559", "url": "https://cs.wikipedia.org/wiki?curid=1229559", "title": "Huracán Valencia CF", "text": "Huracán Valencia CF\n\nHuracán Valencia Club de Fútbol byl španělský fotbalový klub sídlící ve valencijském městě Torrent. Založen byl v roce 2011, zanikl v roce 2016. Klubové barvy byly červená a bílá.\n\nSvé domácí zápasy odehrával ve městě Moncada na stadionu Ciudad Moncada s kapacitou 3 000 diváků.\n\n\n"}
{"id": "1229563", "url": "https://cs.wikipedia.org/wiki?curid=1229563", "title": "Eoin Coughlan", "text": "Eoin Coughlan\n\nEoin Coughlan (* 31. března 1992 v Traralgonu, Austrálie) je australský zápasník – judista.\n\nJudu se věnuje od dětství společně se svými mladšími sestrami Aoife a Maeve. Připravuje se v Melbourne pod vedením Daniela Kellyho.\nV roce 2016 mu body z oceánského mistrovství stačily pro přímou kvalifikaci na olympijské hry v Riu, kde vypadl v prvním kole.\n\n"}
{"id": "1229566", "url": "https://cs.wikipedia.org/wiki?curid=1229566", "title": "CS Muscelul Câmpulung", "text": "CS Muscelul Câmpulung\n\nClub Sportiv Muscelul Câmpulung byl rumunský fotbalový klub sídlící v argeșkém městě Câmpulung. Založen byl v roce 1947 pod názvem ARO Câmpulung Muscel, zanikl v roce 2016. Klubové barvy byly modrá, černá a bílá.\n\nSvé domácí zápasy odehrával na stadionu Muscelul s kapacitou 8 000 diváků.\n\nZdroj: \n\n\nZdroj: \n\n"}
{"id": "1229568", "url": "https://cs.wikipedia.org/wiki?curid=1229568", "title": "Vil·la Remei", "text": "Vil·la Remei\n\nVil·la Remei je dům ve městě Sitges (Garraf), na Av. Artur Carbonell 25, který je zahrnut v soupisu architektonického dědictví Katalánska (IPA-11967).\n\nStavba je řadová s malou zahradou na levé straně, kde je přístup k budově. Má přízemí a patro. Na fasádě jsou v přízemí dvě oblouková okna s mřížemi. V prvním patře balkon zabírá celou fasádu. Má železné zábradlí a tři obdélníkové dveře. Budova je korunována římsou podporovanou konzolami a kartuší s kruhovými otvory. Střecha je plochá s malou věží.\n\nFasáda je omítnutá nápodobu bosáže.\n\nJak je uvedeno v Historických archivech Sitges, dne 14. března roku 1911 Joan Bassa i Careny požádal o povolení pro stavbu rodinného domu na vlastním pozemku na cestě Barcelona - Santa Cruz de Calafell. Městská rada schválila projekt na 16. března téhož roku.\n\nV současné době stavba ztratila svou funkci jako bydlení a je zde starožitnictví.\n"}
{"id": "1229570", "url": "https://cs.wikipedia.org/wiki?curid=1229570", "title": "AS Voinţa Snagov", "text": "AS Voinţa Snagov\n\nAsociaţia Sportivă Voinţa Snagov byl rumunský fotbalový klub sídlící v ilfovské komuně Snagov. Založen byl v roce 1997 pod názvem FC Snagov, zanikl v roce 2016. Klubové barvy byly červená a bílá.\n\nSvé domácí zápasy odehrával na stadionu Voinţa s kapacitou 1 500 diváků.\n\nZdroj: \n\n\nZdroj: \n\n"}
{"id": "1229572", "url": "https://cs.wikipedia.org/wiki?curid=1229572", "title": "Anastasia Linová", "text": "Anastasia Linová\n\nAnastasia Linová (* 1. ledna 1990, provincie Chu-nan) je kanadská modelka a herečka čínského původu.\n\nNarodila se v Číně, ve věku třinácti let odešla se svojí matkou, profesorkou ekonomie, do Kanady a získala kanadské občanství. Vystudovala na Torontské univerzitě divadelní vědu, historii a politologii. Jako modelka vystupovala na New York Fashion Week, hrála také v několika filmech, obdržela televizní cenu Leo Award. Hlásí se k náboženskému hnutí Fa-lun-kung a publikovala řadu článků, v nichž protestovala proti represím, jimiž jsou vyznavači této víry v Čínské lidové republice vystaveni. \n\nV roce 2015 vyhrála soutěž krásy Miss World Canada a byla nominována na Miss World na čínském ostrově Chaj-nan. Čínské úřady jí však pro její lidskoprávní aktivity odmítly udělit vstupní vízum a soutěže se tak nemohla zúčastnit. Po návratu do Kanady ji MTV zařadila na seznam dvaceti pěti významných osobností mladších dvaceti pěti let.\n\n"}
{"id": "1229575", "url": "https://cs.wikipedia.org/wiki?curid=1229575", "title": "Frank de Wit", "text": "Frank de Wit\n\nFrank de Wit, (* 13. února 1996 v Heemskerku, Nizozemsko) je nizozemský zápasník–judista.\n\nS judem začínal v 5 letech v Beverwijku. Následně se přes sportovní centrum mládeže v Velserbroeku dostal do Haarlemu do vrcholového tréninkového centra Kenamju, kde se připravuje pod vedením Johna van der Meera. V roce 2016 se ještě jako junior dokázal přímo kvalifikovat na olympijské hry v Riu, kde vypadl v úvodním kole s Bulharem Ivajlo Ivanovem, když koncem druhé minuty neuhlídal jeho kontrachvat ko-uči-gake na wazari.\n\n"}
{"id": "1229578", "url": "https://cs.wikipedia.org/wiki?curid=1229578", "title": "Římskokatolická farnost Smidary", "text": "Římskokatolická farnost Smidary\n\nŘímskokatolická farnost Smidary je územním společenstvím římských katolíků v rámci jičínského vikariátu královéhradecké diecéze.\n\nPůvodní smidarský kostel měl neznámé patrocinium, od třicetileté války je zasvěcen Stanislavu Krakovskému, polskému biskupu a mučedníkovi. V roce 1749 kostel vyhořel, jeho původní stavba byla stržena a na jejím místě byl postaven zcela nový kostel v barokním stylu. Fara byla postavena v roce 1795.\nFarnost je administrována ex currendo z Nového Bydžova.\n\n\n"}
{"id": "1229579", "url": "https://cs.wikipedia.org/wiki?curid=1229579", "title": "Med (album)", "text": "Med (album)\n\nMed ( ) (také známý jako ) je šesté studiové album ruského písničkáře Nikolaje Noskova.\n\nAlbum bylo nahráno v Německu, ve studiu producenta Horsta Schnebela, který produkoval umělce, jako je Xavier Naidoo a Bad Boys Blue. Píseň „Исповедь“ (Zpověď) z alba Дышу тишиной (Dýchám mlčení) přepracoval. Píseň „Ночь“ (Noc), který složil jeho rádce David Tuhmanov, prvně nahraný po 28 letech. Nahrávka písně „Мёд“ (Med) dvěma členy německé kapely De-Phazz Oli Rubov a Bernd Windisch. Licencované verze alba prodalo jen na svých koncertech.\n\n"}
{"id": "1229581", "url": "https://cs.wikipedia.org/wiki?curid=1229581", "title": "Foligno", "text": "Foligno\n\nFoligno [\"folíňo\"] je město ve střední Itálii, region Umbrie, provincie Perugia. Leží na řece Topino a roku 2015 mělo přes 57 tisíc obyvatel. Město s bohatou historií je zároveň důležité obchodní středisko a dopravní uzel.\n\nNa místě staršího umbrijského sídliště vybudovali Římané od roku 295 př. n. l. město \"Fulginium\", přes něž později vedla významná silnice Via Flaminia z Říma do současného Rimini. V pozdním středověku zde žila blahoslavená Anděla z Foligna (1248-1309), řeholnice a mystička. V polovině 16. století připadlo Foligno k Papežskému státu. Za první světové války zde bylo mobilizační středisko československého vojska v Itálii. Za druhé světové války bylo Foligno důležitá základna italského letectva a v horách u města byl obávaný italský koncentrační tábor. Roku 1997 bylo i Foligno postiženo velkým zemětřesením, jehož oběti připomíná moderní betonový kostel z roku 2009.\n\n"}
{"id": "1229583", "url": "https://cs.wikipedia.org/wiki?curid=1229583", "title": "Antonio Di Gennaro", "text": "Antonio Di Gennaro\n\nAntonio Di Gennaro (* 5. října 1958 Florencie) je bývalý italský fotbalista, hrající nejčastěji ve středu zálohy.\n\nHrál za kluby ACF Fiorentina (1976–1980), Perugia Calcio (1980–1981), Hellas Verona (1981–1988), FC Bari 1908 (1988–1991) a ASD Barletta 1922 (1991–1992). S Veronou vybojoval postup do Serie A v roce 1982, mistrovský titul 1985 a postup do čtvrtfinále Poháru UEFA 1987/88. Také týmu Bari pomohl k postupu do nejvyšší soutěže, a to v roce 1989.\n\nReprezentoval Itálii na mistrovství světa ve fotbale hráčů do 20 let 1977 a mistrovství světa ve fotbale 1986. V seniorské reprezentaci odehrál v letech 1984 až 1986 patnáct zápasů a vstřelil čtyři branky.\n\nPo ukončení aktivní kariéry působí jako trenér a televizní komentátor.\n\n"}
{"id": "1229584", "url": "https://cs.wikipedia.org/wiki?curid=1229584", "title": "Železniční trať Bělehrad–Niš", "text": "Železniční trať Bělehrad–Niš\n\nŽelezniční trať Bělehrad–Niš (srbsky Железничка пруга Београд–Ниш/Železnička pruga Beograd–Niš) je jedna z páteřních železničních tratí v Srbsku. Zajišťuje spojení srbské metropole Bělehradu s jihem Srbska, s Severní Makedonií a Bulharskem. Pro Severní Makedonii, Řecko a Bulharsko je naopak jednou z hlavních tratí směrem do Střední Evropy. Trať dlouhá 243 km vede severo-jižním směrem a vybudována byla převážně v údolí řeky Moravy.\n\nV současné době je trať součástí tzv. panevropského koridoru č. 10.\n\nO výstavbě trati, která by spojila Rakousko-Uhersko s Osmanskou říší padlo rozhodnutí na Berlínském kongresu. Její výstavba byla zahájena ještě předtím, než Srbsko vyhlásilo nezávislost (1882). Provoz proto neorganizovaly srbské železnice, nýbrž společnost Orientální dráha. Srbská vláda, která byla vyčerpána válkou, neměla navíc zájem financovat rozsáhlý infrastrukturní projekt. Teprve až roku 1880 přinutilo Rakousko-Uhersko vládu v Bělehradě podepsat smlouvu, podle které měla trať vzniknout během následujících tří až pěti let. Rakousko-Uhersko mělo velký zájem na tom, aby získalo železniční spojení s Osmanskou říší, především díky vzájemnému obchodu, který se začal rozvíjet od 50. let 19. století. Tehdy se totiž Osmanská říše zliberalizovala svůj zahraniční obchod. Rakousko-Uhersko zahájilo také výstavbu trati k Srbsku tak, aby mezi oběma státy existovalo přímé železniční spojení.\n\nVýstavba trati byla zahájena v Bělehradu v Topčideru dne 3. července 1881. \n\nVýstavba trvala celkem tři roky. V roce 1883 byla položena již polovina tratě a 17. června přijel první vlak do města Jagodina v údolí řeky Moravy. \n\nSlavnostní otevření trati se uskutečnilo dne 4. září 1884 (23. srpna podle starého kalendáře) za přítomnosti řady hostů z tehdejšího Rakousko-Uherska a Francie. Slavnostního otevření trati se účastnila srbská vláda, bělehradský metropolita Srbské pravoslavné církve, členové Státní rady (parlamentu) a vojenští představitelé.\n\nO tři dny dříve byl dokončen most přes řeku Sávu ze Zemunu, který se nacházel na území Uherska, čímž bylo zajištěno spojení mezi Srbskem a Rakousko-Uherskem.\n\nTrať zbudovala francouzská společnost za pomoci tehdejších moderních technologií. Vzhledem k bezpečnosti na trati a možným sesuvům půdy se však vlaky pohybovaly především v úseku Bělehrad-Smederevska Palanka pouze rychlostí 25-40 km/h. Celková doba jízdy tehdy dosahovala z Bělehradu do Niše 8 hodin a 10 minut, což znamenalo revoluci, neboť koňský povoz stejnou vzdálenost překonal za 4 a půl dne.\n\nPro většinu srbského obyvatelstva však bylo jízdné na nové trati poměrně vysoké, a tak nebyl nasazován velký počet vlaků. Postupem času, jak se dařilo srbskou železniční síť stále rozšiřovat, však počet cestujících rostl. Od roku 1885 po této trati projížděl i Orient expres.\n\nTrať byla za první světové války poničena. Byla proto nezbytná obnova některých mostů a částí tratě, která byla dokončena v říjnu 1919. V letech 1920-1924 následně probíhala modernizace trati takovým způsobem, aby byla maximální provozní rychlost ve výši 100 km/h. Vlak Orient expres díky úpravám trati dokázal zdolat celou 243 km dlouhou vzdálenost za 5 hodin 35 minut.\n\nPo první světové válce bylo v nově nezávislém království rozhodnuto o nezbytnosti sjednotit železniční sítě bývalých zemí, ze kterých Jugoslávie sama vznikla. Kromě toho však bylo nezbytné překonat rozdíl mezi poměrně hustou sítí na severu a velmi řídkou na jihu země. Proto byla ještě v 20. letech 20. století zahájena výstavba několika odboček z trati Bělehrad-Niš do dalších měst. Vznikla také větev trasy severním směrem, vedoucí z Topčideru přes Malou Krsnu do Požarevace. \n\nPřed vypuknutím 2. světové války po trati jezdily soupravy o váze 450 tun a průměrná cestovní rychlost se pohybovala okolo 60 km/h.\n\nV roce 1944 byla při spojeneckém bombardování těžce poničena budova nádraží v Niši, která musela být po skončení války kompletně vybudována znova.\n\nPo skončení druhé světové války byla trať kompletně elektrifikována.\n\nV současné době je trať prioritní stavbou pro rozvoj srbské železnice. Na určitých krátkých úsecích trati probíhá modernizace, cílová rychlost na trati, která by měla být dvojkolejná a elektrizovaná, by se měla pohybovat mezi 160-200 km/h. Na začátku 21. století byla trať dvojkolejná pouze v úseku Velika Plana-Stalać a Đunis-Trupale. V chybějícím úseku Stalać-Đunis byla vyprojektována nová dvojkolejná trať, pro kterou bude nezbytné vybudovat 5 nových tunelů a 227 m dlouhý most přes řeku Moravu.\n\n"}
{"id": "1229585", "url": "https://cs.wikipedia.org/wiki?curid=1229585", "title": "Miroslav Hule", "text": "Miroslav Hule\n\nMiroslav Hule (* 9. září 1946 Zliv) je český spisovatel, básník, prozaik a nakladatel).\n\nNarodil se ve Zlivi v rodině zedníka. Zde navštevoval místní základní školu. Ve volných chvílích se věnoval fotbalu a na přilehlých rybnících pytláckému umění. Zde získal svůj hluboký vztah k přírodě a rybařině. V letech 1961-1965 studoval Střední průmyslovou školu stavební v Českých Budějovicích. Ve studiu pokračoval dále na ČVUT v Praze obor vodní hospodářství. V roce 1969 byl na půlročním studijním pobytu ve Velké Británii. Po vysokoškolském studiu se vrátil do rodných Jižních Čech a byl zaměstnán jako projektant-vodohospodář ve Státním rybářství Třeboň (dnešní Rybářství Třeboň a.s.). Zde se podílel na úpravách, rekonstrukcích a údržbách děl velkých rybníkářských mistrů, jako jsou Štěpánek Netolický, Jakub Krčín z Jelčan a Sedlčan nebo Mikuláš Ruthard z Malešova. K takovým úpravám a citlivým rekonstrukcím bylo potřeba pečlivé studium postupů a praktik využívaných při výstavbě rybničních soustav. Studiem získal nepřeberné množství zkušeností v této oblasti jak po stránce historické tak i praktické, a tématu rybářství a rybníkářství se Miroslav Hule věnuje prakticky dodnes. Od roku 1986 byl ekologickým pracovníkem Chráněné krajinné oblasti Třeboňsko. V roce 1990 se stal ředitelem Nakladatelství Růže v Českých Budějovicích a zároveň byl zvolen předsedou Klubu spisovatelů jižních Čech. Roku 1992 se stal členem PEN klubu. Téhož roku založil nakladatelství a knihkupectví CARPIO (latinsky kapr) v Třeboni. Po rozvodu se svou první manželkou Marcelou se v roce 1986 přestěhoval ke své druhé manželce Monice do obce Lužnice (část obce Lomnice nad Lužnicí); kde v letech 1994-1996 vykonával funkci starosty. Díky svým celoživotním zkušenostem v oboru rybářství se v roce 2008 stal odborným poradcem ve společnosti AGRICO s.r.o., kde se podílel na vývoji nových výrobků a technologií pro produkční rybářské společnosti. Přátelí se s velkými literáty mj. s Michalem Vieweghem, Ivanem Klímou, Jiřím Stránským a dalšími. V současnosti kromě literární činnosti velmi poutavě přednáší v Třeboni historii rybářství a rybníkářství.\n\nSvoji literární tvorbu zahájil na střední škole, kde debutoval v časopise Divoké víno. Dále přispíval do Tvorby, Mladého světa, Literárního měsíčníku, Zemědělských novin, Mladé fronty, Jihočeské pravdy, Rudého práva, Dikobrazu, Obrany lidu, Práva, Českobudějovických listů a Lidových novin. Spolupracoval taktéž s Československým rozhlasem a Českou televizí.\n\nJaromír Tomeček jej označil jako svého pokračovatele, jenž má skácelovkou poetiku a navíc je důvěrným znalcem přírody. \n\n\n\nByl jedním ze zakladatelů Jihočeského klubu Obce spisovatelů, jehož byl v letech 2000-2001 předsedou. Je členem Obce spisovatelů. V roce 1992 se stal členem mezinárodního sdružení PEN klub.\n"}
{"id": "1229586", "url": "https://cs.wikipedia.org/wiki?curid=1229586", "title": "Eva Čeřovská", "text": "Eva Čeřovská\n\nEva Čeřovská (20. říjen 1952 Praha - 18. srpen 1976 Hradec Králové) byla česká herečka.\n\nEva Čeřovská se narodila 20. října 1952 v Praze a byla neteří zpěvačky Judity Čeřovské. Již od dětství se zajímala o divadlo. Divadelní akademii múzických umění absolvovala v roce 1975 absolventským představením v Disku se spolužačkami Evou Holubovou a Ivanou Chýlkovou. Ihned se stala se členkou Divadla Vítězného února v Hradci Králové. Ve filmech a v divadle hrála nejvíce role duchaplných, rozjívených, svižných a krásných děvčat plných lásky a života. Zemřela 18. srpna 1976 při autonehodě cestou do divadla. Některé zdroje uvádějí, že zemřela 12. srpna.\n\nHrála v několika filmech. Mezi nejznámější patří film Juraje Herze Holky z porcelánu, dalšími filmy jsou Adam a Otka, Maturita za školou, Hřiště, Dvacátý devátý a jejím posledním filmem byl snímek Boty plné vody.\n\n\n\n"}
{"id": "1229587", "url": "https://cs.wikipedia.org/wiki?curid=1229587", "title": "Vedat Albayrak", "text": "Vedat Albayrak\n\nVedat Albayrak do roku 2017 Roman Mustopulos rodným jménem Ivane Revazišvili, (2. března 1993) je původem gruzínský zápasník–judista, který od roku 2017 reprezentuje Turecko.\n\nJeho otec je bývalý gruzínský reprezentant v judu Giorgi Revazišvili. V roce 2008 se dostal do Řecka v rámci jednoho z posledních gruzínských importů trenéra Nikose Iliadise. V Řecku se postupně vypracoval v předního evroského judistu. V roce 2016 se kvalifikoval na olympijské hry v Riu, kde nečekaně vypadl v úvodním kole s Juanem Turciosem ze Salvadoru na wazari-ippon. Od roku 2018 reprezentuje Turecko pod novým jménem Vedat Albayrak.\n\n2014 - 1x světový pohár (Taškent)\n\n"}
{"id": "1229588", "url": "https://cs.wikipedia.org/wiki?curid=1229588", "title": "Kanton Mersch", "text": "Kanton Mersch\n\nKanton Mersch (, , ) je kanton v Lucembursku.\n\nRozkládá se uprostřed země. Na severu sousedí s kantonem Diekirch, na východě s kantony Echternach a Grevenmacher, na jihu s kantony Lucemburk a Capellen a na západě s kantonem Redingen.\n\nKanton má rozlohu 223,9 km² a žije v něm celkem 30 382 obyvatel (2016). Je složen z 11 obcí:\n\n"}
{"id": "1229589", "url": "https://cs.wikipedia.org/wiki?curid=1229589", "title": "Lin", "text": "Lin\n\nLin či LIN může znamenat:\n\n\n\nČínský znak lin (林) je také částí jmen:\n\n\n"}
{"id": "1229590", "url": "https://cs.wikipedia.org/wiki?curid=1229590", "title": "FCM Dorohoi", "text": "FCM Dorohoi\n\nFotbal Club Municipal Dorohoi byl rumunský fotbalový klub sídlící v botoșanském městě Dorohoi. Založen byl v roce 2010, zanikl v roce 2015. Klubové barvy byly bílá, červená a modrá.\n\nSvé domácí zápasy odehrával na stadionu Municipal s kapacitou 2 000 diváků.\n\nZdroj: \n\n\nZdroj: \n\n"}
{"id": "1229593", "url": "https://cs.wikipedia.org/wiki?curid=1229593", "title": "Kanton Clerf", "text": "Kanton Clerf\n\nKanton Clerf (, , ) je kanton v Lucembursku.\n\nRozkládá se zcela na severu země. Přitom na severu a západě hraničí s Belgii, na východě pak s německou spolkovou zemí Porýní-Falc. Na jihu sousedí s kantony Wiltz, Diekirch a Vianden.\n\nKanton má rozlohu 331,75 km² a žije v něm celkem 17 126 obyvatel (2016). Je složen z 5 obcí:\n\n"}
{"id": "1229595", "url": "https://cs.wikipedia.org/wiki?curid=1229595", "title": "FC Caransebeș", "text": "FC Caransebeș\n\nFotbal Club Caransebeş 1913 byl rumunský fotbalový klub sídlící v krašovsko-severinském městě Caransebeș. Založen byl v roce 2006 pod názvem Scorilo Autocatania Caransebeş, zanikl v roce 2015. Klubové barvy byly žlutá a modrá.\n\nSvé domácí zápasy odehrával na stadionu Municipal s kapacitou 3 000 diváků.\n\nZdroj: \n\n\nZdroj: \n\n"}
{"id": "1229600", "url": "https://cs.wikipedia.org/wiki?curid=1229600", "title": "The Voice (USA)", "text": "The Voice (USA)\n\nThe Voice je americká pěvecká soutěž vysílaná na kanálu NBC odvozená od originálu \"The Voice of Holland\" (česká verze byla vysílaná pod názvem \"Hlas Česko Slovenska\"). Koncept soutěže spočívá ve vyhledávání pěveckých talentů (sól nebo duet) starších 15 let na veřejných castinzích. Vítěz je určen na základě hlasováním pomocí telefonu, Internetu, SMS zpráv, a nákupů na iTunes Store. Vítěz obdrží 100000 amerických dolarů a nahrávací smlouvu s Universal Music Group. Vítězové deseti sezón byly: Javier Colon, Jermaine Paul, Cassadee Pope, Danielle Bradbery, Tessanne Chin, Josh Kaufman, Craig Wayne Boyd, Sawyer Fredericks, Jordan Smith, a Alisan Porter.\n\nV panelu porotců se nachází vždy čtyři kouči, kteří kritizují soutěžící a snaží se dovést členy svého týmu až do finále. Porotci jsou: Adam Levine, Blake Shelton, Christina Aguilera (1.–3., 5., 8. a 10. řada), CeeLo Green (1.–3. a 5. řada), Shakira (4. a 6. řada), Usher (4. a 6. řada), Gwen Stefani (7., 9. a 12. řada), Pharrell Williams (7.–10. řada), Miley Cyrus (11. a 13. řada), Alicia Keys (11.–12. řada) a Jennifer Hudson (13. řada–).\n\n\"The Voice \"se poprvé objevil na obrazovce 26. dubna 2011. Od té doby se již vysílalo deset sérií. Jedenáctá série měla premiéru 19. září 2016. Dne 10. května 2017 bylo oznámeno že novou porotkyní pro třináctou řadu byla zvolena Jennifer Hudson. O den déle bylo oznámeno, že novou porotkyní čtrnácté řady bude Kelly Clarkson. Třináctá řada měla premiéru 25. září 2017.\n\nKaždý ročník začíná s výběry naslepo, kde si koučové sestavují svůj tým zpěváků, (8 v 1. sérii, 12 v sérii: 2. a 4.-10. a 16 ve 3. sérii) se kterým budou pracovat až do konce soutěže. Kouč je při vystoupení v křesle zády k soutěžícím, pokud se mu vystoupení líbí a má o umělce zájem, stlačí své tlačítko \"chci tě\" a křeslo se otočí čelem k soutěžícímu. Po dozpívání je soutěžící přiřazen do týmu kouče, kterého si sám vybral.\n\nDalší částí soutěže jsou Kola soubojů, ve kterém každý kouč utvoří ze svého týmu dvojice, které spolu bojují v souboji a zpívají jednu společnou píseň. Kouč se poté rozhodne koho si ponechá ve svém týmů. Každý rok koučům pomáhají různí mentoři. Ve třetí sérii byl přidán nový prvek: kouč může dvakrát umělce \"ukrást\", může si tak vybrat dva zpěváky, kteří byli eliminováni při kole soubojů.\n\nVyřazovací kola byla také zavedena ve třetí sérii. Dvojice soutěžících z týmu jsou vybráni a zpívají individuálně za sebou. Sami neví, kdo bude jejich soupeř, dozví se to až pár minut před vystoupením. Soutěžící si sami mohou vybrat písničky, ale i přesto dostávají rady od svých koučů. Kouč si vybere jednoho soutěžícího z páru. Stejně jako při soubojích mohou koučové ukrást jednoho eliminovaného soutěžících, a to od páté série.\n\nSouboj, 2. kolo nahradil v šesté sérii Vyřazovací kola. Stejně jako ve vyřazovacím kole jsou soutěžící spárování a musí se dohodnout jakou písničku dohromady zazpívají.. Kouč musí rozhodnout, kterého soutěžícího pošle z dvojice dál. Ostatní koučového mohou jednoho soutěžícího ukrást.. Nicméně, Vyřazovací kola se začaly znova používat v sedmé sérii.\n\nVe finálových živých show soutěžící vystupují každý týden s novými písničkami a nakonec divácké hlasování rozhodne o vítězi. Koučové mohou zachránit jednoho soutěžícího, který neobdržel dostatek hlasů a posunout ho tak do dalšího kola.\n\nPrvní řada měla premiéru 26. dubna 2011 a vysílala se do 29. června 2011. V porotě usedli Christina Aguilera, CeeLo Green, Adam Levine a Blake Shelton. Portocům pomáhali Adam Blackstone, Reba McEntire, Monica a Sia. Carson Daly a Alison Haislip sloužili jako moderátoři a korespondenti sociálních sítí. Konkurzy se konali v Chicagu, New Yorku, Miami, Nashvillu, Minneapolis, Austinu, Los Angeles a Seattlu během ledna a února. \n\nDo finálového večera se probojovali čtyři soutěžící. Javier Colon se stal vítězem první řady, zatímco Dia Frampton byla vyhlášená na druhé místě. Na třetím a čtvrtém místě se umístili Vicci Martinez a Beverly McClellan.\n\nDruhá řada měla premiéru 5. února 2012 a vysílala se do 8. května 2012. V porotě usedli Christina Aguilera, CeeLo Green, Adam Levine a Blake Shelton. Porotcům pomáhali Alanis Morissette, Robin Thicke, Kelly Clarkson, Miranda Lambert, Babyface, Ne-Yo, Jewel a Lionel Richie. Carson Daly a Christina Milian sloužili jako moderátoři a korespondenti sociálních sítí. Kia Motors, Sprint a Starbucks se stali oficiálními partnery druhé řady.\n\nDo finálového večera se probojovali čtyři soutěžící. Jermaine Paul se stal vítězem druhé řady, zatímco Juliet Simms, Tony Lucca a Chris Mann se umístili na druhém, třetím a čtvrtém místě.\n\nTřetí řada měla premiéru 10. září 2012 a vysílala se do 18. prosince 2012. V porotě usedli Christina Aguilera, CeeLo Green, Adam Levine a Blake Shelton. Porotcům pomáhali Mary J. Blige, Michael Bublé, Scott Hendricks, Rob Thomas, Jennifer Hudson, Bill Withers, Pat Monaham, Billie Joe Armstrong a Ron Fair. Carson Daly a Christina Milian sloužili jako moderátoři a korespondenti sociálních sítí. \n\nDo finálového večera se probojovali tři soutěžící. Cassadee Pope se stala vítězkou třetí řady. Terry McDermott a Nicholas Davis se umístili na druhém a třetím místě.\n\nČtvrtá řada měla premiéru 25. března 2013 a vysílala se do 18. června 2013. V porotě usedli Shakira, Usher, Adam Levine a Blake Shelton. Porotcům pomáhali Hilary Scott, Sheryl Crow, Joel Madden, CeeLo Green, Pharrell Williams, Aakomon Jones a Taylor Swift. Carson Daly a Christina Milian sloužili jako moderátoři a korespondenti sociálních sítí. \n\nDo finálového večera se probojovali tři soutěžící. Danielle Bradbery se stala vítězkou čtvré řady. Michelle Chamuel a The Swon Brothers se umístili na druhém a třetím místě.\n\nPátá řada měla premiéru 23. září 2013 a vysílala se do 18. prosince 2013. V porotě usedli Adam Levine, Blake Shelton a znovu Christina Aguilera a CeeLo Green. Porotcům pomáhali Ryan Tedder, Cher, Miguel a Ed Sheeran. Carson Daly se stal jediným porotcem. Milian svojí roli korespondentky sociálních médií opustila. \n\nDo finálového večera se probojovali tři soutěžící. Tessanne Chin se stala vítězkou páté řady. Jacquie Lee a Will Champlin se umístili na druhém a třetím místě. Poprvé se do finálového večera nepodíval soutěžící s týmu Blake.\n\nŠestá řada měla premiéru 24. února 2014 a vysílala se do 20. května 2014. V porotě usedli Adam Levine, Blake Shelton a znovu Usher a Shakira. Porotcům pomáhali Aloe Blacc, Graham Nash, James Valentine, The Band Perry, Scott Hendricks, Gwen Sebastian, Miranda Lambert, Jill Scott a Chris Martin. Carson Daly řadu moderoval.\n\nDo finálového večera se probojovali tři soutěžící. Josh Kaufman se stal vítězem šesté řady. Jake Worthington a Christina Grimmie se umístili na druhém a třetím místě. \n\nSedmá řada měla premiéru 22. září 2014 a vysílala se do 16. prosince 2014. V porotě usedli Adam Levine, Blake Shelton, Pharrell Williams a Gwen Stefani. Porotcům pomáhali Stevie Nicks, Patrick Stump, Little Big Town, Colbie Caillat, Gavin Rossdale, Christina Aguilera, Alicia Keys, Diana Ross a Taylor Swift. Carson Daly řadu moderoval. Společnost Nissan se v průběhu řady stala oficiálním partnerem řady a nahradila tak Kia Motors.\n\nDo finálového večera se probojovali čtyři soutěžící. Craig Wayne Boyd se stal vítězem sedmé řady. Matt McAndrew, Chris Jamison a Damien se umístili na druhém, třetím místě a čtvrtém místě.\n\nOsmá řada měla premiéru 23. února 2015 a vysílala se do 19. května 2015. V porotě usedli Adam Levine, Blake Shelton, Pharrell Williams. Gwen Stefani nahradila v porotcovském křesle Christina Aguilera, která se vrátila po dvou řadách. Porotcům pomáhali Ellie Goulding, Dave Stewart, Usher, Meghan Trainor, Scott Hendricks, CeeLo Green, Lionel Richie, Ryan Tedder, Nick Jonas, Mark Ronson, Gwen Stefani, Nate Ruess a Reba McEntire. Carson Daly řadu moderoval.\n\nDo finálového večera se probojovali čtyři soutěžící. Sawyer Fredericks se stal vítězem osmé řady. Meghan Linsey, Joshua Davis a Koryn Hawthorne se umístili na druhém, třetím místě a čtvrtém místě.\n\nDevátá řada měla premiéru 21. září 2015 a vysílala se do 15. prosince 2015. V porotě usedli Adam Levine, Blake Shelton, Pharrell Williams aGwen Stefani. Porotcům pomáhali John Fogerty, Brad Paisley, Selena Gomez, Missy Elliott, Rihanna a Dolly Parton. Carson Daly řadu moderoval.\n\nDo finálového večera se probojovali čtyři soutěžící. Jordan Smith se stal vítězem deváté řady. Emily Ann Roberts, Barrett Baber a Jeffery Austin se umístili na druhém, třetím místě a čtvrtém místě.\n\nDesátá řada měla premiéru 29. února 2016 a vysílala se do 24. května 2016. V porotě usedli Adam Levine, Blake Shelton, Pharrell Williams a Christina Aguilera. Porotcům pomáhali Tori Kelly, Gwen Stefani, Diddy, Patti LaBelle, Miley Cyrus a Pink. Carson Daly řadu moderoval.\n\nDo finálového večera se probojovali čtyři soutěžící. Alisan Porter se stala vítězkou desáté řady. Adam Wakefield, Hannah Huston a Laith Al-Saadi se umístili na druhém, třetím místě a čtvrtém místě.\n\nJedenáctá řada měla premiéru 19. září 2016 a vysílala se do 13. prosince 2016. V porotě usedli Adam Levine, Blake Shelton a nově Alicia Keys a Miley Cyrus. Porotcům pomáhali Sammy Hagar, Bette Midler, Joan Jett, Charlie Puth, Tim McGraw, Faith Hill a Garth Brooks. Carson Daly řadu moderoval.\n\nDo finálového večera se probojovali čtyři soutěžící. Sundance Head se stal vítězem jedenácté řady. Billy Gilman, Wé McDonald a Josh Gallagher se umístili na druhém, třetím místě a čtvrtém místě.\n\nDvanáctá řada měla premiéru 27. února 2017 a vysílala se do 23. května 2017. V porotě usedli Adam Levine, Blake Shelton, Alicia Keys a Gwen Stefani. Porotcům pomáhali John Legend, Luke Bryan, Celine Dion, DJ Khaled a Shania Twain. Carson Daly řadu moderoval.\n\nDo finálového večera se probojovali čtyři soutěžící. Chris Blue se stal vítězem dvanácté řady. Lauren Duski, Aliyah Moulden a Jesse Larson se umístili na druhém, třetím místě a čtvrtém místě.\n\nTřináctá řada měla premiéru 25. září 2017. V porotě usedli Adam Levine, Blake Shelton, Miley Cyrus a nově Jennifer Hudson. Porotcům budou pomáhat Joe Jonas, Rascal Flatts, Billy Ray Cyrus a Kelly Rowland. Carson Daly řadu moderoval.\n"}
{"id": "1229601", "url": "https://cs.wikipedia.org/wiki?curid=1229601", "title": "Daniel Tupý", "text": "Daniel Tupý\n\nDaniel Tupý (26. srpen 1984, Martin - 4. listopad 2005, Bratislava) byl student Filozofické fakulty Univerzity Komenského v Bratislavě, který byl zavražděn na Tyršově nábřeží v Bratislavě. Jeho případ není ani po deseti letech uzavřen.\n\nÚtok se udál v pátek, 4. listopadu 2005 na Tyršově nábřeží. Osmičlennou skupinu zezadu napadlo asi 15 lidí. Útok měl trvat asi minutu. I když policie na místo dorazila už za tři minuty, udělala několik chyb: po útočnících nepátrala hned. Po útoku zůstalo 6 lidí zraněno, z toho jeden vážně. Daniel Tupý podlehl osmi bodným zraněním.\n\nV listopadu média a rodina zavražděného nabídli odměnu 400 000 korun tomu, kdo pomůže vraha vypátrat.\nV roce 2006 se pracovalo s hypotézou, že za vraždou stáli skinheadi.\n\nDo února 2006 policie vyslechla desítky osob, zajistila několik zbraní a \"\"několik stovek bezpečnostních akcí ve vybraných hostincích, v nichž se setkávají zájmové osoby policie. Častokrát však šlo o místa setkávání subkulturní mládeže. \"\" V roce 2006 verzi neonacistického útoku potvrdil i Robert Kaliňák. Vyšetřování bylo nestandardně otevřeno veřejnosti. Tehdejší ministr vnitra Vladimír Palko o průběhu vyšetřování na žádost poslanců vystoupil v parlamentu. Později se pracovalo s verzí, že za vraždou stálo podsvětí, které mělo mít napojení na neonacistické skupiny. V únoru 2008 bylo oznájméno, že policie vraha našla a z vraždy obvinila Richarda H. V květnu 2008 byl příslušníky Úřadu boje proti organizované kriminalitě zadržen a do vazby vzat Karel P., který měl ovlivňovat korunního svědka případu. 1. října toho roku Krajský soud rozhodl, že z vazby propustí dva zadržené obviněné z ublížení na zdraví, Jana S. a Davida V. Hlavní podezřelý Richard H. zůstal ve vazbě.\n\nHlavní líčení s obviněnými se začalo 26. ledna 2006 na Okresního soudu Bratislava I. 11. června 2006 hlavní svědek případu odmítl vypovídat a popřel svá slova z přípravného řízení. V červnu 2009 zbavil okresní soud pět podezřelých obvinění. Obžaloba měla být nedostatečně připravena. Vyšetřovatelům chyběly důkazy, ale soud přesto proběhl. Obětem se nepodařilo identifikovat pachatele a ani nebyl určen člověk kterému patřila DNA stopa na nalezeném boxeru. I když obvinění souhlasili s použitím detektoru lži, soudce tento krok nepovolil. Prokuratura se proti rozsudku neodvolala a ten nabyl právní moci. V listopadu 2010 byl rozpuštěn vyšetřovací tým, který na případu pracoval od září 2007. 24. srpna 2012 bylo vyšetřování zastaveno rozhodnutím vyšetřovatele.\n\nDle Michala Havrana, \"\"[vražda] zmrzačila jednu generaci. Ostatní dorazila neschopnost úřadů zatknout a postavit před soud ty, kteří to udělali. Útok na Daniela nebyl pouze takovou, jak říká přítel vyšetřovatel \"náhodnou smrtí\", za kterou si může téměř sama oběť tím, že byla v \"špatném čase na špatném místě\". \"\"\n\nNěkolik dní po smrti, 8. listopadu 2005 bylo Tupému věnováno představení \"Vlasy\" v bratislavské Nové scéně. O den později se na Hodžově náměstí v Bratislavě konala akce na připomenutí smrti a odsouzení neonacismu. Zúčastnilo se jí kolem 5 000 lidí, z politiků ale jen tehdejší předseda NR SR Pavol Hrušovský. Následující den byl Daniel Tupý pohřben v Žilině a zároveň na Ministerstvu vnitra vznikla Komise pro koordinaci postupu proti extremismu.\nTýden po vraždě se na jejím místě uskutečnil protest asi 5 000 lidí a Michal Kaščák uspořádal koncert s názvem \"Zastavme neonacisty\". 23. února 2006 otec Daniela Tupého Daniel Tupý st. odhalil před budovou Univerzity Komenského pamětní desku věnuvanou svému synovi.\n\nRok po smrti se uskutečnila vzpomínková akce na Náměstí Andreje Hlinky v Žilině za účastí umělců, mezi jinými Metalindy, Odyssey a zpěváka Petra Končeka. V Bratislavě byla na místě vraždy pokřtěna Tupého básnická sbírka \"Ticho po andělovi (básně a myšlenky z pozůstalosti)\". \n\nV roce 2006 mu posmrtně vyšla sbírka básní, \"Ticho po andělovi (básně a myšlenky z pozůstalosti)\". Knihu sestavil Daniel Hevier a vydalo ji Vydavatelství Univerzity Komenského.\n"}
{"id": "1229602", "url": "https://cs.wikipedia.org/wiki?curid=1229602", "title": "FK Mladi radnik Požarevac", "text": "FK Mladi radnik Požarevac\n\nFudbalski klub Mladi radnik Požarevac (srbsky: Фудбалски клуб Млади радник Пожаревац) byl srbský fotbalový klub sídlící ve městě Požarevac v Braničevském okruhu. Založen byl v roce 1926 pod názvem SK Radnički, zanikl v roce 2014. Jeho nástupcem se stal v témže roku vzniklý klub FK Radnički 1926. Klubové barvy byly červená a bílá.\n\nSvé domácí zápasy odehrával na stadionu Vašarište s kapacitou 4 000 diváků.\n\n\nZdroj: \n\n"}
{"id": "1229604", "url": "https://cs.wikipedia.org/wiki?curid=1229604", "title": "Střelba v Bolerázi (červen 2014)", "text": "Střelba v Bolerázi (červen 2014)\n\nStřelba v Bolerázi se odehrála v noci ze 14. na 15. června 2014 v obci Boleráz v okrese Trnava. Byl při něm zabit jeden příslušník Policejního sboru.\n\nPřed 00:00 SELČ 14. června 2014 dvoučlenná policejní hlídka Obvodního oddělení Policejního sboru v Trstíně v policejním automobilu Volkswagen Golf, předvedla řidiče vozidla Opel Zafira podezřelého z jízdy pod vlivem alkoholu. Dechovou zkouškou mu naměřili 1,38 promile alkoholu, následně ale došlo ke konfliktu, který vyústil ve střelbu. Podezřelý Milan S. (31 r.) zasáhl praporčíka Petra Opálka († 34 r.) dvěma střelami do hrudníku, přičemž policista na místě podlehl zraněním (15. června). Jeho kolegyně, která se také zapojila do střelby, neutrpěla žádné zranění. Podezřelý z místa činu utekl a přibližně ve 02:00 SELČ se vzdal policejní hlídce v místě svého trvalého bydliště v Podunajské Biskupice.\n\nProhlídka místa činu prokázala, že policejní automobil zasáhlo pět střel a vozidlo podezřelého jedenáct. Vyšetřující policisté na místě činu zajistili 32 nábojnic a jeden náboj.\n\n15. června dopoledne místní obyvatelé umístili provizorní pomník u bydliště zesnulého policisty. Praporčík Petr Opálka byl in memoriam povýšen do hodnosti podporučíka a byl pohřben 18. června 2014 na hřbitově v Boleráz.\n\nMilan S. byl obviněn ze zvlášť závažného zločinu vraždy na chráněné osobě (v tomto případě veřejný činitel), v části dokonaný a v části ve stádiu pokusu, čímž mu hrozí trest odnětí svobody na 20 nebo 25 let nebo na doživotí. 17. června Okresní soud v Trnavě rozhodl o jeho vzetí do vazby (v Leopoldovské věznici).\n"}
{"id": "1229606", "url": "https://cs.wikipedia.org/wiki?curid=1229606", "title": "Budova Fakulty architektury Slovenské technické univerzity", "text": "Budova Fakulty architektury Slovenské technické univerzity\n\nBudova Fakulty architektury Slovenské technické univerzity je objekt Fakulty architektury STU a národní kulturní památka Slovenské republiky vedena pod identifikačním číslem 101-829 / 0, která se nachází na Náměstí svobody č. 19 v Bratislavě. Svým charakterem a komplexním řešením lze tuto budovu považovat za jedno z vrcholných děl architekta Emila Belluše. Přesvědčuje nás o tom její architektonický a prostorový koncept, celkové technické vybavení, řešení detailů a použita škála materiálů a jejich vysoké technické a řemeslné zvládnutí.\n\nUž v letech 1947–1949 vytvořil Emil Belluš projekt Pavilonu teoretických ústavů SVŠT pro právě založenou školu. Pavilon byl realizován jako jediný objekt urbanistického konceptu zástavby a umístění fakult STU. Realizace se uskutečnila v letech 1950–1952. Budova byla určena především na výchovu architektů.\n\nObjekt je symetricky koncipován na celou šířku Náměstí svobody do jeho jihozápadní části. V hmotné skladbě používá při dodržení jednotné výšky hlavní římsy přímo klasicky osvědčené principy akcentu a gradace: střední část je z prostoru podstoupena, výstižněji řečeno stažena od obou křídel do náměstí, jak by si vytvářela v ulici prostor pro hmotově vrstvený konkávní vstup. Toto „vytlačení hmoty“ se projevilo do prostoru náměstí vystoupením plató s monumentálním třídílným schodištěm. Oboustranné vertikální odpíchnutí bočních křídel je zvýrazněno hlubokými lodžiemi. Dominantnost hmoty objektu do náměstí zvýrazňuje nejen třídílný vysoký rád prosklení vestibulu a předsazené monumentální schodiště, ale i umístění státního znaku pod průběžnou pavlač ateliérů pod hlavní římsou a nakonec i délkově redukována vzdušná střešní nástavba, spojující dvě vertikální jádra objektu. křídlo s jednotnou římsou, ale opticky rozdílnou od následných částí objektu, orientované do Kollárová náměstí, výškově velmi dobře koresponduje s okolní zástavbou. Přes prostor tohoto náměstí vzniká velmi dobrý nejen architektonický, ale i vlivy velikosti měřítka dialog s pozdější postavenou chemickou fakultou STU od Vladimíra Karfíka. k banskobystrické ulici se toto křídlo s aulou a s děkanem výškově redukuje na vyvýšenou dvoupodlažní hmotu. Toto řešení velmi dobře zapadá do měřítka zástavby banskobystrické ulice, jakoby se ponořovala do zelených parků Grassalkovičova a Vládního paláce, jakož i vlastního předpolí budovy a Náměstí SNP.\n\nOsa symetrie stvoř podlažní budovy prochází přes dvojpodlažní foyer v důsledku čehož interiér nabyl důstojnost a vážnost. Koncové části chodeb uzavírají prostory kateder, čímž je zajištěn klid při práci vyučujících a při výzkumné činnosti a do vnitřní, frekventované části budovy je posunut školní ruch. I v tomto díle se projevila autorova snaha a důmyslnost provozu a o psychologicky účinek objektu nejen na posluchače ale i na veřejnost. Důsledně vyřešil problémy životnosti i údržby tak celku tak detailu.\n\nObjekt má rozmanitou dispozici v půdorysu i po výšce, nosné konstrukce s různým rozpětím a zatížením, čemu v poválečném období nejlépe odpovídal monolitický železobeton. Změna počtu traktů po výšce se řeší pomocí vysokých podélných stěnových nosníků v rámci chodbových stěn. Nad vstupním vestibulem je to jeden středový stěnový nosník působící na výšku jednoho podlaží (výška cca 5,15 m) a na rozpětí cca 20,0 m. Tento nosník přenáší zatížení od tří dvojtraktových podlaží. Nad vstupním vestibulem je kazetový strop. Aula je zabudována na celou šířku budovy t. j. 15,60 m a délku cca 1 7,0 m. Velkorozponové konstrukce jsou staticky velmi exponované, tím více, že ve stěnách jsou dveřní otvory, které způsobují velké koncentrace napětí. Toto řešení by se i dnes považovalo za progresivní. Problémem železobetonových skeletů se stěnovými konstrukcemi je určité omezení variability a flexibility, protože vytváření komunikačních a instalačních otvorů v staticky exponovaných železobetonových stěnách je obtížné až nemožné.\n\nOsobitou pozornost vyžadují z hlediska výtvarného cítění autora venkovní keramické obklady. Tento typicky funkcionalistický povrch fasád využívá na tu dobu normální a pro nás během socialismu i dnes téměř nedosažitelnou škálu sortimentu tvarovek - lícovek: od okenních parapetů a ostění až po římsu. V exteriérové části sekunduje dominantnímu keramickému obkladu typicky bellušovský kámen - travertin v soklů a nástavbách venkovních schodišť či teras. Kamenické práce v tomto objektu jsou velmi silnou složkou nejen architektonické invence, ale i tehdejší, řemeslné zručnosti: rozměrná; masivní kamenné stupně, kombinace nejen materiálová, ale i špárorez dlažby vestibulu jsou toho dokladem. Výplně stavebních otvorů jsou další: kapitolou, která si zaslouží pozornost: většinu okenních výplní tvoří šestidílné dřevěná okna komponované do čtverce ve středu s vymezením dvojice velkých otvíravých křídel, ostatní čtyři jsou sklopné lutny. Tyto okna se staly typickými v typových projektech škol.\n\n"}
{"id": "1229613", "url": "https://cs.wikipedia.org/wiki?curid=1229613", "title": "David Beveridge", "text": "David Beveridge\n\nDavid R. Beveridge (* Ohio) je americký muzikolog, jenž se ve svém bádání věnuje Antonínu Dvořákovi.\n\nNejprve studoval a přednášel na amerických vysokých školách. Následně roku 1993 natrvalo přesídlil do České republiky. Zde začal působit jako překladatel a badatel. Jeho práce vycházejí jak v České republice, tak také v Německu, ve Spojeném království nebo ve Spojených státech amerických. Vydal například sborník nazvaný \"\". V jiném svém díle zase pojednává o místech, v nichž Dvořák pobýval a kde tvořil. Aby mohl lépe porozumět Dvořákovu dílu, naučil se česky. Díky stipendiu Národohospodářského ústavu Josefa Hlávky mohl mezi roky 2010 a 2012 pracovat na publikaci \"Zdenka a Josef Hlávkovi – Anna a Antonín Dvořákovi. Přátelství dvou manželských párů a jeho plody v českém a světovém umění\". Za ni následně v roce 2013 získal Cenu Milana Sojky za nejlepší z děl, jež v ediční řadě tohoto ústavu vyšla během roku 2012 . Dále své poznatky prezentoval například v sérii dokumentů o nahrávání všech devíti Dvořákových symfonií Českou filharmonií (2014), kterou natočila kanadská režisérka Barbara Willis Sweete a odvysílala také Česká televize, nebo během jízdy parní lokomotivou taženým vlakem z Prahy do Dvořákova rodiště Nelahozevsi, a to v rámci prologu hudebního festivalu Dvořákova Praha (2016).\n"}
{"id": "1229614", "url": "https://cs.wikipedia.org/wiki?curid=1229614", "title": "Kontribuce", "text": "Kontribuce\n\nKontribuce (latinsky \"contributio\") byla poplatkem vybíraným od obsazeného území vítěznou armádou. Také tento termín může znamenat vybírání poplatku knížaty od svých území, především na financování vojenských a armádních záležitostí. Doslova se jedná o nucený příspěvek, tedy třeba i daň. \n\nKupříkladu Napoleon Bonaparte požadoval od poražených armád vysoké poplatky, například během Tylžského míru. \n"}
{"id": "1229618", "url": "https://cs.wikipedia.org/wiki?curid=1229618", "title": "Wells Fargo", "text": "Wells Fargo\n\nWells Fargo je americká banka, akciová společnost se sídlem v San Francisku. Prostřednictvím svých dceřiných firem poskytuje bankovní, finanční, poradenské a pojišťovací služby po celém světě. Co do tržní kapitalizace je to největší banka na světě, je na druhém místě ve vkladech, hypotékách a debetních kartách. Spolu s firmami JPMorgan Chase, Bank of America a Citigroup patří do \"velké čtyřky\" amerických bank. V roce 2015 zaměstnávala přes 265 tisíc osob, její příjmy činily přes 86 miliard USD a zisk téměř 23 miliard USD.\n\nFirmu Wells Fargo založili v roce 1852 Henry Wells a William Fargo, kteří provozovali nejdříve dostavníkovou dopravu na americkém západě, později také různé finanční služby. V roce 1998 ji koupila bankovní společnost Norwest Corporation z Minneapolisu (Minnesota), ale rozhodla se dále fungovat pod jménem Wells Fargo, které proslavily kovbojské filmy.\n\n"}
{"id": "1229620", "url": "https://cs.wikipedia.org/wiki?curid=1229620", "title": "Římskokatolická farnost Chomutice u Hořic", "text": "Římskokatolická farnost Chomutice u Hořic\n\nŘímskokatolická farnost Chomutice u Hořic je územním společenstvím římských katolíků v rámci jičínského vikariátu královéhradecké diecéze.\n\nFarní kostel sv. Diviše vznikl jako barokní novostavba na místě staršího dřevěného kostela v roce 1782.\n\nFarnost je administrována ex currendo Mons. Mgr. Pavlem Rouskem, biskupským vikářem pro diakonii a pastoraci v královéhradecké diecézi, který Chomutice spravuje ex currendo již od roku 2007 (v letech 2007-2018 coby farář v blízkém Vysokém Veselí, poté z Hradce Králové).\n\n\n"}
{"id": "1229622", "url": "https://cs.wikipedia.org/wiki?curid=1229622", "title": "Uszód", "text": "Uszód\n\nUszód ( \"Vusad\") je obec v Maďarsku v Báčsko-malokumánské župě v okrese Kalocsa. Žije v ní 1001 obyvatel (podle sčítání z roku 2015).\n\nUszód leží na jihu Maďarska, ve Velké dunajské kotlině. Nejbližším městem je Kalocsa, vzdálená 7,5 km. Vesnice se nachází na břehu Dunaje. Nedaleko se též nachází letiště Kalocsa/Foktő.\n\nPrvní písemná zmínka pochází z roku 1318. V roce 1599 se konala na Dunaji mezi obcemi Uszód a Foktő říční bitva, při které Turci hodně ztratili. Roku 1974 na protějším břehu Dunaje začala stavba jaderné elektrárny Paks, která pokrývá téměř 40% veškeré vyrobené energie Maďarska.\n\nV obci se dnes nachází škola, školka, kulturní dům, pošta, lékárna, chirurgie a jiné.\n\n\n"}
{"id": "1229624", "url": "https://cs.wikipedia.org/wiki?curid=1229624", "title": "Master of Light", "text": "Master of Light\n\nFreedom Call o albu informovali poměrně netradičně, a to rovnou zveřejněním prvního singlu „Hammer of the Gods“. Při vydání singlu zároveň uvedli, že album \"Master of Light\" vyjde již brzy. Vydání \"Master of Light\" bylo nakonec stanoveno na 11. listopadu 2016. Album vyšlo ve třech edicích (CD digipak, Vinyl LP (včetně CD) a limitovaný box), přičemž každá edice má jinak barevné pozadí obalu.\n\nDruhá píseň jménem „Metal is for Everyone“ byla zveřejněna 2. listopadu formou videoklipu, v němž si zahráli také fanoušci skupiny.\n\nV listopadu 2016 Freedom Call vystoupili v rámci Master of Light Tour v Jižní Americe. Turné poté pokračovalo až v únoru 2017, kdy začala jeho evropská část. Během ní Freedom Call zavítali také do Prahy, kde vystoupili v klubu Nová Chmelnice. Den poté svůj setlist odehráli také ve zlínském klubu Masters of Rock Cafe. Celá koncertní série byla zakončena na začátku dubna koncertem v Bratislavě.\n\n\n"}
{"id": "1229625", "url": "https://cs.wikipedia.org/wiki?curid=1229625", "title": "Quake engine", "text": "Quake engine\n\n\"Quake\" engine je herní engine vytvořený americkou společností id Software pro hru \"Quake\" z roku 1996. Engine vykresluje hry v 3D grafice a je licencován za podmínek uvedených v GNU General Public License. Nástupcem \"Quake\" enginu je \"Qauke II\" engine (též zvaný jako id Tech 2), který pohání videohru \"Quake II\" z roku 1997.\n\nQuake engine byl vytvořen pro videohru Quake, která vyšla 22. června 1996. Hru naprogramoval John Carmack s pomocí Michaela Abrashe a Johna Cashe. Finální verze tohoto enginu je 1.09, která vyšla 21. prosince 1999. Quake II engine byl založen na tomto enginu.\n\n21. prosince 1999 John Camrack zveřejnil zdrojový kód Quake enginu na internet, aby mohli programátoři editovat engine a přidávat nové funkce. Programátoři tak vytvořili několik různých enginů a publikovaly je na internetu. Nejznámější z nich:\n"}
{"id": "1229626", "url": "https://cs.wikipedia.org/wiki?curid=1229626", "title": "Uche Nwofor", "text": "Uche Nwofor\n\nUche Innocent Nwofor (* 17. září 1991, Lagos) je nigerijský fotbalový útočník a reprezentant, od září 2016 hráč slovenského klubu AS Trenčín.\n\n\nNastupoval za nigerijskou reprezentaci U20, s níž vyhrál Mistrovství Afriky 2011 do 20 let v Jihoafrické republice a se 4 góly se stal nejlepším kanonýrem turnaje.\n\nV reprezentačním A-mužstvu Nigérie debutoval 3. března 2010 v přátelském zápase v Abuji proti reprezentaci DR Kongo (výhra 5:2).\nS nigerijskou reprezentací se zúčastnil MS 2014 v Brazílii.\n\n"}
{"id": "1229629", "url": "https://cs.wikipedia.org/wiki?curid=1229629", "title": "Dušan Popov", "text": "Dušan Popov\n\nDušan „Duško“ Miladoroff Popov (; 10. července 1912, Titel – 10. srpna 1981, Opio, Alpes-Maritimes) byl srbský trojitý agent. Během druhé světové války pracoval pro jugoslávskou vojenskou tajnou službu () pod krycím jménem \"Duško\", pro britskou MI6 pod kódovým označením \"Tricycle\" a pro německý Abwehr pod krycím jménem \"Ivan\".\n\nDušan Popov se narodil 10. července 1912 v Titelu (dnešní Srbsko) do zámožné srbské rodiny. Jeho starší bratr Ivo (původním povoláním právník) byl také dvojitým agentem. Krátce po Duškově narození se rodina přestěhovala do Dubrovníku.\n\nMluvil plynně německy a přátelil se s mnoha vysoce postavenými Němci. Navzdory tomu však kvůli špatným zkušenostem z období studií na Freiburské univerzitě opovrhoval nacismem. Ve Freiburgu získal právnický titul a poté se vrátil zpět do Dubrovníku, kde si v tomto oboru založil živnost. Na univerzitě se také seznámil s Johannem-Nielsenem Jebsenem, se kterým sdílel odmítavý postoj k národnímu socialismu. Jebsen na počátku války nabídl Popovovi, že by mohl vstoupit do služeb Abwehru jako dvojitý agent. Popov o Jebsenově nabídce uvědomil Clementa Hopea – pracovníka britského velvyslanectví v Jugoslávii. Hope zapsal Popova jako dvojitého agenta s krycím jménem \"Scoot\" a doporučil mu další spolupráci s Jebsenem.\n\nPoté, co byl přijat jako dvojitý agent, se přestěhoval do Londýna. Krytí pro návštěvy neutrálního Portugalska poskytovala Popovovi jeho činnost v oblasti dovozu a vývozu. Lisabon byl s Británií po většinu války spojen pravidelnými civilními leteckými linkami. Tyto obchodní cesty využíval Popov k tomu, aby svým zaměstnavatelům z Abwehru poskytoval dostatek informací, které byly a povoleny MI6, čímž bylo zaručeno, že Popovova činnost nebude Němcům podezřelá. Díky Popovově špionáži měli Britové lepší představu o budoucích plánech Němců a to mělo pro Brity obrovskou hodnotu. Jedna z klamných operací agenta Popova byla ta, že spolu s dalšími agenty dokázal Němce přesvědčit o tom že vylodění v Normandii je krycí manévr Spojenců. Skutečný výsadek se dle jimi poskytnutých informací měl konat v Calais.\n\nRoku 1941 byl Popov vyslán na misi do USA, kde měl založit novou německou špionážní síť. Na akci dostal dostatek financí a seznam cílů. Celá jedna ze tří stran tohoto seznamu byla věnována detailnímu průzkumu obrany americké základny Pearl Harbor na havajském ostrově Oahu. Popov na základě těchto informací kontaktoval FBI a seznámil je s obsahem dokumentu. O blížícím se útoku na Pearl Harbor informoval FBI 12. srpna 1941. Následující vývoj událostí není zcela objasněn. Ředitel FBI J. E. Hoover buď z nějakého důvodu nepředal tyto informace svým nadřízeným nebo se jeho nadřízení rozhodli na německý zájem o americkou tichomořskou základnu nereagovat. Popov se navíc (kvůli tomu, že byl dvojitý agent a navíc cizinec) u Hoovera netěšil velké důvěře. Sám Dušan Popov prohlásil, že byl Hoover vůči němu podezíravý a nedůvěřivý.\n\nV roce 1944 se Dušan Popov stal klíčovým mužem spojenecké klamavé operace Fortitude. Dne 29. dubna toho roku byl v Lisabonu zatčen německou bezpečnostní službou dvojitý agent a Popovův dobrý přítel Johann Jebsen. Britové měli obavy z Popovova prozrazení a proto mu přestali dodávat informace pro Abwehr. Pozdější Jebsenova smrt Popova, který byl jeho dobrým přítelem, lidsky hluboce zasáhla. Za nedlouho se ukázalo, že německá tajná služba Popova stále registruje jako agenta a stal se tedy pro Brity znovu cenným a využívaným špiónem.\n\nDušan Popov byl známým sukničkářem. Během pobytu v USA žil výstředním životním stylem a prožil románek se známou francouzskou herečkou Simone Simonovou. V roce 1974 vydal knižně své paměti. Ian Fleming se osobností Dušana Popova nechal inspirovat při psaní postavy Jamese Bonda. Známé kódové označení \"007\" vzniklo z telefonního čísla 26-007. Jednalo se o telefonní číslo bělehradského bytu na ulici \"Miloša Velikog 46\" (dnes \"Kneza Miloša 50\"), ve kterém bydlel Popovův strýc Milivoj Popov. Podle vlastních slov volal Dušan Popov svému strýci pokaždé, když potřeboval radu. Samotná budova byla v minulosti využívána jako sídlo velvyslanectví USA v Srbsku. Telefonní číslo v současné době není registrováno, protože velvyslanectví využívalo tři budovy, které byly spojeny v jednu.\n\nDušan Popov zemřel roku 1981 ve svých 69 letech.\n"}
{"id": "1229632", "url": "https://cs.wikipedia.org/wiki?curid=1229632", "title": "Joseph Yobo", "text": "Joseph Yobo\n\nJoseph Michael Yobo (* 6. září 1980, Kono, Nigérie) je bývalý nigerijský fotbalový obránce a reprezentant, účastník 3 světových šampionátů.\n\n\nV reprezentačním A-mužstvu Nigérie debutoval v roce 2001.\n\nS nigerijskou reprezentací se zúčastnil šesti afrických a tří světových šampionátů (MS 2002 v Japonsku a Jižní Koreji, MS 2010 v Jihoafrické republice, MS 2014 v Brazílii).\n\n"}
{"id": "1229633", "url": "https://cs.wikipedia.org/wiki?curid=1229633", "title": "Sveti Vrh", "text": "Sveti Vrh\n\nSveti Vrh (německy: \"Heiligenberg\") je obec nacházející se v občině Mokronog-Trebelno v Jihovýchodním slovinském regionu ve Slovinsku. Oblast leží v historické regionu Dolní Kraňsko. K roku 2016 zde žilo 120 obyvatel.\n\nV roce 1955 bylo jméno obce změněno ze Sveti Vrh na \"Vrh nad Mokronogom\", důvodem byly snahy komunistické vlády odebrat náboženské elementy z toponym. V roce 1992 se název změnil opět na Sveti Vrh.\n"}
{"id": "1229639", "url": "https://cs.wikipedia.org/wiki?curid=1229639", "title": "Franz Höfer von Feldsturm", "text": "Franz Höfer von Feldsturm\n\nFranz Ritter Höfer von Feldsturm (9. července 1861 Chomutov – 22. ledna 1918 Vídeň) byl rakouský c. k. polní podmaršálek rakousko-uherské armády v průběhu první světové války, náměstek šéfa generálního štábu Conrada von Hötzendorfa a autor oficiálních armádních zpráv. \n\nByl synem kastelána Franze Höfera a jeho ženy Augustine Vizentia Matschego z Trmic. Otec byl kapitánem rakousko-uherské armády a držitel řádu železné koruny. Dne 2. června 1869 byl diplomem povýšen do šlechtického stavu a získal přídomek \"von Feldsturm\".\n\nNavštěvoval vojenské nižší reálné gymnázium v Sankt Pölten, vojenské vyšší reálné gymnázium v Hranicích na Moravě, vojenskou technickou akademii ve Vídni, vyšší kurz pro dělostřelce a střeleckou školu \"k.u k. Artillerie-Schießschule\". V letech 1912 a 1913 se stal náměstkem šéfa generálního štábu a o rok později polním podmaršálkem. Během první světové války byl vedoucím sekce na ministerstvu války ve Vídni a autorem oficiální armádních zpráv.\n\nOženil se se spisovatelkou Irmou von Höfer (Irmgard Höfer von Feldsturm), rozenou Sölch.\n\n"}
{"id": "1229640", "url": "https://cs.wikipedia.org/wiki?curid=1229640", "title": "Železniční trať Kosovo Polje–Peć", "text": "Železniční trať Kosovo Polje–Peć\n\nŽelezniční trať Kosovo Polje–Peć (albánsky Hekurudha Fushë Kosovë-Pejë, srbsky Железничка пруга Косово Поље–Пећ/Železnička pruga Kosovo Polje–Peć) zajišťuje spojení nádraží Kosovo Polje u Prištiny s městem Peć na západě Kosova. Trať, která je vedena velkou část své trasy v údolí řeky Drenici a poté v rovinatém terénu, má celkovou délku 81 km. Na východní straně se napojuje na zbytek kosovské železniční sítě; ve městě Klina z ní odbočuje další trať směrem do Prizrenu. \n\nTrať má rozchod kolejí 1435 mm a není elektrifikována.\n\nTrať byla budována ve 30. letech 20. století. Slavnostně byla otevřena dne 12. července 1936. Výstavbu trati do města Peć zajistila společnost Société de construction des Batignolles. Cílem budování trati bylo zajistit pro jugoslávské hospodářství přístup k dolům a přírodnímu bohatství tehdy těžce nerozvinutého Kosova. \n\nTrať byla vyprojektována v období let 1926-1930. Měla pokračovat nadále na západ horským terénem do města Andrijevica v Černé Hoře. Vzhledem k tomu, že tehdejší jugoslávské království na tom nebylo ekonomicky zrovna nejlépe, a půjčky získávalo těžko, rostly náklady na výstavbu nových tratí natolik, že bělehradská vláda byla nucena redukovat některé smělé plány na nové železnice v Jugoslávii. Zrušeny tak byly některé ambiciozní plány, včetně komplexní sítě tratí v Černé Hoře, a budovaná trať na Kosovu byla nakonec ukončena v Peći. \n\nVzhledem ke komplikovaným ekonomickým poměrům v Kosovu trať nikdy nebyla rekonstruována a proto se provoz na ní pro osobní dopravu ukázal být ve srovnání se silniční dopravou nekonkurenceschopný. Na začátku 21. století byla po dlouhou dobu trať v provozu pouze pro nákladní dopravu. Hlavními podniky, které využívají kapacitu tratě, jsou závod Ferronikeli v Glogovaci a pivovar Peja v Peći. \n\nNěkterá nádraží byla během války v Kosovu zničena, a tak se počet zastávek na trati po její obnově snížil. \n\n"}
{"id": "1229641", "url": "https://cs.wikipedia.org/wiki?curid=1229641", "title": "Karel Jan z Ditrichštejna", "text": "Karel Jan z Ditrichštejna\n\nKarel Jan z Ditrichštejna (27. června 1728, Mikulov – 25. května 1808, Vídeň), celým jménem německy \"Karl Johann Baptist Walther Sigismund Ernest Nepomuk Alois Fürst von Dietrichstein zu Nikolsburg\" byl rakouský šlechtic z rodu Ditrichštejnů, kníže a držitel Řádu zlatého rouna.\n\nPanství i titul zdědil po svém významném otci Karlu Maxmiliánovi z Ditrichštejna. Jako jeden z mála šlechticů 18. století se mohl oženit z lásky. Jeho ženou se stala krásná a vzdělaná Marie Kristýna, rozená hraběnka Thun-Hohenstein. Spolu se svou chotí podlehli osvícenství, které pěstovali na svých panstvích, především v Mikulově a nedalekých Židlochovicích. Podporovali také vědu. Na mikulovském zámku instalovali zřejmě nejstarší hromosvod na Moravě, který je zde dodnes v torzu zachován.\n\nManželství však nebylo šťastné dlouho. Karel Jan byl znám svou prostopášností, která vyvrcholila po smrti Marie Kristýny sňatkem s neurozenou ženou z Vídně Annou Baldtauf. Vychytralá dáma se snažila starého knížete obrat o mnohý majetek, který pak musel soudní cestou vymáhat jeho syn František Josef z Ditrichštejna. Nenávratně byly ztraceny například reprezentativní šperky kněžen z Ditrichštejna, které byly považovány za dědičný rodinný majetek. Mezi nimi i velký perlový náhrdelník nedozírné ceny Karlovy prababičky Marie Alžběty z Ditrichštejna rozené z Eggenberka, manželky knížete Ferdinanda Ditrichštejna.\n\n"}
{"id": "1229642", "url": "https://cs.wikipedia.org/wiki?curid=1229642", "title": "Valeriu Duminica", "text": "Valeriu Duminica\n\nValeriu Duminica, (* 1. dubna 1987) je moldavský zápasník–judista.\n\nMezi seniory se objevuje pravidelně od roku 2006. V roce 2013 po útěku několika členů reprezentace do zahraničí zůstal věrný svým barvám. V roce 2016 dosáhl na evropskou kontinentální kvótu pro účast na olympijských hrách v Riu. V úvodním kole porazil na dvě yuka Černohorce Srđanana Mrvaljeviće, v dalším kole však po minutě boje neuhlídal nástup Itala Mattea Marconciniho do ippon seoi-nage a spadnul na wazari. Tuto bodou ztrátu nedokázal do konce hrací doby smazat a skončil před branami čtvrtfinále.\n\n\n"}
{"id": "1229643", "url": "https://cs.wikipedia.org/wiki?curid=1229643", "title": "Austin Ejide", "text": "Austin Ejide\n\nAugustine Amamchukwu Ejide známý jako Austin Ejide (* 8. dubna 1984, Onitsha, Nigérie) je nigerijský fotbalový brankář a reprezentant, účastník 3 světových šampionátů. Mimo Nigérii prošel angažmá v Tunisku, Francii a Izraeli. V současnosti je bez angažmá.\n\n\nV reprezentačním A-mužstvu Nigérie debutoval v roce 2001.\n\nS nigerijskou reprezentací se zúčastnil několika afrických a tří světových šampionátů (MS 2002 v Japonsku a Jižní Koreji, MS 2010 v Jihoafrické republice, MS 2014 v Brazílii).\n\n"}
{"id": "1229647", "url": "https://cs.wikipedia.org/wiki?curid=1229647", "title": "Dálnice Marica", "text": "Dálnice Marica\n\nDálnice Marica ( \"Aвтомагистрала Марица\") je dálnice v jižním Bulharsku. Nese označení A4. Spojuje dálnici Trakija s Tureckem a vede po ní evropská silnice E80. V provozu je v celé své délce 117 km od roku 2015.\n\nDálnice nese jméno po řece Marica, podél jejíhož toku vede.\n\nDálnice oficiálně začíná na km 167,000 dálnice Trakija v nadmořské výšce 160 m zhruba 40 km východně od Plovdivu. Po celé své trase vede v zásadě souběžně se státní sinici č. 8, kterou dopravně nahrazuje. První tři kilometry dálnice (od km 0,000 do km 3,256) k odbočce Orizovo (ve směru od Sofie) jsou totožné s dálnicí Trakija. Přitom na této křižovatce neexistuje propojení mezi těmito dvěma dálnicemi ve směru Burgas – Svilengrad, jehož výstavba se přepokládá.\n\nOd odbočky Orizovo má dálnice celkovou šíři 28 m a návrhovou rychlost 120 km/h. Dálnice zprvu postupně klesá na 110 m, kdy kříží Maricu, a znovu stoupá až do svého nejvyššího bodu u Alexandrova (cca 230 m). Poté znovu klesá do údolí a u města Charmanli vede v nadmořské výšce okolo 80 m. Poté vede po levém břehu Marici s malými výškovými výkyvy (± 20 m). Na sjezdu Novo Selo odbočuje z dálnice rychlostní spojka do Řecka a na svém konci dálnice klesá na 41 m.\n\nDálnice Marica končí před celnicí Kapitan Andreevo. Za ní pokračuje tureckým územím silnice první třídy D100, na níž se před městem Edirne napojuje turecká dálnice O-3 ve směru Istanbul – Malá Asie.\n\nVýstavba dálnice byla zahájena v roce 1979 a oficiálně dokončena 29. října 2015. Jako první byla v 80. letech postavena levá polovina dálnice mezi km 99,820 a km 108,510, tehdy jako obchvat města Svilengrad na státní silnici č. 8. Od poloviny roku 1992 do roku 2010 stavba probíhala podle upravovaných a několikrát měněných projektů. V tomto období se uzavřely tři smlouvy na projektování, každá na jeden úsek dálnice a celkem měly 54 dodatků. Podle údajů agentury Silniční infrastruktura dosáhly celkové náklady v uvedeném období 132 miliónů leva.\n\n\n\n\nNa trase se nachází vícero mostů, podjezdů a nadjezdů, jakož i rekonstruované zavlažovací systémy, propustky a elektrická dálková vedení, ale žádné tunely.\nMezi km 5,000 a km 36,400 se kromě toho nachází 18 větších inženýrských objektů – 8 podjezdů pro polní cesty a 10 nadjezdů. Mezi km 89,100 a km 108,260 se nacházejí čtyři menší mosty, 17 podjezdů pro polní cesty a 5 silničních nadjezdů. Dálniční spojka do města\nLjubimec překonává Maricu mostem o délce 392 m.\n\nPřed výstavbou probíhal na staveništi záchranný archeologický průzkum v souladu se smlouvou, kterou uzavřel Národní archeologický ústav a muzeum s agenturou Silniční infrastruktura 30. dubna 2014.\n\nZáchranné archeologické výkopy byly zahájeny počátkem května 2014. Po vyčištění terénu proběhl průzkum prostřednictvím geofyzikálních metod na ploše přes 5600 m². Byly nalezeny různorodé konstrukce – shluky kamení a zlomky stavební keramiky, jámy, zdi, vodovody z pálených trub a další. Nálezy pocházejí z mladší doby bronzové, starší a mladší doby železné, antiky a osmanského období. Jedna z konstrukcí na severozápadním okraji naleziště byla určena jako sídlo ze starší doby železné (4. až 3. století př. n. l.). Bylo mírně zapuštěno pod původní terén. Jeho stěny byly tvořeny kůly s vypletením vymazaným hlínou. Jihozápadní čtvrtina sídla byla vyhrazena ohništi ohrazenému hlínou. Také byly prozkoumány čtyři jámy, ve dvou z nichž, ležících na východní straně, se nalezly keramické nádoby z doby sídlištního osídlení. Dále byly nalezeny materiály z doby římské, a to zejména zlomky domácí a stavební keramiky. Mezi nimi byly i tři bronzové mince, z nichž nejstarší se datuje do doby Oktaviána Augusta a byla vyražena ve Filippách mezi roky 5 a 14 – a nejmladší římský follis z poloviny 3. století. Nejmladší nálezy pocházejí z osmanské doby a bulharského obrození. Za zmínku stojí dočasné stavby na mělkých základech a se střechami z pálené krytiny.\n\nZáchranné archeologické výkopy byly zahájeny v druhé polovině května 2014. Údaje ze zdejšího archeologického průzkumu potvrzují přítomnost osídlení v různých dobách:\n\n"}
{"id": "1229652", "url": "https://cs.wikipedia.org/wiki?curid=1229652", "title": "Johann Philipp Kirnberger", "text": "Johann Philipp Kirnberger\n\nJohann Philipp Kirnberger (24. dubna 1721, Saalfeld – 27. července 1783, Berlín) byl německý hudebník, hudební teoretik a skladatel.\n\nOd dětství se učil hrát na housle, cembalo a varhany, mezi lety 1739 a 1741 byl žákem Johanna Sebastiana Bacha. Poté odešel na 10 let do Polska a sloužil zde jako hudebník na několika šlechtických dvorech. Po návratu do Německa nejprve působil jako houslista na dvoře pruského krále Fridricha II. Velikého a v roce 1758 vstoupil do služeb jeho sestry, princezny Anny Amálie Pruské, kde zůstal po zbytek života.\n\nKirnberger byl již svými současníky uznáván především jako hudební teoretik. Jeho skladby byly považovány za stylisticky správné, ale nepříliš nápadité. Často také vznikaly jako ilustrace principů uvedených v jeho teoretických a didaktických dílech. Nejznámějším z nich je spis \"Die Kunst des reinen Satzes in der Musik\" z roku 1771, kde také popisuje jeden z typů tzv. Kirnbergerova ladění.\n\nVětšina jeho publikovaných prací vznikla za jeho působení u princezny Anny Amálie, kterou vyučoval hudební teorii a kompozici a také jí pomohl vybudovat cennou hudební sbírku, tzv. Amáliinu knihovnu (dnes je součástí sbírek Státní knihovny v Berlíně).\n\nKirnberger byl velkým obdivovatelem a propagátorem díla Johanna Sebastiana Bacha, zasloužil se například o vydání všech Bachových čtyřhlasých chorálů. Také jeho dílo šířil mezi svými žáky, mezi které patřil i Carl Friedrich Zelter. Ten se později stal učitelem Felixe Mendelssohna a v roce 1829 mu pomohl připravit velmi úspěšné provedení Matoušových pašijí, které podnítilo zájem širší veřejnosti o do té doby poněkud zapomenutou Bachovu hudbu.\n\n"}
{"id": "1229654", "url": "https://cs.wikipedia.org/wiki?curid=1229654", "title": "Liborius Fürstenhain", "text": "Liborius Fürstenhain\n\nLiborius Fürstenhain (též Libor Fürstenhain, Furstenhaynn) byl tiskař, který působil v Olomouci na začátku 16. století.\n\nPocházel rakouského Heiligenstadtu u Vídně. Dne 13. srpna 1504 daroval městské radě v Olomouci vlastní tisk humanistické učebnice latiny \"Marci Rustinimici ad Moravorum pueritiam pedagogus grammatices.\" Jde o jediný tisk Liboriuse Fürstehaina, který se dochoval. Použité písmo je goticko-humanistická rotunda. Tato učebnice latiny se vstupním dřevořezem sv. Václava, který použil už Konrad Baumgarten, se nachází ve vídeňské Národní knihovně.\n\n"}
{"id": "1229670", "url": "https://cs.wikipedia.org/wiki?curid=1229670", "title": "Domestikace rostlin", "text": "Domestikace rostlin\n\nDomestikace rostlin je proces, ve kterém dochází k přeměně divokých rostlin na rostliny záměrně pěstované. Proces domestikace je nejprve neuvědomělý, až později se jedná o cílený výběr semen z nejvhodnějších rostlin. Za klíčový moment domestikace se pokládá sběr, uchovávání a následné vysetí sklizených semen, na místo jejich ponechání k samovolnému výsevu. Semena lidé začali vybírat a museli jim vytvořit příhodné podmínky pro jejich růst. To zahrnovalo vhodnou půdu, a především dostatek vláhy. A tak se vypěstovaly první domestikované rostliny – ječmen, pšenice, olejnaté rostliny jako sezam a luštěniny, například bob. Zpočátku tvořily domestikované rostliny přibližně 10 % lidské obživy. Postupem času se důležitost rostlin zvyšovala.\n\nDomestikační proces je sloučením tří faktorů – člověka, daného organismu a prostředí. Časem se člověk snažil dosáhnout větších semen, většího počtu, zlepšení klíčivosti, a tak došlo ke změně jejich velikostí. Příkladem může být vinná réva. Je to dvoudomá rostlina s bobulemi velikosti hrášku. Z ní člověk postupně vypěstoval dnešních několik tisíc oboupohlavních odrůd, z nichž některé rodí až osmikilové hrozny bobulí velkých jako švestky.\n\nDomestikace rostlin začala před více než 12 tisíci lety a nejvhodnější podmínky byly v oblasti „úrodného půlměsíce“, tedy ostrova Kypr, přes Malou Asii až do Mezopotámie. K tomu výrazně přispěla poloha v blízkosti řek, kde byl dostatek vody na zavlažovaní polí a vytvoření zavlažovacího systému. Díky archeologickým nálezům z oblasti Tell Abu Hureyry existují doklady o skladování kompletně domestikovaných obilnin už na počátku neolitu (7500 př. k.). Oproti tomu v nižších epipaleotických vrstvách byla nalezena pouze semena sesbíraná v divokých nekultivovaných pláních (zjištěno díky složení semen a plevelů). Zároveň nemáme žádné doklady o záměrném skladování semen rostlin dříve, než právě v neolitu. (Abu Hureyra je velký kopec o ploše 11,5 hektarů s osmi metry stratigrafické vrstvy. Toto místo se nachází na okraji údolí Eufratu v dnešní Sýrii.)\n\nDnes už je také známo, že pěstované plodiny, jako například žito, oves, hrachor či vikve, existovaly dříve jen jako plevele mezi domestikovanými rostlinami. Až postupem času je člověk začal pěstovat samostatně.\n"}
{"id": "1229678", "url": "https://cs.wikipedia.org/wiki?curid=1229678", "title": "Teng-feng", "text": "Teng-feng\n\nMěstský okres Teng-feng () patří pod městskou prefekturu Čeng-čou v provincii Che-nan v Čínské lidové republice. Má rozlohu 1220 čtverečních kilometrů a žije v něm přes šest set tisíc obyvatel.\n\nDo okresu Teng-feng patří posvátná hora Sung Šan a dále řada významných chrámů (například pagoda Sung-jüe a chrám Čung-jüe) a klášterů (například klášter Šaolin) i vědeckých budov (například observatoř Kao-čcheng), které jsou souhrnně zapsány na seznam světového dědictví dle UNESCO jako \"Historické památky Teng-fengu\".\n"}
{"id": "1229681", "url": "https://cs.wikipedia.org/wiki?curid=1229681", "title": "Skryjský potok", "text": "Skryjský potok\n\nSkryjský potok může být: \n\n"}
{"id": "1229684", "url": "https://cs.wikipedia.org/wiki?curid=1229684", "title": "Abinsk", "text": "Abinsk\n\nAbinsk () je město v Krasnodarském kraji v Ruské federaci. Při sčítání lidu v roce 2010 měl bezmála pětatřicet tisíc obyvatel.\n\nAbinsk leží na řece Abinu, pravém přítoku Kubáně. Od krajského hlavního města, Krasnodaru, je vzdálen 75 kilometrů západně, od černomořského přístavního města Novorossijsku je vzdálen přibližně 35 kilometrů severovýchodně. Nejbližší město je Krymsk přibližně 15 kilometrů severozápadně.\n\nAbinsk byl Rusy založen v roce 1836 na místě bývalého čerkeského osídlení. Do roku 1963, kdy byl povýšen na město, se ovšem jmenoval \"Abinskij\" ().\n"}
{"id": "1229686", "url": "https://cs.wikipedia.org/wiki?curid=1229686", "title": "The String Orchestra of Brooklyn", "text": "The String Orchestra of Brooklyn\n\nThe String Orchestra of Brooklyn (Brooklynský smyčcový orchestr) je americké hudební těleso. Založil jej v roce 2007 houslista a dirigent Eli Spindel. Soubor představil například premiéry skladeb Anthonyho Colemana a Christophera Cerrona. V roce 2015 soubor vystoupil jako doprovod Tonyho Conrada a Johna Calea při jejich šestihodinovém vystoupení u příležitosti otevření nového sídla muzea Whitney Museum of American Art. V červnu 2015 soubor představil program , při němž hrál skladby Mortona Feldmana, Scotta Wollschlegera a Krzysztofa Pendereckiho.\n"}
{"id": "1229688", "url": "https://cs.wikipedia.org/wiki?curid=1229688", "title": "Richard Gottehrer", "text": "Richard Gottehrer\n\nRichard Gottehrer (* 1940) je americký autor písní a hudební producent. Narodil se v Bronxu a studoval historii na Adelphi University. Později strávil jeden rok na Brooklyn Law School, avšak následně se rozhodl začít kariéru v hudebním průmyslu. V roce 1966 založil se Seymourem Steinem společnost Sire Records. Na počátku své kariéry byl spolu s Jerrym Goldsteinem a Bobem Feldmanem členem skupiny The Strangeloves. Spolu jsou například autory písně „Sorrow“, kterou proslavil David Bowie. Jako producent se podílel například na albech \"Plastic Letters\" skupiny Blondie nebo \"Blank Generation\" od Richard Hell & the Voidoids.\n\n"}
{"id": "1229690", "url": "https://cs.wikipedia.org/wiki?curid=1229690", "title": "Kódó Nakano", "text": "Kódó Nakano\n\nKódó Nakano, (* 8. března 1993) je japonský zápasník–judista, který reprezentuje Filipíny. Pochází z multikulturní rodiny, otec Japonec, matka Filipínka. Žije v Tokiu, kde se připravuje pod vedením Jasuhira Satóa. V roce 2016 dosáhl dodatečně na asijskou kontinentální kvótu pro účast na olympijských hrách v Riu, potom co asijskou kontinentální kvótu nevyužil Íránský olympijský výbor. Na olympijských hrách v Riu startoval v polostřední váze a vypadl v prvním kole.\n\n"}
{"id": "1229694", "url": "https://cs.wikipedia.org/wiki?curid=1229694", "title": "Římskokatolická farnost Ohnišťany", "text": "Římskokatolická farnost Ohnišťany\n\nŘímskokatolická farnost Ohnišťany je územním společenstvím římských katolíků v rámci jičínského vikariátu královéhradecké diecéze.\n\nKostel v Ohišťanech existoval již před rokem 1300 - šlo o románskou rotundu, později rozšiřovanou přístavbami. Místní plebánie v pozdější době zanikla. Ohnišťany se staly součástí farnosti Chomutice. Kostel v roce 1804 vyhořel a na jeho místě byl postaven kostel nový. Požár naštěstí bez úhony přečkal zvon, ulitý v roce 1489. V roce 1788 byla zřízena lokálie, povýšená později na samostatnou farnost.\n\n\nFarnost je administrována ex currendo z Nového Bydžova.\n\n\n"}
{"id": "1229697", "url": "https://cs.wikipedia.org/wiki?curid=1229697", "title": "Balada o Cable Hogueovi", "text": "Balada o Cable Hogueovi\n\nBalada o Cable Hogueovi (v originále \"\") je americký western z roku 1970. Natočil jej režisér Sam Peckinpah podle scénáře, jehož autory byli John Crawford a Edmund Penney. Ve snímku hráli Jason Robards, Stella Stevens, David Warner a další. Odehrává se v arizonské poušti v době, kdy byly uzavřeny hranice. Snímek sleduje tři roky v životě neúspěšného prospektora. Autorem hudby k filmu je Jerry Goldsmith. Velšský hudebník a skladatel John Cale se filmem inspiroval ve své písni „Cable Hogue“ z alba \"Helen of Troy\".\n\n"}
{"id": "1229706", "url": "https://cs.wikipedia.org/wiki?curid=1229706", "title": "Zvonice Isanta", "text": "Zvonice Isanta\n\nZvonice Isanta, katalánsky Campanar d'Isanta nebo Torre de les Hores, je zvonice na území obce Solsona v katalánské provincii Lleida zahrnutá do soupisu architektonického dědictví Katalánska (IP 17655) a chráněná jako kulturní památka.\n\nJe umístěna na náměstí nesoucí stejný název. Hned vedle ní je malá brána, která vede přes schody na náměstí Plaza de San Juan.\n\nByla postavena před rokem 1500 a má dva zvony: jeden pro případ požáru a ostatních výstrah, a druhý jako hodiny a oznámení zasedání městské rady.\n\nNa konci roku 2005 se uskutečnila série restaurátorských prací. Sanace a obnova fasád a vnitřních stěn, oprava střechy a rekonstrukce elektrického systému. Práce byly dokončeny v srpnu 2006 instalací hodin.\n"}
{"id": "1229725", "url": "https://cs.wikipedia.org/wiki?curid=1229725", "title": "I Shot Andy Warhol (soundtrack)", "text": "I Shot Andy Warhol (soundtrack)\n\n\n"}
{"id": "1229735", "url": "https://cs.wikipedia.org/wiki?curid=1229735", "title": "Diecézní seminář Solsona", "text": "Diecézní seminář Solsona\n\nDiecézní seminář Solsona, katalánsky Seminari Diocesà de Solsona, je budova na území obce Solsona, v katalánské provincii Lleida, zahrnutá do soupisu architektonického dědictví Katalánska (IP 17637).\n\nBudova má obdélníkový protáhlý tvar v podobě latinského kříže a věže v centru tří ramen. Celý objekt je z kamene s výjimkou podkroví. Má tři podlaží, která zabírají plochu čtyř tisíc metrů čtverečních. Celá přední část je osazena velkými obdélníkovými okny kromě přízemí, kde jsou oblouková. Je orientována na sever-jih. Původní vstup je na severní stěně. \n\nBiskup Ramon Riu inicioval stavbu této budovy na kopci San Magi pro studenty humanitních věd a seminaristy. Rozpočet byl 25 390 peset a doba výstavby 8 měsíců. Práce začala v březnu 1896 a 24. září následujícího roku byla stavba již otevřena. Biskup Vicente Enrique y Tarancón nechal postavit v roce 1947 nové křídlo, slavnostně otevřené dne 13. srpna 1948. \n"}
{"id": "1229737", "url": "https://cs.wikipedia.org/wiki?curid=1229737", "title": "Římskokatolická farnost – děkanství Kopidlno", "text": "Římskokatolická farnost – děkanství Kopidlno\n\nŘímskokatolická farnost – děkanství Kopidlno je územním společenstvím římských katolíků v rámci jičínského vikariátu královéhradecké diecéze.\n\nV Kopidlně býval gotický kostel, který v roce 1667 vyhořel. Na jeho místě byla postavena barokní novostavba. Kopidlnská farnost afilovala v rámci procesu slučování farností po roce 2005 původně samostatnou farnost \"Vršce\".\n\n\nFarnost má sídelního duchovního správce, který spravuje pouze tuto jedinou farnost.\n\n\n"}
{"id": "1229739", "url": "https://cs.wikipedia.org/wiki?curid=1229739", "title": "Nádražní (Brno)", "text": "Nádražní (Brno)\n\nNádražní ulice je městská třída v Brně vedoucí podél severního průčelí výpravních budov hlavního nádraží a nádražní pošty, zhruba od stanic trolejbusu (před hotelem Grand) po lázně na konci Kopečné ulice. Je nejrušnější ulicí v Brně, což je stav, který trvá přibližně od 70. let 19. století. Její východní část je hlavním komunikačním uzlem v Brně, kde se dotýkají nebo protínají všechny druhy dopravy. Je prvním a ustavujícím úsekem brněnské Okružní třídy. V základních geometrických parametrech je bulvárem (dle tvaru, délky i šířky).\n\nUlice byla postupně formována od konce napoleonských válek, kdy pozbyl městský fortifikační systém své základní poslání. Nejprve byla mezi 6. a 7. bastionem vytvořena dlouhá urovnaná plocha pro nácvik jízdy armádních důstojníků na koni. Na konci 30. let 19. století se stala západním předpolím nově vzniklého nádraží. Po většinu 19. století byl areál dnešní Nádražní tvořen dvěma relativně samostatnými městskými prostory:\nTeprve od roku 1990 byly oba jmenované úseky, již dříve prostorově spojené, sjednoceny pod společným jménem a sledem polohových čísel.\n\nNádražní ulice vede od severovýchodu k jihozápadu v rovném, přímém úseku, v délce přibližně 660 metrů. Její geometrie je dána přímkovou spojnicí mezi někdejšími středy bastionů 6 a 7 a na východě hrotem mezilehlého ravelinu. V kratším (východním) úseku je široká přes 65 metrů, přičemž protilehlé fronty budov nejsou zcela rovnoběžné. V západním úseku je standardně široká 33 metrů a není tam vymezena vysokými uličními frontami. Nejvyšší bod ulice je naproti ústí Masarykovy ulice, ve východním úseku ulice klesá i v příčném profilu (jižní fronta je níže než severní). Ulice je číslována od východu k západu, jižní strana jsou lichá čísla a severní strana sudá čísla. Číslo orientační 1 má hlavní výpravní nádražní budova.\nV celém úseku je obsazena čtyřkolejným tramvajovým souběhem a ústí do ní celkem 6 tratí brněnské tramvajové sítě. V ulici jsou dvě velké tramvajové stanice (nazvané Hlavní nádraží a Nové Sady), každá se 4 nástupními hranami, jedna malá stanice (rovněž nesoucí název Hlavní nádraží) a konečná smyčka tramvajové linky č. 10 (rovněž Nové Sady). Dále je v ulici konečná stanice trolejbusů (nazvaná Hlavní nádraží).\nNa architektonické podobě Nádražní se podílelo několik významných architektů: Josef Oehm, Bohuslav Fuchs, Oskar Pořízka, Karel Kotas, Alena Šrámková či Jiří Suchomel. V prostoru ulice se silně uplatňuje i architektura někdejšího hotelu Padowetz od architekta Josepha Seiferta, i když ten do ní polohově ani organizačně nenáleží.\n\nStavební a architektonická část parteru přednádražního prostoru je častým předmětem kritiky.\n\n\n"}
{"id": "1229740", "url": "https://cs.wikipedia.org/wiki?curid=1229740", "title": "Carriacou", "text": "Carriacou\n\nCarriacou je jeden z Návětrných ostrovů v Karibském moři. Tvoří dependenci Carriacou a Petite Martinique, která je nejsevernější částí státu Grenada. S rozlohou 34 km² je největším ostrovem Grenadin. Žije na něm okolo osmi tisíc obyvatel, hlavním městem je Hillsborough. Většinu obyvatel tvoří černoši, hovořící anglicky nebo kreolsky.\n\nDomorodí Karibové nazývali ostrov \"Kayryouacou\", což znamená „ostrov obklopený útesy“. Od 17. století se zde usazovali Francouzi, kteří po sedmileté válce museli Carriacou s okolními ostrovy postoupit Britům. Roku 1974 se ostrov stal součástí nezávislé Grenady, 1. listopadu 1983 ho v rámci invaze na Grenadu bez boje obsadily americké jednotky. V roce 2005 Carriacou zasáhl hurikán Emily.\n\nObyvatelé se věnují hlavně rybolovu, pěstování kukuřice, cukrové třtiny a tropického ovoce. Významný je turistický ruch: korálové útesy, písčité pláže, teplé podnebí a čisté moře nabízejí bohaté možnosti koupání a potápění.\n\nNa Carriacou se narodili grenadští premiéři Herbert Blaize a Nicholas Brathwaite. Pocházeli odsud také rodiče americké spisovatelky Audre Lorde, která se o ostrově zmiňuje ve své autobiografii. Také newyorský guvernér David Paterson měl předky z Carriacou. Africké kořeny ostrovanů se projevují ve svérázném folklóru, k němuž patří zejména hudební styl Big Drum a karnevalový průvod Shakespeare Mas. Oficiálním stromem ostrova je delonix královská.\n\n"}
{"id": "1229743", "url": "https://cs.wikipedia.org/wiki?curid=1229743", "title": "Brněnská 16", "text": "Brněnská 16\n\nBrněnská 16 je mezinárodní festival krátkých filmů.\n\nSvůj název odvozuje od slangového výrazu pro filmový formát o šířce 16 mm (dříve byl jedním z nejužívanějších, pro amatéry byl vrcholem, od něhož vedla přímá cesta mezi profesionální filmaře). Festival pořádá Turistické informační centrum města Brna. První ročník festivalu se konal v roce 1960 a byl původně koncipován jako přehlídka amatérského hraného filmu natočeného na 16mm formát, dnes bychom řekli \"nezávislého\", od 70. let se otevřel dalším rozměrům, tématům i tvůrcům. Náměty ze socialistického života postupně vystřídaly příběhy ze všech oblastí lidského bytí. Mnozí z oceněných autorů se stali uznávanými profesionály ve filmové branži, např. Tomáš Vorel, Saša Gedeon, Bohdan Sláma, Karin Babinská a jiní. \nDo soutěže jsou přijímány krátkometrážní (1–30 minut) filmy, které nevznikly na komerční bázi a pro komerční využití. Soutěže se mohou zúčastnit amatéři, nezávislí filmoví tvůrci i posluchači filmových škol. Součástí festivalového programu jsou i doprovodné a doplňkové akce: semináře, výstavy, studijní projekce zajímavých snímků, překračujících žánr hraného filmu, filmové kolekce představující tvorbu filmových škol, diskuse a setkání s tvůrci.\n\n"}
{"id": "1229758", "url": "https://cs.wikipedia.org/wiki?curid=1229758", "title": "Judith Insell", "text": "Judith Insell\n\nJudith Insell (nebo též Judith Insell-Staack) je americká violistka.\n\nPochází z New Yorku a studovala na Manhattan School of Music. V devadesátých letech působila v souboru Soldier String Quartet. V roce 1996 nahrála spolu s dalšími hudebníky (mj. některými členy Soldier String Quartet) originální hudbu skladatele Johna Calea pro film \"Střelila jsem Andyho Warhola\". Jako členka souboru Soldier String Quartet rovněž doprovázela Johna Calea při koncertech.\n\nBěhem své kariéry spolupracovala s mnoha dalšími hudebníky, mezi něž patří například Elliott Sharp, Steve Coleman a Lee Konitz. V roce 2008 vydala společné album s kontrabasistou Joem Fondou nazvané \"\". Rovněž se věnovala pedagogické činnosti. V roce 1998 se provdala za učitele Petera Christophera Staacka. Rovněž přispívala do internetových stránek All About Jazz.\n\n"}
{"id": "1229762", "url": "https://cs.wikipedia.org/wiki?curid=1229762", "title": "Kula Shaker", "text": "Kula Shaker\n\nKula Shaker je anglická raga rock, britpop, neo-psychedelická a psychedelická rocková skupina, která se proslavila v éře britpopu. V původní sestavě nahrála dvě alba \"K\" a \"Peasants, Pigs and Astronauts\".\n\nSkupina se rozpadla v roce 1999 a v roce 2007 se vrátila na scénu s novým albem \"Strangefolk\". V její hudbě je cítit alternativní rock, indie rock, acid rock i folk rock. Skupina hraje směs žánrů, které odkazují na barevnost šedesátých let.\n\n\n\n\n\n\n\n\n"}
{"id": "1229771", "url": "https://cs.wikipedia.org/wiki?curid=1229771", "title": "American Psycho (soundtrack)", "text": "American Psycho (soundtrack)\n\nAmerican Psycho je soundtrackové album obsahující hudbu ze stejnojmenného filmu režisérky Mary Harronové.\n\nVydáno bylo dne 4. dubna 2000 společností Koch Records a jeho producentem byl Barry Cole. Nachází se zde písně například od Davida Bowieho či skupin The Cure a Tom Tom Club. Kromě písní obsahuje také monology hlavní postavy filmu, Christiana Balea. Autorem originální hudby k filmu je velšský hudebník John Cale, jeho hudba se však na tomto albu vyskytuje minimálně (je použita pouze jako doprovod Baleových monologů).\n\nNa původním vydání alba se nacházela také píseň „“ od skupiny Huey Lewis & The News. Hudebník Huey Lewis však nesouhlasil s tím, aby jeho píseň byla součástí alba (ve filmu zůstala). Jeden den před vydáním tak bylo album staženo z obchodů. Vylisováno bylo přibližně sto tisíc kusů kompaktních disků, které musely být zničeny. Lewisovi vadilo přílišné násilí ve filmu. Nedlouho poté bylo vydáno znovu, tentokrát již bez této písně.\n\nNa soundtracku chybí více písní, které byly ve filmu použity (například „Sussudio“ od Phila Collinse, „“ od Chrise de Burgha a „“ od skupiny Genesis).\n\n"}
{"id": "1229781", "url": "https://cs.wikipedia.org/wiki?curid=1229781", "title": "Diego Turcios", "text": "Diego Turcios\n\nJuan Diego Turcios Melgar, (* 22. září 1992 v Ilobascu, Salvador) je salvadorský zápasník–judista.\n\nS judem začal 11 letech na základní škole. V mladí kombinoval tréninky juda se vzpíráním. Později upřednostil judo, ve kterém získal grant na přípravu od Mezinárodního olympijského výboru v Mexiku. V roce 2016 dosáhl na panamerickou kontinentální kvótu pro účast na olympijských hrách v Riu. V úvodním kole šokoval svým výkonem, když jednoho z předních evropských judistů Romana Mustopulose z Řecka dvakrát hodil na wazari během dvou minut zápasu. V dalším kole si na jeho levou uči-matu Gruzínec Avtandil Črikišvili již dával pozor a po dvou šidech skončil před branami čtvrtfinále. Jak se později ukázalo, tak za jeho výkony stál bývalý Kubánský reprezentanat Yordanis Arencibia, kterého Salvadorský olympijský výbor najal pro jeho přípravu na olympijské hry. Situace mátl fakt, že na jeho střídačce během olympijského turnaje seděl reprezentační trenér Oscar Henríquez (Arencibia nebyl vůbec členem salvadorské olympijské výpravy).\n\n"}
{"id": "1229790", "url": "https://cs.wikipedia.org/wiki?curid=1229790", "title": "Smokin' Aces (soundtrack)", "text": "Smokin' Aces (soundtrack)\n\nSmokin' Aces je soundtrackové album obsahující hudbu ze stejnojmenného filmu z roku 2007. Vydáno bylo v několika verzích, kromě písní se lišily i svými obaly. Kromě verzí, které obsahovaly písně použité ve filmu, vyšla také verze obsahující pouze originální hudbu Clinta Mansella.\n\n"}
{"id": "1229800", "url": "https://cs.wikipedia.org/wiki?curid=1229800", "title": "Iván Silva", "text": "Iván Silva\n\nIván Felipe Silva Morales (* 8. ledna 1996 Colón, Kuba) je kubánský zápasník–judista.\n\nPřipravuje se v Havaně v tréninkové skupině Justa Nody. Na mezinárodní scéně se pohybuje od roku 2013. V roce 2016 se kvalifikoval na olympijské hry v Riu, kde vypadl v prvním kole s Gruzíncem Avtandili Črikišvilim na juko technikou uči-mata.\n\n\n\n"}
{"id": "1229803", "url": "https://cs.wikipedia.org/wiki?curid=1229803", "title": "Cass Elliot (album)", "text": "Cass Elliot (album)\n\nCass Elliot je čtvrté sólové studiové album americké zpěvačky Cass Elliot. Vydáno bylo v lednu roku 1972 společností RCA Records (jde o zpěvaččino první album vydané tímto vydavatelstvím). Producentem alba byl Lewis Merenstein. O aranžmá písní a dirigování se postaral Benny Golson.\n\n\n"}
{"id": "1229812", "url": "https://cs.wikipedia.org/wiki?curid=1229812", "title": "Solsonský most", "text": "Solsonský most\n\nSolsonský most () je kamenný most na území obce Solsona, v katalánské provincii Lleida, zahrnutý do soupisu architektonického dědictví Katalánska (IP 37007).\n\nMost je z kamene a byl postaven v 18. století nad řekou Riu Negre – pravostranným přítokem řeky Cardener. Měl 12 oblouků. V současné době má pouze tři. Proti nepatrnému toku říčky jde o příliš velký most.\n"}
{"id": "1229814", "url": "https://cs.wikipedia.org/wiki?curid=1229814", "title": "Hatice Akyün", "text": "Hatice Akyün\n\nHatice Akyün (* 15. června 1969) je německá novinářka a spisovatelka tureckého původu. \n\nHatice Akyün se narodila ve vesnici Akpınar Köyü v Anatolii, přibližně 150 Kilometrů jihovýchodně od Ankary. V roce 1972 se přestěhovala spolu se svými rodiči a starší sestrou do Duisburgu, kde její otec pracoval jako havíř. Němčinu se učila četbou pohádek bratří Grimmů a tvrdí o sobě, že její srdce bije německy a její duše je turecká. \n\nŽije v Berlíně.\n\nVe svých dílech se zabývá převážně tématem migrace.\n\n\n \n"}
{"id": "1229815", "url": "https://cs.wikipedia.org/wiki?curid=1229815", "title": "Matteo Marconcini", "text": "Matteo Marconcini\n\nMatteo Marconcini (* 26. srpna 1989 Arezzo, Itálie) je italský zápasník–judista.\n\nS judem začínal v 10 letech v rodném Arezzu pod vedením Roberto Busia. Připravuje se Římě v vojensko-policejním klubu CS Carabinieri pod vedením Luigiho Guida a Roberta Meloniho. V italské seniorské reprezentaci se dlouho v polostřední váze neprosazoval na úkor Antonia Ciana a jeho nástupce Massimiliana Carolla. V olympijském roce 2016 však oba rivaly nechal za sebou a navíc dosáhl na evropskou kontinentální kvótu pro účast na olympijských hrách v Riu. Na olympijské hry vyladil formu a jeho cestu pavoukem zastavil až ve čtvrtfinále Gruzínec Avtandil Črikišvili, který ho dvakrát hodil technikou curi-goši nejprve na juko a podruhé na wazari. V opravách v nejdelším mužské zápase turnaje (přes 8 minut čistého času) porazil v prodloužení vyčerpaného Bulhara Ivajla Ivanova technikou o-uči-gari na juko. V souboji o třetí místo mu následně chyběly síly proti Sergiu Tomovi, kterému podlehl na ippon technikou sumi-gaeši. Obsadil 5. místo.\n\nMatteo Marconcini je levoruký judista s osobní technikou tomoe-nage a různými formami aši-waza, které zvládá na levou i pravou stranu. Tyto techniky doplňuje šikovným bojem na zemi.\n\n\n\n"}
{"id": "1229818", "url": "https://cs.wikipedia.org/wiki?curid=1229818", "title": "Vidmar", "text": "Vidmar\n\nSlovinské příjmení Vidmar nosí více různých osobností:\n\n"}
{"id": "1229821", "url": "https://cs.wikipedia.org/wiki?curid=1229821", "title": "Tafelspitz", "text": "Tafelspitz\n\nTafelspitz (doslova \"tabulová špička\") je pokrm rakouské kuchyně, který se vaří z hovězího nebo telecího masa. Proslavil ho císař František Josef I., který ho označil za své oblíbené jídlo, a je stálou součástí jídelníčku vídeňských restaurací, z nichž nejznámější jsou Plachutta a Zum Schwarzen Kameel.\n\nJídlo se připravuje z kousku masa zvaného květová špička: tento sval není příliš namáhaný, je proto jemný a prokvetlý tukem. Maso vcelku se pomalu uvaří v měděném hrnci s cibulí, kořenovou zeleninou, bobkovým listem a kostmi. Tradičně se podává napřed silný vývar (obvykle s celestýnskými nudlemi a játrovými knedlíčky) a jako druhý chod maso nakrájené na plátky s přílohami, k nimž patří křen strouhaný s jablky, studená omáčka \"Schnittlauchsauce\" (připravuje se ze syrových žloutků, rozšlehaných s toastovým chlebem namočeným do vývaru, strouhaným vařeným vejcem a nasekanou pažitkou), dušený špenát, fazolky na smetaně a vařené nebo osmažené brambory (rösti). Někdy se podává také pečivo, na které si strávník maže teplý morek. \n\n"}
{"id": "1229824", "url": "https://cs.wikipedia.org/wiki?curid=1229824", "title": "Valentina Shuklina", "text": "Valentina Shuklina\n\nValentina Shuklina (* 21. dubna 1982 Mykolajiv, Ukrajina) je česká dirigentka, hudební skladatelka, sbormistryně, klavíristka. Od roku 2001 působí a žije v Česku. Řadí se mezi uznávané odbornice v oblasti hudební skladby a dirigentství. S Foerstrovým komorním pěveckým sdružením vyhrála první cenu i Grand Prix v soutěži Venezia in musica 2008.\n\nValentina Shuklina se narodila 21. dubna 1982 v ukrajinském městě Nikolajev (Mykolajiv). V rodném městě absolvovala Vyšší státní hudební konzervatoř v oboru klavír a dirigování. Ve studiu pokračovala na Pražské konzervatoři, v oborech skladba (u prof. Otomara Kvěcha) a dirigování (u prof. Hynka Farkače, Miriam Němcové a Miroslava Košlera). Následně byla přijata na Akademii múzických umění v Praze, kde pokračovala ve studiu v oboru dirigování u profesorů Leoše Svárovského, Norberta Baxy, Lubomíra Mátla, Tomáše Koutníka, Jiřího Štrunce, Jiřího Chvály ad. Studium zakončila v roce 2010 provedením své skladby Requiem, kterou nastudovala a dirigovala. V roce 2011 absolvovala obor dirigování jako čtvrtá žena v historii této školy. Byl jí udělen titul MgA.\n\nJako skladatelka se kromě klasické hudby věnuje i vokální tvorbě a tvorbě melodramatu. Má za sebou 2 díla většího rozsahu, 5 melodramat, 10 sborových skladeb, přes 50 písní a více jak 70 šansonů. Coby interpret či dirigent má za sebou desítky představení. V rámci studií mj. dirigovala Komorní orchestr Pražských symfoniků, Komorní filharmonii Pardubice, Plzeňskou filharmonii a Filharmonii Hradec Králové. Byla hlavním hostujícím dirigentem Komorního orchestru Quattro, sbormistryní spojených Pražských mužských sborů, sboru pravoslavného katedrálního chrámu sv. Cyrila a Metoděje v Praze a spolupracovala s Foerstrovým komorním pěveckým sdružením. Absolvovala mezinárodní operní kurzy pod vedením N. Baxy v Ústí nad Labem a mezinárodní sbormistrovské kurzy pod vedením Blanky Juhaňákové v Bratislavě.\n\nV roce 2009 založila Netradiční operní studio NOS, které uvádělo klasické operní tituly v netradičních prostředích. V roce 2013 přetavila NO. na Tichou operu. Ta propojila operu s pantomimou. Jejím kmenovým režisérem byl Radim Vizváry a Valentina Shuklina umělecká vedoucí a dirigentka. S Tichou operou mj. realizovala i její vlastní autorské dílo Stabat Mater a zúčastnila se řady prestižních domácích i mezinárodních festivalů.\n\nJako dirigent spolupracuje v současné době s baletem Národního divadla v Praze a s divadlem F. X. Šaldy v Liberci a od roku 2008 s Hudební akademií Praha (HAP) Pavly Zumrové, s níž nastudovala několik operních inscenací a muzikálů. Příležitostně spolupracuje s dramatickými divadly jako vokální kouč a korepetitor, včetně hudebních nastudování.  Od roku 2015 působí také jako korepetitorka Národního divadla v Praze.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1229828", "url": "https://cs.wikipedia.org/wiki?curid=1229828", "title": "Kanton Diekirch", "text": "Kanton Diekirch\n\nKanton Diekirch (, , ) se rozkládá na severu Velkovévodství lucemburského.\n\nNa severu sousedí s kantony Clerf a Vianden, na východě s kantonem Echternach a s německou spolkovou zemí Porýní-Falc, na jihu s kantonem Mersch a na západě s kantony Redingen a Wiltz.\n\nKanton má rozlohu 214,93 km² a žije v něm celkem 31 819 obyvatel (2016). Je složen z 10 obcí:\n\n"}
{"id": "1229830", "url": "https://cs.wikipedia.org/wiki?curid=1229830", "title": "Josef Hyánek", "text": "Josef Hyánek\n\nProf. MUDr. Josef Hyánek, DrSc. (* 27. července 1933 Velíková na Valašsku) je současný český klinický biochemik, vědecký pracovník a vysokoškolský učitel. Jeho specializací jsou především dědičné poruchy metabolismu aminokyselin. Působí ve vědeckém týmu v pražské Nemocnici Na Homolce.\n\nJe zakladatelem organizované péče o děti s dědičnými metabolickými vadami v ČR. Je iniciátorem povinného novorozeneckého screeningu na fenylketonurii a následné diety, která zabrání mentálnímu poškození těchto dětí. Péče o děti s metabolickými vadami spolu s odbornými pracemi mu přinesla zasloužený ohlas u světových odborných kapacit.\n\nNarodil se v roce 1933 na Valašsku, gymnázium navštěvoval ve Zlíně. V roce 1957 promoval na Fakultě dětského lékařství UK v Praze, atestace z pediatrie a klinické biochemie skládal v letech 1960–6. V roce 1975 obhájil dizertaci s tematikou dědičných poruch metabolismu aminokyselin, roku 1980 habilitoval na docenta pro obor klinická biochemie, profesuru pro tento obor získal v roce 1985.\n\nProfesně působil jako sekundární a později samostatně pracující odborný lékař na dětském a infekčním oddělení nemocnice v Uherském Hradišti a později ve Fakultní nemocnici II v Praze. Od roku 1968 do 1984 pracoval jako odborný asistent a docent Oddělení klinické biochemie FVL UK v Praze. Přednostou ve stejném oddělení byl v letech 1984–1992, poté odešel do nově otevřeného Oddělení klinické biochemie, hematologie a imunologie Nemocnice Na Homolce.\n\nVydal 2 knihy o dědičných metabolických poruchách, je spoluautorem 5 dalších monografií, uveřejnil v odborných lékařských časopisech více jak 200 publikací, přednesl přes 300 přednášek na domácím i zahraničním foru. Organizoval 19 národních a 6 mezinárodních sympozií a kongresů. Byl úspěšným řešitelem 12 grantových úkolů. Odborný zájem v posledních letech zaměřuje na primární prevenci kardiovaskulárních onemocnění u dětí, především hypercholesterolemií. Tato onemocnění se po zavedení povinného selektivního screeningu v naší rizikové dětské populaci stala velkým diferenciálně diagnostickým problémem. Dále se věnuje diferenciaci hyperhomocysteinemií, protože problematika hypomethylace, jejíž důsledkem hyperhomocysteinemie vznikají - získává stále více na významu ve spojení s nutrigenomikou hlavně v prevenci cévních a pojivových onemocnění.\n\nJe členem řady odborných společností – České společnosti klinické biochemie, České společnosti lékařské genetiky, České pediatrické společnosti, České společnosti pro vady pohybového ústrojí a České společnosti pro patofyziologii - společnosti pro aterosklerózu. Ze zahraničních jmenujme Society for Study of Inborn Errors of Metabolism (Liverpool), American Association for Clinical Chemistry (Washington), European Society for Atherosclerosis, International Society for Human Genetics, International Society for Newborn Screening (Sendai), International Society for Medical Genetics (Berlín), European Society for PKU a Evropská společnost pro aterosklerózu. Byl zvolen předsedou Sdružení chronicky nemocných dětí v ČR.\n\nV roce 2013 mu byla udělena za jeho celoživotní přínos oboru Zlatá pamětní medaile České lékařské společnosti Jana Evangelisty Purkyně. V roce 2015 byl na návrh senátorky Ivany Cabrnochové oceněn stříbrnou medailí předsedy Senátu.\n\n"}
{"id": "1229834", "url": "https://cs.wikipedia.org/wiki?curid=1229834", "title": "Zemětřesení v Makedonii 2016", "text": "Zemětřesení v Makedonii 2016\n\nZemětřesení v Makedonii 2016 bylo zemětřesení, ke kterému došlo 11. září 2016 v 15:10 místního času několik kilometrů od města Skopje. Zemětřesení mělo sílu zhruba 5,1 až 5,3 momentové škály a bylo zaznamenáno v několika dalších zemích. Zemětřesení poškodilo několik desítek domů a obchodů. \n\nZemětřesení způsobilo škody v přepočtu několik desítek milionů Kč. Podle některých zpráv bylo zraněno 30 lidí.\n"}
{"id": "1229841", "url": "https://cs.wikipedia.org/wiki?curid=1229841", "title": "Žabokreky nad Nitrou", "text": "Žabokreky nad Nitrou\n\nŽabokreky nad Nitrou jsou obec na Slovensku v okrese Partizánske v Trenčínském kraji. Žije zde  obyvatel.\n\nPrvní písemná zmínka o obci je z roku 1291. V obci je římskokatolický kostel Panny Marie Královny andělů z roku 1913.\nV obci se nachází gotická hranolovitá věž postavena kolem roku 1320.\n\n"}
{"id": "1229845", "url": "https://cs.wikipedia.org/wiki?curid=1229845", "title": "Kanton Redingen", "text": "Kanton Redingen\n\nKanton Redingen (, , ) je kanton v Lucembursku.\n\nNa severu sousedí s kantonem Wiltz, na východě s kantony Diekirch a Mersch a na jihu s kantonem Capellen. Na západě hraničí s Belgií.\n\nKanton má rozlohu 267,49 km² a žije v něm celkem 17 609 obyvatel (2016). Je složen z 10 obcí:\n\n"}
{"id": "1229849", "url": "https://cs.wikipedia.org/wiki?curid=1229849", "title": "Leipsoi", "text": "Leipsoi\n\nLeipsoi (druhý pád \"Leipson\") ( ) je řecký ostrov v souostroví Dodekany, který leží na východě Egejského moře 13 km východně od Patmu, 9 km severně od Leru a 5 km jižně od Arki. Spolu s blízkými ostrůvky tvoří stejnojmennou obec. Ostrov Leipsoi má rozlohu 15,84 km² a obec 17,35 km². Obec je součástí regionální jednotky Kalymnos v kraji Jižní Egeis.\n\nV roce 2011 žilo v obci 790 obyvatel, všichni na hlavním ostrově. Hlavním a jediným obydleným sídlem ostrova je město Leipsoi. Celý ostrov tvoří jednu obec, která se nečlení na obecní jednotky a komunity a tvoří ji jediné sídlo. V závorkách je uveden počet obyvatel jednotlivých sídel.\n\nVlastní ostrov je protáhlý z severozápadu na jihovýchod. Uprostřed je zúžený a jedná se tak vlastně o dva poloostrovy, které jsou spojené úzkou šíjí. Ostrov má velmi nepravidelné pobřeží s mnoha chráněnými zátokami. Ostrov je kopcovitý. Jeho nejvyšší bod Skafi má nadmořskou výšku 277 m a nachází se v západní části ostrova. Ve východní části se nachází hlavní město a nadmořská výška tam dosahuje maximálně 100 m.\n"}
{"id": "1229876", "url": "https://cs.wikipedia.org/wiki?curid=1229876", "title": "Lékárna Pallarès", "text": "Lékárna Pallarès\n\nLékárna Pallarès ( Farmàcia Pallarès) je budova na území obce Solsona, v katalánské provincii Lleida, zahrnutá do soupisu architektonického dědictví Katalánska (IPA-42077).\n\nBudova stojí na rohu Calle Castillo a Carrer de Calasanz, pochází z poloviny 15. století. Později byla přestavěna. Má přízemí a dvě patra. V přízemí s kamennou zdí je půlkruhový vchod, zatímco ostatní stěny jsou se štukem a dekorativními prvky. V prvním patře jsou dva balkony a v nejvyšším patře jsou dvě malá okna. \n\nV této budově byla první lékárna v Solsoně. Diecézní muzeum uchovává skříň, tři knihy receptů a hmoždíř z lékárny. Nyní jsou zde byty.\n"}
{"id": "1229882", "url": "https://cs.wikipedia.org/wiki?curid=1229882", "title": "Stuart Maconie", "text": "Stuart Maconie\n\nStuart Maconie (* 13. srpna 1960) je anglický rozhlasový moderátor a novinář. Narodil se ve městě Whiston a předtím, než se začal věnovat žurnalistice působí v různých kapelách. Později přispíval například do magazínů \"Mojo\", \"Q\" \"The Guardian\". Společně s Markem Radcliffem má pořad na BBC Radio 6 Music nazvaný \"Radcliffe & Maconie\". V letech 2006 až 2008 měl vlastní pořad.\n"}
{"id": "1229884", "url": "https://cs.wikipedia.org/wiki?curid=1229884", "title": "Ágasegyháza", "text": "Ágasegyháza\n\nÁgasegyháza je obec v Maďarsku v župě Bács-Kiskun v okrese Kecskemét, asi 80 km jihovýchodně od Budapešti. Žije v ní 1947 obyvatel (podle sčítání z roku 2008).\n\nÁgasegyháza leží ve středním Maďarsku. Rozkládá se v nadmořské výšce zhruba 80 - 110 m. Nejbližším městem je Izsák, vzdálené 7 km. Obcí prochází železnice vedoucí z Kecskemétu a napojující se dál na hlavní spoj do Budapešti. Vesnice se nachází vedle národního parku Kiskunság.\n\nOblast byla osídlena již v neolitu. První zmínka o obci pochází z roku 1353. V průběhu středověku byla vesnice obydlena hlavně kumány. Při tureckých nájezdech se její obyvatelé uchýlili do blízkého Kecskemétu. Po turecké éře zde byly zakládány farmy a zdejší obyvatelé se dodnes orientují na pěstování ovoce a vinné révy.\n\nNyní se v obci nachází škola, školka, kulturní dům, knihovna, lékárna a jiné.\n\n\n"}
{"id": "1229885", "url": "https://cs.wikipedia.org/wiki?curid=1229885", "title": "Andrea Bocskor", "text": "Andrea Bocskor\n\nAndrea Bocskor (, ), (* 11. srpna 1978 Berehovo, Ukrajinská SSR) je maďarská politička a současná poslankyně Evropského parlamentu s mandátem 2014 až 2019.\n\nV maďarských eurovolbách 2014 kandidovala za stranu Fidesz na 9. místě, jako kandidátka za \"podkarpatské Maďary“, kteří žijí na území dnešní Ukrajiny. Získala mandát a stala se členkou poslaneckého klubu Evropské lidové strany. V EP pracuje jako místopředsedkyně Výboru pro kulturu a vzdělávání a Delegace v Parlamentním shromáždění Euronest.\n\n\n"}
{"id": "1229887", "url": "https://cs.wikipedia.org/wiki?curid=1229887", "title": "St Giles-without-Cripplegate", "text": "St Giles-without-Cripplegate\n\nSt Giles-without-Cripplegate je anglikánský kostel nacházející se v City of London. Stojí v ulici Fore Street v moderním komplexu Barbican. Kostel stál mimo historické městské hradby, nedaleko Cripplegate. Kostel je zasvěcen Svatému Jiljí, patronu žebráků a zdravotně postižených. Jde o jeden z mála středověkých kostelů v City of London, které přežily Velký požár v roce 1666.\n\n"}
{"id": "1229890", "url": "https://cs.wikipedia.org/wiki?curid=1229890", "title": "Bošany", "text": "Bošany\n\nBošany jsou obec na Slovensku v okrese Partizánske v Trenčínském kraji. Žije zde  obyvatel.\n\nPrvní písemná zmínka o obci je z roku 1183. V obci je římskokatolický kostel sv. Martina biskupa z roku 1777.\nV obci se nachází renesanční kaštel pocházejíci z roku 1550 a barokní z roku 1776.\n\n\n"}
{"id": "1229897", "url": "https://cs.wikipedia.org/wiki?curid=1229897", "title": "Náměstí svobody (Bratislava)", "text": "Náměstí svobody (Bratislava)\n\nNáměstí svobody (, v letech 1933–1950 a 1990–1991 se název psal podle starých pravidel pravopisu: \"náměstí Svobody\"), je jedno z nejznámějších a největších náměstí v Bratislavě. Nachází se v městské části Staré Město a má rozměry přibližně 200×200 metrů.\n\nVe středověku se na místě současného náměstí nacházely vinice. Náměstí vzniklo pravděpodobně v 17. století, kdy zde byl postaven letní arcibiskupský palác, který v současnosti slouží jako Úřad vlády Slovenské republiky. Náměstí bylo později upraveno jako trávník, který byl rozdělen stromořadím. Stromořadí se nazývalo Knížecí nebo \"Fürstenallee\" a \"Hercegfasor\". Z výrazu Fürstenallee vzniklo slovo \"Firšnál\".\n\nVe 40. a 50. letech 20. století zde byl postaven Poštovní palác a budovy Slovenské technické univerzity, čímž se náměstí ze všech stran uzavřelo. Během socialismu se náměstí jmenovalo \"Gottwaldovo náměstí\" na počest prvního československého prezidenta Klementa Gottwalda, který měl od roku 1980 v jednom z rohů náměstí pomník se svou družinou (slavnostní odhalení proběhlo 13. listopadu 1980). Práce na tomto sousoší započaly v roce 1975 a na jeho vzniku se spolupodílel akademický sochař Tibor Bártfay; na náměstí stálo až do roku 1990, kdy bylo částečně rozebráno (odrezání hlav a jejich následné uložení v depozitech Galerie města Bratislavy), a zbytek památníku byl následně odstřelen.\n\nOd roku 1980 se zde rovněž nachází největší fontána v Bratislavě, \"Družba\"; od roku 2007 je fontána mimo provoz a v současnosti (2018–2019) probíhá její kompletní rekonstrukce a částečná přestavba.\n\nToto náměstí bylo jedním z prvních, které bylo po roce 1989 přejmenováno. V současnosti slouží k příležitostným koncertům a kulturním akcím, někdy jako místo demonstrací a stávek.\n"}
{"id": "1229899", "url": "https://cs.wikipedia.org/wiki?curid=1229899", "title": "Afwillit", "text": "Afwillit\n\nAfwillit je minerál ze skupiny hydratovaných nesosilikátů. Byl objeven roku 1925 na lokalitě Dutoitspan Mine v Kimberley, v Jižní Africe. Pojmenován byl taktéž roku 1925 a to Johnem Parrym a Frederickem Eugenem Wrightem. Jeho jméno bylo vytvořeno zkratkou jména bývalého vedoucího diamantového dolu De Beers, který působil v Jižní Africe, Alpheuse Fullera Williamse.\n\nTento minerál vzniká za působení kontaktní metamorfózy vápenců se silikáty a nezbytnou hydratací. Zdá se, že afwillite, stejně jako spurit nebo kalcit, se postupně separuje a shlukuje do fluid, které poté krystalizují. Laboratorní studie došly k závěru, že afwillite se formuje při teplotě nižší než 200 °C, dle rozboru obvykle okolo 100 °C.\n\n\n\nČasto v asociaci s apofylitem, natrolitem, thaumasitem, merwinitem, spuritem, gehlenitem, ettringitem, portlanditem, hillebranditem, foshagitem, brucitem a kalcitem.\n\nTento minerál nemá žádné specifické využití, avšak můžeme ho najít například v tuhnoucím betonu z portlandského cementu, kde dochází k potřebné hydrataci vápníkem bohatých silikátů.\n\n\n"}
{"id": "1229900", "url": "https://cs.wikipedia.org/wiki?curid=1229900", "title": "Salmson 4", "text": "Salmson 4\n\nSalmson 4 byl dvoumístný dvouplošník užívaný jako průzkumný a bitevní letoun, který vznikl ve Francii na sklonku první světové války.\nTyp vznikl na základě požadavků \"Aéronautique Militaire\" na lehce pancéřovaný dvoumístný letoun schopný průzkumných operací a útoků na pozemní cíle (kategorie AB.2), vybavený fotografickou kamerou a radiovým přístrojem. Firma Salmson na ně odpověděla letounem založeným na své úspěšné konstrukci Salmson 2, jehož konstrukce byla o něco zvětšena. Zvětšilo se zejména rozpětí křídel, vzpěrový systém byl změněn na tříkomorový a počet mezikřídelních vzpěr vzrostl na celkem 12. \n\n3. května 1918 byla firmě udělena zakázka na sériovou výrobu typu, a v době příměří v Compiègne se u frontových jednotek nacházelo celkem 12 kusů. Po skončení války výroba nepokračovala, a poslední exempláře byly ze služby u jednotek staženy v roce 1920.\n\n\nÚdaje podle publikace \"French Aircraft of the First World War\"\n\n\n"}
{"id": "1229906", "url": "https://cs.wikipedia.org/wiki?curid=1229906", "title": "Andor Deli", "text": "Andor Deli\n\nAndor Deli, (, ), (* 2. květen 1977, Óbecse, SAO Vojvodina, SFRJ) je srbský politik maďarské národnosti v Autonomní oblasti Vojvodina, současný maďarský poslanec Evropského parlamentu s mandátem 2014 až 2019.\n\nVystudoval práva na Univerzitě v Novém Sadu. Od roku 2001 je členem Svazu vojvodinských Maďarů. V letech 2012 až 2014 byl místopředsedou autonomní vlády Vojvodiny. V maďarských eurovolbách 2014 byl zvolen na kandidátce strany Fidesz jako zástupce vojvodinských Maďarů, kteří žijí na území dnešního Srbska. V EP je členem poslaneckého klubu Evropské lidové strany, a dále členem Výboru pro dopravu a cestovní ruch a Delegace v Parlamentním výboru pro stabilizaci a přidružení EU-Srbsko.\n\nAndor Deli je ženatý, má dvě dcery. Mluví maďarsky, srbsky, německy a anglicky.\n\n\n"}
{"id": "1229908", "url": "https://cs.wikipedia.org/wiki?curid=1229908", "title": "Boże, coś Polskę", "text": "Boże, coś Polskę\n\nBoże, coś Polskę je polská katolická duchovní píseň. Po získání samostatnosti Polska v roce 1918 soutěžila s Dąbrowského mazurkou o to stát se státní hymnou.\n\nPíseň vznikla z hymny Alojze Felińského (text) a Jana Nepomucena Piotra Kaszewského (hudba) složené na počest cara a krále Polského království (kongresového) „Boże, zachowaj Króla” uvedené roku 1816 (od roku 1818 pod názvem \"Pieśń narodowa za pomyślność króla\") složené na objednávku velkoknížete Konstantina a určené Alexandru I.. Tato hymna měla vzor v britské hymně God save the King. V původním textu Felińského byla slova: \"Naszego króla zachowaj nam Panie!\", jako hold caru a králi Alexandru I. k výročí Polského království. \nJiž v následujícím roce se místo uvedeného verše neoficiálně začalo zpívat \"Naszą ojczyznę racz nam wrócić, Panie\". Nápěv byl zjednodušen a upraven do podoby duchovní písně „Bądź pozdrowiona, Panienko Maryja”. Tato píseň začala fungovat mezi lidmi jako píseň konspirační a po porážce listopadového povstání se stala manifestací vlasteneckého cítění. K původním dvěma slokám byla v roce 1828 přidány další dvě z písně \"Hymnus do Boga o zachowanie wolności\", jehož autorem był Antoni Gorecki. Současně se píseň začala zpívat na melodii staré fanfáry \"Bądź pozdrowiona, Panienko Maryjo\", později na melodii \"Serdeczna Matko\" (autorem nejstarší verze byl Jan N. Kraszewski). Na území okupovaném Ruskem byla roku 1862 zakázaná. O rok později provázela lednové povstání a odtud pochází označení \" Marseillaise roku 1863\". Byla rychle přeložena do mnoha jiných jazyků.\nPo získání nezávislosti (též po r. 1989) ) se již zpívalo \"Ojczyznę wolną pobłogosław Panie\", zatímco v časech okupace a komunistické vlády zněla prosba o navrácení svobody: \"Ojczyznę wolną racz nam wrócić Panie\".\nPíseň může být interpretována z eschatologické perspektivy polského mesianismu: slovy Bůh a vlast evokuje příměr vztahu Boha a vyvoleného národa.\n\nPůvodní text publikovaný v „Gazecie Warszawskiej” 20 července 1816:\n\n"}
{"id": "1229910", "url": "https://cs.wikipedia.org/wiki?curid=1229910", "title": "Malina (řeka)", "text": "Malina (řeka)\n\nMalina je kanalizovaná řeka na Záhoří, protéká územím okresu Malacky. Je to levostranný přítok Moravy, má délku 47 km a je tokem III. řádu. Při ploše povodí 516,6 km² má průtok v ústí průměrně 1,8 m³ / s.\n\nPramení v Malých Karpatech, v podcelku Pezinské Karpaty, pod vrchem Tri kopce (661,8 m) v nadmořské výšce kolem 610 m n. m.\n\nZpočátku teče na severozápad, vytváří Modranskou dolinu a obrací se na západ. Vstupuje do Borské nížiny, napájí vodní nádrž Kuchyňa a protéká obcí Kuchyňa ve dvou oddělených rovnoběžných korytech. Za obcí se spojuje opět do jednoho koryta a teče na krátkém úseku na severozápad.\n\nPoté vstupuje na území VVP Záhoří, zprava přibírá Cabada jarok, napájí Třetí rybník, do kterého z jihu ústí Pernecká Malina s přítokem Kuchyňská Malina. Vzápětí napájí i Čtvrtý rybník a obloukem se stáčí na jihozápad. Opouští území VVP a protéká přes Malacky, dále přibírá zleva Balážovský potok, zprava Ježovku a zleva Tančibocký potok. V oblasti soutoku s těmito třemi přítoky jsou vybudovány Jakubovské rybníky.\n\nDále teče západním směrem podél obci Jakubov a prudce se stáčí na jih, po chvíli na jihovýchod a teče souběžně se Zohorským kanálem na pravém břehu. Obloukem se stáčí na východ, přibírá zleva Močiarku) a opět teče na jih. Z levé strany přibírá Suchý potok nedaleko obce Láb, protéká okrajem obce Zohor, zleva přibírá Zohorský potok, zprava druhé rameno Močiarky, následně zleva Stupavský potok a v oblasti Devínského jezera ústí do Moravy.\n"}
{"id": "1229923", "url": "https://cs.wikipedia.org/wiki?curid=1229923", "title": "František Xaver Ábel", "text": "František Xaver Ábel\n\nFrantišek Xaver Ábel (9. červenec 1722, Malženice – 8. říjen 1784, Prešov) byl slovenský římskokatolický řeholník, filozof a vysokoškolský pedagog.\n\nStudoval v Prešově a v Košicích, teologii v Trnavě. V 1740 vstoupil do Tovaryšstva Ježíšova (jezuité). Byl profesorem etiky a přirozeného práva na Trnavské univerzitě. Po zrušení řehole jezuitů působil jako kazatel v Prešově.\n\nAutor české učebnice náboženství pro studující (\"Učenje křesťanského w otázky a odpovědi\", Trnava 1762) a sbírky básní s náboženskou tematikou.\n\n"}
{"id": "1229924", "url": "https://cs.wikipedia.org/wiki?curid=1229924", "title": "Peter Krištof Akai", "text": "Peter Krištof Akai\n\nPeter Krištof Akai (25. březen 1706, Velká Hradná – 28. březen 1766/7, Kláštor pod Znievom) byl slovenský filozof a astronom. Narodil se do slovenské zemanské rodiny. Studoval na gymnáziu v Trenčíně, později přešel do Vídně. Od roku 1745 působil na Trnavské univerzitě jako profesor logiky, pak odešel do Košic přednášet filozofii. V letech 1760 až 1762 působil v Klášteře pod Znievom. V roce 1737 vyšlo v Košicích jeho přírodněfilozofické dílo \"Cosmographia seu philosophica mundi descriptio\" (česky \"Kosmografie nebo filozofický popis světa\") .\n"}
{"id": "1229926", "url": "https://cs.wikipedia.org/wiki?curid=1229926", "title": "Jozef Florián Babor", "text": "Jozef Florián Babor\n\nJosef Florián Babor (4. května 1872, Praha, Rakousko-Uhersko – 11. ledna 1951, Bratislava) byl slovenský filozof, biolog, lékař, univerzitní profesor, malakolog, botanik a entomolog, filozofující biolog, novoscholastický filozof českého původu. Snažil se sjednotit nejnovější poznatky z biologie s katolickým učením.\n\nNarodil se v rodině Josefa Babora, učitele na farní škole na Malé Straně a matky Anny, rozené Liršové. Předkové rodičů pocházeli z Čech. Po skončení základní školy pokračoval ve studiu na akademickém gymnáziu, kde maturoval v roce 1891. V roce 1897 ukončil studium na Lékařské fakultě KU v Praze. Po absolvování univerzity provedl studijní cestu, během níž navštívil Rakousko-Uhersko, Německo, Francie, Itálie, Velkou Británii, Nizozemí a Švýcarsko. Po promoci začíná zpočátku pracovat jako soukromý neurolog a psychiatr v Praze.\n\nDne 17. srpna 1915 se v Praze oženil s třiadvacetiletou Marií Rejžkovou. V té době byl lékařem pro nemoci nervové v Praze II.\n\nAsi od roku 1915 pracoval jako vojenský lékař v Jindřichovice, od roku 1919 v Praze, Košicích, později v Užhorodě a Trnavě. V roce 1922 pracoval jako soukromý lékař a smluvní přednosta vojenské psychiatrické léčebny v Trnavě. V letech 1924 až 1943 působil na LFUK V Bratislavě jako profesor obecné biologie v letech 1924 - 1947. Od roku 1939 působil zároveň i na Přírodovědecké fakultě této univerzity. Od roku 1928, kdy získal řádnou profesuru, přednášel systematickou zoologii. V 40. letech 20. století působil na čtyřech bratislavských fakultách. Jako lékař se vedle neurologii zabýval i problémy hematologie, sarkolyzy a otázkami zánětů a účinky radioaktivity. Byl také průkopníkem radiobiologie na Slovensku. Zabýval se i archeologií a paleontologii. Byl autorem více než 250 odborných vědeckých a popularizačních prací z různých oborů. Spolupracoval i na Jandově Velkém přírodopisu a Ottova slovníku naučném. Přispěl i do České vlastivědy o fauně Slovenska.\n\nProfesor Babor se stal průkopníkem české malakologie. Během svého života popsal několik nových druhů měkkýšů a napsal celou řadu malakozoologických prací. V některých svých pracích se zabýval i savci, rybami, plazy, obojživelníky a také vyššími i nižšími bezobratlými. Zabýval se také entomologií, hlavně koleopterológiou a své sběry prováděl hlavně v okolí Nitry, odkud jeho významné nálezy cituje v svém \"Přehledu\" i Antonín Fleischer.\n\nByl i profesor systematické zoologie Přírodovědecké fakulty SU (1940 - 1947), předseda mineralogicko-geologického a paleontologického odboru Slovenského vlastivědného muzea a později i předseda Přírodovědného odboru Slovenského muzea. Byl i členem několika zahraničních vědeckých společností.\nMUDr. Josef Florián Babor se zabýval i otázkami mravní odpovědnosti vědců.\n\nBabor měl velkou úctu k františkánské spiritualitě a byl přesvědčen, že ona má nejblíže slovenské mentalitě. Jako člen třetího řádu sv. Františka přijal jméno Columbanus. Byl externím profesorem na františkánském Studium generale v Žilině. Filozofickými a náboženskými úvahami přispíval do zejména do těchto časopisů: Františkánksy obzor, Kultura, Filozofický sborník, Směr, Nová práce, Pero a Řád. Věnoval se zejména filozofii Duns Scota. Zvláštní pozornost věnoval zejména jeho nauce o individualitě.\n\n\n\n\n"}
{"id": "1229927", "url": "https://cs.wikipedia.org/wiki?curid=1229927", "title": "Vladimír Brožík", "text": "Vladimír Brožík\n\nVladimír Brožík (3. prosince 1930 Přešín – 9. července 2008 Myjava) byl slovenský filosof, axiolog, estetik a vysokoškolský pedagog.\n\nNarodil se v západních Čechách, na lesní samotě v katastrálním území obce Přešín, nedaleko městečka Blovice v Plzeňském kraji. Předkové z otcovy strany byly z okolí Plzně, z matčiny strany z Chodska. Otce znal pouze krátce, matka mu zemřela když měl osm let. Vychovávala ho babička, později známá správkyně Kozinova statku v Újezdu ​​u Domažlic. Měšťanskou školu navštěvoval v Blovicích. Střední vzdělání získal na obchodní akademii v Plzni a (po přestěhování se s babičkou do Štěchovice) na Československé obchodní akademii v Praze.\n\nPo maturitě v roce 1949 ho přijali na Fakultu sociálních věd VŠPHV v Praze; školu ukončil diplomovou prací o Josefovi Václavu Sládkovi. Stal se asistentem a později vědeckým aspirantem na FF UK v Praze. Jelikož na Slovensku v té době nebyl dostatek vysokoškolsky vzdělaných lidí, dostal nabídku pracovat na VŠMU v Bratislavě, kde přednášel filozofii a estetiku. V té době se na Slovensku i oženil a natrvalo usadil. V roce 1961 získal vědeckou hodnost CSc. a v roce 1964 habilitoval. V letech 1961–1966 byl proděkanem Divadelní fakulty a v letech 1966–1969 prorektorem VŠMU v Bratislavě.\n\nV roce 1969 přestoupil na katedru filozofie FF UK v Bratislavě. Přednášel axiologii a badatelsky se věnoval zejména problematice estetických a uměleckých hodnot. V letech 1970–1972 byl proděkanem FF UK, později, v letech 1972–1975 prorektorem UK pro vědu a výzkum. V roce 1979 obhájil vědecký titul DrSc. O tři roky později získal řádnou profesuru na katedře estetiky a věd o umění FF UK, kterou spolu s doc. Eugenem Šimunkem spoluzakládal a v letech 1975–1985 vedl.\n\nPak se stal ředitelem Literárněvědního ústavu SAV. Na tomto postu působil až do politického převratu v roce 1989, kdy na ředitelskou funkci abdikoval a zbývající rok do důchodu si odsloužil jako řadový vědecký pracovník. Na sklonku života ještě přednášel axiologii a v rámci ní aplikovanou vědeckou disciplínu hodnotové orientace na půdě katedry etiky a katechetiky FF UKF v Nitře.\n\nPo náročné operaci srdce (čtyřnásobný bypass) se natrvalo uchýlil do myjavských kopanic, kde v létě roku 2008 zemřel. Pohřben je na Hřbitově Slávičie údolie v Bratislavě.\n\nOd marxismu se přes axiologii propracoval až k filozofii lidské činnosti. Jeho hlavní a celoživotní vědeckou inspirací bylo dílo zakladatele české axiologie Mariana Várossa. Vychoval dvě generace herců, uměleckých pracovníků, estetiků a pedagogů. Jedním z jeho žáků byl i básník Dano Hevier.\n\n"}
{"id": "1229928", "url": "https://cs.wikipedia.org/wiki?curid=1229928", "title": "FK Chimik Dzeržinsk", "text": "FK Chimik Dzeržinsk\n\nFutbolnyj klub Chimik Dzeržinsk (rusky: Футбольный клуб «Химик» Дзержинск) byl ruský fotbalový klub sídlící ve městě Dzeržinsk v Nižněnovgorodské oblasti. Založen byl v roce 1946, zanikl v roce 2016. Klubové barvy byly černá a bílá.\n\nSvé domácí zápasy odehrával na stadionu Chimik s kapacitou 5 266 diváků.\n\nZdroj: \n\n\nZdroj: \n\n"}
{"id": "1229929", "url": "https://cs.wikipedia.org/wiki?curid=1229929", "title": "Kanin", "text": "Kanin\n\nKanin může být:\n\n\n\n"}
{"id": "1229950", "url": "https://cs.wikipedia.org/wiki?curid=1229950", "title": "Spolek přátel Rumburku", "text": "Spolek přátel Rumburku\n\nSpolek přátel Rumburku je občanské sdružení, které vzniklo 10. prosince 2013. \n\nV roce 2014 se s účinností nového občanského zákoníku stal spolkem. Cílem spolku je zapojit více občanů do veřejného života v Rumburku a jeho přilehlém okolí. Spolek se zaměřuje zejména na témata z oblasti historie, kultury, životního prostředí a další oblasti, které se bezprostředně dotýkají regionu, města Rumburku a jeho občanů. Spolek se hlásí k odkazu vzdělávacího spolku Humboldt založeného již v roce 1865, který byl hlavním iniciátorem založení Městského vlastivědného muzea v Rumburku dne 15. května 1902.\n\nNa úplném počátku byla myšlenka založit v Rumburku vlastivědný spolek, který by se zabýval historií, ochranou památek a dalšími osvětovými akcemi podobně jako Kruh přátel muzea Varnsdorf v sousedním Varnsdorfu. \n\nByla oslovena přibližně dvacítka rumburských občanů, kteří se aktivně zajímají o Rumburk a jeho historii, z nichž se zformovala skupina těch, kteří byli ochotni nabídnout svůj čas a znalosti ve prospěch vznikajícího spolku. Činnost této pracovní skupiny vyústila v ustavující členskou schůzi, jež se uskutečnila v úterý 26. listopadu 2013 v zasedacím sále Městské knihovny v Rumburku při účasti 12 zakládajících členů a jednoho hosta. Na ustavující schůzi Spolku přátel Rumburku byly schváleny stanovy spolku a členové přípravné skupiny byli zvoleni funkcionáři.\n\nÚřední registrace Spolku přátel Rumburku proběhla ještě ve starém právním režimu (jako občanské sdružení) na Ministerstvu vnitra ČR dne 10. prosince 2013.\n\nČinnost je zaměřena na realizaci akcí pro veřejnost zejména přednášek a naučných vycházek z oblasti historie, životního prostředí a kultury. Řada z nich měla takový ohlas, že se v dalších letech dočkaly pokračování nebo opakování.\n\nKaždoroční akce v čase vánočním či povánočním pořádaná s Loretou Rumburk, jejíž náplní jsou prohlídky betlémů u místních majitelů Jaroslava Blažka, a Jaroslava Pšeničky, prohlídku kostelního betléma v děkanském kostele sv. Bartoloměje, klášterního betléma v kostele sv. Vavřince u Lorety v Rumburku a mechanického betlému Jiřího Cobla st. v Dolních Křečanech.\n\nJedná se o pokračující sérii promítání srovnávacích fotografií města Václava Jelínka s komentářem Jaroslava Hockého. Promítání přibližuje staré fotografie míst, budov a ulic města Rumburku a okolí v porovnání se současnou podobou. Srovnávací fotografie jsou často foceny ze stejného místa a úhlu, ovšem to už v některých případech není možné.\n\nOpakovaná akce \"Den otevřených podstávkových domů v Rumburku\" pořádaná samostatně nebo v rámci mezinárodní akce Den otevřených podstávkových domů. Jedná se o komentovanou prohlídku souboru podstávkových domů ve Šmilovského ulici v Rumburku, které byly prohlášeny za vesnickou památkovou rezervaci roku 1995. Osmnáct dochovaných roubených podstávkových domů bylo postaveno v letech 1786–1805. Součástí prohlídky je zpřístupněný podstávkový dům čp. 879/27, kde je umístěna výstava historických fotografií domu a celé ulice a dále historických stavebních plánů.\n\n„Ukliďme svět, ukliďme Česko“ je o celorepubliková dobrovolnická úklidová akce, která vznikla z podnětu Spolku Ekosomák po vzoru světového hnutí „Let's do it“ původně jako akce \"Ukliďme Česko\", jejímž cílem je uklidit nelegální černé skládky a nepořádek. Od roku 2016 došlo ke spojení se Svazem ochránců přírody, který dlouhodobě organizoval akci „Ukliďme svět“ a vznikla společná úklidová akce „Ukliďme svět, ukliďme Česko“.\nV rámci akce je v Rumburku zajištěn a realizován úklid lesa v blízkosti Pstružného potoku a naučné stezky na Dymník.\n\nOd roku 2015 každoroční akce členů spolku, kdy je každý rok vyčištěna vytyčená část koryta a břehů řeky Mandavy ve městě Rumburk od plastů a ostatního odpadu. Sesbíraný odpad je pak odvezen ve spolupráci s Městským úřadem Rumburk.\n\nPo založení měl spolek tři orgány. Členskou schůzi jako nejvyšší orgán spolku, správní výbor jako tříčlenný kolektivní statutární a revizora jako individuální kontrolní orgán. Po necelých třech letech došlo k přehodnocení této struktury a členská schůze odhlasovala rozšíření kolektivního statutárního orgánu, zrušila funkci revizora a sama převzala kontrolu nad činností správního výboru.\n\nV současnosti má Spolek přátel Rumburku jen dva orgány – členskou schůzi a správní výbor.\n\nČlenská schůze je shromážděním všech členů a je nejvyšším orgánem spolku. Mezi jinými pravomocemi rozhoduje o složení statutárního orgánu spolku, určuje hlavní směřování spolkové činnosti, rozhoduje o změně stanov spolku a má kontrolní funkci.\n\nSprávní výbor je kolektivním statutárním orgánem spolku, rozhoduje vždy v plénu. Má pět členů, kteří jsou volení členskou schůzí na pět let. Členové správního výboru si na své první schůzi volí ze svého středu předsedu, místopředsedu a hospodáře. Správní výbor spravuje majetek spolku, řídí jeho činnost a zastupuje spolek navenek.\n\nPředseda správního výboru jedná za spolek na základě rozhodnutí správního výboru, vede zasedání členské schůze i správního výboru. Každoročně předkládá členské schůzi ke schválení výroční zprávu spolku. Místopředseda správního výboru zastupuje předsedu správního výboru v jeho nepřítomnosti a stará se o písemnosti spolku. Vede seznam členů, zodpovídá za spisovou službu a archivaci dokumentů vzniklých na základě činnosti spolku. Hospodář správního výboru má na starosti hospodaření s finančními prostředky spolku podle platných právních předpisů, spravuje pokladnu spolku a každoročně předkládá členské schůzi ke schválení účetní závěrku spolku.\n\nJedná se významnou rumburskou kulturní památku, někdejší kavárnu a cukrárnu Café Henke (čp. 3) a vedlejší bývalou Italskou vinárnu (pozdější prodejna polotovarů a cukrárna, čp. 4) v Rumburku na pěší zóně. \n\nHistorie budovy sahá až do 18. století i dál. Vazba se jménem Henke se datuje k roku 1898, kdy se stává vlastníkem budovy Franz Henke a nechává objekt přestavět do dnešní podoby a účel budovy je od té doby již jen pohostinství. Právě Franz Henke pověřil přestavbou budovy architekta Emila Röslera. Rösler byl ovlivněn německou architekturou, i proto stavba zejména v našem kraji působí výjimečně. Modernizace a přistavování bylo motivováno také konkurencí se sousední Clignonovou vinárnou, tzv. Italkou, která pochází také z konce 18. století. Po roce 1945 dochází k zestátnění budovy Cafe Henke a sloučení s budovou Clignonovy vinárny, s níž je funkčně propojena. Provozovatelem jsou s různými obměnami názvu a sídla Restaurace a jídelny. Název Café Henke byl po válce nepřijatelný, proto jej vystřídal název Krym, který vydržel až do roku 1989, jen v roce 1968 byl název Svoboda. Po revoluci v roce 1989 vlastnila objekt firma Wika, za jejíž působnosti vznikl výběrovou soutěží název Venuše. V roce 1992 byl objekt prodán firmě Sever-Šípek, postupně přestávaly být využívány jednotlivé části a roku 2004 byl celý komplex zavřen.\n\nZačátkem roku 2008 byl Ministerstvem kultury komplex prohlášen za kulturní památku. Cafe Henke je jedinou z rumburských staveb zapsanou v seznamu nejohroženějších památek ČR.\n\nBudova Café Henke je se svolením současného majitele pana Jiřího Kováře sídlem Spolku přátel Rumburku.\n\n\n\n\n\n\n"}
{"id": "1229953", "url": "https://cs.wikipedia.org/wiki?curid=1229953", "title": "Chtelnička", "text": "Chtelnička\n\nChtelnička je potok na Dolním Pováží, protéká jihozápadní částí okresu Piešťany. Je to významný pravostranný přítok Horního Dudváh, má délku 19,7 km a je tokem IV. řádu. Někdy se označuje i názvem Výtok. Na horním toku napájí dvě vodní nádrže; Výtok a Chtelnii. Nad obcí Chtelnice se rozvětvuje na dvě ramena, kterými protéká celou obcí, v obci byl ještě v místním parku vybudován na potoku malý rybník.\n\nChtelnička pramení v Malých Karpatech, vytéká z vyvěračky Výtok v Dobrovodském krasu na východoseverním svahu Hrubých skalek (343,5 m n. m.), V nadmořské výšce přibližně 295 m n. m.\n\nOd pramene teče zprvu na východ, vzápětí se obloukem stáčí severojižním směrem a protéká Chtelnickou dolinou. Ve střední části doliny se stáčí na východojuhovýchod, napájí vodní nádrž Chtelnica, ze které pak pokračuje jihovýchodním směrem. Za obcí Nižná nejprve mění směr toku na východ, následně se esovitě stáčí a po přibrání Lopašovského potoka opět teče jihovýchodním směrem. V obci Velké Kostoľany se stáčí nejprve na východojihovýchod a pak k ústí na severovýchod. Těsně před ústím, po přibrání Lančárskeho potoka, se prudce stáčí a směřuje na krátkém úseku na jihovýchod.\n\n\n\nDo Horního Dudváh se vlévá na Dolnovážné nivě, východně od obce Velké Kostoľany v nadmořské výšce 148,7 m n. m.\n\n"}
{"id": "1229960", "url": "https://cs.wikipedia.org/wiki?curid=1229960", "title": "476 (číslo)", "text": "476 (číslo)\n\nČtyři sta sedmdesát šest je přirozené číslo. Římskými číslicemi se zapisuje CDLXXVI a řeckými číslicemi υος. Následuje po číslu čtyři sta sedmdesát pět a předchází číslu čtyři sta sedmdesát sedm.\n\n476 je:\n\n"}
{"id": "1229963", "url": "https://cs.wikipedia.org/wiki?curid=1229963", "title": "828 (číslo)", "text": "828 (číslo)\n\nOsm set dvacet osm je přirozené číslo. Římskými číslicemi se zapisuje DCCCXXVIII. Následuje po číslu osm set dvacet sedm a předchází číslu osm set dvacet devět.\n\n828 je:\n\n"}
{"id": "1229972", "url": "https://cs.wikipedia.org/wiki?curid=1229972", "title": "Folklorismus", "text": "Folklorismus\n\nTermín folklorismus byl zaveden v roce 1962 badatelem H. Moserem, ale počátky folklorismu lze nalézt už dříve.\n\nFolklorismus se pojí se slovem folklor, od kterého byl odvozen, avšak jeho význam je jiný a označuje život lidové kultury v jiném prostředí než v původním.\n\nJe to tzv. druhotný život folkloru, případně folklor z druhé ruky. Je to existence, využití, adaptace a přeměna tradičních lidových prvků do nového kulturního a společenského prostředí. Nositel folklorismu tak již není z původní tradiční lidové kultury. Folklorismus se v tomto novém prostředí rozšiřuje do větší části kultury, tzv. masové kultury.\n\nK tomu mu pomáhají masmédia neboli hromadné sdělovací prostředky. Termínem folklorismus můžeme označovat adaptaci folklorních látek v literatuře, časopisech, rozhlase, televizi, divadle, dále například venkovské slavnosti, které se slaví ve městě, tradiční pokrmy připravované v restauracích apod.\n\nZnakem folklorismu je jeho cílené uchovávání a další rozvíjení. Folklorismus tak plní funkci uměleckou, zábavní, společenskou a reprezentativní.\nMůže mít i charakter politický nebo nacionální, kdy se jeho prostřednictvím hlásíme ke konkrétní skupině. Tento jev se objevuje v českých zemích od 19. století, dále výrazněji narůstal ke konci 50. let 20. století, kdy se zakládaly lidové soubory a vznikaly festivaly lidových písní a tanců.\n\nBadatelé rozdělují folklorismus na přímý a nepřímý:\n\n"}
{"id": "1229977", "url": "https://cs.wikipedia.org/wiki?curid=1229977", "title": "Maja Vidmar", "text": "Maja Vidmar\n\nMaja Vidmar (* 30. prosince 1985 Kranj, Slovinsko/Jugoslávie) je slovinská sportovní lezkyně a bývalá reprezentantka v lezení na obtížnost. Vítězka Světových her, světového poháru, zimních armádních světových her a vicemistryně Evropy.\n\nZávodům se věnovala také její sestra Katja Vidmar, juniorská vítězka Evropského poháru juniorů z roku 2002 (Maja jej také vyhrála v roce 2000).\n\n\n\n\n"}
{"id": "1229983", "url": "https://cs.wikipedia.org/wiki?curid=1229983", "title": "Kounicův palác", "text": "Kounicův palác\n\nKounicův palác v Brně je novorenesanční budova z let 1871–1873 v centru Brna, tvořící blok mezi Žerotínovým a Moravským náměstím a ulicí Brandlovou. Roku 1908 ji její majitel, Václav Robert hrabě z Kounic, věnoval spolku českých vysokoškolských studentů. Po roce 1990 je palác je sídlem rektorátu Masarykovy univerzity.\n\nNovorenesanční budova vznikla na náklady JUDr. Václava Roberta hraběte z Kounic (1848–1913) v letech 1871–1873 jako nájemní dům. Autorem návrhu byl architekt Karel Exner, projekt realizoval Josef Arnold.\n\nV roce 1908 hrabě Kounic daroval palác Spolku Kounicovy studentské koleje Českých vysokých škol v Brně, aby tak podpořil nemajetné studenty. Samotná budova nebyla pro zřízení kolejí pro studenty vhodná, proto byl palác nadále pronajímán jako obytný dům. Z výnosů pak byly vystavěny nové koleje – v roce 1923 Kounicovy studentské koleje, v roce 1931 Dívčí dům Kounicových studentských kolejí.\n\nPo komunistickém puči v roce 1948 byl objekt znárodněn a získala jej Masarykova univerzita. Od roku 1958 spravoval budovu Podnik bytového hospodářství. Pro potřeby studentstva byl vrácen po roce 1990, kdy jej opět nabyla Masarykova univerzita. V letech 1993–94 proběhla celková rekonstrukce paláce.\n\nNovorenesanční budova s atikou má půdorys pentagonu s čelním rizalitem na zkosené straně.\n\n"}
{"id": "1229986", "url": "https://cs.wikipedia.org/wiki?curid=1229986", "title": "Radnice v Solsoně", "text": "Radnice v Solsoně\n\nRadnice v Solsoně, katalánsky Casa de la Ciutat nebo Cal Puigdepons, je budova na území obce Solsona, v katalánské provincii Lleida, zahrnutá do soupisu architektonického dědictví Katalánska (IPA 17656).\n\nDům byl postaven obchodníkem Puigdeponsem. Prodal ho v roce 1528 jinému obchodníku - Joanu Comesovi. V roce 1677 se budova stala radnicí poté, co ji město koupilo v dražbě. Několik let se v suterénu budovy nacházelo Etnografické muzeum.\n\nVeřejná budova je typická pro první čtvrtinu 16. století. Je celá kamenná, má suterén a tři podlaží. Přízemí sloužilo jako sklad zboží. Na portálu je erb Puigdeponsů.\n"}
{"id": "1229989", "url": "https://cs.wikipedia.org/wiki?curid=1229989", "title": "Domen Škofic", "text": "Domen Škofic\n\nDomen Škofic (* 11. dubna 1994 Lublaň Slovinsko) je reprezentant Slovinska ve sportovním lezení a první slovinský vítěz světového poháru (v lezení na obtížnost).\n\nJe juniorský mistr světa i Evropy, vítěz Evropského poháru juniorů v lezení na obtížnost, juniorský titul z Mistrovství Evropy juniorů má také v boulderingu.\n\n\n\n"}
{"id": "1229990", "url": "https://cs.wikipedia.org/wiki?curid=1229990", "title": "Rybnícky potok", "text": "Rybnícky potok\n\nNázev Rybnícky potok má více vodních toků:\n\n\n"}
{"id": "1229991", "url": "https://cs.wikipedia.org/wiki?curid=1229991", "title": "Rakytov", "text": "Rakytov\n\nNázev Rakytov má více významů:\n\n\n"}
{"id": "1229994", "url": "https://cs.wikipedia.org/wiki?curid=1229994", "title": "Ráztocký potok", "text": "Ráztocký potok\n\nNázev Ráztocký potok má více vodních toků:\n\n"}
{"id": "1229996", "url": "https://cs.wikipedia.org/wiki?curid=1229996", "title": "Príslopský potok", "text": "Príslopský potok\n\nNázev Príslopský potok má více vodních toků:\n\n"}
{"id": "1229998", "url": "https://cs.wikipedia.org/wiki?curid=1229998", "title": "Potôčik", "text": "Potôčik\n\nNázev Potôčik má více vodních toků:\n\n"}
{"id": "1229999", "url": "https://cs.wikipedia.org/wiki?curid=1229999", "title": "Porubský potok", "text": "Porubský potok\n\nNázev Porubský potok má více vodních toků:\n\n"}
{"id": "1230007", "url": "https://cs.wikipedia.org/wiki?curid=1230007", "title": "Vyškovský městský okres", "text": "Vyškovský městský okres\n\nVyškovský městský okres (rusky Вышковское городское поселение) je místní samosprávní celek v severozápadní části Zlynkovského rajónu v Brjanské oblasti. Administrativním centrem je sídlo městského typu Vyškov.\n\nByl vytvořen v důsledku komunální reformy v roce 2005, sloučením Vyškovského possovětu (Вышковский поселковый Совет) a Dobrodějevského selsovětu (Добродеевский с/с).\n\nPod správu Vyškovského městského okresu administrativně spadá i enkláva Medvežje-Saňkovo, která leží v Dobrušského rajónu v Homelské oblasti v Bělorusku.\n\n"}
{"id": "1230008", "url": "https://cs.wikipedia.org/wiki?curid=1230008", "title": "Viničný potok", "text": "Viničný potok\n\nNázev Viničný potok má více vodních toků:\n\n"}
{"id": "1230009", "url": "https://cs.wikipedia.org/wiki?curid=1230009", "title": "Vápenný potok", "text": "Vápenný potok\n\nNázev Vápenný potok má více vodních toků:\n\n"}
{"id": "1230010", "url": "https://cs.wikipedia.org/wiki?curid=1230010", "title": "Kuřátka (pořad)", "text": "Kuřátka (pořad)\n\nKuřátka bylo dětské pásmo vysílané v letech 1991 až 1999 Československou a poté Českou televizí. \n\nV pořadu se v moderování střídala Dagmar Patrasová s loutkami žížalou Jůlií a kosem Oskarem, Štěpánka Haničincová, Naďa Konvalinková a později Libuše Havelková. Hlavní loutkou v pořadu bylo sluníčko Pampalábusek a ve studiu byly kulisy od malíře a grafika Stanislava Holého, který mimo jiné dělal i kulisy k pořadu Studio Kamarád. V roce 1999 vystřídala Kuřátka na obrazovkách Kouzelná školka.\n"}
{"id": "1230012", "url": "https://cs.wikipedia.org/wiki?curid=1230012", "title": "Zlynkovský městský okres", "text": "Zlynkovský městský okres\n\nZlynkovský městský okres (rusky Злынковское городское поселение) je místní samosprávní celek v centrální části Zlynkovského rajónu v Brjanské oblasti. Administrativním centrem je město Zlynka.\n\nByl vytvořen v důsledku komunální reformy v roce 2005 z území reformované Zlynkovské městské rady (Злынковский Городской Совет), ke které byly připojeny části Bolšješčjerbiničského a Karpilovského selsovětu.\n\n"}
{"id": "1230014", "url": "https://cs.wikipedia.org/wiki?curid=1230014", "title": "Yanti Somer", "text": "Yanti Somer\n\nYanti Somer vlastním jménem Kirsti Elisa Somersalo (29. února 1948 Helsinky, Finsko) je finská herečka, která se nejvíce proslavila rolemi ve spaghetti westernech Podivné dědictví, kde ztvárnila postavu \"Candidy Olsenový\" a ve filmu Malý unavený Joe, kde ztvárnila postavu \"Perly\". V obou filmech byla partnerkou Terence Hilla.\n\nNarodila se v Helsinkách. V jejich 16. letech ji zemřel otec. V roce 1968 se rozhodla odejít do Paříže, kde se nejprve živila jako číšnice Po čase dostala nabídku pracovat v modelingu. Kromě modelingu se pokoušela dostat se k filmu tím, že se účastnila mnoha konkurzů, během nichž získala několik menších rolí s Pierrem Bricem s kterým i krátce žila. V této době začala používat své umělecké jméno \"Yanti Somer\". Nakonec si ji vybral režisér Enzo Barboni do filmu Malý unavený Joe, kde si zahrála po boku Terence Hilla a Buda Spencera. Toto období bylo pro ní nejkrásnější.\n\nPozději neměla štěstí na své agenty a tak se objevila pouze v nízkorozpočtových sci-fi filmech po boku Christophera Reeva a nakonec pro neshody a žárlivost svého manžela filmový průmysl zcela opustila.\n\n"}
{"id": "1230016", "url": "https://cs.wikipedia.org/wiki?curid=1230016", "title": "Travis Stevens", "text": "Travis Stevens\n\nTravis Stevens, (* 28. února 1986 v Bellevue, Washington, Spojené státy americké) je americký zápasník-judista a grappler, stříbrný olympijský medailista z roku 2016.\n\nS judem začala v 6 letech v Tacomě. Později kombinoval judo s zápasem ve volném stylu na základní a střední škole v Auburn Riverside. V roce 2005 byl zapsán na San Jose State University, ale po roce studií univerzitu opustil a začal s tréninkem juda na východě Spojených státu v Glenville ve státě New York v tréninkovém centru vedeném Jasonem Morrisem. V roce 2007 uspěl při americké kvalifikaci na panamerické hry a při své premiéře na velké akci zvítězil. V roce 2008 se kvalfikoval na olympijské hry v Pekingu, kde ve třetím kole po vyrovnaném zápase s Němcem Ole Bischofem vypadl na šido. Od roku 2009 přešel od trenéra Morrise k Jimmy Pedrovi do Wakefieldu, kde se změnami pravidel od roku 2010 začal specializovat na boj na zemi. Jeho učitelem v grapplingu je Renzo Gracie. \n\nV roce 2012 se kvalifikoval na své druhé olympijské hry v Londýně. V závěru úvodního kola upáčil Slovince Aljaže Sedeje a v dalším kole nasadil v prodloužení škrcení vycházející hvězde polostřední váhy Gruzínci Avtandilu Črikišvilimu. Ve čtvrtfinále se utkal s nasazenou jedničkou Brazilcem Leandrem Guilheirem a poprvé v turnaji předvedl bodovanou techniku seoi-nage, kterou nakonec i zvítězil na wazari. V semifinále ho čekal jeho přemožitel z Pekingu Ole Bischof. V zápasu který trval čistého času necelých sedmnáct minut se oba po celou dobu přetlačovali v úchopu. Nejblíže k bodované technice byl jeho soupeř ve třetí minutě, kdy s problémy ustál jeho výpad ko-soto-gari. Tato mírná technická převaha Němce nakonec hrála důležitou roli při hantei (praporky) v jeho neprospěch. V boji o třetí místo nastoupil proti Kanaďanu Antoinu Valois-Fortierovi a hned v první minutě neuhlídal Kanaďanův kontrachvat své uči-maty na juko a po vyčerpávajícím semifinále v sobě nenašel dost sil na zvrat. Obsadil 5. místo. \n\nV roce 2016 se kvalifikoval na své třetí olympijské hry v Londýně. V úvodním kole si poradil na juko se Švédem Robinem Packem a v dalším kole dostal koncem třetí minuty do submise Uzbeka Shahzodbeka Sobirova. Ve čtvrtfinále proti Bulharu Ivajlo Ivanovovi předvedl ve druhé minutě zápasu nádherný přechod do držení a zvítězil na ippon. V semifinále se utkal s nasazenou jedničkou Gruzíncem Avtandilem Črikišvilim. Ve druhé minutě mu rozhodčí odpustili ippon, když Črikišvili okontroval jeho ko-soto-gake. Na konci třetí minuty se dostal do nevýhody na šido za pasivitu. Zbývala minuta do konce hrací doby, když se mu Gruzínec po nepovedém nástupu do sode-curikomi-goši nabídl na zemi. Následoval jeho okamžitý přechod do škrcení a vítězství na submisi. Ve finále se utkal s Chasanem Chalmurzajevem z Ruska. Po minutě zápasu strhnul Chalmurzajeva na zem do pozice kterou potřeboval, ale ruský reprezentant se mu šikovně vysmekl z držení bez ztráty bodu. Začátkem třetí minuty s problémy ustál Chalmurzajevovu levou uči-matu, ale po následující uči-matě již kapituloval na ippon. Získal stříbrnou olympijskou medaili.\n\nTravis Stevens je pravoruký judista a především vynikající grappler. Jeho judo charakterizuje agresivní boj o úchop. Z technik v postoji má krásné vysoké seoi-nage, ale tím jeho výčet technik v postoji končí. Jeho uči-mata bývá z klasického úchopu nedotažená. Kategorií samu pro sebe jsou jeho strhy, kterýma dostává soupeře do boje na zemi. Velmi ceněný je u něho jako sportovce způsob motivace na důležitý (olympijský) turnaj. Umí se správně nahecovat a jít za svým cílem. Mimo olympijské sezony jsou však jeho výkony poloviční, na mistrovství světa se zatím v žádné ze sedmi účastí nedostal do čtvrtfinále.\n\n\n"}
{"id": "1230017", "url": "https://cs.wikipedia.org/wiki?curid=1230017", "title": "Římskokatolická farnost Lázně Bělohrad", "text": "Římskokatolická farnost Lázně Bělohrad\n\nŘímskokatolická farnost Lázně Bělohrad je územním společenstvím římských katolíků v rámci jičínského vikariátu královéhradecké diecéze.\n\nKostelík v osadě Nová Ves (tato osada byla předchůdkyní Lázní Bělohrad) je doložen již v roce 1354. Šlo původně o součást farnosti \"Svatojanský Újezd\", která však později zanikla. V roce 1360 byl farní statut přenesen na kostel Všech svatých v Nové Vsi. Za třicetileté války místní duchovní správa zanikla. V roce 1659 byla v místě zřízena expozitura, na kterou byl jmenován sídelní kněz. Barokní kostel byl postaven roku 1689. Samostatná farnost byla obnovena v roce 1700.\n\nV rámci procesu slučování farností Lázně Bělohrad afilovaly původně samostatné farnosti \"Choteč\", \"Miletín\" a \"Mlázovice\".\n\nFarnost má sídelního duchovního správce, který spravuje pouze tuto jedinou farnost.\n\n\n\n\n"}
{"id": "1230018", "url": "https://cs.wikipedia.org/wiki?curid=1230018", "title": "Ladislava Pořízková", "text": "Ladislava Pořízková\n\nLadislava Pořízková (* 10. října 1974 Praha) je česká handicapovaná reprezentantka v tenisu. Od roku 2012 je nejlepší českou hráčkou v rámci žebříčku Mezinárodní tenisové federace. V září 2016 byla celosvětově v kategorii singlů na 49. místě.\n\nStudovala střední zdravotnickou školu v Praze 10, závodně hrála házenou za TJ Astra Zahradní Město. Po maturitě se u ní projevila roztroušená skleróza, což je chronické autoimunitní onemocnění, při kterém lidský imunitní systém napadá vlastní centrální nervovou soustavu – mozek a míchu. Roztroušená skleroza má podstatný negativní vliv na tělesné, mentální i psychické funkce a nelze jí vyléčit. Na světě má tuto diagnozu asi 2,5 milionu lidí, v České republice je to přibližně 15 000 osob.\n\nLadislava Pořízková pracuje jako dobrovolník v o. s. Seppia v Praze 10. Sdružení se zaměřuje na zdravotně handicapované, matky na mateřské, důchodce nebo osoby, které pečují o osobu blízkou. V roce 2012 dostala za svou práci ocenění Dobrovolník roku.\n\n"}
{"id": "1230020", "url": "https://cs.wikipedia.org/wiki?curid=1230020", "title": "Heraklit", "text": "Heraklit\n\nStavební materiál heraklit jsou lisované desky z dřevité vlny z jehličnatého dřeva. V češtině užívaný název je odvozen od názvu původního výrobce rakouské firmy Heraklith GmbH (od roku 2006 součást Knauf Insulation GmbH).Heraklit byl standardizován v roce 1938 v DIN 1101 a od roku 2007 podle EN 13168 a DIN V 4108 -10.Kvůli vzhledu povrchu bývá heraklit německy žertem nazýván \"Sauerkrautplatten\" (doslova \"Desky z kyselého zelí\"), ale oficiální německé označení je \"HWL-Platten\" (\"Holzwolle-Leichtbauplatten\").\n\nHeraklit je velmi pevný a rozměrově stálý s vysokou protipožární odolností (třída protipožární ochrany B1 dle DIN 4102). Součinitel tepelné vodivosti je poměrně nízký formula_1 = 0,093 W·m·K (dle výrobce až 0,07 W·m·K). Má dobré zvukoizolační vlastnosti. \n\nJako pojiva dřevité vlny se používá dnes výhradně cement. Dříve se používal také pevnější Sorelův cement, ale pro svou agresivitu vůči kovům se přestal užívat. \n\nPoužívá se pod omítky, ale také jako podhledové desky. Pod omítky se používá ke stavbě příček a k zateplení fasád. K zateplení fasád se také používají vícevrstvé desky s vrstvou pěnového polystyrenu označované jako \"Lignopor\" nebo minerální vaty. Pro podhledové desky se používá heraklit pojený bílým cementem. Tyto podhledy mají velkou zvukovou pohltivost. Další použití heraklitu je při zhotovování ztraceného bednění, například pro překlady a věnce.\n"}
{"id": "1230021", "url": "https://cs.wikipedia.org/wiki?curid=1230021", "title": "Jaromír Kolář", "text": "Jaromír Kolář\n\nJaromír Kolář (30. července 1926, Ostrava – 28. listopadu 2017) byl přední český expert v oblasti radiologie. Prof. Kolář je obyvatelem Prahy 10, významná část jeho pracovní kariéry je spojená s Nemocnicí na Bulovce.\n\nV období válečného protektorátu byl nasazen v ČKD a proto odmaturoval na reálném gymnáziu až v roce 1945. Promoval v roce 1950 na Fakultě všeobecného lékařství UK v Praze. Habilitaci získal v roce 1966, profesorem se stal až v roce 1981 poté, co 5 let působil ve funkci vedoucího katedry a Radiodiagnistické kliniky IPVZ v Praze na Bulovce. Organizoval zde rozvíjení postgraduální výchovy lékařů v oboru radiologie. Vedení katedry ukončil v roce 1992, lektorem radiologické katedry byl až do roku 2009, kdy oslavil 83. narozeniny.\n\nOdborné a pedagogické dílo prof. Koláře je mimořádné a obdivuhodné, dominuje v něm především oblast osteologická radiologie. Zásadní místo zaujímá jeho spolupráce s docentem R. Vrabcem na klinice plastické chirurgie akademika F. Buriana, jejímž výsledkem byly četné publikace o kostních změnách v důsledku iradiace, popálení, úrazů elektrickým proudem a o vlivu dalších faktorů na skelet. Je autorem 17 monografií, z toho třetina byla publikována v zahraničí. Byl dlouholetým vedoucím redaktorem časopisu Česká radiologie, členem 11 redakčních rad odborných časopisů, členem organizačních výborů prestižních kongresů. V roce 1993 spoluzakládal mezioborový časopis Pohybové ústrojí – pokroky ve výzkumu, diagnostice a terapii. Byl jedním ze zřizovatelů Nadace pro děti s vadami pohybového ústrojí.\n\nV 60. letech 20. století se s profesorem Vyhnánkem a docentem Stloukalem čtyři roky zabýval výzkumem kosterních pozůstatků Velkomoravské říše v depozitářích Mikulčice.\n\nV roce 2004 stál u vzniku Společnosti pro pojivové tkáně ČLS JEP.\n\nV roce 2014 obdržel z rukou prof. MUDr. Jaroslava Blahoše, DrSc. Zlatou medaili České lékařské společnosti J. E. Purkyně za celoživotní zásluhy o medicínu.\n\nZemřel po krátké hospitalizaci pro zápal plic 28. listopadu 2018. \n\n"}
{"id": "1230036", "url": "https://cs.wikipedia.org/wiki?curid=1230036", "title": "Anna Sui", "text": "Anna Sui\n\nAnna Sui (Čínské znaky: 蕭志美, zjednodušená: 萧志美, pchin-jin: Xiao Zhìměi, japonština: アナスイ) (* 4. srpna 1952, Detroit, Michigan) je americká módní návrhářka. Byla jmenována jednou z „Top 5 módních ikon dekády“ a v roce 2009 získala Geoffrey Beene cenu za celoživotní dílo od Rady módních návrhářů Ameriky (CFDA), spojující části Yves Saint Laurent, Giorgio Armani, Ralph Lauren a Diane von Furstenberg. Její značky zahrnují několik módních linií, obuv, kosmetiku, vůni, brýle, šperky, doplňky a kolekci dárků. Výrobky Anny Sui jsou prodávány prostřednictvím vlastních sítě prodejen a distributorů po celém světě ve více než 50 zemích světa. V roce 2006 časopis Fortune odhadl celkovou hodnotu módního impéria Sui na více než 400 milionů amerických dolarů.\n\n"}
{"id": "1230041", "url": "https://cs.wikipedia.org/wiki?curid=1230041", "title": "Kungur", "text": "Kungur\n\nKungur () je město v Permském kraji v Ruské federaci. Při sčítání lidu v roce 2010 měl šestašedesát tisíc obyvatel.\n\nPodle Kunguru je pojmenováno geologické období Kungur v Permu.\n\nKungur leží západních výběžcích Uralu blízko ústí řek Ireně a Šakvy do Sylvy, přítoku Čusovského zálivu Kamské přehrady na Kamě. Od Permu, správního střediska kraje, je vzdálen přibližně sto kilometrů jihovýchodně.\n\nPřes Kungur vede Transsibiřská magistrála.\n\nKungur byl založen v roce 1648 a městem se stal v roce 1781. V osmnáctém a devatenáctém století přes něj vedl Sibiřský trakt.\n\n"}
{"id": "1230042", "url": "https://cs.wikipedia.org/wiki?curid=1230042", "title": "Alfred Hoppe", "text": "Alfred Hoppe\n\nJméno Alfred Hoppe se může vztahovat k následujícím osobnostem:\n\n"}
{"id": "1230043", "url": "https://cs.wikipedia.org/wiki?curid=1230043", "title": "Národní ústav pro otázky zneužívání drog", "text": "Národní ústav pro otázky zneužívání drog\n\nNárodní ústav pro (otázky) zneužívání drog (\"National Institute on Drug Abuse\", NIDA) je jedním z ústavů amerických Národních ústavů zdraví (National Health Institutes). Zabývá se problematikou zneužívání psychotropních látek (s výjimkou alkoholu, jenž spadá do působnosti jiného ústavu – National Institute for Alcohol Abuse and Addiction, NIAAA), provádí vlastní (intramurální) výzkum a financuje tisíce studií v této oblasti v USA i jinde na světě. Podle vlastního tvrzení je pro danou problematiku s přehledem největším globálním sponzorem, jenž údajně každoročně poskytuje až 80 % takto využitých financí. Rozpočet instituce se v posledních letech (2010-16) pohybuje kolem dvou miliard dolarů, doplněných občasnými mimořádnými dotacemi v výjimečných situací typu masivní vlny předávkování heroinem v USA v roce 2016.\n\n"}
{"id": "1230050", "url": "https://cs.wikipedia.org/wiki?curid=1230050", "title": "Kaple Santa Maria de Casalets", "text": "Kaple Santa Maria de Casalets\n\nKaple Santa Maria de Casalets je církevní stavba na území obce Solsona v katalánské provincii Lleida. Je to románská kaple z 11. století zahrnutá do soupisu architektonického dědictví Katalánska.\n\nKaple je zcela obnovena. Stála v obci Castellnou de Bassella (zaplavena od roku 1999). Majitelé ji ve zcela zchátralém stavu přestěhovali na zahradu svého domu v Solsoně.\n\nKaple se skládá z lodi a apsidy. Zdi tvoří kameny v řadách. Vstup má půlkruhový oblouk s klenáky. Na apsidě je jedno obloukové okno a na fasádě je malý průduch ve tvaru kříže. Zvonička má osm sloupků s hlavicemi s rostlinným dekorem. Interiér je završen valenou klenbou.\n"}
{"id": "1230051", "url": "https://cs.wikipedia.org/wiki?curid=1230051", "title": "Škabrijel", "text": "Škabrijel\n\nŠkabrijel (italsky: \"Monte San Gabriele\") je kopec s nadmořskou výškou 646 m, který se vypíná nad městem Nova Gorica ve Slovinsku. Jméno získal podle archanděla Gabriela.\n\nBěhem 1. světové války se zde nacházela pevnost rakousko-uherské armády, plná zákopů a tunelů. Kopec se stal místem těžkých bojů během jedenácté bitvy na Soči. Rakousko-uherské jednotky vrchol Škabrijelu od 4. do 12. září 1917 devětkrát ztratily a následně znovu dobyly. Padlo zde 17 tisíc lidí.\n"}
{"id": "1230059", "url": "https://cs.wikipedia.org/wiki?curid=1230059", "title": "Karpathos (město)", "text": "Karpathos (město)\n\nKarpathos () nebo také Pigadia () je řecké přístavní město, správní středisko stejnojmenného řeckého ostrova Karpathos v Egejském moři v souostroví Dodekany. Nachází se na východním pobřeží ostrova. Je částí stejnojmenné komunity a obecní jednotky, která je jednou ze dvou obecních jednotek na ostrově.\n\nKomunita Karpathos se skládá z vlastního města Karpathos a jedné vesnice a tří neobydlených ostrůvků. V závorkách je uveden počet obyvatel.\n"}
{"id": "1230060", "url": "https://cs.wikipedia.org/wiki?curid=1230060", "title": "Karpathos (obecní jednotka)", "text": "Karpathos (obecní jednotka)\n\nKarpathos () je řecká obecní jednotka na stejnojmenném ostrově v Egejském moři v souostroví Dodekany. Zaujímá jižní část ostrova. Je částí stejnojmenné obce a regionální jednotky. Na severu sousedí s obecní jednotkou Olympos.\n\nObecní jednotka Karpathos se skládá ze 9 komunit, z nichž největší je komunita Karpathos. V závorkách je uveden počet obyvatel.\n"}
{"id": "1230071", "url": "https://cs.wikipedia.org/wiki?curid=1230071", "title": "Dikeios", "text": "Dikeios\n\nDikeios () je řecká obecní jednotka na ostrově Kós v Egejském moři v souostroví Dodekany. Do roku 2011 byla obcí. Nachází se v centrální části ostrova. Na východě sousedí s obecní jednotkou Kós a na západě sousedí s obecní jednotkou Irakleides. Je jednou ze tří obecních jednotek na ostrově.\n\nObecní jednotka Dikeios se skládá ze 2 komunit. V závorkách je uveden počet obyvatel.\n"}
{"id": "1230076", "url": "https://cs.wikipedia.org/wiki?curid=1230076", "title": "Cena Daytime Emmy", "text": "Cena Daytime Emmy\n\nCena Daytime Emmy představuje každoročně udělované americké televizní ocenění televizním denním programům. Ceremoniály se konají v květnu nebo v červnu. Cena Emmy se považuje za ekvivalent Oscarů (film), Grammy Award (hudba), Tony Award (divadlo).\n\nCeny Emmy jsou členěny do více odvětvích amerického televizního průmyslu a jsou předávány na rozdílných každoročních ceremoniích během celého roku. Nejznámějšími předáváními jsou 'Cena Emmy a Cena Daytime Emmy, které hodnotí výjimečnou práci v americkém zábavném programu v průběhu dne a večera. Mezi další známé ceremonie cen Emmy patří ty, které hodnotí sportovní vysílání, národní televizní zprávy a dokumentární pořady, národní pracovní a finanční zprávy a technologické a inženýrské úspěchy v televizi.\n\nPrvní cena Daytime Emmy byla udělena v 28. května 1974 při premiérovém slavnostním ceremoniálu v Rockefeller Plaza v New Yorku.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1230080", "url": "https://cs.wikipedia.org/wiki?curid=1230080", "title": "Arthur Upfield", "text": "Arthur Upfield\n\nArthur William Upfield (1. září 1890 Gosport, Anglii – 12. února 1964 Bowral, Nový Jižní Wales) byl britsko - australský spisovatel. Světový věhlas získal díky detektivním románům, jejichž ústřední postavou je bělošsko - aboriginský míšenec, detektivní inspektor Napoleon Bonaparte, zvaný \"Bony\".\n\nArthur Upfield se narodil ve městě Gosport nedaleko Portsmouthu jako nejstarší z pěti synů obchodníka suknem. Vychovávala ho však jeho babička a její sestry. Na střední škole nebyl příliš úspěšný, z předmětů ho zajímal jen zeměpis a dějepis. Po škole nastoupil do učení k místnímu zeměměřiči a obchodníku s pozemky. Už tehdy pod vlivem četby detektivních příběhů s hrdiny, jako je Sherlock Holmes, Nick Carter či Sexton Blake, sepsal tři detektivní romány, avšak nenašel pro ně nakladatele.\n\nPoté, co mladík třikrát za sebou propadl u praktikantských zkoušek, přikročil rozhněvaný Arturův otec k ráznému řešení - koupil nezdárnému synovi lodní lístek do Austrálie. Než vypukla první světová válka, pracoval mladý Arthur Upfield v Austrálii jako honák, kuchař a pasák ovcí. Poté nastoupil do armády a s australskými jednotkami odcestoval do Egypta a následně se zúčastnil bojů u turecké Galipole a ve Francii. V roce 1915 se v Egyptě Arthur Upfield oženil s Annou Douglassovou, australskou zdravotní sestrou.\n\nPo skončení války se v roce 1919 A. Upfield s manželkou vrátil do Austrálie. Živil se zde pak nejrůznějším způsobem - jako lovec kožešin, zlatokop nebo hledač drahých opálů. Začal také opět psát, tentokrát s větším úspěchem. Jeho první knihu \"Kainův dům\"  (anglicky \"The House of Cain\"), v níž ještě nefiguruje postava detektiva Napoleona Bonaparte, vydalo londýnské nakladatelství Hutchinson v roce 1928. Poté se Arthur Upfield začal věnovat výhradně psaní detektivních románů.\n\nPosledním z 29 příběhů inspektora Napoleona Bonaparta byl román Netvor jezera Frome (\"The Lake Frome Monster\"), který za zesnulého Arthura Upfielda dopsali spisovatelé J. L. Price a D. Strangeová.\n\nArthur Upfield v pozdějších letech svého života patřil k předním členům Australské geologické společnosti a kromě psaní detektivních románů publikoval též články o historii a topografii Austrálie. Jako člen geologické společnosti se zúčastnil řady průzkumných výprav. Po skončení druhé světové války, během níž se jako tvůrce odmlčel, vedl Arthur Upfield v roce 1948 významnou geografickou expedici australských vědců. Tato výprava v krajích severní a západní Austrálie prošla cestu dlouhou přes 10 000 km a mimo jiné se věnovala i průzkumu unikátního kráteru v oblasti Wolfe Creek, vytvořeného po dopadu meteoritu.\n\n\n\n\nV tomto článku byly použity některé informace z článku \"Arthur Upfield\" na anglické Wikipedii.\nDatum narození bylo převzato z článku na anglické Wikipedii. V českých knižních i internetových zdrojích se jako datum narození Arthura Upfielda uvádí rok 1888.\n\n"}
{"id": "1230086", "url": "https://cs.wikipedia.org/wiki?curid=1230086", "title": "Irakleides", "text": "Irakleides\n\nIrakleides () je řecká obecní jednotka na ostrově Kós v Egejském moři v souostroví Dodekany. Do roku 2011 byla obcí. Nachází se v západní části ostrova. Na východě sousedí s obecní jednotkou Dikeios. Je jednou ze tří obecních jednotek na ostrově.\n\nObecní jednotka Irakleides se skládá ze 3 komunit. V závorkách je uveden počet obyvatel.\n"}
{"id": "1230089", "url": "https://cs.wikipedia.org/wiki?curid=1230089", "title": "43. ročník udílení cen Daytime Emmy", "text": "43. ročník udílení cen Daytime Emmy\n\n43. ročník udílení cen Daytime Emmy se konal 1. května 2016 ve Westin Bonaventure Hotel and Suites v Los Angeles v Kalifornii. Nominace byly oznámeny 27. ledna 2016 a 24. března 2016, během epizody talk show \"The Talk\".\n\nVítězi jsou uvedeni jako první v pořadí a označeni tučně.\n"}
{"id": "1230092", "url": "https://cs.wikipedia.org/wiki?curid=1230092", "title": "Římskokatolická farnost Pecka", "text": "Římskokatolická farnost Pecka\n\nŘímskokatolická farnost Pecka je územním společenstvím římských katolíků v rámci jičínského vikariátu královéhradecké diecéze.\n\nV původním peckovském kostele byl v roce 1621 pohřben Kryštof Harant z Polžic a Bezdružic. Kostel byl později barokně přestavěn a rozšířen. V roce 2009 peckovská farnost afilovala původně samostatné farnosti \"Borovnice\", \"Horní Brusnice\" a \"Vidochov\".\n\n\n\nFarnost má sídelního duchovního správce, který spravuje pouze tuto jedinou farnost.\n\n\n"}
{"id": "1230094", "url": "https://cs.wikipedia.org/wiki?curid=1230094", "title": "Martin Lapeš", "text": "Martin Lapeš\n\nMartin Lapeš (* 29. září 1975 Třebíč) je bývalý český fotbalový obránce. Na vrcholové úrovni se věnoval též futsalu.\n\nByl v brněnském širším kádru v sezoně 1995/96, v nejvyšší soutěži však nenastoupil. V letech 1999–2006 hrál 4. nejvyšší soutěž v Rakousku za UFC St. Peter/Au.\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\nNa vrcholové úrovni se věnoval též futsalu. Ve druhé nejvyšší soutěži nastupoval za kluby Helas Brno a Templář Ivančice, během dvou ročníků zasáhl do 3 zápasů, v nichž vstřelil jednu branku a měl jednu gólovou přihrávku.\n\n"}
{"id": "1230095", "url": "https://cs.wikipedia.org/wiki?curid=1230095", "title": "Milos (regionální jednotka)", "text": "Milos (regionální jednotka)\n\nMilos (řecky: ) je jednou ze 13 regionálních jednotek kraje Jižní Egeis v Řecku. Zahrnuje území obydlených ostrovů Kimolos, Milos, Polyaigos, Serifos a Sifnos a menších okolních neobydlených ostrovů v souostroví Dodekany. Hlavním městem je Milos. Břehy omývá Egejské moře.\n\nRegionální jednotka Milos se od 1. ledna 2011 člení na 4 obce, které odpovídají hlavním obydleným ostrovům:\n"}
{"id": "1230110", "url": "https://cs.wikipedia.org/wiki?curid=1230110", "title": "Kanton Vianden", "text": "Kanton Vianden\n\nKanton Vianden (, , ) je kanton v Lucembursku. S rozlohou 54,08 km² je vůbec nejmenším kantonem v zemi.\n\nNa severu sousedí s kantonem Clerf, na jihu a západě s kantonem Diekirch a na východě hraničí s německou spolkovou zemí Porýní-Falc. Před zřízením kantonů se tato oblast nazývala Hrabství Vianden (\"Grafschaft Vianden\"); před zánikem lucemburských distriktů v roce 2015 byl jedním z pěti kantonů zaniklého distriktu Diekirch.\n\nŽije zde celkem 4951 obyvatel (2016).\n\nKanton je složen celkem ze 3 obcí, jimiž jsou:\n\n"}
{"id": "1230112", "url": "https://cs.wikipedia.org/wiki?curid=1230112", "title": "Trpasličí nepravidelná galaxie", "text": "Trpasličí nepravidelná galaxie\n\nTrpasličí nepravidelná galaxie je název pro trpasličí galaxie nepravidelného typu. Označují se dI. Trpasličí nepravidelné galaxie mají malý průměr (méně než 5 kpc),\nmalý počet hvězd (10x méně než běžná galaxie) a nelze u nich rozpoznat žádnou běžnou strukturu.\nJsou velmi časté, zvláště jako satelitní galaxie.\nMohou tvořit až 50 % celkového počtu galaxií.\n\nModré husté trpasličí galaxie (\"blue compact dwarf galaxy, BCD galaxy\") se také řadí mezi trpasličí nepravidelné galaxie. Předpokládá se, že byly v raných dobách vesmíru velmi hojné a nacházely se v nich některé z prvních hvězd, než se tyto galaxie spojily do běžných větších galaxií.\n\n\n"}
{"id": "1230118", "url": "https://cs.wikipedia.org/wiki?curid=1230118", "title": "Korunovace norských panovníků", "text": "Korunovace norských panovníků\n\nKorunovace norských králů (\"kroningen av kong Norge\") byla státní a náboženský akt, během kterého docházelo k pomazání a korunování krále Norska. Královské korunovace se v Norsku konaly mezi roky 1164, kdy proběhla první korunovace a 1906, kdy došlo ke korunovaci poslední, přičemž mezi roky 1514 až 1818 se nekonala žádná korunovace. Místem konání korunovace byl nejprve Kristův chrám v Bergenu, poté se několik korunovací konalo v Oslu až se jako místo konání korunovací ústálila Nidaroská katedrála v Trondheimu. Korunovaci norského krále a královny prováděl biskup z Nidarosu (archaické jméno pro Trondheim).\n\nVe 14. století se Norsko stalo součástí Kalmarské unie a později součástí Dánsko-Norského soustátí, korunovace ale zůstaly zachovány. Poté, co byl v Dánsku roku 1660 zaveden absolutismus byly norské korunovace zrušeny a konala se pouze společná cereminie v Dánsku za účasti norského biskupa. K obnově korunovací došlo až v roce 1814, kdy liberální norská ústava z toho roku stanovila nutnost královské korunovace v katedrále v Trondheimu. Prvním králem který zde byl korunován novou královskou korunou byl až Karel III. Jan společný král Norska a Švédska, jehož korunovace se konala v roce 1818. Korunovace proto vycházela ze švédského vzoru. Jeho syn Oskar I. nebyl korunován, jelikož docházelo k odkladům korunovace z důvodu římskokatolického vyznání jeho manželky královny Joséphine, kterou jako římského katolíka odmítal luteránský biskup z Nidarosu korunovat. Další korunovace se proto konala až v roce 1860, kdy byl korunován jeho vnuk Karel IV. a královna Luisa. Jednalo se po několika stoletích o první korunovaci norské královny. Karlův nástupce a bratr Oskar II. byl společně s manželkou královnou Žofií korunován v roce 1873.\n\nNásledující a zároveň také poslední korunovace proběhla 22. června 1906, kdy byl korunován nový král Haakon VII. a královna Maud. \n\nV roce 1908 byl ústavní požadavek korunovace parlamentem kompletně zrušen. Norští králové od té doby dobrovolně podstupují pouze intronizační požehnání.\n\n"}
{"id": "1230124", "url": "https://cs.wikipedia.org/wiki?curid=1230124", "title": "Milos", "text": "Milos\n\nMilos (druhý pád \"Milu\") ( , starořecky Mélos) je řecký ostrov v Egejském moři, severně od Kréty, nejjihozápadnější ostrov v souostroví Kyklady. Spolu s blízkými neobydlenými ostrůvky tvoří stejnojmennou obec. Ostrov Milos má rozlohu 150,6 km² a obec 160,147 km². Nachází se 120 km východně od pobřeží Lakónie. Obec je součástí stejnojmenné regionální jednotky Milos. V roce 1820 zde byla objevena socha Venuše Mélské.\n\nV roce 2011 žilo v obci 4 977 obyvatel, všichni na hlavním ostrově. Hlavním městem ostrova je Milos, zatímco největším je přístav Adamas. Celý ostrov tvoří jednu obec, která se nečlení na obecní jednotky a skládá se z komunit a jednotlivých sídel, tj. měst a vesnic. V závorkách je uveden počet obyvatel jednotlivých komunit.\n\nVlastní ostrov Milos je přibližně protáhlý ze západu na východ, o délce 23 km a šířce 13 km. Na severu je velký záliv, který ostrov rozděluje na dvě části spojené 2 km širokou šíjí. Ostrov je hornatý. Nejvyšší hora Profitis Ilias v západní části ostrova je vysoká 748 metrů. \n\n"}
{"id": "1230128", "url": "https://cs.wikipedia.org/wiki?curid=1230128", "title": "Jelena Čižovová", "text": "Jelena Čižovová\n\nJelena Semjonovna Čižovová (rusky \"Елена Семёновна Чижова\"; * 4. května 1957, Petrohrad) je současná ruská spisovatelka, jež obdržela v roce 2009 prestižní ruské literární ocenění Ruský Booker (\"Русский Букер\"). \n\nJe ředitelkou petrohradského PEN-klubu.\n\n\n\n"}
{"id": "1230129", "url": "https://cs.wikipedia.org/wiki?curid=1230129", "title": "Aston Martin DB4", "text": "Aston Martin DB4\n\nDB4 je sportovní automobil prodávaný britskou automobilkou Aston Martin během let 1958 až 1963. Sériové provedení kupé Aston Martin DB4 se představilo v roce 1958 na London Motor Show v Earls Court.\n\nVývoj Aston Martin DB4 byl zahájen v roce 1954. Klíčovými osobnostmi vývoje byli hlavní manažer John Wyer, konstruktér podvozku Harold Beach a tvůrce motoru Tadek Marek. Lehkou čtyřmístnou hliníkovou karoserii navrhlo italské designérské studio Carrozzeria Touring. Elegantní linie vytvořil Federico Formenti. Využilo přitom svůj systém Superleggera, u kterého jsou hliníkové panely upevněny na trubkový rám, spojený s pevnou ocelovou plošinou. Ačkoliv design karoserie a konstrukce podvozku pocházely z Itálie, vyráběl se Aston Martin DB4 v továrně Newport Pagnell ,s výjimkou několika prototypů, ležící v anglickém hrabství Buckinghamshire. Bylo postaveno několik prototypů, z nichž jeden později používala manželka Davida Browna a jeden, nazvaný Works Prototype už měl karoserii Touring bez nárazníků a s kapkovými kryty světlometů. Při vývoji bylo nutné vypořádat se s řadou problémů, např. s přehříváním nového motoru. \n\nDostal řadový šestiválec, DOHC, 3670 ccm, 240 bhp, na přání od 4. série motor Vantage 266 bhp s vyšším kompresním poměrem a třemi karburátory, na přání od 3. série motor GT, 302 bhp, se třemi karburátory Weber. Blok i hlavou válců měl z lehké slitiny. Kotoučové brzdy na všech kolech, zavěšení předních kol podle návrhu W.O.Bentley – Lagonda, zadních kol identické typu DB2 podle návrhu Claude Hilla. Karosérie z lehkých slitin podle návrhu karosárny Touring, Itálie. Hliníkové panely montované na trubkovou konstrukci na masivní podlahové plošině. Na přání automatická převodovka Borg Warner (od 4. série). Podvozek DB4 měl nezávislé zavěšení předních kol na dvojitých příčných ramenech a zadní tuhou nápravu s podélnými rameny a Wattovým přímovodem. Pérování zajišťovaly vinuté pružiny, teleskopické tlumiče a stabilizátory. Vůz měl kapalinové kotoučové brzdy Girling s posilovačem. \n\nAston Martin Owners's Club (AMOC) rozdělil tento vůz do 5 sérií pro snadnější identifikaci:\n\nOd října 1961 vyráběno i provedení Convertible (kabriolet). Prvních 30 vozů byly vozy série 4, z toho 11 bylo vybaveno motory Vantage. Ze série 5 byly odvozeny dvě dávky vozů Convertible, 21 z nich s motory Vantage, 1 s motorem GT. Celkem bylo vyrobeno 70 vozů Convertible. \n\nAston Martin DB4 bylo vyrobeno 1110 vozů od října 1958 do června 1963, v 5 sériích: \n"}
{"id": "1230135", "url": "https://cs.wikipedia.org/wiki?curid=1230135", "title": "Letka (letecká jednotka)", "text": "Letka (letecká jednotka)\n\nLetka je označení pro základní bojovou, administrativní a technickou jednotku vojenského letectva, které se používá v češtině i ve slovenštině, resp. českém i slovenském letectvu. Název letka ve smyslu vojenské jednotky se začal používat ve 20. letech 20. století pro označení jednotky o síle letecké roty, podobně jako se prosadilo označení peruť pro letecký prapor. Použití a význam termínu letka jsou však závislé na konkrétní době a daném letectvu.\n\nČeskoslovenské letectvo se v období první republiky skládalo z několika leteckých pluků, které se dále dělily na perutě a letky. Například 2. peruť Leteckého pluku 1 byla dne 15. září 1938 tvořena letkami č. 3, 6 a 66. V 50. letech bylo československé stíhací letectvo organizováno ve stíhacích divizích, které se skládaly ze tří stíhacích leteckých pluků, každý se čtyřmi letkami po 12 letounech.\n\nLetecké jednotky Vzdušných sil Armády České republiky jsou organizovány v hierarchii základna–křídlo–letka. Například 213. výcviková letka spadá pod 21. taktické křídlo 21. základny taktického letectva. V roce 2016 byla nejmenší letkou českého letectva 241. dopravní letka s 5 letouny (2 A319CJ, 2 Jak-40, 1 CL-601 Challenger), zatímco nejvyšším počtem strojů disponovala 221. vrtulníková letka s celkem 21 vrtulníky (17 Mi-24V, 4 Mi-171Š).\n\nZákladní jednotkou Francouzského armádního letectva před první světovou válkou byla letka (\"escadrille\"), disponující 6-8 stroji. Letky začaly být v průběhu války početně posilovány a posléze sdružovány do vyšších formací nazvaných skupiny (\"groupe\") a seskupení (\"groupement\"). Tuto strukturu si letectvo zachovalo i v meziválečném období, kdy bylo „seskupení“ přejmenováno nejprve na letecký pluk (\"régiment d'aviation\") a v roce 1933, se vznikem samostatné \"Armée de l'air\", na eskadru (\"escadre\"). V době počátku druhé světové války měla letka jednomotorových stíhacích letounů 10 strojů operačních a dva záložní, a tabulkové početní stavy jiných typů letek byly typicky nižší. \nV poválečném období a vstupu Francie do NATO došlo k změne názvu \"groupe\" na \"escadron\" (peruť), která se pak stala základní operační a administrativní jednotkou \"Armée de l'air\". Dvě až tři \"escadrille\" o šesti až osmi strojích stále zůstávají organizační složkou těchto perutí a zachovávajíjí si vlastní identitu a tradice, například Escadrille SPA 3 v rámci Escadron de chasse 1/2 Cigognes, ale nikoliv operační samostatnost.\n\nNejmenší operační jednotkou stíhacích letounů Luftwaffe během druhé světové války byla letka (\"Staffel\") s 12 letouny, která se v boji dělila na další taktické jednotky – typicky se jednalo o roj 4 letounů, tzv. \"Schwarm\". Německé letky byly podřízeny skupinám (\"Gruppen\"), které se skládaly ze tří letek a štábu.\n\nZákladní jednotkou Royal Air Force v roce 1939 byla peruť (\"Squadron\") s 12 letouny. V jejím rámci působily dvě operační letky (\"Flights\") po 6 strojích ve dvou rojích (\"Sections\") po 3 letadlech. Počínaje rokem 1940 začala RAF postupně přecházet na systém perutí operujících v letkách či rojích (\"Flights\") po 4 letadlech, tzv. \"Finger-four\", skládajících se ze dvou dvojic (\"Sections\").\n"}
{"id": "1230140", "url": "https://cs.wikipedia.org/wiki?curid=1230140", "title": "Petr Melcher", "text": "Petr Melcher\n\nPetr Melcher (* 12. srpna 1973) je bývalý český fotbalový záložník. Na vrcholové úrovni se věnoval též futsalu. Bydlí v Kuřimi.\n\nByl v brněnském širším kádru v sezoně 1995/96, v nejvyšší soutěži však nastoupil až 21. února 1998 za Příbram proti Baníku Ostrava (prohra 1:5).\n\nDruhou nejvyšší soutěž hrál za Znojmo, Uherské Hradiště a Třinec. Od léta 1998 působí v nižších soutěžích v Rakousku.\n\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\nNa vrcholové úrovni se věnoval též futsalu. V nejvyšší soutěži ČR hrál za Helas Brno, ve třech sezonách si připsal 9 startů, v nichž vstřelil 10 branek. Ve druhé nejvyšší soutěži nastoupil k jednomu utkání za klub Kormidlo Brno, aniž by skóroval.\n\n"}
{"id": "1230142", "url": "https://cs.wikipedia.org/wiki?curid=1230142", "title": "Protesty proti nacistické okupaci v Protektorátu Čechy a Morava 28. října 1939", "text": "Protesty proti nacistické okupaci v Protektorátu Čechy a Morava 28. října 1939\n\nProtesty proti nacistické okupaci dne 28. října 1939 v Protektorátu Čechy a Morava se proměnily v mohutnou národní demonstraci, která se vedle odporu polského lidu stala nejmasovějším protinacistickým činem v tehdejší Evropě. \n\nV Praze vystoupilo proti okupační moci na 100 000 demonstrantů. A do ulic vyšli obyvatelé v celém protektorátu. Během demonstrací došlo ke střetům s nacisty, kteří neváhali použít střelných zbraní. Demonstrace si vyžádala nejednu oběť. V Praze byl zastřelen dělník Václav Sedláček a těžce zraněno bylo dalších 15 účastníků demonstrace. Mezi nimi i student Jan Opletal. \n\nNa přípravách k demonstracím se podílely jak organizace národního odboje, tak i ilegální KSČ. Šlo především o pozvednutí českého ducha k odporu. \n\nNacistický aparát i protektorátní vláda očekávaly 28. říjen se značnými obavami. Výroční den vzniku republiky byl proto vyhlášen všedním pracovním dnem. Stávky měly být kvalifikovány jako sabotáže a nedostavení se do zaměstnání mělo být chápáno jako zřejmý odpor, který mínila okupační moc tvrdě postihovat, třeba i smrtí. Přes veškeré tyto výhrůžky však přípravy pokračovaly. \n\nJednotlivé odbojové organizace se však nedokázaly shodnout na společném postupu. Politické ústředí se zasazovalo o „tichou slavnost“. Naproti tomu ilegální KSČ plánovala masivní stávky a demonstrace. Ve snaze sjednotit postup, byla na 22. října svolána porada zástupců hlavních odbojových organizací do vinohradského Národního domu v Praze. Zde se soustředily na konkrétní přípravy akcí k 28. říjnu. \n\nPrvní série letáků se objevila mezi 10. a 15. říjnem a vyzývala obyvatelstvo k tomu, aby se oblékli do svátečního, aby nikdo nenakupoval a nepoužíval veřejnou dopravu. Lidé měli omezit práci na nejmenší míru a připnout si českou trikoloru či jiný státní znak. Jiné série letáků vyzývaly k tiché demonstraci a připnutí černé stužky či kravaty. \n\nLetáky se mezi obyvatelstvem šířily, ale působily často protichůdným dojmem. Pokyny byly často na poslední chvíli měněny či odvolávány. Například 27. října přišla zpráva, že je prozrazen pokyn týkající se černých vázanek. Pokyn byl proto odvolán. Přesto část obyvatelstva s černými vázankami vyšla. \n\nV předvečer 28. října byl provoz na ulicích slabší než jindy, pouliční obchodníci zněkolikanásobili prodej stužek v národních barvách. Podle tehdejších odhadů bylo ve dnech před 28. říjnem a přímo 28. října prodáno na 30 000 stužek. Pokyny obléci si smuteční či slavnostní oděv vyslechl málokdo, zato téměř každý Čech si připnul nějaký pásek v národních barvách. Ve většině pražských závodů začali dělníci práci včas, kdežto na stavbách nenastoupili dělníci k práci vůbec, nebo přišli, ale nepracovali. Na vysokých školách byla během dopoledne zastavena výuka. Na Václavském a Staroměstském náměstí se v dopoledních hodinách začaly utvářet hloučky lidí a docházelo k prvním potyčkám s Němci. Z davu se ozývaly výkřiky jako: „Chceme svobodu, chceme právo!“, „Ať žije Beneš!“, „Pryč s Hitlerem!“, „My chceme Stalina!“ či se zpívaly písně \"Kde domov můj\" a \"Hej, Slované\". Během odpoledne se policejní složky několikrát pokusily o vyklizení Václavského náměstí, což se jim podařilo až kolem 18. hodiny. Demonstrace pak pokračovaly na Karlově náměstí, ve Vinohradech a na Masarykově nádraží až do 20. hodiny. \n\nVýsledkem střetů byli minimálně 2 zastřelení, 15 těžce zraněných, počet lehce zraněných vystoupal na stovky. Na 400 lidí bylo zatčeno (českou policií jen 50). \n\nDemonstrovalo se i v dalších městech Protektorátu. V Ostravě se shromáždilo na 12 000 osob, v Brně se v centru sešlo kolem 800 lidí, v Moravské Třebové dokonce 3000 lidí, dav byl však rychle rozehnán. Ve městech lidé vyvěšovali československé vlajky, nosili odznáčky a zpívali národní písně, docházelo k menším potyčkám, byly poškozovány německé nápisy apod. Protestní akce pokračovaly v Praze ve zmenšené míře i 29. října. Aby bylo zabráněné přísunu velkého davu lidí do centra, byla zastavena tramvajová doprava. K žádným větším střetům však již nedošlo.\n\nPrůběh demonstrací zneklidnil i představitele nacistické moci v Berlíně. Hitler vyhrožoval zrušením autonomie a povoláním tankové divize. Obdobné akce měly být napříště potlačovány zbraněmi a silou, přičemž potrestání mělo směřovat na veškeré obyvatelstvo. Nacisté obviňovali z demonstrací také protektorátní vládu a policii, která prý nepostupovala s dostatečnou rázností a důsledností. \n\nEpilogem 28. října se staly demonstrace 15. listopadu při pohřbu Jana Opletala. Nacisté tyto protesty pojali jako pokračování akcí z 28. října a tentokrát tvrdě zasáhli. Výsledkem bylo uzavření českých vysokých škol, zatčení stovek studentů, 9 představitelů studentských organizací bylo popraveno.\n\n"}
{"id": "1230161", "url": "https://cs.wikipedia.org/wiki?curid=1230161", "title": "Zemětřesení v Kjongdžu 2016", "text": "Zemětřesení v Kjongdžu 2016\n\nZemětřesení v Kjongdžu 2016 bylo zemětřesení, ke kterému došlo 12. září 2016 v blízkosti Kjongdžu v Jižní Koreji. Zemětřesení o síle 5,4 momentové škály bylo nejsilnějším zaznamenaným zemětřesením v Jižní Koreji od roku 1978.\n\nPo zemětřesení následovalo okolo 50 dotřesů, bylo poškozeno několik domů a obchodů a zraněno více než 8 lidí. Následujícího roku došlo v podobné oblasti ke stejně silnému otřesu, který zranil kolem 80 lidí.\n"}
{"id": "1230170", "url": "https://cs.wikipedia.org/wiki?curid=1230170", "title": "Alena Jančíková", "text": "Alena Jančíková\n\nAlena Jančíková (* 15. prosince 1977 Bruntál) je dlouholetá předsedkyně České asociace paraplegiků (dříve Svaz paraplegiků).\n\nAlena Jančíková si v 17 letech po pádu ze stromu zranila páteř a míchu, následkem čehož ochrnula.Na vozíku dokončila střední školu, získala práci webmastera na Městském úřadě v Bruntále a poté v pražském Centru Paraple. Následně se stala ředitelkou České asociace paraplegiků.\n\nV roce 2007 se stala sportovním koordinátorem pro lidi po úrazech páteře a odstěhovala se do Prahy. Realizuje projekty jako např. VozejkMap nebo Vozejkov. Podílí se také na vytváření podmínek pro návrat osob po úrazu míchy do běžného života. Podílela se svými připomínkami na koncepci bezbariérového Malešického parku v Praze 10 a na pilotním projektu – zřízení speciálních startovacích bytů pro vozíčkáře v Malešickém penzionu.\n\nV roce 2013 získala Cenu Olgy Havlové, v roce 2015 obdržela Stříbrnou pamětní medaili Senátu na návrh senátorky Ivany Cabrnochové.\n\n"}
{"id": "1230180", "url": "https://cs.wikipedia.org/wiki?curid=1230180", "title": "42. ročník udílení Cen Saturn", "text": "42. ročník udílení Cen Saturn\n\n42. ročník udílení Cen Saturn se konalo 22. června 2016 v Burbanku v Kalifornii. Na ceremoniálu se udělovaly ceny pro nejlepší filmová a televizní díla a videozáznamy ze žánrů science fiction, fantasy a horor. Moderátorem večera byl John Barrowman. Nominace byly zveřejněné 24. února 2016.\n\nFilm \"\" se stal filmem s nejvíce nominací v historii Cen Saturn, a to ve všech 13 kategoriích s 15 nominacemi. Film \"\" získal deset nominací a film \"Purpurový vrch\" nominací devět. V seriálech vedl seriál \"Živí mrtví\" se sedmi nominacemi, \"Hra o trůny\" a \"Hannibal\" získali nominací šest.\n"}
{"id": "1230183", "url": "https://cs.wikipedia.org/wiki?curid=1230183", "title": "Stříbrná pamětní medaile Senátu", "text": "Stříbrná pamětní medaile Senátu\n\nStříbrné pamětní medaile Senátu jsou předávány předsedou Senátu Parlamentu ČR. Udělují se od roku 2007 osobnostem z řad vědců, umělců, sportovců a dalších osob, které vynikají ve svých oborech. Od roku 2012 medaili uděluje předseda Senátu při příležitosti Dne české státnosti, tj. 28. září. Příležitostně může být medaile udělena i během roku v případě návštěvy významných zahraničních osobností.\n\n\n\n\n\n\n\n\n\n\n\n\n"}
{"id": "1230197", "url": "https://cs.wikipedia.org/wiki?curid=1230197", "title": "Jenny Rissvedsová", "text": "Jenny Rissvedsová\n\nJenny Rissvedsová (* 6. června 1994 Falun) je švédská cyklistka, která se věnuje cross-country. Je olympijskou vítězkou v této disciplíně z her v Rio de Janeiru 2016, kde zvítězila po individuálním úniku v posledním kole závodu. Vyhrála mistrovství Evropy MTB v individuálním závodě juniorek v roce 2012 v Moskvě a ve vyřazovacím závodě v roce 2013 v Bernu. Na mistrovství světa horských kol byla v závodě do 23 let třetí v roce 2015 ve Vallnordu a vyhrála v roce 2016 v Novém Městě na Moravě. Vyhrála celkovou klasifikaci Světového poháru 2015.\n\n"}
{"id": "1230201", "url": "https://cs.wikipedia.org/wiki?curid=1230201", "title": "Cal Meliton", "text": "Cal Meliton\n\nCal Meliton je budova na území obce Solsona, v katalánské provincii Lleida, zahrnutá do soupisu architektonického dědictví Katalánska (IPA-42066).\n\nBudova stojí na Carrer Sant Miquel 15, pochází z 16. až 17. století - jeden z nejstarších domů staré solsonské šlechty, který se vyhnul demolici při rozšiřování centra. Skládá se z přízemí, mezipatra, dvou pater a střechy. Na rohu je erb pánů z Canaldy.\n\nJe v soukromém vlastnictví a jsou zde byty.\n"}
{"id": "1230203", "url": "https://cs.wikipedia.org/wiki?curid=1230203", "title": "Kameničská vrchovina", "text": "Kameničská vrchovina\n\nKameničská vrchovina je krajinná oblast (horopisná jednotka) a geomorfologický okrsek o rozloze 393,33 km² v centrální části Sečské vrchoviny, součást pohoří Železných hor v regionálním členění georeliéfu (tvaru zemského povrchu) Česka. Leží z hlediska administrativně správního většinou plochy v okrese Chrudim náležejícím do Pardubického kraje, částí na jihozápadě (v pásu mezi Rušinovem a Slavíkovem) v okrese Havlíčkův Brod a na jihovýchodě (od Chlumětína k Herálci až Svratce) v okrese Žďár nad Sázavou, náležejících do Kraje Vysočina.\n\nKrajinná oblast o šířce kolem 11 km, například na liniích Hoješín – Licibořice, Spálava – Ctětín, Chlum – Vojtěchov, má protáhlý nepravidelný tvar, orientovaný ve směru severozápad – jihovýchod, o délce přibližně 30 km mezi obcemi Vápenný Podol a Kameničky. Povrchem je ukloněna od jihozápadu k severovýchodu (typicky Seč – Škrovád nebo Modletín – Nasavrky).\n\nTypem georeliéfu členitá vrchovina v nadmořských výškách přibližně 275–737 m, se složitou geologickou stavbou, tvořená hlubinnými vyvřelinami železnohorského plutonu v oblasti Nasavrky – Trhová Kamenice – Hlinsko (až Skuteč ve Skutečské pahorkatině). V silurských vápencích chrudimského staršího paleozoika v oblasti Prachovic a Vápenného Podola se vytvořily tvary tropického krasu. Na jihovýchodě oblasti (Hlinsko) se nacházejí horniny hlinského proterozoika a paleozoika tzv. hlinské zóny, ve sníženině typu kotliny (Kameničky, Herálec až Svratka) horniny svrateckého krystalinika s ostrůvky náležejícími do české křídové pánve.\n\nV centrální části plochý povrch vrchoviny rozrušen hlubokým kaňonovitým údolím Chrudimky, nejvýznamnější řekou krajinné oblasti. Nejníže je situována hladiny řeky kolem 275 m n. m. na katastrálním území města Slatiňany. Horopisem (orografie) nejvyšší geomorfologický okrsek Železných hor, nejvyšších nadmořských výšek dosahuje vrchovina ve dvou pásmech vrcholů.\n\nNa jihozápadě výrazný železnohorský hřbet mezi městem Třemošnice a obcí Slavíkov, vrcholící v Chráněné krajinné oblasti Železné hory vrchem Vestec (668 m n. m.) na katastrálním území Horní Vestec v okrese Havlíčkův Brod náležejícím do Kraje Vysočina. Nad pravým břehem koryta řeky Chrudimky, od vodní nádrže Seč k obci Dědová vnitřní hřeben s nejvyšším vrcholem se zeměpisným názvem U oběšeného (737,4 m n. m.) na katastrálním území obce Svratouch v okrese Chrudim náležejícím do Pardubického kraje.\n\nV geografii Česka je Kameničská vrchovina situována od nejnižší polohy u řeky Chrudimky ve Slatiňanech v nadmořské výšce 275 m k vrcholu U oběšeného s nadmořskou výškou 737,4 m severozápadně nad Svratouchem, s nejvyšším bodem Kameničské vrchoviny, současně Železných hor a jejich jihovýchodní části nazvané Sečská vrchovina.\n\nVe směru severovýchod – jihozápad stoupá terén od Chrudimky, nedaleko „Mostu knížete Auersperga“ ve Slatiňanech, k vrchům Hůra (392,8 m n. m.), Na chocholce (451,8 m n. m.), Na hranicích (564,4 m n. m.) a Bučina (605,4 m n. m.) nad Podhradskou kotlinu, kterou vrchovina obepíná od východu v oblasti Prachovic a Vápenného Podola, od jihu návrším Na farářství (521,6 m n. m.) s městem Sečí a na západě lokalitou s národní přírodní památkou Kaňkovy hory nad Třemošnicí.\n\nKaňkovy hory (až 560,0 m n. m.) jsou součástí jihozápadního hřbetu Železných hor, pokračujícího směrem na Rušinov (Bučina 627 m n. m.), Spálavu (Spálava 662,9 m n. m.) a Horní Vestec (vrch Vestec 668 m n. m.). Jihovýchodní pásmo vnitřního hřebene Železných hor se táhne nad pravým břehem Chrudimky, od jejího ostrého ohybu v prostoru vodní nádrže Seč pod vrchem Olšina (559,0 m n. m.) a stoupá nadmořskou výškou s vrchy Borovina (602,8 m n. m.), Krásný (617 m n. m., stejnojmenný zaměřený trigonometrický bod 614,2 m n. m.), Plesný (611,0 m n. m.), Svárov (613,4 m n. m.), Medkovy kopce (638,0 m n. m.), Čertovina (655,0 m n. m.), Dědovský kopec (675,6 m n. m.) a od něho vrcholí dvěma výběžky, v jihozápadním směru s vrchem Pešava (697,0 m n. m.) a v jihovýchodním s nejvyšším vrchem U oběšeného (737,4 m n. m.).\n\nKameničskou vrchovinu lze přibližně vymezit obcemi (místy) po jejím obvodu od severu: Chrudim (nejsevernější bod v lokalitě Podhůra), Slatiňany (nejnižší poloha v úrovni hladiny řeky Chrudimky nedaleko „Mostu knížete Auersperga\"), Škrovád, Licibořice, Nasavrky, Ctětín, Včelákov (lokalita Paseky), Dolní Holetín, Pokřikov (železniční zastávka), Krouna (rybník Pilský), Rychnov (podél Rychnovského potoka k silnici I/34), Pustá Kamenice (od silnice I/34 svahem vrchu U javoru 659 m n. m., železniční zastávka nad rybníkem Kamenice, lokalita Radčany, bezejmenný vrchol 639,0 m n. m. nad lokalitou Pekelec), Čachnov (lokalita Kovářka), Krouna (lokalita V hliníkách, řeka Krounka pod Kořenným kopcem 667 m n. m.), Svratouch (vrchol sedla 707 m n. m. mezi vrchy U oběšeného a Otava), Svratka (koryto řeky Svratky), Herálec (lokality Brušovec, Kocanda, rybník Šantrůček), Lhoty (Krejcarský potok v lokalitě Pod Mýtem), Vortová (vrch Černá skalka 658,7 m n. m., lokalita Staré Hutě), Krucemburk (lokalita Rychtářka), ostrý výběžek ve směru městyse Vojnův Městec, Košinov, Všeradov (soutok potoku Slubice a řeky Chrudimky), Trhová Kamenice (Mlýnský rybník), Zubří, Křemenice, Slavíkov, Podmoklany, Sloupno, Lhůta, Běstvina, Třemošnice (koryto Zlatého potoka, Hedvikov, východní úpatí Kaňkových hor), Horní Počátky (lokalita Dvorce s korytem Počáteckého potoka), Žďárec u Seče, svahy vrcholů Pod Bučinou (542 m n. m.), Bučina (606 m n. m.) a Prachovický kopec (485 m n. m.), Míčov-Sušice, Uherčice (lokalita Rozpakov), Čejkovice, Rabštejnská Lhota a opět Chrudim.\n\nZeměpisné jméno (oronymum) je odvozeno od sídelní lokality Kameničky (část městyse Trhová Kamenice), ležící na svahu vnitřního hřebene Železných hor nad řekou Chrudimkou, s typickým georeliéfem krajiny centrální části Kameničské vrchoviny.\n\nGeomorfologie řadí Kameničskou vrchovinu mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu se stejným původem povrchových tvarů a s podobnou výškovou polohou. V seznamu geomorfologických jednotek je označena pětimístným indexem IIC-3B-1.\n\nTvoří skladebnou část geomorfologického podcelku Sečská vrchovina (index IIC-3B) spolu s dalšími třemi geomorfologickými okrsky: Skutečská pahorkatina (index IIC-3B-2), Stružinecká pahorkatina (index IIC-3B-3) a Podhradská kotlina (index IIC-3B-4). V rámci Sečské vrchoviny je horopisně nejvyšším geomorfologickým okrskem.\n\nZ hlediska historie geomorfologického vývoje georeliéfu je Kameničská vrchovina součástí geomorfologického celku Železné hory (index IIC-3), severním okrajem sousedí (Míčov-Sušice až Rabštejnská Lhota) s jeho podcelkem Chvaletická pahorkatina (index IIC-3A).\n\nNa několika úsecích se sousedícími geomorfologickými okrsky tvoří rozhraní s několika rozdílnými geomorfologickými celky:\nPřírodní oblast náleží do dubo-bukového, bukového až jedlo-bukového vegetačního stupně, zalesněna je převážně smrky, v malých lokalitách s příměsí borovice a bukových porostů na menších plochách. Nejzachovalejším místem se zbytky původních jedlových bučin s klenem a lokalitou pralesního charakteru je jedna z nejstarších chráněných lokalit v českých zemích od roku 1933 v přírodní rezervací Polom nad Horním Bradlem. Ukázkou bučin a suťových lesů jsou svahy lokalit národní přírodní památky Kaňkovy hory a na území významné geologické lokality Lichnice – Kaňkovy hory, dnes stejnojmenné evropsky významné lokality a také národní přírodní rezervace Lichnice (částečně na území geomorfologického okrsku Podhradská kotlina).\n\nVýznamný podíl na utváření krajinného rázu Kameničské vrchoviny má řeka Chrudimka, nejvýznamnější vodní tok v rámci geomorfologického okrsku. Vytvářením erozních rýh a údolí formovaných do výšky i do šířky (fluviální eroze) doznala krajina v průběhu geologického času významných změn. Rozsáhlé prameniště řeky leží na katastrálním území obce Kameničky, významný je Filipovský pramen severozápadně od vrcholu U oběšeného, vyvěrá v nadmořské výšce přibližně 705 m na okraji lesní lokality Humperky, na rozhraní katastrálních území obcí Krouna a Svratouch, pod horní hranou vysokého svahu (cca 50 m) jihovýchodně nad vesničkou Filipov (přibližně 660 m n. m.), od ní název pramene.\n\nPramenné zdrojnice na více místech několika obcí: Kameničky (lokalita V kopaninách a v části obce Filipov lokalita U Ovčína), Dědová (severně od vrchu Na kopci 680,8 m n. m. a jihozápadně od vrchu Na Bahnech 662,7 m n. m., v lokalitě přírodní památky Bahna), Krouna (s bohatě rozvětvenými přítoky v lesní lokalitě Humperky, s nejznámějším Filipovským pramenem na rozhraní katastrálních území obcí Krouna a Svratouch).\n\nV horním toku protéká řeka územím hlubinných magmatických hornin (granit a granodiorit a také diorit a gabro). Kamenité koryto dalo řece původní místní název Kamenice. Údolí protékané řekou od Kameniček k městu Hlinsko jsou poměrně široká, řeka obtéká velkým obloukem vrcholy Pešava (697,0 m n. m.) a Hrobka (688,3 m n. m.), ležící na katastrálním území obce Jeníkov, u obce Hamry byl využit výhodný údolní profil koryta řeky ke stavbě první vodní nádrže na Chrudimce se sypanou vodní hrází (vodní nádrž Hamry).\n\nOd levostranného přítoku Slubice odděluje Chrudimka korytem Kameničskou vrchovinu od Stružinecké pahorkatiny, ležící nad jejím levým břehem. Od Trhové Kamenice je údolí sevřenější svahy vrchů podél obou břehů a v prostoru vodní nádrže Seč se Chrudimka stáčí k severovýchodu v ostrém ohybu, který dal v minulosti řece pomístní jméno Ohebka a skalnímu výstupu se zříceninou hradu název Oheb (též přírodní rezervace Oheb).\n\nŘeka v několika lokalitách rozřezává plochý povrch vrchoviny hlubokým až kaňonovitým údolím, nejvýrazněji v lokalitě Krkanka se stejnojmennou přírodní rezervací (v Kameničské vrchovině přibližně k pravostrannému přítoku Debrný pod Nasavrky) a také v lokalitě Peklo s přírodní rezervací Strádovské Peklo (již ve Skutečské pahorkatině), kde se její tok stáčí více severněji ke Škrovádu. V krátkém úseku ve Slatiňanech se řeka Chrudimka vrací na území Kameničské vrchoviny v nejnižších polohách. Ve Slatiňanech opouští Kameničskou vrchovinu a oblast Železných hor.\n\nCelkem 867,07 km² činí plocha povodí Chrudimky, délka toku od Filipovského pramene po řeku Labe přibližně 106 km a cca 489 m výškový rozdíl vodního pramene (705 m) a ústí řeky do Labe v říčním km 966,66 na území města Pardubice, v nadmořské výšce přibližně 216 m.\n\nChrudimka ve středním toku, s velkými změnami směru koryta, poznamenána složitým geologickým vývojem v průběhu třetihor (geologického období náležejícího do éry kenozoika), s probíhajícím úklonem železnohorské zemské kry k severovýchodu. Podle nálezu sedimentů se předpokládá, že řeka (dnes Chrudimka) protékala v severozápadním směru v hydrogeografické ose Trhová Kamenice – vodní nádrž Seč (pod sídelní lokalitou Horní Ves v katastru Hoješín) a dále pokračovala dnešním korytem Počáteckého a následně Zlatého potoka, s ústím do řeky Doubravy. Na základě probíhajících změn v georeliéfu (v důsledku zdvihu zemského povrchu na železnohorské tektonické linii) řeka výrazně změnila tok do směru současné hydrogeografické osy Chrudimky od vodní nádrže Seč k údolní nádrži Křižanovice.\n\nGeologické podloží rozsáhlého území je velice rozmanité, tvoří ho horniny migmatit, granodiorit v centrální části a u Třemošnice, břidlice, prachovec (silt), vápenec kolem Prachovic a Vápenného Podola s krasovými jevy (Páterova a Podolská jeskyně), křemenec mezi Rabštejnem a Slatiňany, granit, granodiorit a tonalit mezi Sečí a Liboměřicemi, migmatit a ortorula u Krouny až Pusté Kamenice, pararula a migmatit mezi Horním Bradlem a Rušinovem, gabro nad Horním Bradlem, granodiorit kolem Trhové Kamenice, břidlice a ortorula u Hlinska a také svor v okrajové části na jihovýchodě mezi Chlumětínem a Čachnovem. V oblasti nivního sedimentu podél vodních toků je to písek a štěrk.\n\nRozsáhlý tzv. žulový Skutečsko – nasavrcký masiv je ze severu uzavřený usazeninami staršího paleozoika (prvohory), z jihu horninami železnohorského paleozoika až proterozoika (starohory). Výrazný je tzv. železnohorským zlomem na jihozápadním okraji, s horninami kutnohorského (ohebského) krystalinika.\n\nČeská geologická služba dokumentuje v oblasti významné geologické lokality:\n\nVodstvo v krajinné oblasti náleží z větší části do povodí Chrudimky. Rozsáhlé prameniště Chrudimky leží nad obcí Kameničky, rozvodnici řeky lze vymezit, přibližně od nejsevernějšího bodu, obcemi (místy): Dědová (polohy 675,8 m n. m. a 676,8 m n. m. u silnice směr Čertovina), vrchol Na Bahnech (662,7 m n. m.), lesní lokalita Humperky (686,2 m n. m.), Svratouch, vrchol U oběšeného (737,4 m n. m. s rozhraním na hlavním evropském rozvodí Labe – Dunaj), Chlumětín, vrchol Na Myškově kopci (715,2 m n. m.), odbočka Paseky ze silnice Chlumětín – Kameničky, Kameničky, lokalita V dolci (682,5 m n. m.), Vojtěchův kopec (673,8 m n. m.), rybník Krejcar na rozhraní s Chlumětínským potokem v lokalitě Rejha, lesní lokalita Ohrady (637,0 m n. m.), rybník Groš, výškový bod Na chochole (645,0 m n. m.), Jeníkov (výškový bod 640,6 m n. m.), lokalita Na cimbále (660,0 m n. m.), výškový bod 670,3 m n. m., vrchol Hrobka (688,3 m n. m.), silnice II/343 s geodetickým bodem 681,52 m n. m., vrchol Pešava (697,0 m n. m.), výškový bod Na kopci (680,8 m n. m.) a opět polohy v katastru Dědová.\n\nNěkolik menších vodních toků odvádí vody na severu (s potoky Podolský, Citkovský, Bylanka v okolí Vápenného Podola a také Červeným a Markovickým potokem) do řeky Labe a na jihozápadě do řeky Doubravy (Počátecký a Zlatý potok v oblasti Žďárce u Seče, Blatnický potok a Barovka u Chloumku). Vodní toky mezi Včelákovem a Krounou (Ležák, Žejbro, Krounka) odvádí vody na severovýchodě oblasti a tvoří již mimo Kameničskou vrchovinu levostranné přítoky Novohradky, která je dnes pravostranným přítokem Chrudimky v oblasti Heřmanoměstecké tabule. Malá část území na úbočí vrcholu U oběšeného na katastrálním území obce Svratouch je odvodňována stejnojmenným potokem (na území města Svratky v dolním toku s názvem Řivnáč) v povodí Svratky.\n\n\nMezi rybníky s větší plochou patří:\n\nPřírodní podmínky vytvořily na několika místech možnosti pro vybudování rybničních soustav:\n\nVodní díla v rámci „Generálního programu upravování řek\" v českých zemích byla v roce 1903 zahrnuta do plánu výstavby vodních nádrží na řece Chrudimce za účelem akumulace vod pro ochranu území před povodněmi a vylepšení průtoku v době sucha ležících na katastrálních územích Hamry, Seč a Křižanovice a po toku řeky za nimi. V průběhu dalších let byly plány upravovány v důsledku energetických požadavků na výstavbu vodních elektráren souvisejících s rozvojem průmyslu a zaváděním elektřiny do obytných staveb. Vodní díla s výhodou využívají profil koryta řeky v hlubokých údolích sevřených skalními výstupy bočních svahů.\n\nVrcholy je Kameničská vrchovina horopisně nejvyšší krajinnou oblastí Železných hor v části pohoří nazvané Sečská vrchovina. Nejvýraznější jsou dvě pásma s řadou vrcholů, jedno na jihozápadním tzv. železnohorském hřbetu mezi Třemošnicí a Slavíkovem s nejvyšším vrchem Vestec (668,0 m n. m.) nad Stružineckou pahorkatinou. Druhým pásmem je železnohorský hřeben v centrální části, táhnoucí se od vodní nádrže Seč nad pravým břehem Chrudimky, přibližně v jiho-jihovýchodním směru k prameništi řeky, nad ním nejvyšší bod vrchoviny s názvem U oběšeného (737,4 m n. m.).\n\nKratší dvě pásma vrcholů se táhnou od rozhraní se Skutečskou pahorkatinou, jedno nad levým břehem Chrudimky od Slatiňan k vrcholu Bučina (605,6 m n. m.) nad Podhradskou kotlinou a druhé nad pravým břehem řeky od Nasavrk (Českých Lhotic, s rozhlednou Boiika) ke skalnatému ostrohu (552,7 m n. m.) se zříceninou hradu Oheb nad vodní nádrží Seč.\n\nNad levým břehem Chrudimky je několik výrazných vrchů, zhruba od Vratkova se odklání od hlavního železnohorského hřbetu více východněji řada z nich ve směru k Trhové Kamenici se Zuberským kopcem (650,8 m n. m., pod vrcholovou částí rozhledna Zuberský vrch) nad Stružineckou pahorkatinou. V krajině další výrazné kopce se objevují od soutoku Slubice s Chrudimkou u Vítanova ve směru ke Svratouchu (v oblasti Studnic, Kameniček a Chlumětína).\n\nŽeleznohorský hřbet na jihozápadním okraji s pásmem vrcholů stoupající nad Stružineckou pahorkatinu (Třemošnice – Slavíkov), vzdálenost cca 18,5 km severní úpatí Kaňkovy hory – vrch Vestec:\nSvah železnohorské klínové kry na severním okraji (levý břeh řeky Chrudimky), pás vrcholů stoupající nad Podhradskou kotlinu (Chrudim – Prachovice), vzdálenost cca 10 km vrcholy Podhůra – Bučina:\nŽeleznohorský hřeben centrální části, souvislé a nejdelší pásmo vrcholů táhnoucí od vodní nádrže Seč do oblasti prameniště Chrudimky a Krounky na rozhraní s geomorfologickým okrskem Borovský les (Proseč u Seče – Svratouch), vzdálenost cca 28 km vrcholy Olšina – U oběšeného: \n\nCentrální část Kameničské vrchoviny od roku 2012 překrývá Národní geopark Železné hory, prezentuje geologickou historii. Pro účely geoturistiky jsou vybudovány v Kameničské vrchovině informační stanoviště vázající se na příslušné lokality, na některých místech s ukázkami hornin a jejich popisky (Vápenný Podol, Nasavrky). V oblasti Kameničské vrchoviny (Ctětín, Srní) jsou také dosud činné kamenolomy s těžbou žuly, která je příkladem hlubinné vyvřelé horniny (intruzivní hornina). V lokalitě Podhůra nad Chrudimí byl u křižovatky turistických tras vztyčen symbolický menhir z křemencové horniny, pocházející z podloží lokality, nazvaný „Strážce brány Železných hor\".\n\nLokality v geologickém času:\n\nZ hlediska ochrany přírody a krajiny je Kameničská vrchovina na vymezených lokalitách zvláště chráněným územím ve smyslu Zákona č. 114/1992 Sb., o ochraně přírody a krajiny, s mnoha přírodně a krajinářsky cennými lokalitami. Na jihovýchodě součástí Chráněné krajinné oblasti Žďárské vrchy, zhruba od linie Vojnův Městec – Trhová Kamenice – Hlinsko – Krouna – Pustá Kamenice, severozápadní část v Chráněné krajinné oblasti Železné hory, přibližně od linie Podmoklany – Trhová Kamenice – Vysočina – Včelákov – Nasavrky – Licibořice – Škrovád.\n\nKameničskou vrchovinu z velké části překrývají územím dvě velkoplošné chráněné krajinné oblasti mající společnou hranici mezi městysem Trhová Kamenice a obcí Vysočina. Od roku 1970 Chráněná krajinná oblast Žďárské vrchy s lokalitami na katastrálních územích Trhová Kamenice, Vysočina, Hlinsko, Krouna, Pustá Kamenice, Svratouch, Herálec, Vortová a Vojnův Městec. V roce 1991 vyhlášena Chráněná krajinná oblast Železné hory s lokalitami na katastrálních územích Trhová Kamenice, Slavíkov, Třemošnice, Seč, Křižanovice, Chrudim, Nasavrky, Včelákov a Vysočina.\n\n\nKaňkovy hory jsou názvem národní přírodní památky vyhlášené Ministerstvem životního prostředí ČR dne 14. 1. 2016 v katastrálním území Dolní Počátky, Počátky Horní, Javorka, Kubíkovy Duby a Třemošnice nad Doubravou. Předmětem ochrany je přírodní útvar s výskytem lesních ekosystémů bučin, suťových lesů, mokřadních olšin a lužních lesů, biotopu společenstva hnízdících lesních ptáků, též holub doupňák (Columba oenas) a lejsek malý (Ficedula parva) a vzácného a ohroženého čolka horského (Ichthyosaura alpestris, též Triturus alpestris). Malým okrajem zasahuje do Podhradské kotliny v Horních Počátkách nad levým břehem Počáteckého potoka, rozhraní geomorfologických okrsků tvoří východní úpatnice části železnohorského hřbetu s názvem Kaňkovy hory.\n\n\nOsídlování krajiny je spojeno s vnitřní kolonizací Železných hor. Nejdříve vznikaly osady podél vodních toků a na okrajích krajinné oblasti původně s nepřístupnými lesními lokalitami. Těžce přístupná místa v polohách vyšších nadmořských výšek byla ještě ve středověku osídlena jen řídce. U obchodních cest, v okolí zdrojů nerostných surovin, na vyvýšeninách nad vodními toky byla budována hradiště. S příchodem Keltů v 6. až 5. století př. n. l. (starověk) do oblasti dnešní české kotliny (kmeny označovanými názvem Bójové) vzniklo keltské oppidum v oblasti Hradiště (část obce České Lhotice). Větší počet sídelních lokalit vznikal postupně podél řeky, od 17. století nesoucí název Chrudimka, v důsledku snazší dostupnosti, potřeby vodního zdroje a později i využívání vodní energie.\n\nV nejnižších polohách zasahuje okrajem katastru do Kameničské vrchoviny v lokalitě Podhůra město Chrudim, rozkládající se na obou březích řeky, jejíž název byl od města odvozen. Podle archeologických výzkumů se v místě objevilo opevněné sídliště (Pumberky) již kolem 5. století př. n. l. (souvislost s oppidem u Českých Lhotic). Kolem 7. až 8. století se objevují Slované a v oblasti dnešní Chrudimi budují hradiště, z roku 1055 pochází písemná zmínka o Chrudimi. Význam sídelní lokality vzrůstal s budováním obchodní zemské cesty z Čech na Moravu. Ve středověku patřila Chrudim mezi významná města českého království.\n\nPodél řeky pronikali první kolonizátoři hlouběji do centrální části vrchoviny. Poměrně vysoko nad pravým břehem Chrudimky, na rozhraní Kameničské vrchoviny a Skutečské pahorkatiny, vzniklo město Nasavrky (osídlení již Kelty, z roku 1318 první písemný záznam, uváděn majitel Kunrát de Nassawyrch). Dále proti toku řeky nad jejím levým břehem, u jihozápadního okraje krajinné oblasti, vzniklo při získávání úrodné půdy sečením divokých porostů město Seč (název původní osady od slova sečení, z roku 1318 první písemný záznam, uváděn majitel vladyka Svenek de Syeze). V 17. století se stala Seč známá nálezy perlorodky říční v Chrudimce pod Ohebem.\n\nS budováním obchodních cest byly stavěny strážní tvrze, například Hlinecká tvrz (Hlinsko), rybniční tvrz Kamenice (Trhová Kamenice), tvrz Odranec (Svobodné Hamry). Příchodem dalších obyvatel vznikaly zpravidla pod hradišti a kolem tvrzí osady. Na rozvoji osad se podílela rozšiřující se těžba dřeva a nerostných surovin (železná ruda, kámen), zemědělská produkce (len) a řemeslná výroba (hrnčířství, kovářství aj.). Vznikaly především vesnice, v místech s vhodnějším terénem pro další rozšiřování sídel, lepšími podmínkami pro vznik řemesel a obchodu a také s propojením dopravními cestami získávají později některé z obcí statut města (Hlinsko, Nasavrky, Seč, Trhová Kamenice).\n\nSe šířením vzdělanosti na venkov přišel zájem blíže poznat krajinu a její obyvatelé, fenomén krajiny a život na venkově (Hlinsko, Kameničky, Trhová Kamenice a další lokality) se stává námětem literárního zpracování (Karel Václav Rais, 1859–1926) a krajinomalby (Antonín Slavíček, 1870–1910). Zájem architektů a stavitelů (např. František Schmoranz, 1814–1902) přichází s rozvojem výstavby obytných sídel (urbanizace, Chrudim), také úpravami a restaurováním  historických staveb (kulturní památky) i jejich stavbou (např. kaple Panny Marie s hrobkou rodiny Rüklů, Dolní Bradlo).\n\nNa mnoha místech vybudována řada lidových a sakrálních staveb, které změnily krajinný ráz a dnes dokumentují historii krajiny (například Betlém Hlinsko, památková rezervace lidových staveb). Některé stavby lidové architektury ohrožené zánikem na původním místě byly ve 20. století soustředěny do muzea v přírodě v obci Vysočina, v sídelní lokalitě Veselý Kopec (již Stružinecká pahorkatina) vytvořena ucelená expozice lidových staveb a technického stavitelství (vodní mlýn, pila aj.) v rámci Muzea v přírodě Vysočina (dříve Soubor lidových staveb Vysočina), expozice je součástí Národního muzea v přírodě.\n\nV roce 1862 vznikl v českých zemích spolek Sokol, na mnoha místech byly založeny tělovýchovné organizace podporující i morální růst českého národa (Trhová Kamenice rok 1892). V bývalém Rakousku-Uhersku byl v listopadu 1867 vydán nový Zákon „O právě spolčovacím\" (č. 134/1867 ř.z.) a následně přijata i tzv. prosincová ústava, čímž byly v českých zemích vytvořeny širší podmínky pro zakládání nejrůznějších spolků (vzdělávacích, čtenářských, vlastenecky zaměřených a podporujících českou řeč, též spolek v Trhové Kamenici). Vlastivědné poznávání krajiny podpořil v roce 1888 vznik Klubu českých turistů, později vznikly pobočky (Hlinsko rok 1923).\n\nVýznamná pro rozvoj vzdělávání na venkově byla první česká encyklopedie publicisty, politika, také účastníka slavnostního svěcení zvonů kaple Panny Marie dne 30. srpna 1894 v Dolním Bradle, vlastence Františka Ladislava Riegra (1818–1903), vydaná v letech 1860–1874 pod názvem \"Slovník naučný\", spoluautor lexikograf, novinář a spisovatel Jakub Josef Dominik Malý (1811–1855). V letech 1888–1909 publikován \"Ottův slovník naučný\", dnes významný v mnoha faktografických datech, zejména z oblasti historie, objevily se veřejné knihovny (Hlinsko rok 1899, podnět dal bývalý spolek národních jednot, dne 21. června 1884 založená Národní jednota pošumavská).\n\nNa podporu českého školství vznikly matice školské (Ústřední matice školská zakládající české školy vznikla 5. prosince 1880). Vzrůstal zájem o historii, založeny muzejní sbírky a muzea (v současnosti Městské muzeum a galerie Hlinsko, historické muzeum vzniklo v roce 1874, jedno z nejstarších v Čechách).\n\nOceněním krajiny s její historií, lidovou kulturou a přírodními pozoruhodnostmi bylo v roce 1970 začlenění jihovýchodní části Kameničské vrchoviny (kromě malého území mezi Včelákovem a Krounou) do nově vzniklé Chráněné krajinné oblasti Žďárské vrchy, jejíž jádro v Hornosvratecké vrchovině (Žďárské vrchy) navazuje na krajinnou oblast Železných hor (Sečská vrchovina), přibližně se severozápadními okraji katastrů obcí Svratouch, Svratka, Vortová a severním okrajem obce Herálec. V oblasti horního toku řeky Chrudimky se nachází sídelní celky a přirozená centra, jejichž vznik a vývoj je úzce spjat s krajinou Kameničské vrchoviny, dotvářejí její krajinný ráz a jsou spojené také s jejím uměleckým obrazem. V pramenné oblasti Chrudimky vznikla obec Kameničky, v horním toku řeky město Hlinsko a dále po řece městys Trhová Kamenice.\n\nKameničky, obec v Chráněné krajinné oblasti Žďárské vrchy s rozsáhlým prameništěm vodního toku, podle kamenitého koryta původně nazývaného Kamenice, od níž byl název obce odvozen. Filipovský pramen, nejvydatnější zdrojnice řeky, od 17. století s názvem Chrudimka, se nachází na okraji lesního prostoru Humperky (rozhraní katastrů obcí Krouna a Svratouch) v nadmořské výšce 708 m (níže další prameny). Po prudkém svahu stékají vodoteče k Filipovu (část obce Kameničky), podle kterého byl pramen pojmenován, do nadmořské výšky 640 m s rozsáhlými vlhkými loukami a mokřinami.\n\nSouvislost obce s vodním tokem se objevuje ve znaku Kameniček jako modrý vydutý hrot v červeno-stříbrně polceném štítu, součástí vlajky je modrý pruh spolu se třemi zelenými „kopci\", symboly vyjadřují souvislost s krajinou, ve které obec leží (znak a vlajka registrována v roce 2000). Nad sídelní zástavbou ve směru k Chlumětínu a Krejcaru se nachází výrazný „Vojtěchův kopec\" (673, 8 m n. m.) se zatopeným bývalým kamenolomem (geologicky zajímavá lokalita) v přírodní rezervaci „Volákův kopec\". \n\nChrudimka v úzkém korytě napájí vodou na jihozápadním okraji obce rybník Groš spolu s málo vydatným Chlumětínským potokem. Druhý největší rybník v katastru byl vyhrabán v oblasti rozsáhlých vlhkých luk, plochou rozsáhlejší je na jižním okraji obce rybník Krejcar (část v katastru Chlumětín). Za rybníkem Groš se Chrudimka zařezává do svahů vrchoviny a v luční nivě meandruje ve směru sídelní lokality Lány. Břehové porosty tvoří olše a vrba, v lesním porostu místní typ borovice, typická pro lesní porost v okolí. Ekotyp borovice se stal podnětem pro vytvoření lesní naučné stezky „Borovice lánská\" (zřizovatel Lesy České republiky, Lesní správa Nasavrky), v Krejcarském lese vedená mezi lokalitami „Hliníky\" (od silnice II/343, katastr Chlumětín) - „V Mýtě\" (katastr Vortová).\n\nRozvoj původně osady z přelomu 13. a 14. století spojen s přírodními zdroji (dřevo, železná ruda, vodní energie), písemná zmínka pochází z roku 1350 v souvislosti s připojením farnosti k Biskupství litomyšlskému, v roce 1392 součást panství náležejícího k hradu Rychmburk, ve 14. století uváděna v soupisu majetku názvem „Kameniczka\", v 15. století osada s rychtou „Rejchlova Kamenice\".\n\nV 18. století získal panství Filip Kinský (založil panský ovčín, dnes sídelní lokalita Ovčín). V oblasti Filipova stál původně panský dvorec vzniklý v souvislosti s těžbou dřeva dodávaného pro železárny a sklárny (železná huť vystavěna v lokalitě Lány, železářský hamr v Kameničkách, sklářská Mariánská Huť). Obživa obyvatel se vázala na zemědělství, tkalcovství a řemeslnou výrobou. Pro zpracovatelské firmy v Hlinsku se tkaly tzv. žinylkové koberce a plátno.\n\nV letech 1764–1766 vystavěn na místě dřevěného barokní kostel Nejsvětější Trojice, v roce 1855 zřízena samostatná fara, prvním farářem P. Josef Pardus, působící v Kameničkách od dubna roku 1851 do své smrti v červenci 1892 (pohřben v areálu kostela u hlavního vchodu).\n\nKrajina a život obyvatel byla inspirací pro literární námět, osoba Josefa Parduse literární předlohou pro faráře Antonína Kalouse, hlavní postavu románu „Západ\", obec tam pojmenovaná „Studenec\", autorem učitel a spisovatel Karel Václav Rais (1859–1926). V literárním díle zmíněn obraz krajiny Železných hor.\n\nRomán vyvolal zájem poznat krajinu u českého impresionistického malíře Antonína Slavíčka (1870–1910), na podzim roku 1903 ho spisovatel do Kameniček přivedl. Malíř-krajinář pobýval v obci v letech 1903–1905, svými obrazy (například s názvem „U nás v Kameničkách\" a „Volákův kopec\") proslavil Kameničky i přírodu Českomoravské vrchoviny. Působila zde řada dalších umělců, i například český malíř Herbert Masaryk (1880–1915), syn prvního československého prezidenta Tomáše Garrigue Masaryka a Charlotty Garrigue Masarykové.\n\nHlinsko, město v horního toku řeky Chrudimky, přirozené centrum jihovýchodu krajinné oblasti. Původně sídlo nad levým břehem řeky, později se zástavbou i na pravém břehu, ve svahu železnohorského hřebene s Medkovými kopci (638 m n. m) a Čertovinou (655 m n. m.), severozápadně od vrcholu Pešavy (697,0 m n. m.).\n\nIntravilán se rozkládá v polohách 550 – 600 m n. m., název odvozen od „hlíny\", zeminy typu nezpevněné sedimentární horniny, ložisko kvalitního jílu dalo vzniknout hrnčířství. Původně osada s názvem Hlína (rok 1073), strážní osada ze 12. století při zemské obchodní cestě Čechy – Morava, od 13. století sídelní lokalita Hlinské, povýšení na městečko pravděpodobně za vlády Václava IV., v době husitských válek pod správou husitského hejtmana.\n\nVe 14. století náleželo k rychmburskému panství (Vartenberkové a další), z erbu pánů z Pardubic odvozen městský znak (polovina bílého koně v kroku, s modrou uzdou v červeném poli), z roku 1413 pochází písemná zmínka o Hlinecké tvrzi, nejstarší dochované stavbě.\n\nV polovině 16. století rozhodl Ferdinand I. o zřízení královské celnice, za vlády Marie Terezie uděleny práva trhu na prodej lnu, plátna, vlny a příze. S rozvojem řemesel vznikala v průběhu 18. století na pravém břehu řeky Chrudimky zástavba lidových stavení nazvaná Betlém (v současnosti památková rezervace lidových staveb, expozice a sídlo Muzea v přírodě Vysočina, dříve Soubor lidových staveb Vysočina), výrazně měnící vzhled lokality (na místě původních pastvin vystavěna roubená stavení hrnčířů a tkalců).\n\nZdrojem obživy obyvatel města a okolí bylo také plátenictví a zpracování dřeva, včetně výroby dřevěných hraček (též Krouna). Významné skutečnosti ovlivňující jihovýchod krajinné oblasti a jeho přirozené centrum v průběhu posledních třech stoletích:\n\n19. století\n\nV 19. století se rozvíjí textilní výroba, kožešnictví, v okolí města vzniklo více kamenolomů (těžbu zahájil také lom na tzv. šedomodrou žulu, vlastnosti a tzv. ušlechtilý vzhled kamene využit ve stavitelství, český architekt a teoretik architektury Ladislav Žák (1900–1973) použil žulu v projektu památníku pro pietní místo Ležáky). V roce 1834 získalo Hlinsko statut města, v letech 1865–1919 a také 1949–1960 bylo sídlem okresu. Pro rozvoj města a okolí byl významný rok 1871 s dokončením železniční trati, dnes trať 238 Pardubice – Havlíčkův Brod. Železniční stanice pojmenována „Hlinsko v Čechách\", stala se důležitým překladištěm průmyslových výrobků a zboží na jihovýchodě oblasti.\n\nŽelezniční trať projektována také ve variantě Chrudim – Nasavrky – Trhová Kamenice, na vedení trasy přes Hlinsko měl výrazný podíl národopisec Karel Adámek (1840–1918), rodák z Hlinska, pocházející ze selského rodu v Jeníkově. V roce 1868 vystoupil s podporou českého státoprávního uspořádání na setkání lidu pod Košumberkem, v roce 1874 se podílel na založení muzea v Hlinsku a v roce 1885 sepsal 1. díl práce nazvané \"Z naší doby\" (vydaná tiskem v roce 1886), v níž podrobně popisuje demografickou, kulturní a hospodářskou situaci v zemích Koruny české. Jeho syn, etnograf, historik a spisovatel Karel Václav Adámek (1868–1944) je autorem monografie \"Lid na Hlinecku\", spoluzakladatelem národopisného spolku a spoluorganizátorem národopisné výstavy uspořádané v roce 1893 v Hlinsku.\n\nRozvíjí se spolkový a kulturní život, školství. V letech 1882–1886 byl spisovatel Karel Václav Rais (1859–1926) učitelem na měšťanské škole, dnes budova gymnázia (po spisovateli pojmenované), v románu \"Západ\" dal městu název „Skalsko\". Se životem města jsou spojeni například lékař, předseda spolku Sokol a starosta František Malínský (1850–1926) a Karel Lidický (1900–1976), sochař a pedagog, také autor pomníku „Obětem války\" v Kameničkách.\n\n20. století\n\nVe 20. století využito kvalitní ložisko hlíny cihelnou stojící v letech 1910–1933, areál cihelny po ukončení provozu byl využit pro továrnu na hračky a od roku 1943 pro elektrotechnický průmysl, nejdříve firmou ESA, po znárodnění přejmenovanou na národní podnik Elektro-Praga, od 90. let 20. století s obchodní značkou ETA.\n\nV oblasti potravinářství založen v roce 1913 pivovar Rychtář, spojený s kvalitním vodním zdrojem, v roce 1939 zahájena výstavba mlékárny zprovozněné v roce 1943 a od roku 1964 označující mlékárenské produkty značkou „Tatra\". Výroba zpracovává mléko dodávané zemědělskými farmami ležícími v ekologicky čistém prostředí vrchoviny, přibližně polovinou katastru leží od roku 1970 v Chráněné krajinné oblasti Žďárské vrchy (hranici tvoří silnice I/34).\n\nV Hlinsku vznikají další průmyslové podniky (Technolen, Kara, Plyšan aj.), založeno střední odborné školství, gymnázium, město centrem jihovýchodu vrchoviny a průmyslové centrum okresu Chrudim. V 90. letech končí střední odborné školství a odchází výrobce ETA, ovlivňující zaměstnanost v Hlinsku a okolí.\n\n21. století\n\nV 21. století významnou turistickou destinací Pardubického kraje, propojené dopravními cestami (silnice I/34, železniční trať 238) s celostátní sítí pozemních komunikací, v katastru evropsky významná lokalita a přírodní památka Ratajské rybníky, lyžařská sjezdovka, v areálu památkové rezervace Betlém zřízeno turistické informační centrum.\n\nV Hlinsku a okolních obcích udržovány lidové tradice, každoročně pořádány průvody masek (Masopust), tzv. Masopustní průvody s maskami na Hlinecku zapsány na seznam světového nehmotného kulturního dědictví mezinárodní organizace UNESCO.\n\nMěsto výchozí do lokalit Železných hor (Sečské vrchoviny) a Hornosvratecké vrchoviny (Žďárských vrchů), spojení autobus, cyklistické a pěší turistické trasy, také směr Herálec, Svratka – Devítiskalská vrchovina a Svratouch – Borovský les.\n\nTrhová Kamenice, městys v typické krajině Kameničské vrchoviny. Původně osada u brodu přes řeku, dnes Chrudimku, založena z podnětu kláštera ve Vilémově, z roku 1242 pochází první písemná zmínka. V místě stávala rybniční tvrz s názvem Kamenice (dnes budova muzea s čp. 1) ve vlastnictví vladyky Beneše z Kocúrova (dnes Kocourov).\n\nKoncem 14. století nastává rozvoj oblasti v důsledku budování rybníků, na řece jsou stavěny mlýny, hamry a pily na vodní pohon. Rozsáhlé lesy se staly zdrojem k produkci dřevěného uhlí (Hluboká, Polom), zakládány jsou dřevařské osady v okolí (Veselý Kopec). V roce 1460 drželo práva na deset výročních trhů, v době panování Vladislava II. je uváděna jako městečko s erbem (stříbrný lev v červeném poli). Koncem 17. století bylo dle tzv. josefínského katastru v Kamenici celkem 79 objektů, v roce 1762 byly za vlády Marie Terezie potvrzeny výsadní trhy.\n\nV lokalitě dnešního Mlýnského rybníku (rozhraní se Stružineckou pahorkatinou) byla těžena železná ruda. V roce 1815 přes řeku v místě původního brodu vybudován dřevěný most, v roce 1853 získala statut města a v roce 1859 zahájena stavba pozemní komunikace (dnes silnice II/343) ve směru na Hlinsko.\n\nV roce 1880 na podnět učitele v Trhové Kamenici (1877 – 1881) a spisovatele Karla Václava Raise (1859–1926) založen spolek „Vzdělávací beseda Neruda\", uvádí se, že byl ve své době nejaktivnějším spolkem v Železných horách.\n\nOd roku 2006 městys, více kulturních památek, významný ze 13. století původně gotický kostel sv. Filipa a Jakuba (v letech 1737 – 1747 barokně přestavěn) a bývalá tvrz (též fara), dnes muzeum s expozicemi ze života na venkově a také věnované učiteli a spisovateli Karlu Václavu Raisovi. Rodiště významného českého historika a pedagoga Františka Šmahela (1934).\n\nV katastru přírodní památky Mlýnský rybník a rybník Rohlík, Zadní rybník a Upolíny u Kamenice, přírodní rezervace Zubří, Zuberská rozhledna, také lyžařská sjezdovka, výchozí místo do lokalit Kameničské vrchoviny a Stružinecké pahorkatiny.\nTuristicky bohatá oblast s významnými geologickými lokalitami a přírodními zajímavostmi Železných hor. Turistům jsou k dispozici informační centra měst Hlinsko, Nasavrky, Seč, Slatiňany (rozhraní s Hrochotýneckou tabulí), v sousedících krajinných oblastech Heřmanův Městec (Chvaletická pahorkatina), Skuteč (Skutečská pahorkatina), Ždírec nad Doubravou (s částí Stružinec ve Stružinecké pahorkatině) a Třemošnice (Podhradská kotlina). Významné je centrum se zázemím mnoha služeb v Chrudimi (s okrajem katastru v Kameničské vrchovině) a také ve Svratce, na rozhraní s Devítiskalskou vrchovinou (Žďárské vrchy).\n\nKameničská vrchovina je uvedena na mapách Klubu českých turistů v měřítku 1:50 000, s okrajovými oblastmi celkem na čtyřech mapových listech:\n\nTuristické trasy prezentují přírodní a kulturní zajímavosti spoluvytvářející krajinný ráz Kameničské vrchoviny. V jejich průběhu nebo okolí lze objevit více rozhledových míst do krajiny, také z několika rozhleden, za hranicí krajinné oblasti jsou některé s vyhlídkou také do Kameničské vrchoviny, například v dubnu 2017 veřejnosti otevřená Lichnická rozhledna Milada v areálu hradní zříceniny v Podhradské kotlině. Vlastivědné poznání krajiny prostřednictvím naučných stezek prezentují Železné hory.\n\n\n\n\n\n Modře značené:\n Zeleně značené:\n Žlutě značené:\n\n\nKameničskou vrchovinou jsou vedeny silnice I. třídy v úseku Chlum – Hlinsko – Krouna (silnice I/34) a v úseku Chrudim – Slatiňany – Trhová Kamenice (silnice I/37), na které jsou navázány silnice nižších tříd.\n\nSilnice I/37, v úseku Chrudim – Nasavrky – Trhová Kamenice navazují:\n\n\nSilnice I/34, v úseku Krouna – Hlinsko – Chlum navazují:\n\n\n\nŽeleznice je zastoupena celostátní dráhou železniční trati 238 (Pardubice – Havlíčkův Brod) v traťových úsecích Pokřikov – Vojtěchov – Holetín – Hlinsko v Čechách – Vítanov a také regionální železniční trati 261 (Svitavy – Žďárec u Skutče) v traťových úsecích Pustá Kamenice – Čachnov – Krouna.\n\n\n\n"}
{"id": "1230207", "url": "https://cs.wikipedia.org/wiki?curid=1230207", "title": "Kristovo pokušení", "text": "Kristovo pokušení\n\nKristovo pokušení ( ) je nástěnná freska namalovaná italským renesančním umělcem Sandra Botticellim.\n\nFreska je součástí nástěnné výmalby Sixtinské kaple, vytvořené v letech 1481 - 1482 pro papeže Sixta IV.\n\nPodobně jako ostatní fresky i \"Kristovo pokušení\", třetí scéna v Kristově cyklu, je plné náboženské symboliky.\n\nÚstřední příběh malby spočívající v trojím ďábelském pokušení Krista, jak ho popisuje Matoušovo evangelium se odehrává v pozadí malby. Ďábel v přestrojení za poustevníka na malbě vlevo nahoře vyzývá Krista, aby proměnil kameny na chléb; na střední scéně stojí spolu s Kristem na střeše chrámu a vybízí ho, aby se vrhl dolů. Potřetí ďábel pokouší Ježíše na vrcholu hory vpravo, kde mu ukazuje nádheru světského bohatství a nabízí mu ho. Za oběma postavami vidíme trojici andělů prostírajících stůl k přijetí svátosti oltářní. Tato scéna obsahuje skrytou symboliku, kterou lze pochopit pouze ve spojitosti s událostmi v popředí malby.\n\nVe středu vlevo stojí na úpatí hory Kristus s třemi anděly, kterým vysvětluje děj v popředí. Zde se odehrává židovská oběť, kde nejvyšší kněz přijímá mísu naplněnou krví obětních zvířat, přinášených účastníky obřadu. Krev v tomto případě symbolizuje ukřižovaného Krista, který pro spásu lidstva neváhal obětovat své tělo a krev. Jeho oběť, obnovovanou při svatém přijímání, zde vyjadřuje stůl připravovaný anděly.\n\nNámět fresky lze chápat i jinak. V tomto případě je důležitou stavba uprostřed malby. Je jí římská nemocnice s Kostelem Santo Spirito in Sass, postavená za papeže Sixta IV., což je v tomto případě narážka na léčitelské schopnosti Ježíše Krista. Jde zde tedy o spojitost mezi Kristovými zázraky uzdravení, významem nemocnice jako instituce zabývající se léčením nemocných a péčí sv. Františka o nemocné (Sixtus IV. byl františkán).\n\n"}
{"id": "1230208", "url": "https://cs.wikipedia.org/wiki?curid=1230208", "title": "Olga Strusková", "text": "Olga Strusková\n\nOlga Strusková (* 28. června 1950 Valašské Meziříčí) je česká publicistka, scenáristka a překladatelka, která se specializuje na propagaci japonského dramatického umění v českém prostředí. Zároveň je aktivní v projektech zaměřených na osoby se zdravotním postižením. Toto téma připomíná jak ve svém díle, tak v pravidelných komponovaných pořadech \"Zůstaň nad věcí\" s mladými talentovanými lidmi se zdravotním postižením. Aktivně se podílí na organizaci Světového dne Downova syndromu, které se od roku 2012 koná pod záštitou Organizace spojených národů a během kterého jsou mj. nasvíceny významné budovy modrým světlem.\nVystudovala filologii na Filozofické fakultě Univerzity Karlovy v Praze a poté moderní literaturu a umění na Londýnské univerzitě. Vytvořila šedesát filmových dokumentů a podílela se na vzniku čtyř česko-japonských hraných koprodukcí. Je autorkou knížky o architektu J. Letzelovi \"Dopisy z Japonska\", spoluautorkou memoárů o Franku Towenovi \"Můj život s tancem\". V roce 1998 přeložila pro Albatros knihu izraelské spisovatelky Navy Semel \"Učila jsem se létat\". O rok později jí vyšla knížka \"Děti z planety D.S.\" (o dětech s Downovým syndromem). Je také spoluautorkou knihy \"Metoda Ludmily Mojžíšové\" a autorkou knihy \"Jak úspěšně (ne)stárnout\".\n\nKromě toho působí také jako divadelní režisérka. V jejích inscenacích často hrají osoby se zdravotním postižením. V poslední době zaznamenala úspěch s divadelním představení \"Z deníku hraběnky M.\", které bylo napsáno „na tělo“ herečky Zory Jandové. Zpracovává příběh Japonky Mitsuko, která byla manželkou posledního majitele zámku v Poběžovicích. Popisuje rozdílnost evropské a asijské kultury.\n\nV roce 1987 získala zvláštní cenu na Mezinárodním filmovém festivalu v Tokiu (\"Ruka světu podaná\"), v roce 1989 obdržela cenu za nejlepší drama roku, cenu za nejlepší scénář, zvláštní cenu festivalu v Banffu a Suchumi (\"Duhová vesnice\"). V roce 1990 získala jako první zahraniční autor cenu japonské kulturní nadace Hoso Bunka Foundation, v roce 1999 1. cenu Vládního výboru pro zdravotně postižené občany (\"Život mi dal za uši\"), o rok později cenu za nejlepší krátký film \"Přežili jsme, promiňte...\"\n\nProblematikou osob se zdravotním postižením se zabývá od roku 1994, a to jak ve své televizní tvorbě. Dokumenty \"K integraci přes legraci\" a \"Život mi dal za uši\" získaly 3. a 1. cenu Vládního výboru pro zdravotně postižené občany.\n\nJe aktivní ve Spolku pro realizaci pomníku dětským obětem války, v Česko-japonské společnosti nebo v organizaci FITES.\n\n"}
{"id": "1230210", "url": "https://cs.wikipedia.org/wiki?curid=1230210", "title": "Příběh Nastagia degli Onesti", "text": "Příběh Nastagia degli Onesti\n\nPříběh Nastagia degli Onesti je společný název čtyř obrazů italského renesančního malíře Sandra Botticelliho, namalovaných v roce 1483.\n\nJde o obrazy vyprávějící příběh dvorské lásky podle námětu díla renesančního spisovatele Giovanniho Boccaccia \"Dekameron\".\n\nHlavním hrdinou příběhu je rytíř Nastagio degli Onesti z Ravenny zklamaný ze ztracené lásky své milé. Aby utišil bolest, hledá samotu v piniovém lese. Zde vidí utíkající mladou ženu pronásledovanou rytířem na koni a jeho psem. Pes už mladou ženu dostihl a zakousl se do ní.\n\nNa druhém obraze příběh pokračuje zabitím bezmocné ženy a vytržením srdce z jejího těla. Pak rytíř její srdce předhodí svému psu (na obraze vpravo). Kupodivu, žena nezraněna vstává a strašný koloběh událostí pokračuje.\n\nNa třetím obraze Nastagio pozve svou milou, která ho opustila, na hostinu uprostřed lesa. Během hodování náhle přibíhá mladá žena pronásledována rytířem. Překvapeným účastníkům hostiny Nastagio vysvětluje příběh s mladou ženou. Jeho milá, poznávajíc na příběhu neznámé ženy peklo, kterým musela projít, si uvědomí vlastní chování, vrátí se k Nastagiovi a souhlasí se sňatkem. Svatba, zachycená jako čtvrtá epizoda, se odehrává pod vítězným obloukem symbolizujícím vítězství lásky.\n\nObrazy vznikly na objednávku florentského obchodníka Antonia Pucciho při příležitosti svatby jeho syna Gianozza. Pucciovci, spříznění s vládnoucími Medicejskými, patřili k významným Florentským rodům. Obrazy původně visely v jedné z místností rodového paláce a plnily funkce nástěnné dekorace. Botticelli při malování kolekce přibral ke spolupráci dva umělce své dílny - Bartolomea di Giovanni a Jacopa del Sellaio.\n\nV epizodách zachycených na třetím a čtvrtém obraze splývá fikce a realita. Kromě vymyšleného příběhu zde nacházíme prvky skutečného světa - erby Pucciovců a Medicejských, jakož i portréty několika příslušníků obou rodů.\n\nDnes je kolekce obrazů umístěna ve výstavních expozicích Madridského Prada (první tři obrazy); čtvrtý je v soukromé sbírce.\n\n"}
{"id": "1230213", "url": "https://cs.wikipedia.org/wiki?curid=1230213", "title": "Matt Taylor", "text": "Matt Taylor\n\nMatthew Graham George Thaddeus \"Matt\" Taylor (* 1973) je britský astrofyzik pracující pro Evropskou kosmické agenturu. Veřejnosti je známý především díky účasti na misi Rosetta, která letěla ke kometě 67P/Churyumov–Gerasimenko a v jejímž rámci se sonda \"Philae\" stala prvním objektem, který přistál na jádru komety. Taylor působil jako projektový vědec mise \"Rosetta\".\n\nTaylor se narodil v Londýně. Jeho otec je zedník a on mu často v průběhu prázdnin pomáhal pracovat na stavbách.\n\nZískal magisterský titul v oboru fyziky na University of Liverpool, a dále doktorský titul v oblasti vesmírné fyziky na Královské univerzitě v Londýně. Tady se zabýval magnetohydrodynamickým modelováním astrofyzikálního plazmatu v magnetosféře.\n\nPo dokončení doktorát se připojil k Mullard Space Science Laboratory jako výzkumný pracovník mise Cluster II. V roce 2005 se stal projektovým vědcem mise. Je autorem více než 70 publikací, především na téma polární záře. V létě 2013 získal Taylor post proejtového vědce mise Rosetta. Jeho výzkumné práce byly publikovány především v recenzovaných vědeckých časopisech včetně \"Nature\", \"Journal of Geophysical Research\", \"Geophysical Research Letters\" a \"Annales Geophyisicae\".\n\nV průběhu televizního vystoupení o misi Rosetta měl na sobě Taylor tričko zobrazující spoře oděnou kreslenou ženu se střelnými zbraněmi, které vytvořila jeho kamarádka Elly Prizemanová. Taylorovo rozhodnutí mít na sobě toti tričko v průběhu vystoupení přineslo kritiku od řady komentátorů, kteří viděli odraz kultury v níž nejsou ženy vítány ve vědeckých oborech. Další osobnosti, například Boris Johnson, Julie Bindelová a Tim Stanley naopak argumentovali proti této kritice. Taylor se později za incident v emocionální promluvě omluvil, když řekl: \"Košile, kterou jsem měl tento týden urazila mnoho lidí. Udělal jsem velkou chybu a velmi toho lituji\". Někteří autoři vyjádřili Taylorovi za omluvu uznání. Byla založena kampaň na crowdfundingové webové stránce Indiegogo, s cílem získat 3000 amerických dolarů a zakoupit Taylorovi dárek jako projev veřejného uznání za práci, kterou on a jeho tým udělali. Kampaň získala celkem 24003 dolarů z nichž 23 000 dolarů bylo na Taylorovu žádost věnováno organizaci UNAWE, věnující se vzdělávání dětí v oboru astronomie. Za zbytek získaných prostředků byla pořízena pamětní deska připomínající misi.\n\nTaylor má s manželkou Leannou mají dvě děti. Na noze má tetování kosmické sondy Rosetta a jejího přistávacího modul Philae, které si nechal vytvořit poté co se sonda úspěšně probudila z hibernace v roce 2014. Je fanouškem heavy metalu a death metalu, pózoval s Davidem Vincentem z Morbid Angel pro časopis \"Metal Hammer\" a několikrát se nechal vyfotografovat v košili kapely Cannibal Corpse.\n\n"}
{"id": "1230217", "url": "https://cs.wikipedia.org/wiki?curid=1230217", "title": "Venuše a Mars", "text": "Venuše a Mars\n\nVenuše a Mars ( ) je název obrazu namalovaného italským renesančním umělcem Sandra Botticellim.\nAntický námět, který můžeme vidět i u Ovidia, je malba Venuše a Mars, která je provedena technikou tempery na dřevěné desce. Tento obraz sloužil jako svatební dar pro Guiliano de' Medici při svatbě se Simonettou Vespucciovou a sloužil pravděpodobně jako čelo postele a z tohoto důvodu působí dílo jako oříznuté a přizpůsobené nábytku, i když ho možná původně autor namaloval větší.\n\nNa obraze můžeme vidět figurální kompozici ženy a muže, které zpodobňuje římských bohy Venuši a Marta, kteří jsou obklopeni postavami satyrů. Venuše, bohyně lásky je zobrazena jako alegorie krásy a srdečnosti a spící Mars, bůh války, jako alegorie spící války, z čehož vyplývá, že láska může zvítězit nad válkou. Díky své kráse a své čarovnosti se Venuše stala jednou z nejmocnějších bohyň. Jejím manželem, kterého jí vybral nejvyšší bůh Zeus, byl ohyzdný a chromý božský kovář Hefaistos. Jelikož se jí muž nelíbil, tak si začala hledat milence a jedním z nich byl i zuřivý a nebezpečný bůh války Mars. Mars byl jeden z hlavních bohů, jehož Římané uctívali, protože obdivovali jeho moc a důstojnost. Podle bájí měl Mars s vestálkou Rheou Silvií za syny Romula a Rema, zakladatele Říma a tak se Římané pokládali i za potomky samotného boha. Marsovou ženou byla bohyně Neria, o které v mytologii není mnoho zmínek, víme jen to, že se jí zmocnil právě únosem. Zde lze vidět i podobnost s Ovidiovým Zefyrem, který unesl svou nevěstu Chloris. Mars však nemohl odolat Venušinu půvabu, protože ona sama byla do něj zamilovaná a tak trávili společný čas vysedáváním a milováním na exotických místech. Dalšími postavami jsou čtyři postavy satyrů, jež Botticelli zobrazil přesně podle antické mytologie. Byli to polobozi, často považováni za lesní démony a skřítky. Jejich tělo bylo tvořeno od pasu nahoru lidským tělem a spodní část těla tvořilo tělo kozla. Čtyři satyrové si hrají s Marsovým brněním a zbraněmi, které odložil během milostné chvíle stranou. Jeden z nich fouká do lastury, aby vzbudil boha války. Satyry Botticelli namaloval jako malé a rozpustilé děti, které stylizoval jako zoomorfní bytosti a jejich tvářičky nepůsobí mile, ale naopak děsivě. Satyrové, kteří se nenápadně plíží kolem bohů, hrají v tomto obraze vtipnou roli. Každý z nich si hraje s kusem vybavení Marsove výzbroje. Jeden má helmu, která je pro jeho hlavu příliš velká a spolu s druhým satyrem se snaží zvednout kopí, třetí fouká do mořské ulity, aby probudil boha války a poslední si zkouší jeho brnění.\n\nBotticelli ukázal Venuši v oděvu, který byl v souladu s dobovou módou, přičemž zahalil celou její postavu, zatímco Marsa nechal téměř nahého. Bohové si spolu hoví v příjemné atmosféře na pokraji lesa, kde Venuše pomáhá uklidnit negativní rysy Marse. Ten tak může v klidu odpočívat díky její přítomnosti. Obě postavy leží v poloze, kterou Botticelli viděl na reliéfu Bakchus a Ariadna ze starého sarkofágu, který je momentálně ve Vatikánu.\n\nNa malbě v pravém horním rohu je zobrazen roj vos, který naznačuje spojení s rodinou Vespucciovců. V italském jazyce slovo vespa znamená vosa. Proto nám mohou postavy evokovat Giuliana de' Medici a Simonettu Vespucciovou v podobě antických bohů. Na jejich postavách můžeme vidět detailní a realistické zobrazení závěsů a oděvů, do nichž jsou jejich těla a partie zahalené.\nCelý výjev působí, jako kdyby byl celý děj zastaven nečinností bohů. Venuše působí chladněji kvůli sněhobílé drapérii a šedé pokožce, díky čemuž se její postava jeví jakoby seděla v šeru, v kontrastu s více osvětleným Marsem. Obě tonality se navzájem doplňují. Bohyně působí melancholicky a vyzařuje z ní panenská čistota a nevinnost. Za postavou Venuše je vidět hustý les, který částečně ukrývá milenecký pár. Stromy za bohyní připomínají stromy z Primavera. Zřejmě jde o stromy myrty, které symbolizují Venuši.\n\nNa její postavě můžeme vidět Botticelli metamorfózu, tak jak to bylo na jedné z tří Grácií v Primavera. Její zapletené vlasy do copu se spojují na dekoltu do spony, kde se vzápětí proměňují na zlatý vzorovaný lem na její oděvu. Další metamorfózu lze vidět na postavách satyrů, kde se jako kdyby zastavil čas jejich přeměny, ať už na lidské bytosti nebo na kozly. Výjev byl namalován podle veršů Angela Poliziana.\n\nV některých případech je toto dílo považováno jako vizualizace Ficinovy teorie vzájemných vztahů planet. Takové téma použil Ficino. V jedné pasáži jeho komentářů vysvětluje tento mýtus pomocí astronomické interpretace: \"Mars vyniká mezi planetami svou silou, protože on dělá muže silnějšími, ale Venuše mu vládne /.../ Když je Venuše v konjunkci s Marsem, je s ním v opozici /. ../ jeho zloba je často zastavena /.../ zdá se, že ona nad ním vládne a zklidňuje Marsa, avšak Mars nikdy nevládne Venuši. \"Jinými slovy můžeme říci, že Venuše, která je zdrojem lásky a harmonie, takto vzpírá proti Martovi, který je symbolem nenávisti a disharmonie, poráží ho svou ctností harmonie protikladů.\n\nToto dílo má charakteristické rysy Botticelliho tvorby, je snové, vysoce sofistikované a zároveň celé vykonstruované.\n\n"}
{"id": "1230234", "url": "https://cs.wikipedia.org/wiki?curid=1230234", "title": "Kimolos", "text": "Kimolos\n\nKimolos (druhý pád \"Kimolu\") ( ) je řecký ostrov v souostroví Kyklady, který leží na západě Egejského moře 1 km severovýchodně od ostrova Milos. Spolu s blízkým ostrovem Polyaigos a dalšími třemi neobydlenými ostrůvky tvoří stejnojmennou obec. Ostrov Kimolos má rozlohu 36 km² a obec 53,251 km². Obec je součástí regionální jednotky Milos v kraji Jižní Egeis.\n\nV roce 2011 žilo v obci 910 obyvatel, z čehož připadalo 908 na hlavní ostrov Kimolos a 2 na Polyaigos. Hlavním a největším městem ostrova je město Kimolos, kde žije většina obyvatel. Celý ostrov tvoří jednu obec, která se nečlení na obecní jednotky a komunity a skládá se přímo z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\nVlastní ostrov je přibližně kruhového tvaru. Má velmi nepravidelné pobřeží s mnoha malými chráněnými zátokami. Ostrov je hornatý. Jeho nejvyšší bod má nadmořskou výšku 364 m a jmenuje se Oros Paliokastro.\n\n"}
{"id": "1230238", "url": "https://cs.wikipedia.org/wiki?curid=1230238", "title": "Viktorija Tokarevová", "text": "Viktorija Tokarevová\n\nViktorija Samojlovna Tokarevová (rusky \"Виктория Самойловна Токарева\", * 20. listopadu 1937, Petrohrad) je ruská spisovatelka a scenáristka.\n\n\n\n"}
{"id": "1230239", "url": "https://cs.wikipedia.org/wiki?curid=1230239", "title": "Wendové", "text": "Wendové\n\nWendové je historické označení pro Slovany, především žijící v sousedství Němců. Nebyla tak nazývána určitá stejnorodá populace, ale jeho použití se odlišovalo jak místně tak časově. Označení se objevuje v několika variantách:\n\nToto pojmenování odkazuje na Venedy žijící ve starověku v povodí Visly, poprvé zmíněné Pliniem Starším v 1. století. Na Slovany se toto jméno přeneslo již v době nejstarších písemných zmínek o nich, ačkoliv oni sami ho pro sebe nikdy neužívali. Slovany popsal jako \"Vendy\" poprvé gótský historik Jordanes ve svém díle Getica z 6. století. Později se toto označení zúžilo na západní Slovany, od 10. století na polabské a korutanské Slovany.\n\nPo okupaci polabských území ve 12. století získalo označení Wenden hanlivý charakter. Z tohoto důvodu bylo slovanskými obyvateli Německa odmítáno. Jako vendická města se také označovala hanzovní města na Baltu. Až do roku 1945 se v němčině užívalo pro Lužické Srby označení Wenden a pro korutanské Slovince Winden. Poté vymizelo z úředních i odborných textů, ale zachovalo se v toponymii, například v názvu regionu Wendland či lokality Windischgrätz. Dnes se opět začíná užívat.\n\nIdentifikace s Čechy\n\nV opisu latinsky psané korinky Chronicon Moissacense z 10. století o dějinách germánského kmene Franků je k roku 805 zmínka o výpravě franských vojsk do Čech a neúspěšném obléhání hradiště Canburg. \n\nZdejší pojmenování Čechů jako \"Cichu-Windones\" je údajně nejstarším písemným záznamem tohoto názvu etnika vůbec.\n"}
{"id": "1230240", "url": "https://cs.wikipedia.org/wiki?curid=1230240", "title": "Eocursor", "text": "Eocursor\n\nEocursor (\"jitřní běžec\") byl rodem ptakopánvého dinosaura z pozdně triasového období (stupeň nor, asi před 210 miliony let). Fosílie tohoto býložravého ptakopánvého dinosaura byly objeveny v Jižní Africe (Svobodný stát; souvrství Lower Elliot) v roce 1993. Holotyp nese označení \"SAM-PK-K8025\" a jedná se o částečně dochovanou kostru v relativně dobrém stavu zachování a kompletnosti.\n\nDlouhé podkolenní části kostry nohy naznačují, že šlo o velmi rychlého běžce (odtud pochází rodové jméno). Dvounohý býložravý dinosaurus dosahoval délky jen kolem jednoho metru a hmotnosti 1 nebo kolem 4,2 kilogramu. Celkově se podobal například rodu \"Lesothosaurus\", jeho příbuzenské vazby ale nejsou plně objasněny. Nepochybně byl vývojově primitivnější než heterodontosauridi, zároveň ale vyspělejší než primitivní argentinský ptakopánvý dinosaurus \"Pisanosaurus\", žijící zhruba o 20 milionů let dříve.\n\n\n"}
{"id": "1230242", "url": "https://cs.wikipedia.org/wiki?curid=1230242", "title": "Korunovace švédských panovníků", "text": "Korunovace švédských panovníků\n\nKorunovace švédských králů (švédsky: \"kröningen av kungen av Sverige\") byla státně-náboženský akt, během kterého docházelo k pomazání a korunování krále Švédska. Většinou byla po korunovaci krále korunována i jeho manželka.\n\nKorunovační obřad prováděl \"arcibiskup z Uppsaly\". Tradičním korunovačním místem většiny švédských králů byla nejdříve \"katedrála v Uppsale\", později nahrazená \"katedrálou ve Stockholmu\".\n\nPosledním korunovaným švédským králem byl Oskar II., který byl společně se svou manželkou Žofií korunován v roce 1873. Švédská ústava neobsahovala a stále neobsahuje žádný požadavek, který by krále nunit být korunován nebo mu naopak korunovaci zakazoval. Přesto se žádný král od 1907 nerozhodl nechat korunovat. \n\n"}
{"id": "1230255", "url": "https://cs.wikipedia.org/wiki?curid=1230255", "title": "Neosauropoda", "text": "Neosauropoda\n\nNeosauropoda (\"noví sauropodi\") byla velká skupina vývojově pokročilých sauropodních dinosaurů z kladu Eusauropoda, žijících v období střední jury až svrchní křídy (asi před 174 až 66 miliony let). Obývali většinu druhohorních kontinentů a v současnosti je definujeme jako potomky společného předka druhů \"Diplodocus longus\" a \"Saltasaurus loricatus\". Patří sem dvě velké skupiny, Diplodocoidea a Macronaria. Mezi těmito dinosaury bychom našly i největší známé suchozemské živočichy všech dob, jako byli sauropodi rodů \"Argentinosaurus\", \"Brachiosaurus\" nebo \"Supersaurus\".\n\nPrvní zástupce této skupiny byl objeven a formálně popsán již roku 1841, trvalo ale ještě několik desetiletí, než bylo pochopeno, o jaké tvory se ve skutečnosti jednalo. První zástupci sauropodů se objevili v období svrchního triasu, asi před 210 miliony let. Jejich největší rozvoj pak probíhá ve svrchní juře a spodní křídě, kdy již dominují právě neosauropodi. Skupinu Neosauropoda stanovil v roce 1986 argentinský paleontolog José F. Bonaparte.\n\n\n\n"}
{"id": "1230256", "url": "https://cs.wikipedia.org/wiki?curid=1230256", "title": "Casablanca INT", "text": "Casablanca INT\n\nCASABLANCA INT s.r.o. je česká firma se sídlem v Praze. Hlavním předmětem zájmu této společnosti je telekomunikace a ICT. Provozuje vlastní datové centrum o rozloze 1600 m². Casablanca využívá ke svému provozu nejmodernější technologie, které financuje bez spoluúčasti zahraničního kapitálu.\n\nCasablanca poskytuje služby v oblasti telekomunikačních služeb a ICT.\n\nFirma pracuje s těmito platformami cloudového řešení:\n\nJedná se o technologické zázemí, jehož součástí jsou zálohovací systémy. Datová síť datacentra je postavena na prvcích Juniper, Hewlett-Packard a Cisco Systems.\n\nSpolečnost Casablanca INT se specializuje na symetrický přenos dat.\nTechnologii tato společnost využívá od tuzemských i zahraničních dodavatelů například Cisco, Juniper Networks, Huawei, Hewlett Packard, Telia Sonera, Alcoma atd.\nCasablanca INT je členem sdružení NIX.CZ a působí jako LIR (Local Internet Register). Využívá protokol IPv4 a IPv6.\n\nPosledním produktem firmy jsou služby v oblasti hlasové komunikace. Jedná se zejména o klasické telefonování a služby spojené s IP sítěmi tzv. VoIP (volání přes internet). Casablanca INT disponuje také virtuální IP ústřednou.\n\n"}
{"id": "1230259", "url": "https://cs.wikipedia.org/wiki?curid=1230259", "title": "Dýchám mlčení", "text": "Dýchám mlčení\n\nDýchám mlčení ( ) je třetí studiové album písničkáře Nikolaje Noskova. Album bylo vydáno v říjnu 2000. Prezentace alba se konala v Kremelském paláci. Na albu se spolupodílel Akademický komorní orchestr Musica Viva, který také doprovázel Noskova při prezentaci alba.\n\nPíseň \"Je to skvělé\" (\"Это здорово\") se stal hlavním hitem a puncem zpěváka. Píseň Romance (\"Романс)\", psaná ve verších básníka Nikolaje Gumiljova. Část textu Dobrou noc (\"Доброй ночи\") byly napsány zpěvákem. Byli přepracovány čtyři písně Můj přítel (\"Мой друг\"), Dej mi šanci \"(Дай мне шанс)\", Poznej se (\"Узнать тебя\") a Sníh (\"Снег\") z předchozích dvou alb. Píseň Zpověď (\"Исповедь\") má náboženská témata, ale v albu Med byla přepracována.\n"}
{"id": "1230266", "url": "https://cs.wikipedia.org/wiki?curid=1230266", "title": "Žuan Ta-čcheng", "text": "Žuan Ta-čcheng\n\nŽuan Ta-čcheng (; 1587–1646), byl čínský dramatik a básník, přední představitel kultury mingské Číny v posledních desetiletích existence říše Ming.\n\nŽuan Ta-čcheng používal zdvořilostní jméno Ťi-č’ () a literární pseudonym Jüan-chaj ().\n\nŽuan Ta-čcheng pocházel z prefektury An-čching v Nan č’-li (dnes městská prefektura v provincii An-chuej). jeho rodina byla bohatá a vlivná, studoval konfucianismus, přihlásil se k úřednickým zkouškám, roku 1603 složil zkoušky provinční a roku 1616 i metropolitní a palácové. Poté sloužil v nižších úřednických postech. Roku 1624 se v souvislosti s jmenováním hlavním tajemníkem úřadu dohledu na ministerstvu obřadů (\"li-kche tu ťi-š’-čung\", ) proti němu postavili stoupenci hnutí Tung-lin, kteří prosazovali vlastního kandidáta. Ačkoliv do té doby byl s hnutím spojován (děd jeho manželky patřil aktivní členy hnutí), poté byl počítán k frakci eunucha Wej Čung-siena. Po eunuchově pádu a popravě (roku 1627) byl následujícího roku 1628 povýšen na náměstka ministra dvora císařských zábav (\"kuang-lu šao-čching\"), někdy v letech 1629/1630 byl odvolán, obviněn ze spolupráce s Wej Čung-sienem a jako prostý poddaný poslán domů An-čchingu, přičemž v očích mnohých vzdělanců se stal jedním ze „zlých úředníků“ zodpovědných za úpadek země.\n\nPo návratu do rodného kraje se soustředil na psaní divadelních her, jeho nejstarší dochovaná hra pochází z roku 1633. Roku 1635 se z obavy před vmáhajícím se banditismem i s rodinou přestěhoval do Nankingu. Napsal přes 2000 básní a písní, ale proslavil se jako dramatik v žánru \"kchun-čchü\". Napsal devět her. Nejznámější je \"Jen-c’ ťien\" (, \"Vlaštovčí posel\") z roku 1642, příběh milostného trojúhelníku učence, kurtizány a dcery ministra zasazeny do období An Lu-šanova povstání proti říši Tchang. Zápletka je sice obvyklé klišé, nicméně kvalitně zpracované a dojímavě podané. Další známou hrou Žuan Ta-čchenga je \"Čchun-teng-mi\" (, \"Hádanka o Svátku lampionů\").\n\nPo dobytí Pekingu a severní Číny mandžuskou říší Čching roku 1644 v Nankingu mingští loajalisté vyhlásili císařem jednoho z knížat císařského rodu, režim historikové nazvali Jižní Ming. Žuan Ta-čcheng ve vládě Jižní Ming zaujal post ministra vojenství. Nankingský režim se udržel pouze několik měsíců. Žuan Ta-čcheng uprchl z Nankingu ještě před jeho dobytím Čchingy, v Če-ťiangu nenašel bezpečné útočiště a na podzim 1646 se vzdal Čchingům. Byl přidělen ke štábu jednotky, která ho zajala, po několika měsících však zemřel, když nevydržel zátěž pochodu v horách na pomezí Če-ťiangu a Fu-ťienu.\n\nNeměl syna, jeho dcera Žuan Li-čen († cca 1653) byla také talentovanou spisovatelkou a napsala několik oper.\n"}
{"id": "1230268", "url": "https://cs.wikipedia.org/wiki?curid=1230268", "title": "Lin (příjmení)", "text": "Lin (příjmení)\n\nLin je čínské příjmení (k roku 2007 19. nejčastější příjmení v ČLR) a hebrejské příjmení .\n\nZnámí nositelé příjmení Lin:\n\n"}
{"id": "1230269", "url": "https://cs.wikipedia.org/wiki?curid=1230269", "title": "Ballószög", "text": "Ballószög\n\nBallószög je obec v Maďarsku v župě Bács-Kiskun v okrese Kecskemét. Žije v ní 3459 obyvatel (podle sčítání z roku 2015).\n\nBallószög leží ve středním Maďarsku, ve Velké dunajské kotlině. Nejbližším městem je Kecskemét, vzdálený 6 km. Obcí prochází železnice vedoucí z Kecskemétu a napojující se dál na hlavní spoj do Budapešti. Vesnice se nachází nedaleko národního parku Kiskunság.\n\nPrvní písemná zmínka pochází ze 14. století. Následně zde byl postaven kostel. Před tureckými nájezdy se místní obyvatelé uchýlili do nedalekého Kecskemétu a po turecké éře zde byly zakládány farmy. Roku 1954 se obec oddělila od města Kecskemét a stala se samosprávnou.\n\n"}
{"id": "1230272", "url": "https://cs.wikipedia.org/wiki?curid=1230272", "title": "Lubové", "text": "Lubové\n\nLubové (zastarale také \"Balubové\" nebo \"Baluba\" – předpona ba- označuje množné číslo) jsou příslušníci bantuské etnické skupiny, žijící převážně v jižní části Demokratické republiky Kongo. Počet Lubů se odhaduje na zhruba třináct milionů: jsou nejpočetnějším etnikem v Kongu a tvoří okolo 18 % obyvatelstva země. Část Lubů žije také v příhraničních oblastech Zambie a Angoly nebo rozptýleně po světě. Etnikum se dělí na tři hlavní podskupiny: Luba-Lulua (zvaná také Luba-Kasai), Luba-Katanga a Luba-Hemba. Hovoří lubskými jazyky, mezi něž patří Kaonde, Kete, Kanyok, Sanga, Zela a Bangubangu.\n\nObývají lesnaté savany okolo řek Luapula a Lomami. Za jejich pravlast je pokládána proláklina Upemba, v níž byly nalezeny doklady osídlení z 5. století. Roku 1585 byla založena Lubská říše, jeden z nejvýznamnějších předkoloniálních států střední Afriky, který bohatl z vývozu soli a palmového oleje i vyspělé metalurgie: železné a měděné výrobky prodával do dalekého okolí. Stát měl výrazně centralizovanou strukturu a ideologicky se opíral o posvátnou osobu vládce, klíčovou roli hrála tajná společnost \"bambudye\". Ve svém vrcholném období měl stát okolo milionu obyvatel. Království se dostalo do krize od sedmdesátých let 19. století, kdy na jeho území drancovali Tippu Tipovi otrokáři, a roku 1889 se Lubové dostali do područí Svobodného státu Kongo. V dobách nestability, které následovaly po vyhlášení konžské nezávislosti, usilovala část Lubů o vytvoření vlastního státu v Katanze.\n\nLubové se živí pěstováním manioku, prosa a kukuřice, lovem a rybolovem. Jsou zruční řezbáři, vytvářející pozoruhodná díla ze dřeva i slonoviny. Známé jsou obřadní masky, pamětní desky \"lukasa\" i náčelnická sedátka či podhlavníky v podobě karyatid. Bohatá je také ústní slovesnost, v níž hraje klíčovou roli epos o národním hrdinovi jménem Ilunga Mbili.\n\n\n"}
{"id": "1230274", "url": "https://cs.wikipedia.org/wiki?curid=1230274", "title": "Paul Olum", "text": "Paul Olum\n\nPaul Olum (16. srpna 1918 – 19. ledna 2001) byl americký matematik zabývající se algebraickou topologií a profesor matematiky.\n\nNarodil se v Binghamtonu ve státě New York. Jeho otec byl ruský Žid, který se přistěhoval do USA ve věku devíti let, aby unikl pronásledování. Oluma začala matematika zajímat již v raném věku. Absolvoval \"summa cum laude\" na Harvardově univerzitě v roce 1940. V roce 1942 se oženil s Vivian Goldsteinovou, dokončil magisterské studium fyziky na Princetonské univerzitě a vstoupil do projektu Manhattan. Během působení v Los Alamos byl mezi vědci, kteří zpochybnili důsledky atomové bomby a po jejím použití proti Japonsku se stal celoživotním obhájcem míru a kontroly jaderných zbraní.\n\nÚdajně jedním z důvodů proč přešel z fyziky k matematice jako jeho profesi bylo srovnání se svým spolupracovníkem, budoucím nositelem Nobelovy ceny Richardem Feynmanem, Olum se nedomníval, že by byl tak dobrý ve fyzice. Po válce se vrátil na Harvardovu univerzitu, kde v roce 1947 pod vedením Hasslera Whitneyho dokončil doktorské studium matematiky.\nRichard Feynman zůstal jeho dobrým přítelem a později ve své autobiografii chválil Olumovu inteligenci. Psal například o příběhu z Los Alamos, kdy tvrdil, že je schopen za 60 sekund vyřešit jakýkoliv problém s přesností na 10 %, který může být zadán za deset sekund. Když ale vyzval k zadání příkladu Oluma, ten mu rychle odpověděl. „Najdi tangens 10 na 100.“\n\nPo roce postgraduální práce na Ústavu pro pokročilá studia, přijal v roce 1949 místo na Cornellově univerzitě. V průběhu dalších 25 let, které na univerzitě strávil, se stal profesorem, působil v různých administrativních rolí a nějaký čas strávil jako hostující pedagog na Pařížské univerzitě, Hebrejské univerzitě v Jeruzalémě, Stanfordově univerzitě a Washingtonské univerzitě a rovněž jako člen Ústavu pro pokročilá Studia.\n\nJako matematik byl Olum široce respektován pro výzkum v oblasti algebraické topologie. Přispěl významně v oblasti teorie obstrukcí. K jeho doktorským studentům patřili: Martin Arkowitz, Robert Lewis, Jean-Pierre Meyer nebo Norman Stein.\n\nV roce 1962 Olum inicioval vznik Cornell Topology Festival, každoroční regionální matematické konference. Od roku 1963 do roku 1966 byl členem vedení matematické sekce a rekrutoval řadu talentovaných členů fakulty.\n\nOlum obhajoval zrušení sněmovního výboru pro neamerickou činnost, byl kritikem války ve Vietnamu, a snažil se odstranit Reserve Officer Training Corps z areálu Cornellovy univerzity. Pomáhal při zakládání programu ženských studií na Cornellově univerzitě v roce 1972. V roce 1969 převzal místo Willarda Halla v komisi, která navrhla zásadní změnu řízení univerzity včetně správní rady. Olumův přátelský vztah s kolegou z Los Alamos, fyzikem Dalem Corsonem, který se stal prezidentem univerzity pomohl k řešení tohoto obtížného úkolu. Olum vedl skupinu, která přesvědčila správní radu, aby přijala plán včetně univerzitního senátu složeného ze studentů, členů fakulty a zaměstnanců univerzity a doplnění správní rady volenými studenty. V roce 1972 byl Olum první, kdo byl zvolen studenty fakultním správcem.\n\nOlum působil jako děkan fakulty přírodních věd na Texaské univerzitě v Austinu mezi roky 1974 a 1976. Jednalo se bouřlivé roky. Prezident Stephen Spurr, který najal Oluma, byl odstraněn radou dohlížitelů na podzim roku 1974 a nahrazen Lorene Rogersem. Všichni administrátoři tak byli postaveni do obtížné role, zatímco studenti protestovali proti Rogersovu jmenování a fakulta bojkotovala všechna zasedání, jimž předsedal Rogers.\n\nV roce 1976 byl Olum jmenován proděkanem na University of Oregon. Navzdory hospodářské recesi a rozpočtovým škrtům pracoval Olum na zlepšení akademického postavení univerzity. V letech 1980 až 1989 byl ve funkci prezidenta univerzity. V době jeho vedení bylo založeno 20 nových výzkumných ústavů a akademických programů a University Research Park Riverfront. Dohlížel také na nákladnou přestavbu Oregonské knihovny. Veřejně podporoval boj proti apartheidu v Jižní Africe a obhajoval jaderné odzbrojení.\n\nV roce 1987 bylo rozhodnuto, že Olum ve funkci k 30. červnu 1989 skončí. I přes rozsáhlé fakultní a studentské protesty nebylo rozhodnutí změněno a Olum v roce 1989 skutečně odešel. Univerzita jeho jménem pojmenovala profesuru matematiky a místní Atrium. Dětské rozvojové středisko bylo pojmenováno po jeho manželce Vivian.\n\nV roce 1990 se po odchodu do penze přestěhoval do Athén v Řecku, kde žil s Margaritou Papandreouvou. V roce 1996 žil v Sharonu v Massachusetts se svým synem Kenem.\n\n"}
{"id": "1230276", "url": "https://cs.wikipedia.org/wiki?curid=1230276", "title": "853 (číslo)", "text": "853 (číslo)\n\nOsm set padesát tři je přirozené číslo. Římskými číslicemi se zapisuje DCCCLIII. Následuje po číslu osm set padesát dva a předchází číslu osm set padesát čtyři.\n\n853 je:\n\n"}
{"id": "1230279", "url": "https://cs.wikipedia.org/wiki?curid=1230279", "title": "Help! (píseň)", "text": "Help! (píseň)\n\nHelp! je píseň od britské kapely The Beatles, která posloužila jako titulní song pro páté album kapely, a také pro druhý film. Ten se měl původně nazývat \"Eight Arms To Hold You\", což bylo 17. března 1965 uvedeno také v tisku, ale nakonec dostal název \"Help!\". Píseň vyšla také jako singl, který se udržel tři týdny na prvním místě hitparády, a to jak ve Spojeném království, tak i ve Spojených státech. \n\nPíseň složil John Lennon, ale oficiálně je připisována skladatelské dvojici Lennon/McCartney. V rozhovoru pro Playboy z roku 1980, Lennon řekl: „Celé to dění, kolem Beatles bylo nad míru chápání. Podvědomě jsem volal o pomoc“.\n\nDokumentární série \"Antologie Beatles\" odhalila, že Lennon napsal tuto píseň, aby tak mohl vyjádřit svůj stres z rychlého vzestupu Beatles k úspěchu. „Byl jsem tlustý a deprimovaný a křičel jsem o ‘pomoc’ “, řekl Lennon pro Playboy. Spisovatel a kritik Ian MacDonald popisuje píseň jako první trhlinu v Lennonově ochranné skořápce vybudované kolem jeho emocí, během vzestupu Beatles ke slávě, a jako důležitý mezník v jeho skladatelském stylu.\n\nV rozhovorech pro Rolling Stone z roku 1970, nazvané \"Lennon vzpomíná\", řekl Lennon, že to byla jedna z jeho nejoblíbenějších písní Beatles, kterou napsal, ale přál si, aby byla zaznamenána v pomalejším tempu. V těchto rozhovorech Lennon řekl, že cítil, že „Help!“ a „Strawberry Fields Forever“ byly jeho nejupřímnější původní písně od Beatles a ne jen písně „psané na zakázku“. Ovšem podle Lennonova bratrance a přítele z dětství, Stanleyho Parkese, Lennon napsal píseň poté, co „přišel jedné noci ze studia a řekl: ,Bože, oni změnili název toho filmu, teď se bude jmenovat ,Help!’ Takže jsem musel napsat novou píseň, pod tímto názvem’ “.\n\nPaul McCartney později řekl, že byl 4. dubna 1965 pozván do Lennonova domu ve Weybridge, aby mu píseň pomohl dokončit.\n\nBeatles píseň nahráli na 12 pokusů, během dne 13. dubna 1965 s použitím čtyř-stopového rekordéru. Nahrávání začalo v 7 hodin večer a trvalo čtyři hodiny. V prvních osmi pokusech se Beatles soustředili hlavně na instrumentální podklad. Vokály nahrávali až od 9. pokusu. George Harrison měl trochu problémy se složitými a rychlými kytarovými riffy. Také se obával nutnosti hrát a zpívat zároveň, ale McCartney ho ujistil, že to nebude nutné, protože jsou k dispozici dvě hlasové stopy. Z dvanácti pokusů byl nakonec nejlepší ten poslední.\n\nVokály byly pro film znovu nahrány, a to 24. května 1965 v CTS Studios, které se specializovalo na post-synchronizace.\n\nPíseň vyšla jako singl v červenci 1965, společně s „I’m Down“. Jak v britských, tak v amerických hitparádách dosáhla na 1. místo. Jednalo se o čtvrtý ze šesti hitů, který v amerických hitparádách dosáhl č. 1 v řadě; „I Feel Fine“, „Eight Days a Week“, „Ticket to Ride“, „Help!“, „Yesterday“ a „We Can Work It Out“.\n\nPíseň vyšla na albech \"Help!\", americkém soundtracku k filmu \"Help!\", \"1962–1966\", soundtracku k dokumentu \"\", \"1\", \"Love\" a \"The Capitol Albums, Volume 2\". Mono verze (s odlišnými vokály a bez tamburíny) byla vydána na albu \"Rarities\" a v box setu \"The Beatles in Mono\".\n\nNa americkém soundtracku píseň začíná titulní melodií Jamese Bonda. Na žádném jiném albu se tento úvod nenachází.\n\nDne 22. dubna 1965 Beatles natočili úvodní vystoupení pro film \"Help!\". Ty samé záběry (bez šipek a úvodních titulků) byly použity v hudebním videoklipu, který propagoval vydání singlu. Dne 23. listopadu 1965 natočila kapela další videoklip, tentokrát pro televizní pořady \"Top of the Pops\" a \"Thank Your Lucky Stars\". Režie se ujal Joseph McGrath. Černobílý klip zobrazuje členy kapely, kteří sedí za sebou na pracovním stole, zatímco zpívají na playback. Starr během písně drží nad hlavou deštník, ze kterého ke konci začne padat umělý sníh. Druhý videoklip byl v roce 2015 vydán na video kompilaci Beatles \"1\".\n\nBeatles zahráli „Help!“ živě 1. srpna 1965, během vysílání \"Blackpool Night Out\". Záznam z vystoupení byl použit na kompilaci Anthology 2 a v následném dokumentu \"Antologie Beatles\". 14. srpna nahrála kapela živé vystoupení pro \"The Ed Sullivan Show\", během kterého zaznělo „Help!“ a pět dalších písní. Pořad se vysílal následující měsíc. Show je k dispozici na DVD \"The 4 Complete Ed Sullivan Shows Starring The Beatles\".\n\nPíseň „Help!“ byla zařazena do repertoáru Beatles pro turné po USA 1965. Vystoupení z 15. srpna na stadionu Shea bylo nahráváno pro dokument \"The Beatles at Shea Stadium\", i když před vydáním bylo audio této písně pře-nahráno. Vystoupení z 29. srpna v Hollywood Bowl bylo vydáno na albu \"The Beatles at the Hollywood Bowl\".\n\nV únoru 1985 byla píseň „Help!“ použita (jako první píseň od Beatles) pro americkou televizní reklamu. Lincoln-Mercury divize Ford Motor Company zaplatila 100 000 dolarů za práva k písni, ale ne pro použití verze od Beatles, nýbrž nově nahranou od neznámé kapely, za pomoci George Martina. Americký elektro-spotřebitelský řetězec hhgregg použil ve své reklamě cover verzi písně. Píseň byla také jednou použita v reklamě banky Halifax.\n\n\n\n\nJohn Lennon: zpěv, kytara\n\nPaul McCartney: baskytara\n\nGeorge Harrison: elektrická kytara\n\nRingo Starr: bicí souprava\n\n\n"}
{"id": "1230282", "url": "https://cs.wikipedia.org/wiki?curid=1230282", "title": "Žuan", "text": "Žuan\n\nŽuan je čínské příjmení .\n\nZnámí nositelé příjmení Žuan:\n\n"}
{"id": "1230284", "url": "https://cs.wikipedia.org/wiki?curid=1230284", "title": "744 (číslo)", "text": "744 (číslo)\n\nSedm set čtyřicet čtyři je přirozené číslo. Římskými číslicemi se zapisuje DCCXLIV a řeckými číslicemi ψμδ. Následuje po čísle sedm set čtyřicet tři a předchází číslu sedm set čtyřicet pět.\n\n744 je:\n\n"}
{"id": "1230288", "url": "https://cs.wikipedia.org/wiki?curid=1230288", "title": "768 (číslo)", "text": "768 (číslo)\n\nSedm set šedesát osm je přirozené číslo. Římskými číslicemi se zapisuje DCCLXVIII a řeckými číslicemi ψξη. Následuje po čísle sedm set šedesát sedm a předchází číslu sedm set šedesát devět.\n\n768 je:\n\n"}
{"id": "1230293", "url": "https://cs.wikipedia.org/wiki?curid=1230293", "title": "Tmavá", "text": "Tmavá\n\nNázev Tmavá má více významů:\n\n\n"}
{"id": "1230296", "url": "https://cs.wikipedia.org/wiki?curid=1230296", "title": "Ďurkovský potok", "text": "Ďurkovský potok\n\nNázev Ďurkovský potok má více vodních toků:\n\n"}
{"id": "1230303", "url": "https://cs.wikipedia.org/wiki?curid=1230303", "title": "Roj (letecká jednotka)", "text": "Roj (letecká jednotka)\n\nRoj je označení pro skupinu nebo formaci vojenských letounů. V první polovině 20. století se jednalo zpravidla o trojici strojů letící v šipkovém tvaru, ale na základě zkušeností ze druhé světové války, kdy se střetly například nepružné formace těsných trojic RAF s německými roji čtyř letounů, postupně většina letectev přijala koncepci rojů se 4 letouny, tvořených dvěma dvojicemi ve volnější formaci.\n\nVe 30. letech bylo ve vzdušných silách většiny států (včetně československého letectva) běžné létání ve trojicích, sevřených formacích letounů, většinou ve tvaru obráceného písmene V. Uprostřed mírně vpředu letěl velitel, kterého po obou stranách mírně vzadu následovala jeho „čísla“.\n\nTuto taktickou formaci používala i německá Luftwaffe, kde byla známa jako \"Kette\" (česky řetěz, řada či hejno). Trojice strojů letící ve tvaru písmene V se nazývala \"Kettenkeil\", zatímco tři letouny stupňovitě vpravo či vlevo vedle sebe byly známy jako \"Kettenreihe rechts\", resp. \"Kettenreihe links\".\n\nExpediční jednotka německého letectva ve španělské občanské válce, tzv. Legie Condor, však při nasazení svých tehdy nejmodernějších stíhacích letounů Messerschmitt Bf 109 přišla s novou taktikou, jejímž zastáncem a průkopníkem byl především Werner Mölders. Německé stíhačky začaly létat ve dvojicích zvaných \"Rotte\" (německý výraz pro nejmenší vojenskou jednotku), které byly obvykle součástí čtyřčlenných formací nazývaných \"Schwarm\" (česky roj).\n\nDva letouny ve formaci \"Rotte\" letěly vede sebe ve vzdálenosti asi 200 metrů, což pilotům (veliteli a jeho číslu) umožnilo vzájemné pokrytí slepých úhlů za a pod letounem. V případě napadení jednoho člena formace ho mohl jeho kolega varovat. Napadený poté točil směrem od svého spolubojovníka. Pokud jej nepřítel následoval, vystavil se útoku druhého člena formace, který se mu dostal „za ocas“ či „na šestou hodinu“. Tuto základní taktiku dvoučlenných formací dodnes používají piloti moderních proudových strojů.\n\nZákladem organizační struktury stíhacích jednotek Luftwaffe během 2. druhé světové války byly letky (\"Staffel\") s 12 letouny, které se v boji dělily na menší taktické jednotky (roje a dvojice). Letky německých dvoumotorových bombardérů (např. Heinkel He 111 nebo Dornier Do 17) či střemhlavých bombardérů Junkers Ju 87 Stuka však na rozdíl od stíhacích jednotek nadále létaly ve tříčlenných rojích \"Kette\".\n\nRoyal Air Force zavedla jako odpověď na německý \"Schwarm\" namísto dosavadní trojice (\"Section\" – roj; útvar tvořený dvěma trojicemi se nazýval \"Flight\" – letka) formaci zvanou \"Finger-four\" („čtyři prsty“), což byl útvar čtyř letounů (\"Flight\"). Různé obdoby formací \"Schwarm\" a \"Finger-four\" se používají i v moderním vzdušném boji.\n\n"}
{"id": "1230305", "url": "https://cs.wikipedia.org/wiki?curid=1230305", "title": "Cigeľ", "text": "Cigeľ\n\nCigeľ je obec na Slovensku v okrese Prievidza v Trenčínském kraji ležící na úpatí pohoří Vtáčnik. Žije zde  obyvatel.\n\nPrvní písemná zmínka o obci je z roku 1362. V obci je římskokatolický kostel sv. Matouše z roku 1762.\n\n"}
{"id": "1230307", "url": "https://cs.wikipedia.org/wiki?curid=1230307", "title": "Seznam českých televizních pohádek", "text": "Seznam českých televizních pohádek\n\nToto je seznam českých televizních pohádek od roku 1955\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nO bojácném Floriánkovi\n\nKašpárkovy rolničky\n\nStín (1999)\n\nO princezně z Rimini\n\nZakletý vrch\n\nSilák a strašidla\n\nMořská brána\n\nPán hradu\n\nOšklivá princezna\n\nJeníček a Mařenka (1999)\n\nTom v kozí kůži\n\nKrál ozvěny\n\nNevěsta pro Paddyho\n\nZimní víla\n\nKrálovna bublin\n\nJabloňová panna\n\nZvonící meče\n\nDřevěná Marika\n\nPaní mlha\n\nŘád saténových mašlí\n\nBrnění a rolničky\n\nPohádky z lesa [TV seriál ]\n\nZázračné meče\n\nO ztracené lásce [TV seriál]\n\nO víle Arnoštce\n\nElixír a Halíbela\n\nZlatá princezna\n\nZajatec lesa\n\nVohnice a Kaliján\n\nPohádka z ostrova Man\n\nPrsten kohouta Alektrya\n\nJak chutná láska\n\nPeklem s čertem\n\nNevěsta s velkýma nohama\n\nČáry báby Cotkytle aneb Tři zlaté zuby děda Vševěda\n\nO princezně se zlatým lukem\n\nJanek nad Janky\n\nO svatební krajce\n\nO Ječmínkovi\n\nTajemný svícen\n\nZvon Lukáš\n\nProbuzená skála\n\nPekelná maturita\n\nDrátařík a hruška moudrosti\n\nMalvína\n\nPoklad na Sovím hrádku\n\nKouzelný přítel\n\nTo vánoční šturmování aneb Pokoj lidem dobré vůle\n\nVánoční panenka\n\nPrsten krále řeky\n\nKřesadlo\n\nZakletá třináctka\n\nModrý Mauritius\n\nBoháč a chudák \n\nNepovedený kouzelník\n\nKamenný klíč\n\nPohádka pro housle a violu\n\nO ševci Ondrovi a komtesce Julince\n\nKočičí princezna\n\nVoděnka\n\nRestaurace U prince\n\nKrálovství potoků\n\nTrampoty vodníka Jakoubka\n\n"}
{"id": "1230309", "url": "https://cs.wikipedia.org/wiki?curid=1230309", "title": "Andratx", "text": "Andratx\n\nAndratx, španělsky též Andrach, je obec na ostrově Mallorca (též \"Majorka\") nedaleko Španělska. Nachází se na jihozápadním cípu ostrova a jde o oblíbenou turistickou oblast, především Puerto de Andraxt (též \"Porto de Andrach\") je destinace oblíbená filmovými hvězdami.\n\nRoku 2009 zde zemřel Stephen Gately.\n\nAndratx je starobylé město, jenž bylo ještě v polovině 19. století obýváno téměř výhradně místními lidmi. První zmínky o oblasti dnešní obce najdeme ve 2. století př. n. l., kdy ji osídlili Římané. Svědčí o tom například četné nálezy podobě keramických nádob. Původní město nestálo však na pobřeží, nýbrž hlouběji do vnitrozemí, kde bylo chráněno před nájezdy pirátů (převážně se jednalo o posádky ze severní Afriky). Další zmínky o obci pocházejí až ze 16. století, kdy zde byly postaveny rozhledny, sloužící taktéž jako ochrana před piráty. Ze čtrnácti původních věží jich stále na území Andratxu a Calvià stojí dvanáct.\n\nSoučástí Andratxu jsou i malé obce Port d'Andratx, Sa Coma, S'Arracó, Sant Elm a Camp de Mar. Součástí je navíc i neobydlený ostrůvek Dragonera (též \"Sa Dragonera\"), kde žije pro ostrov endemický druh ještěrka Lilfordova (\"Podarcis lilfordi\").\n\nObec prošla značnou proměnou v roce 2004, kdy Evropská unie poskytla finanční příspěvky na opravu fasád domů ve městě.\n\nRoku 2006 bylo zkoumáno velké množství podezřelých stavebních povolení a bylo zjištěno, že veškeré zkoumané stavby v obci byly postaveny nelegálně a za vším stál tehdejší starosta Eugenio Hidalgo. Ten byl odsouzen za korupci a v prosinci roku 2009 nastoupil do vězení.\n\nObec se nachází na jihozápadním cípu ostrova v pohoří Serra de Tramuntana, nejvýznamnějším pohoří Baleárských ostrovů s nejvyšším bodem ve výšce 1445 m n. m. Jižní část je hustěji obydlená, zatímco severní hornatá a hůře přístupná. Nedaleko pobřeží Andratxu je ostrůvek Dragonera, který byl roku 1995 prohlášen za přírodní oblast. Je přístupný na lodi buďto z Andratxu nebo Sant Elm.\n\nEkonomika obce se zakládá na cestovním ruchu. Jedná se o destinaci oblíbenou celebritami, mezi časté návštěvníky v letních měsících patřili například Claudia Schiffer, Felipe González, Adolfo Suárez († 2014), Guy Hamilton († 2016), Fernando Trueba nebo operní pěvkyně Regine Crespin († 2007). Zemědělství a rybolov jako způsob obživy v oblasti značně poklesli. Nicméně, mezi pěstované plodiny patří mandloň obecná, rohovník obecný, citrus, fíkovník smokvoň a vinná réva, ze které se zde vyrábí víno \"Santa Catarina\".\n\nMezi hlavní památky obce patří kostel Santa Maria de Andrach nebo současná obecní radnice. Andratxský hrad, ze kterého ale v současné době zbývají jen ruiny. Do roku 1912 zde bylo také známé \"Teatro Argentino\", později ale zmizelo. V Andratxu je také kulturní centrum a nedaleko obce v Liedtke je muzeum v bývalém přístavu.\n"}
{"id": "1230310", "url": "https://cs.wikipedia.org/wiki?curid=1230310", "title": "Wallberg", "text": "Wallberg\n\nWallberg (1722 m n. m.) je vrchol Bavorských Alp nacházející se v části Mangfallgebirge.\n\nWallberg je popisován jako výchozí bod velkých tratí v historii paraglidingu a závěsného létání. Sáňkařská dráha na Wallbergu je nejdelší sáňkařskou dráhou v Německu. Wallberský závod na Wallberské silnici, jeden z nejznámějších automobilových horských závodů 60. let, byl z ekologických důvodů zrušen.\n\nTrasa lanovky na Wallberg vede z dolní stanice v Rottach-Egern přes sedlo vlevo kolem vrcholu Setzberg (1706 m n. m.) do horní stanice lanovky. V nadmořské výšce 1623 m stojí panoramatická restaurace. Za dalších 30 minut lze vystoupat až na vrchol.\n\nNa vrcholu hory se nachází vysílač Wallberg.\nKromě lanové dráhy Wallbergbahn je možné překonat část trasy na vrchol po mýtné silnici motorovým vozidlem. Již na začátku třicátých let se objevily úvahy o výstavbě lanovky nebo horské silnice. Automobilový svaz v Rottachu navrhl Bavorskému státnímu ministerstvu vnitra, aby do právě projektované transalpské silnice byla zakomponována i horská silnice na Wallberg. Ministerstvo však návrh v roce 1934 zamítlo. Po neúspěšném převratu národních socialistů v Rakousku v roce 1934 uprchli četní příslušníci SA do Bavorska. Přibližně 600 těchto \"legionářů\", jak se jim pak říkalo, bylo nasazeno na stavbu horské silnice. Automobilový svaz v Rottachu jako stavebník jim platil 40 feniků za hodinu. Od roku 1935 byl na stavbu vyvíjen vysoký tlak. V roce 1937 byla předána do provozu cesta až na Moosalm, kde je dnes restaurace Wallbergmoos. Dalšímu rozšíření zabránil dalším politický vývoj a vypuknutí války v roce 1939. V zimě je silnice pro motorová vozidla uzavřena a tvoří součást wallberské sáňkové dráhy.\n\n\n"}
{"id": "1230312", "url": "https://cs.wikipedia.org/wiki?curid=1230312", "title": "Sandra Mašínová", "text": "Sandra Mašínová\n\nSandra Mašínová je dcera Josefa Mašína mladšího, člena odbojové skupiny bratří Mašínů. V současnosti žije v Německu, kde pracuje v rodinné firmě. Vystudovala politologii se zaměřením na východní Evropu a Ruskou federaci.\n\n"}
{"id": "1230313", "url": "https://cs.wikipedia.org/wiki?curid=1230313", "title": "Academia.edu", "text": "Academia.edu\n\nAcademia.edu je sociální síť speciálně vytvořená pro vědeckou komunitu. Umožňuje nahrávat a sdílet odborné práce, sledovat jejich dosah a sledovat výzkum v daném oboru. Byla založena v září 2008, v září 2016 měla 41 milionů uživatelů a 15 milionů nasdílených prací. \n\n"}
{"id": "1230315", "url": "https://cs.wikipedia.org/wiki?curid=1230315", "title": "Milan Vyhnálek", "text": "Milan Vyhnálek\n\nMilan Vyhnálek (18. října 1925 Hnátnice – 10. března 2013 Ústí nad Orlicí) byl podnikatel v oboru sýrařství, který v australské Tasmánii vybudoval Lactos, největší sýrařskou firmu na jižní polokouli. V Tasmánii byl za své podnikatelské úspěchy vyhlášen mužem 20. století. Milan Vyhnálek byl také aktivním krajanem, který nezapomínal na své kořeny. Nezištně a rád podporoval a motivoval lidi kolem sebe, hlavně mladé. Pamětníky bývá popisován jako pracovitý perfekcionista a optimistický vizionář. Bývá označován též jako \"The Czech Cheese Pioneer\" či \"The Cheese King.\"\n\nMilan Vyhnálek pocházel z Hnátnice pod Orlickými horami, kde měl po otci převzít hospodářství. Milan však měl jiné plány a navzdory protestům otce se rozhodl pro obor sýrařství, který vystudoval na mlékárenské a sýrařské škole v Kroměříži. Blížil se konec války, takže na závěrečné zkoušky se učil v protiletadlovém krytu. Hned po studiích úspěšně pomáhal znovu uvést do provozu lanškrounskou sýrárnu. Po politických změnách roku 1948, tedy v době, kdy mu bylo 23 let, si uvědomil, že své podnikatelské plány již nebude moci realizovat ve své rodné zemi. Uprchl tedy do Německa, kde se živil jako řidič a jako automechanik a dále pak pokračoval lodí do Austrálie, kam se dostal v srpnu 1950.\n\nAustrálie v tomto období právě realizovala svůj velkolepý imigrační plán, ve válkou zničené Evropě byla Austrálie pro mnohé Evropany tou správnou novou volbou. Australská vláda platila evropským migrantům lodní lístek, ovšem pod tou podmínkou, že všichni nově příchozí budou muset odpracovat dva roky na místě, které jim vláda určí. Milan se tedy na nějakou dobu stal dřevorubcem, pracoval na stavbách silnic a přehrad, vynikal ale i jako fotograf, muzikant, krejčí a prodejce aut. Jeho vize však byla jasná, chtěl vyrábět sýry a navíc takové sýry, které Australané dosud neznali.\n\nVyhnálek si vytipoval oblast, kde jsou vhodné podmínky pro chov mléčného skotuː severozápadní Tasmánie. Svou první sýrárnu otevřel v Marawah v roce 1954, to však ale ještě nebyl jeho úspěšný podnik, místní výrobci másla neměli pro jeho aktivity pochopení.\n\nV tasmánském Burnie Vyhnálek pak vybudoval na zelené louce firmu, kterou z úcty k tehdejšímu československému výrobci sýrů Laktosu pojmenoval Lactos (dnes se jmenuje Lion). Australané v té době znali jen tavené sýry a čedar, ale Vyhnálek je postupně naučil mít rád také ementál, goudu, plísňové sýry nebo romadur. Produkce Lactosu rostla a navzdory tomu, že podnik dvakrát vyhořel, Lactos dále expandoval. Kromě australského trhu přibyla i nová odbytiště jako Japonsko, Evropa, či Spojené státy. Vyhnálek ve spolupráci se svým jugoslávským kolegou Frankem Špegličem vyvinul automatickou linku na výrobu sýru - Lacto-matic, čímž se výroba výrazně zefektivnila. Tasmánská produkce sýrů byla díky Vyhnálkovi na takové úrovni, že se mohla měřit i s tradičními světovými sýrařskými velmocemi. Lactos se ve své době stal největším producentem sýrů na jižní polokouli.\n\nProtože Vyhnálkův syn Milan neměl o práci v oboru zájem, prodal Vyhnálek v roce 1981 firmu Lactos francouzskému podnikateli A. Bongrainovi.\n\nV roce 1984 Vyhnálek otevřel vzorovou mléčnou farmu Lacrum s vlastní sýrárnou. Jednalo se o podnik, který lákal na exkurzi návštěvy odborníků i laiků. Na této farmě s 500 dojnicemi Milan Vyhnálek dokázal, že výroba mléka může být velmi čistá a efektivní, o výhodách vlastní sýrárny ani nemluvě.\n\nV devadesátých letech Milan Vyhnálek podporoval české studenty z vysokých zemědělských škol, kterým zajistil pobyt na farmách v Austrálii, na Novém Zélandě a v USA. Tito studenti mohli získané poznatky využít po svém návratu k rozvoji místního zemědělského a potravinářského sektoru. V češtině publikoval v roce 1992 knihu \"Kde je tráva zelenější,\"o svém životním úspěchu.\n\nSvou rodnou obec Hnátnici štědře finančně podporoval již od 80. let 20. století. Například nechal opravit křížovou cestu, zhotovit nové varhany, odlít dva nové zvony. Rovněž podporoval například také místní Sokol.\n\nRoku 2006, ve svých 81 letech, se z Austrálie vrátil do svého rodného kraje a v roce 2013 zemřel v Ústí nad Orlicí.\n\nMilan Vyhnálek se v Austrálii prosadil v oboru sýrařství v době, kdy zde byl tento obor ještě v plenkách. Přivedl Australany na chuť dobrých sýrů a z Tasmánie udělal sýrařskou velmoc.\n\nV roce 1985 byl vyhlášen Mužem století Tasmánie. V roce 1994 byl jmenován doktorem honoris causa pražské Vysoké škole zemědělské. Byl též nositelem Řádu britského impéria a Řádu Austrálie a působil jako poradce australského ministra pro zahraniční obchod.\n\nJeho význam však nespočívá pouze v jeho úspěchu podnikatelském. Takto na něj vzpomíná jeho vnučka Petra Škopováː \n\n"}
{"id": "1230316", "url": "https://cs.wikipedia.org/wiki?curid=1230316", "title": "Hedvábný řetěz", "text": "Hedvábný řetěz\n\nHedvábný řetěz je společenský román českého spisovatele Zdeňka Hanky žijícího v Kanadě. Příběh pojednává o černošské dívce Naemy, vyrůstající v české adoptivní rodině. Román je oslavou dětské bezprostřednosti. Vyjadřuje problémy spojené se začleňováním dítěte do majoritního, předsudky ovlivněného kolektivu a konfrontuje je se světem dospělých. Román vyšel v nakladatelství Mezera v roce 2010.\n\nManželé Ivo a Renata Znamenáčkovi nemohou mít vlastní děti. Proto se rozhodnou pro adopci malé Naemy, černošské dívky, která vyrůstala v dětském domově. Naema získává rodinné zázemí a postupně si zvyká na nové rodiče, musí však také čelit problémům ve škole, kde jí skupina starších spolužáků ubližuje. Mezi agresory patří Alan Sirý, syn vlivného podnikatele. Naema chodí ze školy zamlklá, její školní pomůcky jsou poškozené. Když si Ivo všimne, že má Naema vytržený chomáč vlasů, rozhodne se vzniklou situaci řešit. Dostává se tak spolu s Renatou do opozice vůči Alanovu otci, který svého syna hájí. Pan Sirý zahájí sérii intrik. Nejdříve se snaží krýt chování svého syna ve škole. Později začne Iva společensky znemožňovat anonymními a lživými dopisy adresovanými na odbor sociální péče a do zaměstnání. Paní Sirá pracuje ve stejné firmě jako Renata. Nemá tušení o rozsahu nečestného jednání svého manžela. Renata se s ní denně musí setkávat. Znamenáčkovi tak zažívají nejednu těžkou chvíli. Jsou nuceni se obhajovat a bojovat o svou vytouženou dceru, které ve skutečnosti poskytují ideální domov. Pan Sirý dosáhne ve svém postupu vrcholu tím, že na základě jeho dopisů je Ivo Znamenáček propuštěn ze zaměstnání.\nRomán poukazuje na problém otevřených projevů rasové nesnášenlivosti a cíleného pronásledování. Dále kritizuje negativní vlastnosti jednotlivce, pomstychtivost a zákeřnost. Především však vyzdvihuje lásku, odhodlání nevzdávat se a jít za stanoveným cílem.\n\n\n\n"}
{"id": "1230319", "url": "https://cs.wikipedia.org/wiki?curid=1230319", "title": "Žores Medveděv", "text": "Žores Medveděv\n\nŽores Alexandrovič Medveděv (Жоре́с Алекса́ндрович Медве́дев, * 14. listopadu 1925 Tbilisi – 15. listopadu 2018) byl ruský biolog a lidskoprávní aktivista.\n\nNarodil se v Tbilisi, jméno Žores dostal podle francouzského socialisty Jeana Jaurèse. Jeho dvojčetem je historik a publicista Roj Medveděv. Dětství prožil v Leningradě, kde jeho otec učil na Vojenskopolitické akademii do roku 1938, kdy byl v rámci Velké čistky zatčen a zemřel roku 1941 v gulagu. Žores byl povolán do Rudé armády a zúčastnil se bitvy na Tamaňském poloostrově, po zranění byl demobilizován a nastoupil na Moskevskou zemědělskou univerzitu, kterou absolvoval v roce 1950. Pracoval v Nikitské botanické zahradě, která patřila akademii věd, zabýval se studiem proteinů a stárnutí buněk. V roce 1963 byl přeložen do radiologického ústavu v Obninsku.\n\nNapsal řadu prací, zabývajících se zasahováním sovětských orgánů do svobody vědeckého výzkumu, jako byl životopis Trofima Lysenka nebo kniha \"Mezinárodní vědecká spolupráce a státní hranice\", která vyšla v USA, také sebral a samizdatem vydal doklady o porušování listovního tajemství v SSSR. Poté byl zbaven zaměstnání, prohlášen za duševně nemocného a hospitalizován v psychiatrické léčebně v Kaluze. Následovaly protesty řady sovětských i zahraničních intelektuálů, po kterých byl propuštěn. V lednu 1973 odcestoval na studijní pobyt do Londýna, během něhož ho Nejvyšší sovět SSSR zbavil sovětského občanství. Medvěděv zůstal s rodinou v Anglii i poté, co mu Michail Sergejevič Gorbačov občanství v roce 1990 navrátil. V roce 1973 spolupodepsal Druhý manifest humanismu, publikoval v západním tisku dosud utajovaná fakta o politickém zneužívání psychiatrie v SSSR, o kyštymské katastrofě i o Nedělinově katastrofě. V roce 1985 obdržel Rene Schubert Prize za přínos gerontologii. Vydal knihy \"Stalin a židovský problém\" a spolu s Rojem Medvěděvem \"Neznámý Stalin\".\n\n"}
{"id": "1230320", "url": "https://cs.wikipedia.org/wiki?curid=1230320", "title": "Seznam vrcholů v Křemešnické vrchovině", "text": "Seznam vrcholů v Křemešnické vrchovině\n\nSeznam vrcholů v Křemešnické vrchovině obsahuje pojmenované křemešnické vrcholy s nadmořskou výškou nad 700 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 700 m. Celkem jich je 37. Nejvyšší z nich se nacházejí v podcelku Humpolecká vrchovina. Nejvyšší horou je Křemešník ve stejnojmenném okrsku s nadmořskou výškou 765 m.\n\nSeznam vrcholů podle prominence obsahuje všechny křemešnické vrcholy s prominencí (relativní výškou) nad 100 m bez ohledu na nadmořskou výšku. Celkem jich je 8. Nejprominentnějším vrcholem je Melechov (147 m), nejvyšší Křemešník má prominenci 112 m.\n\n"}
{"id": "1230324", "url": "https://cs.wikipedia.org/wiki?curid=1230324", "title": "Michelle Carterová", "text": "Michelle Carterová\n\nV roce 2008 startovala na olympiádě v Pekingu, kde skončila v soutěži koulařek patnáctá. O rok později obsadila na světovém šampionátu v Berlíně šesté místo. V sezóně 2012 vybojovala na halovém mistrovství světa třetí místo, na olympiádě v Londýně skončila pátá. \n\nDalší roky přinesly zlepšení – na mistrovství světa v Moskvě v roce 2013 obsadila čtvrté místo, v Pekingu v roce 2015 získala bronzovou medaili. Nejúspěšnější sezónou se pro ni stal zatím rok 2016 – v březnu se stala v Portlandu halovou mistryní světa ve vrhu koulí, v srpnu pak olympijskou vítězkou v této disciplíně v Rio de Janieru. Na světovém šampionátu v Londýně v roce 2017 skončila v soutěži koulařek třetí.\n\n\n"}
{"id": "1230325", "url": "https://cs.wikipedia.org/wiki?curid=1230325", "title": "Vojenský hřbitov (Písek)", "text": "Vojenský hřbitov (Písek)\n\nVojenský hřbitov v Písku se nachází severozápadně od centra města v ulici Čížovská. Jeho plocha je 4255 m², v letech 1914 - 1919 zde bylo pohřbeno 393 vojáků, 49 pak v letech 1920 - 1938. Kromě dvou hromadných hrobů se zde nachází 428 typových křížů.\n\nV Písku, které bývalo posádkovým městem, se vojenský hřbitov nacházel u kostela svatého Václava. Nový hřbitov pro potřeby vojska vznikl na začátku 1. světové války roku 1914 v místech vlhkého městského pozemku na okraji píseckého katastru, západně od náhradních kasáren a vojenského cvičiště v Purkraticích. Do Písku byly z fronty transportovány stovky raněných vojáků a zajatců a vojenský lazaret v tu dobu obsadil místní špitálská kasárna a budovy sousední dívčí a chlapecké školy (oficiálně c. a k záložní nemocnice Písek).\n\nHřbitov byl od svého založení nekonfesijním pohřebištěm, jeho založení bylo vyvoláno potřebou rychle řešit pohřbívání velkého množství zemřelých. První doložený pohřeb se konal poté, kdy 5. října tři vojáci zemřeli na úplavici a byli pohřbeni do společného hrobu č. 1. Do společných hrobů č. 1 - 7 bylo v rozmezí od října do počátku listopadu 1914 pohřbeno celkem 16 vojáků: \"11 zemřelo na úplavici, jeden na zápal plic, jeden pravděpodobně na nějaký zánět, jeden spáchal sebevraždu oběšením a u dvou pak údaje chybí\".\n\nPosledním pohřbeným byl Josef Šírek, příslušník střeleckého pluku č. 28, který zemřel 12. prosince 1919, nejmladším byl pravděpodobně osmnáctiletý Jaroslav Válek z píseckého c. a k. pěšího pluku č. 11, který zemřel 21. prosince 1918.\n\nPrvní pomník padlým vojákům byl vztyčen roku 1915 z iniciativy píseckého kaplana Františka Panského, posvěcen byl 2. listopadu 1915 píseckým vikářem Msgre. Pixou. Jednalo se o litinový kříž s vojenskými atributy pocházející z dílny místní firmy V. Liška. Kříž byl umístěn na betonovém soklu z píseckého závodu na výrobu cementového zboží pana Vlka.\n\nDruhý pomník byl odhalen 16. května 1917. Jednalo se pomník „klečícího Génia“, který přestavoval polonahou mužskou klečící postavu opírající se o meč, umístěnou na hranolovém soklu v nárožích zdobeném čtyřmi hlavami rakouských vojáků v polních čepicích. Pomník byl věnován padlým hrdinům z c. a k. pěšího pluku č. 11 a jeho autorem byl sochař František Žemlička.\n\nTřetí pomník je pylon vztyčený roku 1929 a věnovaný padlým z píseckého c. k. střeleckého pluku č. 28. Jedná se o druhotně použitý pomník z kozárovické žuly o hmotnosti 7000 kg, který byl původně pořízen roku 1888 u příležitosti 40. výročí panování císaře a krále Františka Josefa I. a do roku 1918 stál v sadech císaře Františka Josefa I. u rolnické školy.\n\nZároveň se hřbitovem byla postavena také kaple zasvěcená Panně Marii Sedmibolestné, kterou stavěli vojíni - rekonvalescenti z píseckých nemocnic. Vojíni navrhli i plány kaple: písecký stavitel Chudoba a tesařský mistr Bláha. Stavba byla financována z příspěvků privátních korporací a spolku „Černý kříž“, který se staral o válečné hroby.\n\nRoku 1918 byla stavba v hrubé fázi zastavena a pro potřeby hřbitova sloužila dřevěná hlídací bouda zapůjčená píseckým magistrátem, kterou jako útulek používal také kněz vykonávající pohřby. Bouda se však \"pro sešlost věkem a v důsledku bouře v létě roku 1922 definitivně rozpadla\". Až roku 1922 byly získány dotace z iniciativy správce hřbitova poručíka Františka Součka na Ministerstvu národní obrany.\n\nKaple byla vymalována píseckým malířem panem Turkem a vyzdobena obrazy Nejsvětějšího Srdce Páně a Srdce Panny Marie. Pro bohoslužby sloužila oltářní mensa zapůjčená píseckou římskokatolickou duchovní správou. Kaple se stala místem uložení seznamů pohřbených vojáků. Stavba byla bez posvěcení předána veřejnosti 1. listopadu 1922. Jedná se o jednolodní stavbu se zkoseným závěrem a s jednoduchou sanktusovou vížkou. Z každé strany prostor kaple osvětluje dvojice lomených oken. Je orientována od severu na jih, vchod je z jihu po malém širokém schodišti.\n\nVe 20. a 30. letech 20. století zde byli pohřbíváni vojáci a důstojníci z píseckých kasáren. 7. listopadu 1929 byly exhumovány ostatky 62 vojáků ze zemí Jugoslávie a 12. listopadu vlakem převezeny na centrální pohřebiště do mauzolea jihoslovanských vojáků v obci Jindřichovice na Sokolovsku. Od roku 1944 zde byli pohřbíváni němečtí vojáci, civilisté a spojenci Osy (Maďaři, Slováci, Rumuni nebo Rusové). V té době byl hřbitov ve své severní části rozšířen. Ostatky zde pohřbených sovětských vojáků byly roku 1959 přeneseny na písecký Lesní hřbitov. 8. května 1952 byly ostatky rumunských vojáků převezeny na Ústřední hřbitov v Brně, ostatky většiny německých vojáků byly exhumovány v říjnu roku 1994 a převezeny také na brněnský hřbitov. Pohřbeným s nejvyšší hodností byl generál pěchoty a velitel 16. armády Wilhelm Hasse, který zemřel v Písku v sovětském zajetí dne 21. května 1945.\n\nZa plotem, ve východní části rozšířeného hřbitova, jsou hroby osob odsouzených za kolaboraci mimořádným lidovým soudem a popravených v letech 1945 - 1946 a osoby zemřelé v písecké věznici. Mají číslo 1 - 55 a prostor kolem není udržován ani upravován. Zůstalo zde pouze několik sloupků z původního oplocení.\n\nK velké opravě hřbitova a kaple došlo roku 1993 z iniciativy děkana Msgre. ThDr. Josefa Jirana. Do roku 2004 spravovala vojenský hřbitov armáda, poté jej převzalo město Písek.\n\n\n"}
{"id": "1230326", "url": "https://cs.wikipedia.org/wiki?curid=1230326", "title": "Kaple svatého Jana Křtitele (Rožany)", "text": "Kaple svatého Jana Křtitele (Rožany)\n\nKaple svatého Jana Křtitele, často nesprávně označovaná jako kostel, je římskokatolická kaple v Rožanech (místní část města Šluknov). Novorománská stavba pochází z roku 1936.\n\nPřestože byly Rožany ve svých počátcích přidělené k arcikněžskému stolci v Bischofswerdě, patřily do šluknovského farního okrsku. Mezi farníky se těšil zvláštní úctě svatý Jan Křtitel, proto pořádali každoročně v neděli po jeho svátku slavnostní procesí do šluknovského kostela svatého Václava. Zatímco všechny okolní obce měly na svém území kostel nebo alespoň kapli, Rožany začaly s přípravami výstavby vlastního svatostánku až ve 30. letech 20. století. Prostorná kaple, zasvěcená příznačně svatému Janu Křtiteli, byla dokončena roku 1936. Sloužila k pravidelným nedělním bohoslužbám nejen pro samotné Rožany, ale také pro Královku a Harrachov. Vzhledem ke svému stáří se dochovala v původní podobě bez pozdějších stavebních úprav.\n\nKaple svatého Jana Křtitele je ve vlastnictví Římskokatolické farnosti – arciděkanství Šluknov a není památkově chráněna. Bohoslužby slouží šluknovský arciděkan P. Pavel Procházka. Konají se poslední neděli v měsíci v období od června do září.\n\nJednolodní neorientovaná kaple na obdélníkovém půdorysu je zakončená odsazeným presbytářem, na který navazuje sakristie. Z průčelí vystupuje hranolová věž, která vytváří středový rizalit. Původní novorománskou fasádu zdobí bosované lizény a obloučkové vlysy. Vnitřek kaple kryje plochý trámový strop. Dřevěná kruchta je usazena na zděné podezdívce. Hlavní oltář zdobí sochy svatého Jana Křtitele a Ježíše Krista. Vlevo od vítězného oblouku je umístěna dřevěná kazatelna, vpravo oltář se sochou Panny Marie. Sochu anděla s dítětem zhotovil místní řezbář Franz Rosche (1885–1944). Varhany z roku 1941 vyrobila firma Hermann Eule ze saského Budyšína. Mají jeden manuál a sedm rejstříků.\n\nNedaleko kaple roste Javorová brána, která je od roku 1997 zařazená mezi památné stromy.\n\n"}
{"id": "1230327", "url": "https://cs.wikipedia.org/wiki?curid=1230327", "title": "Když se čerti rojili", "text": "Když se čerti rojili\n\nKdyž se čerti rojili je česká TV pohádka z roku 1966.\n\nPohádka je rozdělena na tři části: V první části vezme do pekla tři sestry Mařku, Káču a Aničku. Jedině Anička byla chytrá a šikovná dívka, která dokázala sebe i sestry zachránit a ještě domů přinést pár zlaťáků.\n\nDruhá část je o čertu Žahanovi. Švec Holínka má půvabnou dcerku na vdávání. Ženich Tonek ale požadoval věno, které neměli. Otec se už na to nemohl dívat a proto se vydal do světa, kde na poli narazil na čerta, který tam spí a u sebe má kabelu tolarů. Neodolal a peníze si odnesl, aby Anička se mohla vdát, jenže čerti o něm už věděli.\nTřetí část je o neposedné princezně, která protancuje několikery střevíce a proto se přihlásí vysloužilý husar, který ji ohlídá, jenže princezna je tak neposedná, že mu uteče až do pekla.\n\nSobota 18.6.2016 - ČT 1 (7:50)\n\n"}
{"id": "1230333", "url": "https://cs.wikipedia.org/wiki?curid=1230333", "title": "Edward Arthur Milne", "text": "Edward Arthur Milne\n\nEdward Arthur Milne FRS (14. února 1896 – 21. září 1950) byl britský astrofyzik a matematik.\n\nMilne se narodil ve městě Kingston upon Hull v Yorkshiru v Anglii. Absolvoval Hymers College a zde získal stipendium v oboru matematika a přírodní vědy na Trinity College v Cambridgi. Získal největší počet bodů, který kdy byl u zkoušek dosažen. V roce 1916 se připojil ke skupině matematiků pod vedením Archobalda Hilla na ministerstvu pro munici. Zde pracoval v oblasti balistiku protiletadlového dělostřelectva. Později se stal odborníkem na zvukovou lokalizaci. V roce 1917 se stal poručíkem v dobrovolnických rezervách královského námořnictva. Byl členem Trinity College, kde působil v letech 1919-1925, mezitím v letech 1920-1924 byl asistentem ředitele observatoře sluneční fyziky, dále krátce přednášel na fakultě matematiku a také astrofyziku v období 1922-1925. Mezi roky 1924 - 1928 byl profesorem aplikované matematiky na Victoria University of Manchester, poté byl jmenován profesorem matematiky na Wadham College. Milneovy dřívější práce se týkaly matematické astrofyziky. Ve 30. letech se zabýval teoriemi relativity a kosmologií. Dále se zabýval vnitřní strukturou hvězd. V letech 1943 až [1945]] byl prezidentem Královské Astronomické Společnosti. V průběhu druhé světové války se opět věnoval balistice.\n\nZemřel na infarkt v Dublinu v Irsko, zatímco se chystal vydat soubor přednášek. Ty lze nalézt v jedné z jeho posledních publikovaných knih: \"Modern Cosmology and the Christian Idea of God\" (1952).\n\nV roce 2015 bylo otevřeno centrum E. A. Milnea pro Astrofyziku na University of Hull.\n\nVe dvacátých letech se Milne zabýval výzkumem hvězd, zejména vnější vrstvy, známé jako hvězdná atmosféra, která produkuje záření pozorované ze Země. Byla považována za šedou atmosféru, což je zjednodušující aproximace, ve které je síla absorpce světla horkého ionizovaného plynu stejná na všech vlnových délkách. Tato předpověď jak se teplota mění v jednotlivých částech atmosféry, včetně matematického vyjádření je nyní známá jako Milneova rovnice. Vypočítal také jak se intenzita světla z hvězdy mění s vlnovou délkou na základě tohoto modelu.\n\nMilne poté zvážil realističtější případ, kdy se síla absorpce světla v plynu uvnitř hvězdy (vyjádřené součinitelem absorpce) mění s vlnovou délkou. Pomocí zjednodušujících předpokladů vypočítal, jak síla absorpce závisí na vlnové délce v případě Slunce. Jeho výsledky nemohly být vysvětleny adekvátně v té době, ale později bylo díky\nnegativně nabitým iontům vodíku (H) prokázáno, že šlo o hlavní přispěvatele k Milneovým výsledkům.\n\nMilneho práce s Ralph H. Fowler se věnovala tomu, jak silné spektrální čáry hvězd závisí na jejich spektrálním typu. V tomto případě se aplikuje práce Meghnad Saha o ionizaci plynů hvězdné atmosféry.\n\nMilne pracoval na otázce struktury hvězd ve dvacátých a třicátých letech. Často se názorově rozcházel s Arthurem Eddingtonem.\n\nOd časných třicátých let se zajímal o teorie relativity a kosmologii.\n\nOd roku 1932 pracoval na problému \"rozpínajícího se vesmíru\" a v publikaci \"Relativity, Gravitation and World-Structure\" (1935), navrhla alternativu k Einsteinově obecné relativitě. S McCreou také ukázal, že tři modely, které tvoří základy moderní kosmologie poprvé navržené Friedmannem v roce 1922 pomocí obecné teorie relativity, mohou být rovněž odvozeny pouze pomocí Newtonovské mechaniky.\n\nHlavní rozdíl mezi Milneho modelem rozpínajícího se vesmíru a Einsteinovým modelem rozpínajícího se vesmíru bylo to, že Milne \"a priori\" nepředpokládal, že vesmír má homogenní rozložení hmoty. Nezahrnul tedy gravitační interakci do modelu.\n\nMilne tvrdil, že v kontextu Einsteinovy speciální teorie relativity a relativity současnosti je nemožné aby byl nestatic vesmír homogenní. Totiž, pokud se vesmír rozpíná jeho hustota klesá v průběhu času a pokud se dva regiony zdají mít stejnou hustotu ve stejnou dobu pro jednoho pozorovatel, další pozorovatel nebude pozorovat stejnou hustotu. Nicméně pokud každý pozorovatel měří jeho místní hustotu ve stejném dohodnutém vlastním čase, naměřená hustota by měla být stejná. V Minkowského souřadnice tato konstanta vlastního času tvoří hyperbolický povrch, který nekonečně rozšiřuje světelný kužel události vzniku vesmíru. To je pravda, i když se vlastní čas blíží k 0, času vzniku vesmíru. Vesmír je tedy nekonečný již v čase svého vzniku.\n\nMilne model je proto koule s přibližně homogenním rozložení hmoty uvnitř několika miliard světelných let od středu, která se pak zvyšuje na nekonečnou hustotu. Může být prokázáno, že tato nekonečná hustota je vlastně hustota vesmíru v okamžiku velkého třesku. Kulové rozložení je unikátní v tom, že je v podstatě stejné po Lorentzově transformaci, kromě toho že různé stacionární částice jsou v centru. Jde o jedinou distribuci, která má tuto vlastnost a jde o jediná distribuce, která by mohla uspokojit kosmologický princip \"žádného preferovaného referenčního rámce.\" Na základě tohoto kosmologického principu vytvořil Milne model, který může být popsán zcela v rámci Euklidovské geometrie.\n\nV roce 1935 vydal pomocí tohoto modelu předpověď kosmického záření pozadí, které mělo mít mnohem jiný charakter, než předpovídal Eddington. Ve skutečnosti, mnoho pasáží v knize\" Relativity, Gravitation and World Structure\" je věnováno útokům na Eddingtonovy předsudky.\n\n\nPojmenováno po něm\n\n\n"}
{"id": "1230334", "url": "https://cs.wikipedia.org/wiki?curid=1230334", "title": "Štola Josef (Chotilsko)", "text": "Štola Josef (Chotilsko)\n\nŠtola Josef se nachází na levém břehu Vltavy, na katastrálním území Prostřední Lhoty, místní části obce Chotilsko v okrese Příbram ve Středočeském kraji, zhruba 50 km jižně od Prahy.\n\nŠtola Josef je součástí zlatorudního revíru Psí hory, v němž byla doložena těžba zlata již za éry keltského osídlení této oblasti v období 2. – 1. století př. n. l. Zlato bylo rýžováno například na Čelinském potoce, který protéká podél západního úpatí Veselého a Ostrého vrchu a nedaleko vstupu do štoly ústí do Vltavy, respektive do Slapské přehrady.\n\nNejvětší rozmach těžby zlata v oblasti Psích hor nastal ve středověku, zejména v průběhu 14. století až do počátku století 15., kdy bylo zlato v okolí Čeliny dobýváno z křemenných žil pomocí štol a úklonných šachtic. Na Čelinském potoce bylo v té době vybudováno několik mlýnů na drcení rudy a v blízkosti největší šachty existovala kovárna. K dalšímu, byť krátkodobému obnovení těžby zlata v této oblasti, došlo na přelomu 15. a 16. století.\n\nAž do druhé poloviny 20. století zůstal zlatorudní revír Psí hory nevyužit. Teprve v letech 1977-1980 zde proběhl rozsáhlý regionální revizní průzkum hornin Jílovského pásma. Tímto průzkumem byl potvrzen výskyt významného zlatonosného zrudnění. Podrobný průzkum oblasti Psích hor se uskutečnil v letech 1980-1990. Jeho součástí byla ražba nové štoly Josef v kombinaci s podzemními vrty. V rámci tohoto průzkumu probíhala v letech 1989-1991 také experimentální podzemní těžba ložiska Čelina. V úpravně Rudních dolů v Příbrami bylo z celkem 19 500 tun vytěžené rudniny získáno 21,5 kg zlata.\n\nBěhem průzkumu byly vyhodnoceny zásoby zlata na již známých a v minulosti těžených ložiscích Čelina a Mokrsko-východ. Zároveň bylo objeveno nové ložisko Mokrsko-západ, jehož využitelné zásoby byly odhadnuty na 75 tun zlata. Celkové zásoby všech ložisek revíru byl odhadnut na 130 t zlata, což převyšuje množství rudy, vytěžené během celé historie těžby zlata na území České republiky. Ložisko v revíru Psích hor tak patří mezi nejbohatší ložiska zlata v Evropě a již od 90. let 20. století o něj projevovaly zájem některé mezinárodní těžařské společnosti. Vzhledem k tomu, že ve zdejší oblasti by z ekonomických důvodů přicházela v úvahu těžba formou kyanidového loužení, což by znamenalo naprostou devastaci životního prostředí i krajiny a též likvidaci obce Mokrsko, se tyto záměry staly předmětem občanských protestů a muselo být od nich ustoupeno. Snahy o zahájení těžby a s tím spojené protestní akce však trvají nadále. \n\nŠtola Josef i místní zlatorudní ložiska jsou v majetku státu a jsou spravována Ministerstvem životního prostředí České republiky. Na základě dohody s uvedeným ministerstvem si od roku 2007 pronajímá prostory štoly Josef Fakulta stavební Českého vysokého učení technického v Praze, která zde zřídila své Centrum experimentální geotechniky. Centrum experimentální geotechniky je vědecké pracoviště, které je provozovatelem Podzemní laboratoře Josef a vědecko-technického parku Regionální podzemní výzkumné centrum URC Josef. \n\nCelkem bylo v průběhu průzkumných prací v předposlední dekádě 20. století vyraženo téměř osm kilometrů nových chodeb. Hlavní páteřní štola, která spojuje všechna ložiska v oblasti Čeliny a Mokrska, je dlouhá 1835 metrů. Příčný průřez páteřní štoly je 14 – 16 m². Postranní chodby na jednotlivých ložiscích měří celkem 6018 metrů. Dále v rámci průzkumu byly uskutečněny 103 jádrové vrty z povrchu o celkové délce 23 378 m a 127 podzemních jádrových vrtů o celkové délce 13 137 metrů. Kromě toho byly vyraženy tři větrací komíny o celkové délce 330 m. Délka paralelních vstupních tunelů je 80 metrů, výška nadloží 90 – 110 m. Během experimentální těžby byla vytvořena rozlehlá podzemní kaverna, hluboká 40 metrů.V průběhu deseti let průzkumných prací bylo odebráno a zanalyzováno 9 818 půdních vzorků a dalších více než 25 000 vzorků z vrtů a z podzemí.\n\nZlatorudní revír Psí hory se nachází na území geomorfologického celku Benešovská pahorkatina, který je součástí Středočeské pahorkatiny. Rudní revír Psí hory se rozprostírá převážně v proterozoických, více než 600 milionů let starých horninách tzv. Jílovského pásma, do kterých později během variského vrásnění pronikly granitoidy Středočeského plutonu. Zlatorudní ložisko Čelina a rudní zóna Mokrsko-východ se nacházejí v tufech a vulkanitech Jílovského pásma, naopak převážná část rudní zóny Mokrsko-západ leží v granodioritu Středočeského plutonu.\n\nPracovníci Centra experimentální geotechniky se snaží zpřístupnit štolu Josef nejen odborníkům a studentům ČVUT, ale i zájemcům z řad laické veřejnosti, samozřejmě za předem stanovených podmínek a omezení. Štola je přístupná veřejnosti od 1. května do 31. října vždy v pondělí, ve středu a v pátek dopoledne. Prohlídky se však konají jen pro skupiny osob a v termínech, které je nutno dohodnout předem e-mailem nebo telefonicky. Přímo u štoly se nachází parkoviště, vyhrazené pro návštěvníky, další možnost parkování je u odbočky ze silnice do Smilovic poblíž zastavení naučné stezky \"Zlaté Psí hor\"y u vyhlídky na kaňonovité údolí Vltavy. Nejbližší autobusovou zastávkou je \"Chotilsko, Smilovice, rozc.2.0\" na trase autobusové linky Praha – Sedlčany.\n\n\n\n"}
{"id": "1230340", "url": "https://cs.wikipedia.org/wiki?curid=1230340", "title": "Josef Vaněk (zahradní architekt)", "text": "Josef Vaněk (zahradní architekt)\n\nJosef Vaněk (6. února 1886 Bukovina u Hradce Králové – 9. září 1968 Chrudim) byl zahradní architekt, podnikatel a průkopník a propagátor zahradnictví. Vlastnil rozsáhlý zahradnický podnik v Chrudimi, svého druhu jediný v celé republice, jehož nejprestižnější součástí byla Kancelář pro zakládání a realizaci zahrad a veřejných parků.\n\nJosef Vaněk se narodil v Bukovině u Hradce Králové 6. února 1886 v rodině malého zemědělce. Vyučil se zahradníkem v Ratibořicích u vedoucího zahradníka, polského Němce Kolaczeka. V roce 1903 vystudoval Pomologický ústav v Tróji a následně studoval v Reutlingenu v Bádensku-Württembersku a na pruské státní zahradnické škole v Proskavě. Zpět do své vlasti se vrátil roku 1908.\n\nRoku 1909 převzal Vaněk redakci časopisu \"Zahrada domácí a školní\" a o rok později ho začal vydávat pod názvem \"Zahrada\", pod kterýmž vycházel dalších 36 let. Od roku 1914 vydával také týdeník \"První československá zahradnická bursa\" a od roku 1930 \"Mladý zahradník\". Mnoho děl vydalo jeho vlastní chrudimské Nakladatelství zahradnické literatury. Většina těchto knih byla jeho přátel a kolegů, zatímco své knihy nechával zpracovávat svými zaměstnanci, ale vydával je pod svým jménem (mj. od jeho vrchního zahradníka Františka Zemana). Sám Vaněk vlastnil rozsáhlou knihovnu o tisících svazků. \n\nRoku 1911 založil v Chrudimi soukromý podnik, jehož páteří se staly rozsáhlé školky s převážně ovocnými dřevinami. Součástí podniku byly taktéž rozměrné skleníky a sady. Proslulým se stalo jeho oddělení pro projektování zahrad, mezi jejichž díla patří například Barrandovské terasy v Praze. \n\nPodnik velmi prosperoval a Vaněk neustále přijímal návštěvy i z ciziny, pořádal různé srazy a hostil odborné přednášky. Založil také mnoho spolků, např. Společnost československých pěstitelů a milovníků růží nebo Společnost přátel zahrady. Také založil několik dobročinných, např. Dobročinný fond československých zahradníků pro zestárlé a práce neschopné zahradníky nebo Zahradnickou pojišťovnu proti krupobití a vichřici. \n\nDruhou světovou válku podnik přežil, ale roku 1950 byl znárodněn a jeho správou pověřili Vaňkova vrchního zahradníka Františka Zemana. Ten až do své tragické smrti roku 1964 podnik vedl a dařilo se mu držet jeho bývalou prestiž (po jeho smrti však začal podnik upadat a po roce 1989 byl zbytek podniku v restitucích vrácen synům Vlastimilovi a Květoslavovi a do roku 2013 přežíval v Chrudimi na svém tradičním místě u Čáslavské ulice jako Školky a výsadby Vaněk, s.r.o., IČO 27512118). Po ztrátě svého podniku Josef Vaněk stále pokračoval v přednášení po všech koutech republiky a i nadále byl přední kapacitou svého oboru. \n\n"}
{"id": "1230341", "url": "https://cs.wikipedia.org/wiki?curid=1230341", "title": "Viktor Naar", "text": "Viktor Naar\n\nViktor Naar (* 1. února 1975) je bývalý český fotbalista.\n\nV české lize hrál za FC Union Cheb. Nastoupil v 1 ligovém utkání.\n\n\n"}
{"id": "1230342", "url": "https://cs.wikipedia.org/wiki?curid=1230342", "title": "Robert Matějíček", "text": "Robert Matějíček\n\nRobert Matějíček (* 15. března 1976) je bývalý český fotbalista.\n\nV české lize hrál za FC Union Cheb. Nastoupil v 1 ligovém utkání.\n\n\n"}
{"id": "1230349", "url": "https://cs.wikipedia.org/wiki?curid=1230349", "title": "Kanton Wiltz", "text": "Kanton Wiltz\n\nKanton Wiltz ( \"\", \")\" je kanton, který se rozkládá na severozápadě Velkovévodství lucemburského.\n\nNa severu sousedí s kantonem Clerf, na jihovýchodě s kantonem Diekirch a na jihu s kantonem Redingen. Na západě pak hraničí s Belgií.\n\nKanton se rozkládá na ploše zhruba 264,5 km² a na jeho území v lednu 2016 žilo 15 680 obyvatel.\n\nSprávním střediskem kantonu je město Wiltz.\nKanton Wiltz je složen celkem ze 7 obcí, jimiž jsou:\nV tabulce jsou uvedeny počty obyvatel k 1. 1. 2016.\n"}
{"id": "1230350", "url": "https://cs.wikipedia.org/wiki?curid=1230350", "title": "Láčkovka rádža", "text": "Láčkovka rádža\n\nLáčkovka rádža (\"Nepenthes rajah\") je masožravá rostlina z rodu \"Nepenthes\". Druh popsal Joseph Dalton Hooker v roce 1859 a pojmenoval jej na počest svého přítele, prvního bílého rádži ze Sarawaku, Jamese Brooka. Roste pouze na ostrově Borneo na kamenitých svazích hor Kinabalu a Tambuyukon v serpentinitových půdách s vysokým obsahem niklu a chromu v nadmořské výšce 1 500−2 650 m n. m.\n\nJe to vytrvalá rostlina, kořenící na zemi. Její stonky mohou mít až šest metrů na délku a rostou na nich listy v odstupu asi 20 cm. Jsou to štítkovité čepele rostoucí na 15centimetrovém řapíku. Z každého listu vybíhá asi půlmetrový úponek, který má na konci pupen, z něhož se za vhodných podmínek vyvine láčka na chytání potravy. Láčky jsou naplněny trávicí tekutinou, na povrchu mají červené až nachové zbarvení, zevnitř jsou žlutozelené. Rostlina vytváří dva typy láček. Spodní měří běžně 35 cm na délku a 18 cm na šířku, čímž se řadí mezi největší na světě. Horní jsou menší, mají tvar nálevky a objevují se vzácně. Obústí měří až 4 cm na šířku, je příčně žebrované a na okraji vybíhá ve špičaté výběžky. Rostlina může kvést po celý rok. Květenstvím je hrozen, plodem tobolka. Rostlina hybridizuje se všemi láčkovkami na Kinabalu, z nichž dva hybridy, \"Nepenthes × alisaputrana\" a \"Nepenthes × kinabaluensis\", se dočkaly oficiálního popisu.\n\nLáčkovka rádža je masožravka, živiny si doplňuje lapáním kořisti do láček. Mezi nejčastější potravu patří mravencovití, existují však záznamy i o chycení drobných obratlovců. Mimoto udržuje mutualistický vztah s malými savci, kterým poskytuje nektar, a oni do láčky na oplátku kálí, čímž jí poskytují dusík. V láčce navíc mohou žít drobné organismy označované termíny ' a '.\n\nMezinárodní svaz ochrany přírody řadí láčkovku rádža mezi ohrožené druhy a je zapsána v příloze I Úmluvy o mezinárodním obchodu s ohroženými druhy volně žijících živočichů a rostlin. Nebezpečí pro ni představuje ilegální sběr rostlin, ztráta přirozeného prostředí či jev El Niño. Rostlinu lze sice pěstovat v umělých podmínkách, je to však obtížné.\n\nLáčkovku rádža poprvé popsal Joseph Dalton Hooker v roce 1859, pojmenoval ji po svém příteli Jamesi Brookovi, jenž byl prvním bílým rádžou v oblasti Sarawak a vládl na území, kde se tato rostlina vyskytuje. Druhové jméno \"rajah\" bylo v 19. století psáno velkým písmenem, protože se mělo jednat o vlastní jméno, tento zápis je však považován za chybný. \"Rajah\" znamená v překladu z malajštiny \"král\", a proto bývá tato rostlina i kvůli svým velkým džbánům nazývána králem z rodu \"Nepenthes\". Českým názvem pro tuto rostlinu je pak \"láčkovka rádža\".\n\nV anglicky mluvících zemích se láčkovce rádža mimo jiné přezdívá také \"\" (\"opičí pohár\"), protože se věřilo, že obsah láček vyhledávají opice.\n\nO první rozčlenění rodu \"Nepenthes\" se v roce 1873 postaral Joseph Hooker a své výsledky vydal v monografii \"Nepenthaceae\". Láčkovku \"Nepenthes pervillei\", která měla jiný tvar semen než ostatní láčkovky, umístil do monotypického podrodu \"Anurosperma\". Zbylé druhy zařadil do podrodu \"Eunepenthes\". Další změnu v systematice láčkovek provedl Günther Beck von Mannagetta und Lerchenau, který podrod \"Eunepenthes\" rozdělil do tří podskupin: \"Retiferae\", \"Pruinosae\" a \"Apruinosae\" (kam se řadila láčkovka rádža).\n\nPro taxonomii klíčovou monografii, \"The Nepenthaceae of the Netherlands Indies\" (1928), poté vydal Benedictus Hubertus Danser. Láčkovky rozdělil do šesti kladů: \"Vulgatae\", \"Montanae\", \"Nobiles\", \"Regiae\", \"Insignes\" a \"Urceolatae\". Láčkovku rádža umístil do kladu \"Regiae\". Většina druhů v tomto kladu jsou velké rostliny se řapíkatými listy, hrubými červenohnědými „chloupky” na povrchu, trychtýřovitým džbánem, ostruhou a květenstvím hrozen. S výjimkou láčkovky Lowovy mají všechny rostliny z tohoto kladu rozšířené nebo zploštělé obústí. Většina druhů se vyskytuje pouze na ostrově Borneo. Ostatní klady nebyly již takto přesně specifikovány.\n\nOd 21. století se pro výzkum příbuznosti láčkovek využívá biochemických analýz. Studie z roku 2001 se věnovala původu a sytematice láčkovek. Láčkovky pravděpodobně vznikly v oblasti severní Tethydy, případně je uváděn gondwanský původ. Kolonizace jihovýchodní Asie láčkovkami pravděpodobně začala z Indie. Nejbazálnější druhy představují \"N. distillatoria\" a \"N. pervillei\", na které navazuje klad tvořený madagaskarskými druhy \"N. madagascariensis\" a \"N. masoalensis\". Další samostatný klad představuje pro Indii endemitní druh \"N. khasiana\", ke kterému pak byly postaveny jako sesterský klad všechny ostatní druhy láčkovek, rozdělené do tří hlavních vývojových linií. Láčkovka rádža byla zahrnuta do prvního kladu, společně například se všemi sumatránskými láčkovkami a láčkovkami z Malajského poloostrova, Thajska, Kambodži a Vietnamu.\n\nU láčkovky rádža bylo částečně nebo úplně sekvenováno několik proteinů a nukleotidů:\n\nV roce 1998 byl na filipínském ostrově Palawan nalezen nový druh láčkovky vzhledově podobný láčkovce rádža, krátkodobě klasifikovaný jako její poddruh. V roce 2007 byl Nerzem & Wistubou popsán jako druh \"Nepenthes mantalingajanensis\".\n\nLáčkovka rádža je stenoendemická rostlina vyskytující se pouze na horách Kinabalu a Tambuyukon v oblasti Sabahu v Národním parku Kinabalu na otevřených stanovištích v mlžných lesích označovaných jako \"\". Obývá převážně serpentinitové půdy s vysokým obsahem niklu a chromu, které jsou bohaté také na hořčík a železo (tyto půdy pokrývají až 16 % parku). Pro většinu rostlin jsou jedovaté, což je pro láčkovku rádža výhodné, protože tak může zabrat i niky, kde nemusí soupeřit s ostatními druhy rostlin o prostor a živiny. Podobně jako láčkovka rádža rostou ve stejných půdách také láčkovky \"Nepenthes × alisaputrana\" (hybrid láčkovky \"Nepenthes burbidgeae\" a \"Nepenthes rajah\") a \"Nepenthes villosa\".\n\nJako podklad preferují mechové porosty v otevřených oblastech. Mnohdy v areálu jejího výskytu prosakuje podzemní voda. Na hoře Tambuyukon, kde je nejvíce rozšířená, roste společně s porosty ostřic (\"Carex\"), brusnic (\"Vaccinium\") a vějířovek (\"Scaevola\").\n\nLáčkovka rádža je vysokohorskou rostlinou, která roste ve výškách 1 500−2 650 m n. m. V noci teplota na horní hranici jejího rozšíření klesá až pod bod mrazu, ve dne zřídkakdy přesahuje 25 °C. Kvůli poklesu z vysokých teplot ve dne do nízkých teplot v noci se zvyšuje relativní vlhkost vzduchu, která z běžných 35 až 75 % může dosáhnout až na 95 %. Pro oblast jsou dále typické silné větry, vydatné deště (průměrně zde spadne 3 000 mm srážek ročně) a spalující sluneční svit. Vegetace je proto v těchto výškách nízká a její přírůstek pomalý. Teplotu a relativní vlhkost ve vysoko položených oblastech ovlivňuje oblačnost: bez mraků teplota vzduchu rychle stoupá a naopak vlhkost se snižuje. Když je zataženo, teplota se sníží, zatímco relativní vlhkost se zvýší.\n\nJedna z mylných představ tvrdí, že láčkovka rádža roste pouze v ultramafických horninách v blízkosti vodopádů. Pravdou je, že rostlina roste na těchto horninách, ale u vodopádů růst nemusí, přestože se zde opravdu někdy vyskytuje (například Hugo Steiner roku 2002 poznamenal, že pro ni poskytují příjemné mikroklima).\n\nLáčkovka rádža je trvalka, která roste především na zemi jako poléhavá rostlina. Její lodyha, která se drží hlavně ve stínu, může měřit až 3 cm v průměru (nejčastěji okolo 2,5 cm) a až 6 metrů na délku, přestože obyčejně nepřesahuje 3 metry. Rostou na ní listy v odstupu 20 cm. Všechny láčkovky patří mezi popínavky či epifyty a i láčkovka rádža vytváří šlahouny s jejichž pomocí se snaží šplhat nahoru, kdykoliv se jim podaří obtočit se kolem vhodné opory. Zatímco dospělci láčkovky rádža mají lysý povrch, mladé láčkovky jsou porostlé bílým chmýřím.\n\nListy láčkovky rádža vytvářejí štítkovité čepele rostoucí na patnácticentimetrovém řapíku. Jsou obvejčitě kopinaté. Listy jsou kožovité, mohou měřit až 80 cm a široké jsou asi 15 cm. Jejich vnější okraj je zvlněný. Z každého listu roste asi půlmetrový výhonek, který má na konci pupen, z něhož se může vyvinout láčka na chytání potravy. Láčka je tedy přeměněný list a nikoli květ. Tento výhonek vyrůstá ze spodní strany listu asi 2,5 cm od jeho konce, čímž se liší od ostatních láčkovek, kterým vyrůstá přímo ze špičky.\nLáčka, obsahující trávicí tekutinu, má oválný baňkovitý tvar. Je na ni napojeno víčko, na němž jsou umístěny žlázy produkující nektar. Víčko láčkovky rádža je největší z celého rodu, je vejčité až podlouhlé, rozdělené na poloviny, ostruha je nerozvětvená a měří zhruba 2 cm. Láčka je lemována širokým rudě zbarveným obústím o šířce 4 cm, které má vroubkovaný okraj. Protíná jej řada vyvýšených výstupků (takzvaná žebra) zakončená ostrými výrůstky, jež lemují celý jeho vnější okraj. Láčka má navíc dvě zřetelná křídla, sloužící pravděpodobně k navádění hmyzu do rostliny. Láčky jsou u tohoto druhu zbarveny do červena až nachova, vnitřek láček má žlutozelenou barvu a je pokryt žlázkami o hustotě 300 až 800 žlázek/cm, přičemž jejich velikost se sestupně zvětšuje.\nLáčkovka rádža vytváří dva typy láček: spodní a horní. Nejčastěji lze najít láčky rostoucí na zemi, které patří mezi největší na světě a které měří okolo 35 cm na délku a 18 cm na šířku. Větší mohou být pouze některé láčky u láčkovky Merrillovy, láčkovky osekané, láčkovky Rafflesovy a láčkovky Attenboroughovy. Největší láčky láčkovky rádža mohou zadržovat až 2,5 l trávicí tekutiny, avšak běžně jí obsahují jen okolo 200 ml. Spencer St. John společně s H. Lowem objevili na hoře Kinabalu exempláře, které obsahovaly až dva litry vody, avšak kromě nich nalezli i větší láčky, jejichž objem neměřili. Láčkovky rádža zmiňované O. Beccarim měly údajně objem láček ještě o 1,5 l větší než láčkovky Lowa a Johna. Vůbec největší láčka této láčkovky byla objevena 26. března roku 2011 během výletu k řece Mesilau, který pořádala Sabah Society. Láčka byla nalezena vedle naučné stezky a měřila 41 cm. Předešlý rekord činil 38 cm. Kvůli svým spodním láčkám je tento druh na Borneu nezaměnitelný s dalšími druhy.\n\nKromě spodních láček mohou plně vyvinuté rostliny také vytvářet láčky horní. Vyskytují se zřídka. Vzhledem se od spodních příliš neliší, ale tvar horních láček se více podobá nálevce. Horní láčky jsou rovněž kratší. Nemají křídla jako spodní.\n\nLáčkovka rádža může kvést po celý rok. Je dvoudomá podobně jako všechny ostatní láčkovky, jednotlivé rostliny vytvářejí buď pouze samčí, nebo pouze samičí květy. Květy jsou malé, o velikosti 10 až 20 mm, okvětní lístky oválného až obvejčitého tvaru měří 8 mm. Tyčinky jsou dlouhé 3−4 mm, prašníky 1−1,5 mm. Květy rostou v rozměrných hroznovitých květenstvích, která měří obvykle 60 až 85 cm, ale mohou dosahovat velikosti i 140 cm. Běžně je samčí květenství dlouhé 20 až 40 cm, samičí 30 až 80 cm. Mohou obsahovat až 700 květů. Na jedné květní stopce bez listenů rostou celkem 3 květy. Jsou hnědožluté a voní pronikavou sladkou vůní. Protože se o opylení stará hmyz, nejčastěji dvoukřídlí (naopak motýli ne), květenství výrazně vyčnívají nad okolní vegetaci, daleko od láček. Aby byla zvýšena šance opylení, samičí květy jsou otevřeny i několik týdnů, samčí květy se postupně otevírají až v tříměsíčním období.\n\nV roce 1999 bylo nasbíráno celkem 300 pylových zrnek láčkovky rádža, ze kterých byla vypočítána průměrná velikost zrnka 34,7 µm. Plodem je tobolka, která se po svém vzniku velmi výrazně zvětšuje. Druh se rozmnožuje generativně pomocí semen o délce asi 1,8 cm a šířce 0,8 cm. Semena jsou natolik lehká, že je vítr může roznášet na krátké vzdálenosti. Dospělosti láčkovka rádža dosahuje ve věku asi 10 let.\n\nLáčkovka rádža hybridizuje se všemi láčkovkami na Kinabalu. Některé hybridy byly vypěstovány lidmi. Všemi hybridy jsou:\nŘada z nich roste v Národním parku Kinabalu, včetně vzácného hybridu \"N. stenophylla\" × \"N. rajah\", který se listy podobá \"Nepenthes stenophylla\", ale víko a křídla jsou typické pro láčkovku rádža. Okolo víčka rostou štětiny, což je typickým znakem tohoto hybridu.\n\nDva hybridy láčkovky rádža byly oficiálně popsány a jsou i chráněny Mezinárodním svazem ochrany přírody, jenž je oba hodnotí jako ohrožené druhy: \"Nepenthes × alisaputrana\" a \"Nepenthes × kinabaluensis\". Tyto dva hybridy jsou navíc často plodné. Clive A. Stace uvedl, že pokud se stabilizované hybridy stanou nezávislými, snadno rozpoznatelnými a schopnými rozmnožování, mohou již být považovány za samostatný druh. Hybridního původu jsou například láčkovky \"Nepenthes hurrelliana\" a \"Nepenthes murudensis\" a i o těchto křížencích se mluvilo jako o samostatných druzích.\n\n\"Nepenthes × alisaputrana\" je hybrid láčkovky rádža a láčkovky Burbidgeovy (\"N. burbidgeae\"). Pojmenován byl po řediteli organizace dohlížející na správu Národního parku Sabah, Datukovi Lamrim Alim. Roste pouze na hoře Kinabalu v oblastech s chudou vegetací (někdy s láčkovkami \"Nepenthes burbidgeae\") ve výšce 2000 m n. m. na serpentinitových půdách. Rostlina zdědila řadu znaků po svých rodičovských druzích. Podobně jako láčkovka rádža má tento hybrid velkou láčku, která může měřit 35 cm na délku a 20 cm na šířku, přičemž je opatřen největšími džbány ze všech hybridů láčkovky rádža. Na rozdíl od láčkovky Burbidgeovy má širší obústí zbarvené červeně s fialovými pruhy a větší víčko. Od láčkovky rádža se liší jiným tvarem víčka, drobnými hnědými chloupky na povrchu a také barvou láčky, která je žlutozelená s červenými nebo hnědými skvrnami, kvůli kterým si vysloužil tento hybrid název „leopardí láčkovka”.\n\nOd láčkovky rádža lze tento hybrid někdy obtížně odlišit. K této záměně došlo například v knize \"Insect Eating Plants & How To Grow Them\" (Slack, 1986).\n\n\"Nepenthes × kinabaluensis\" je hybridem nejvýraznějších láčkovek na Borneu: láčkovky rádža a láčkovky srstnaté (\"N. villosa\"). Roste pouze na Kinabalu (odtud jeho odborný název) a také v blízkosti hory Tambuyukon, kde se oba dva mateřské druhy vyskytují. Roste převážně v otevřených oblastech v mlžných lesích ve výškách od 2420 do 3030 m n. m. a lze jej najít mezi oblastí Mesilau a helipadem, kde obývá mýtinu hlavně s porosty \"Dacrydium gibbsiae\" a \"Leptospermum recurvum\".\n\nHybrid má větší láčky než láčkovka srstnatá. Výhonek vyrůstá ze štítovité čepele listu asi 2 cm od jejího okraje (znak láčkovky rádža), u starších rostlin může být až dřevnatý. Od láčkovky rádža se liší vyvýšenými žebry, podobnými jako má láčkovka srstnatá, která lemují okraj hrubého rozšířeného obústí, na jehož okraji má nápadnější výrůstky než láčkovka rádža. Láčky jsou žluté až šarlatové, spodní mají křídla, horní je většinou postrádají. Víčko je téměř ploché. Láčky pokrývají chloupky. Tento hybrid tvoří horní láčky častěji než rodičovské druhy. Lze jej snadno odlišit od všech ostatních láčkovek na Borneu, k záměně s druhem láčkovka rádža však došlo v publikaci \"Letts Guide to Carnivorous Plants of the World\" z roku 1992.\n\n\"Nepenthes × kinabaluensis\" byla poprvé nalezena v roce 1910 v oblasti Kambarangoh Lilianem Gibbsem. Macfarlane rostlinu o čtyři roky později uvedl jako nový druh, avšak poznamenal, že na základě podobného popisu se patrně jedná o křížence láčkovky srstnaté a láčkovky rádža. Jméno \"N. × kinabaluensis\" poprvé zmínil Šigeo Kurata v roce 1976 ve své knize \"Nepenthes of Mount Kinabalu\", ovšem nepřipojil k němu popis rostliny. O osm let později, v roce 1984, už název zveřejnil platně.\n\nLáčkovky včetně láčkovky rádža jsou masožravé rostliny, které si v půdě chybějící fosfor a dusík doplňují tím, že loví. Láčkovka rádža láká kořist pestrým zbarvením láček a také intenzivní vůní. Jakmile kořist dosedne na okraj láček pokrytých nektarovými žlázkami, sklouzne po hladkém povrchu do trávicí tekutiny v láčce, kde se utopí, neboť voskovitý povrch uvnitř láčky a výrůstky na obústí brání tomu, aby se kořist mohla z láčky zachránit. Pohyb topící se kořisti navíc u tohoto druhu začíná aktivovat trávení a kořist se nakonec rozloží pomocí trávicích enzymů. Nejčastější kořistí tohoto druhu jsou mravencovití, které rostlina lapá do horních i spodních láček. Existují také záznamy o tom, že láčkovka rádža polapila obratlovce, jako jsou žáby, malí ještěři a krysy, avšak tato pozorování jsou neobvyklá a jedná se o nemocná zvířata, nebo zvířata, která hledají v láčkách vodu či útočiště převážně v období sucha.\n\nPrvní pozorování utopených krys pochází z roku 1862 od St. Johna a H. Lowa. Jeho správnost byla ověřena v roce 1988, kdy Anthea Phillipps a Anthony Lamb také pozorovali v láčkách utopené krysy. V roce 2011 byla uvnitř láčky nalezena utopená tana horská (\"Tupaia montana\").\n\nMimo láčkovky rádža někdy menší obratlovce uloví také láčkovka Rafflesova (\"N. rafflesiana\") či filipínská \"N. truncata\".\n\nKromě lovu drobných živočichů získává láčkovka rádža živiny díky výhodnému mutualistickému vztahu s drobnými savci, především s tanou horskou (\"Tupaia montana\"). Rostlina láká tanu na sladký nektar na spodní straně víčka (víčko má zespodu zelenou a modrou barvu, na jejichž odpovídající vlnové délky jsou tany obzvláště citlivé). Tany během krmení do rostliny kálí, aby si tak označily území, a z jejich výkalů získává láčkovka živiny, hlavně dusík. Vzhledem k tomu, že mají tany krátká střeva a potrava trávicím ústrojím prochází rychle, je jejich trus obzvláště výživný. Jeden jedinec dokáže pozřít všechen nektar na jednom víčku, avšak někdy se může na jedné láčkovce krmit i více tan současně.\n\nDosud byly popsány jen tři druhy láčkovek využívajících vzájemné výměny živin se savci, všechny se nacházejí na Borneu. Kromě láčkovky rádža navštěvuje tana horská za stejným účelem ještě také láčkovku Lowovu a \"N. macrophylla\". Láčkovka rádža je však jediný známý druh, který je navštěvovaný hned dvěma savci a který od nich může získávat živiny ve dne i v noci. V roce 2011 byl totiž uveden další mutualistický vztah láčkovky rádža, a sice s krysou \"Rattus baluensis\". Zatímco tana horská láčky navštěvuje hlavně během dne (z 238 návštěv, které byly zaznamenány ve studii z roku 2011, nebyla ani jedna v noci), \"R. baluensis\" tak činí častěji v noci (z 27 návštěv jich bylo 21 v noci a 6 ve dne). Jedna návštěva láčkovky u tany horské trvá průměrně 20 sekund, u \"Rattus baluensis\" 35 sekund. Rovněž trus obou zvířat je odlišný, tany horské jej mají měkký, tmavě zbarvený a silně páchnoucí, trus u \"Rattus baluensis\" je spíše světlejší, tvrdší a páchne málo. Fakt, že krysa směřuje část svých návštěv do nočních hodin, zmenšuje riziko přímého konfliktu s konkurenční tanou a zároveň umožňuje úplnější využití nektaru, neboť láčkovka rádža ho produkuje po celých 24 hodin denně. Možnost přísunu živin z trusu ve dne i v noci ještě více zvyšuje konkurenční výhodu láčkovky rádža oproti jiným láčkovkám.\n\nPrávě mutualismus s drobnými savci byl pravděpodobně důvodem, proč se láčky láčkovky rádža vyvinuly do takové velikosti. Vzdálenost ústí láčky od nektarové žlázky na víčku odpovídá velikosti tany horské a víčko navíc svírá s láčkou výhodný úhel 90°.\n\nUvnitř láčkovek může žít řada různých drobných živočichů označovaných anglickými termíny ' a ', přičemž tito tvorové mají často navzájem i odlišný způsob života a liší se i jejich skladba potravy. Uvnitř láčkovek žijí dravým životem různé larvy, například komáří, lovící ostatní larvy, dále pak larvy much, krab \"Geosesarma malayanum\" či různé druhy pavouků, například běžníci z rodu \"Misumenops\". Ti si vytvářejí své pavučiny nad trávicí tekutinou, přičemž do nich lapají hmyz dříve, než spadne do tekutiny. Pro pavouky samotné je neškodná.\n\nPro láčkovku rádža jsou pak obzvláště typické dva druhy komárů pojmenované po láčkovce: \"Culex rajah\" a \"Toxorhynchites rajah\", které popsal Masuhisa Cukamoto v roce 1989 na základě exemplářů nasbíraných na hoře Kinabalu o tři roky dříve. Larvy těchto dvou druhů žijí obyčejně v blízkosti komářích larev druhů \"Culex jenseni\" a \"Uranotaenia moultoni\" a komárů rodu \"Tripteroides\". O druhu \"Culex rajah\", jeho výskytu, chování či možnosti přenosu nemocí nebyly zjištěny žádné informace, to samé platí i pro druhý taxon \"T. rajah\"; o němž bylo zjištěno, že nesaje krev. V minulosti (1931) byl považován za člena infauny i komár \"Culex shebbearei\", popsaný F. W. Edwardsem na základě sbírek H. M. Pendleburyho z roku 1929, avšak dle nových výzkumů se pravděpodobně jedná o komára \"Culex rajah\".\n\nVztahy mezi láčkovkami a infaunou nejsou zcela pochopeny. Neexistují pozorování, zdali drobní bezobratlí pouze láčkovkám odebírají potravu, nebo se jedná o mutualistický vztah. Charles Clarke poznamenal, že infauně je poskytováno útočiště a dostatek potravy a na oplátku infauna pomáhá rostlině lépe štěpit kořist a urychluje její trávení a ničí bakterie uvnitř láčky.\n\nMezi nepřátele láčkovky rádža patří část hmyzu, který jí vyžírá listy. Láčky někdy odtrhávají opice a nártouni.\n\nLáčkovky byly sbírány ve volné přírodě již celá staletí, od začátku 70. let 20. století se jejich export ještě zvýšil. Rovněž láčkovka rádža je ohrožena sběrem. Mezinárodní svaz ochrany přírody ji řadí mezi ohrožené druhy a je zapsána v příloze I Úmluvy o mezinárodním obchodu s ohroženými druhy volně žijících živočichů a rostlin, tedy je s ní zakázán veškerý obchod. Přesto však probíhá ilegálně, a to i v Národním parku Kinabalu, což vedlo k decimaci řady populací. Oblíbené je pěstování například ve Spojených státech amerických, v Japonsku a také v Austrálii. Při pašování dochází k úmyslnému odlamování láček a vrcholů listů, což zhoršuje jejich rozpoznání. Z Austrálie pochází případ, kdy celníci zabavili dvě zásilky patrně láčkovky rádža, z nichž jedna obsahovala sazenice a druhá takto upravené rostliny – zabavený materiál však nemohl být použit pro soudní řízení, neboť ze zákona nešlo o spolehlivou identifikaci.\n\n\"In vitro\", vytváření rostlin pomocí umělé tkáňové kultury, je technologie používaná v Evropě a Spojených státech amerických, která umožňuje vytvářet velké množství láčkovek za nízké ceny. Z buněčných kultur získaných ze semen se vytvářejí celé rostliny. Takto kultivované láčkovky rádža mají navíc láčky jiné velikosti než ve volné přírodě a jsou různorodější. Tato možnost snižuje ilegální sběr láčkovek rádža v Sabahu a také poptávku po živých rostlinách.\n\nRostliny se mimoto vyskytují na málo přístupném místě, což opět snižuje riziko ohrožení. Rob Cantley, ochránce přírody a popularizátor láčkovek se domnívá, že komerční sběr láčkovek rádža v přírodě je zanedbatelný, a to jednak proto, že tento druh se běžně kultivuje, neboť klony z tkáňové kultury jsou levné, a jednak proto, že přístup na jejich stanoviště je velmi obtížný. To platí zejména pro lokalitu v Národním parku Kinabalu, kam je veřejnosti vstup zakázán. K poklesu populace dospělých jedinců však došlo na méně hlídané lokalitě na hoře Tambuyukon, ten však byl způsoben spíše poškozením stanoviště a poničením rostlin neopatrnými návštěvníky, než organizovaným sběrem.\nLáčkovka rádža však čelí i jiným nebezpečím. Mezi lety 1997 a 1998 nastalo kvůli jevu El Niño v jihovýchodní Asii velké sucho, které zapříčinilo zánik řady přírodních populací rostlin. V Národním parku Kinabalu v té době došlo k devíti požárům na rozloze 25 km. Řada rostlin byla z národního parku přesídlena do oblasti Mesilau do takzvané '. Populace láčkovky rádža ale katastrofu přežily bez větších ztrát. Od té doby se však v oblasti Mesilau chrání řada ohrožených rostlin, včetně láčkovky rádža. V dané oblasti se u obce Kundasang nachází areál Mesilau Nature Resort, kde lze láčkovku rádža vidět v jejím přirozeném prostředí. Na strmém svahu zde roste několik desítek rostlin, jejichž láčky mohou dosahovat velikosti až 40 cm. Prohlídky jsou pořádány právě do ' po naučné stezce \"\". Jiné láčkovky rádža jsou v NP Kinabalu, kam je ale přístup turistům zakázán. Mezi další lokality, kde lze rostlinu najít, patří plošina Marai Parai, místa u řek East River a Kolopis v Mesilau či Pig Hill na Kinabalu. Výdělky z turistiky jsou často využívány jako zdroj peněz pro ochranu tohoto druhu.\n\nNebezpečím je také ztráta přirozeného prostředí láčkovky rádža, nicméně budoucnost druhu se zdá být relativně bezpečná pro možné přeřazení do kolonky zranitelný, případně mezi neohrožené druhy závislé na ochraně (LR/cd).\n\nVzhledem ke své velikosti, neobvyklé morfologii a nápadnému zbarvení byla láčkovka rádža vždy velmi populární a velmi žádanou masožravou rostlinou. Láčkovku rádža poprvé nasbíral Hugh Low na Kinabalu v roce 1858 a rostlina byla následně popsána J. D. Hookerem roku 1859 v periodiku \"The Transactions of the Linnean Society of London\", Spenser St. John poté napsal popis láčkovky rádža v knize \"Life in the Forests of the Far East\" z roku 1862. Roku 1878 nasbíral Frederick William Burbidge láčkovku rádža během své druhé cesty na Borneo pro rostlinnou sbírku '. V roce 1881 ji začali pěstovat majetní viktoriánští hortikulturalisté a brzy se stala jejich vyhledávaným druhem. O rok později byla poprvé vystavena na každoroční výstavě The Royal Horticultural Society ve školkách ' a získala 1. cenu. V roce 1889 byla cena jednoho exempláře odhadována na 2,2 libry a rostliny byly pěstovány po tisících, aby uspokojily poptávku. Na přelomu 18. a 19. století však začal zájem o láčkovky rádža klesat, což zapříčinilo i zánik několika hybridů, například \"Nepenthes northiana\" × \"Nepenthes rajah\". V roce 1905 začaly mizet i exempláře z \"\", protože podmínky pro pěstování se ukázaly být příliš náročné. Poslední zaznamenaný exemplář z té doby rostl v botanické zahradě v dublinském Glasnevinu, avšak brzy uschnul.\n\nZájem o rostlinu láčkovka rádža opět vzrostl po roce 1976 po zveřejnění do té doby nejlepších barevných fotografií Š. Kuratou v knize \"Nepenthes of Mount Kinabalu\", kde byla rostlina zachycena na přední straně. Také se objevila na titulní straně knihy \"Nepenthes of Borneo\" od Charlese Clarka, vydané v roce 1997. Na sérii čtyř známek, vydaných Malajsií 6. dubna 1996, které znázorňovaly tamní nejslavnější druhy láčkovek, se objevila na známce s hodnotou 50 centů. Druhá láčkovka na 50centové známce byla \"N. lowii\", zbylé dvě vyobrazené na 30centových známkách, byly láčkovka Macfarlaneova a láčkovka krvavá.\n\nFilmy jako \"Malý obchod hrůz\" s rostlinou Audrey II či \"\", kde vystupovala masožravá bytost Sarlacc, podnítily ve veřejnosti mylné představy o masožravých rostlinách jako možných lovcích velkých obratlovců. Láčkovka rádža byla také dlouho považována za jedinou rostlinu s takovými schopnostmi, avšak teorie o lapání větších tvorů byla vyvrácena. Britský přírodovědec David Attenborough rostlinu představil v dokumentárních seriálech \"Království rostlin,\" Soukromý život rostlin a \"\".\n\nPěstování láčkovky rádža je obtížné vzhledem k její příslušnosti mezi vysokohorské druhy. K chovu jsou doporučeny rozměrnější vitríny, v botanických zahradách jsou ukrývány v depozitářích, v nichž je vytvářeno téměř přirozené prostředí. Při vystavování láčkovky rádža je nutné použít zařízení klimatron, které napodobuje přirozené podmínky pro život rostlin. Pěstovat by ji měli pouze odborníci.\n\nLáčkovka rádža vyžaduje denní teploty od 25 do 30 °C a noční 10 až 15 °C, v jiných podmínkách obvykle zahyne, případně dosáhne pouze menšího vzrůstu. Relativní vlhkost vzduchu by neměla klesnout pod 40 %, ideální je 75 %; s vyšší vlhkostí vzduchu rostlina produkuje větší láčky. Pokud není vzduch příliš suchý, nevadí rostlině ani kolísání vlhkosti.\n\nK osvitu je doporučováno přídavné umělé osvětlování, běžné denní světlo obvykle nestačí. Vhodná je halogenová lampa o výkonu 1000 W. Měla by být překryta drátěným sklem a vzdálena od rostlin 1,5 až 2 m, v opačném případě hrozí nebezpečí spálení láčkovek. Světlo by mělo být udržováno zhruba 13 až 14 hodin denně; rostlina pochází z oblasti blízké rovníku a takto je možno napodobit přirozený osvit včetně jeho délky.\n\nLáčkovku rádža je vhodné pěstovat v prostorných plastových květináčích o průměru okolo 43 cm. Před sázením rostlin se doporučuje je předem máčet ve vodě. Mladé rostliny a semenáčky je nejlépe sadit do hrubého písku a rašeliny v poměru 1:1, větší rostliny potřebují substrát lehčí, jako je například dřevité uhlí, perlit, keramzit, vermikulit, korek, pemza, cedrovina, jemná kůra, které se přidávají do substrátů na orchideje, a vlákna ze stromových kapradin, v opačném případě jim zakrňují kořeny. Přidat lze i trochu rašeliny. V kultuře může láčkovka rádža prospívat i v poměrně kyselém substrátu, jaký se připravuje pro acidofilní rostliny. Většina rostlin z rodu \"Nepenthes\" nesnese stabilní stání ve vodě, za takových podmínek hrozí zakrnění kořenů a rovněž menší velikost rostlin.\n\nLáčkovka rádža musí být v kultuře pravidelně shora zalévána. Zálivka by měla obsahovat nízkou koncentraci minerálních látek. Celkově by mělo být ve vodě rozpuštěno méně než 100 ppm látek.\n\n\n"}
{"id": "1230352", "url": "https://cs.wikipedia.org/wiki?curid=1230352", "title": "Míša (rozcestník)", "text": "Míša (rozcestník)\n\nMíša může znamenat:\n\n"}
{"id": "1230358", "url": "https://cs.wikipedia.org/wiki?curid=1230358", "title": "Shag", "text": "Shag\n\nShag (z angl. = \"střapatý\"), zvaný také \"shaggy,\" je všívaný koberec s velmi dlouhým vlasem.\nShag se vyrábí na speciálních všívacích strojích s jehlami, které vtahují vlasové niti do podkladové tkaniny na požadovanou délku vlasu a pak je druhý systém jehel (\"cut pile rapier\") přivádí k řezacím nožům. Délka vlasu může dosáhnout až 12,7 cm. Stroje se začaly používat v roce 1972.\n\nK výrobě se používají většinou termofixované skané příze z polyamidu, polypropylenu nebo polyesteru.\n\nShag se vyrábí také na \"ručním\" prutovém tkalcovském stavu (např. v Nepálu).\n\n"}
{"id": "1230368", "url": "https://cs.wikipedia.org/wiki?curid=1230368", "title": "Ilija Trojanow", "text": "Ilija Trojanow\n\nIlija Trojanow (cyrilice \"Илия Троянов\"; * 23. srpna 1965, Sofie, Bulharsko) je německý spisovatel, překladatel a nakladatel bulharského původu. \n\nNarodil se v bulharské Sofii. V roce 1971 utekl jako šestiletý chlapec společně se svojí rodinou z Bulharska přes Jugoslávii a Itálii do Německa, kde také obdržel politický azyl. Krátce poté avšak vyrůstal v Keni, neboť zde získal jeho otec zaměstnání na pozici inženýra. Po maturitě vystudoval na univerzitě v Mnichově etnologii a právo. \n\nJe zakladatelem nakladatelství Kyrill & Method Verlag a Marino Verlag.\n\nV roce 2003 vykonal tzv. hadždž, tj. pouť do Mekky, jejímuž tématu věnoval i svoji knihu.\n\n\n\n\n"}
{"id": "1230370", "url": "https://cs.wikipedia.org/wiki?curid=1230370", "title": "Friedrich Milichthaler", "text": "Friedrich Milichthaler\n\nFriedrich Milichthaler ( – 1592) byl tiskař, který působil v Olomouci v 16. století.\n\nNarodil se v rodině významného norimberského knihtiskaře Linharta Milichthalera. Před rokem 1567 (1564) byl povolán do Prostějova knihtiskařem Janem Güntherem, který jej vychovával jako svého nástupce. Po jeho smrti v roce 1567 převzal jeho tiskárnu a začal používat jméno Bedřich. V Olomouci byl tiskařem a knihkupcem. Olomoucký biskup Vilém Prusinovský mu povolil rozprodat knihy podle seznamu povolených knih. Vydával knihy jako jeho nevlastní otec např. literaturu naučnou, historickou, školní učebnice, přidal produkci poezie. Po roce 1580, kdy Rudolf II. zpřísnil cenzuru protikatolických knih, Bedřich Milichthaler přestoupil na katolickou víru. Mezi jeho odběrateli tisků byli jezuiti, kteří v Olomouci založili univerzitu.\n\nPo jeho smrti v roce 1592 jeho dílnu převzala jeho žena, pokračovatelem tiskařské tradice byl syn Jan Milichthaler od roku 1603 do roku 1609.\n\nPřevzetím dílny po Janu Güntherovi pokračoval v jeho stopách. Používal k tisku jeho matrice, styl a k ilustracím štočky dovezené z Norimberku. Ilustrace se přičítají Erhardu Schönovi a Hansi Springinkleemu. Opakoval osvědčené tisky po Janu Güntherovi. Mezi jeho vlastní díla zahrnujeme:\nV roce 1582 vytiskl pro městskou radu policejní řád. V jeho produkci bylo vydáno na 35 českých tisků a na 40 latinských.\n\nMezi tisky jeho dědiců patří \"Zrcadlo slavného markrabství moravského\" Bartoloměje Paprockého z Hlohol vydané v roce 1593, šíření bylo zakázáno moravským podkomořím Mikolášem z Hrádku v roce 1594.\n\n\n"}
{"id": "1230371", "url": "https://cs.wikipedia.org/wiki?curid=1230371", "title": "Franusův kancionál", "text": "Franusův kancionál\n\nFranusův kancionál ( Codex Franus) je zpěvník z roku 1505, který zachycuje hudební tradici českých utrakvistů. Sloužil jejich literátským bratrstvům. Byl věnován kostelu sv. Ducha v Hradci Králové místním soukeníkem Janem Franem. Patří k poměrně starým zpěvníkům, ještě starší, ale méně rozsáhlé jsou například Jistebnický kancionál nebo Jindřichohradecký graduál.\nJe pozoruhodný nejen obsahem, ale i provedením. Je zhotoven z 367 pergamenových listů o velikosti 66 x 43 centrimetrů. Vazba je ze dřeva, potaženého bílou vepřovicí, ozdobená ornamentálním slepotiskem a ozdobným kováním. Pergameny s notovými zápisy jsou dekorovány malbami, jejichž autorem je patrně Janíček Zmizelý z Písku. Kancionál obsahuje chorály, ale i latinské vícehlasé skladby a písně. Dnes je uložen v Muzeu východních Čech v Hradci Králové.\n\n"}
{"id": "1230374", "url": "https://cs.wikipedia.org/wiki?curid=1230374", "title": "Ivan Náter", "text": "Ivan Náter\n\nIvan Náter (10. prosince 1925 Moštenica – 18. listopadu 1991 Bratislava) byl československý fyzik.\n\nNarodil se v Moštenici. Na Přírodovědecké fakultě Slovenské univerzity studoval v letech 1945 - 1949. Už během studia pracoval jako demonstrátor a pomocná vědecká síla s povinnostmi asistenta.\n\nV červenci 1949 nastoupil jako výpomocný asistent na Ústav technické fyziky SVŠT, který vedl prof. D. Ilkovič. Rok nato přešel na svou alma mater, kde pracoval jako asistent. Přednášel Úvod do studia fyziky a Mechaniku kontinua a vedl seminář o vedení tepla. V roce 1952 obhájil disertační práci Řešení tepelných poměrů ve válcové elektrodě při nespojitých okrajových podmínkách a získal titul doktora přírodních věd (RNDr.).\n\nOd 1. ledna 1954 poté pracoval až do odchodu do důchodu (1. ledna 1989) na Katedře fyziky Elektrotechnické fakulty SVŠT, která vznikla z původního Ilkovičovho Ústavu technické fyziky poté, co se na základě vysokoškolského zákona z roku 1950 zřídili místo ústavů katedry. Od samého počátku svého působení na technice vedl základní přednášku z fyziky na všech oborech a směrech Stavební fakulty. Právě díky jeho úsilí vznikl na této fakultě v sedmdesátých letech nejprve Kabinet fyziky a později i samostatná Katedra fyziky. Zde se podílel prakticky na všech pracích - od projektové přípravy až po detailní vybavení laboratoří učebními pomůckami. Hodně času a sil věnoval i budování a rozvoji své domovské katedry. Již v roce 1955 se stal tajemníkem katedry a v roce 1962 stálým zástupcem vedoucího katedry. Jelikož prof. Ilkovič měl mnoho funkcí a povinností i mimo svého působiště, většina práce související s řízením chodu katedry a s organizací pedagogického procesu byla neodmyslitelně spojena s jeho osobou. Proto bylo zcela pochopitelné, že když prof. Ilkovič odešel do důchodu, na místo vedoucího katedry nastoupil doc. dr. I. Nátěr (od 1. 1. 1974). Navzdory mimořádnému pracovnímu zatížení nezapomínal ani na svůj odborný růst. V r. 1964 se stal zástupcem docenta a v roce 1967 byl jmenován docentem. Zastával také několik akademické funkce: byl členem vědecké rady Fakulty stavební a po několik let i proděkanem EF SVŠT, zasedal v mnoha fakultních, celoškolních i mimoškolních komisích. Hlavními oblastmi jeho vědeckého zájmu bylo vedení tepla a proudění viskózních kapalin. Z této oblasti uveřejnil šest původních prací i několik popularizačních článků. Podílel se na sestavení skript a učebních pomůcek. Zvláště je třeba zmínit o jeho příručce na opakování středoškolské fyziky, která pod titulem Přehled fyziky zaznamenala čtyři vydání (1957, 1961, 1963, 1968).\n\nNapsal také tři učebnice středoškolské fyziky. Spolupracoval jako autor na třech technických slovnících a byl také spoluautorem Malé encyklopedie fyziky - průkopnického díla svého druhu na Slovensku. O zajištění studijní literatury se zasloužil i svými překlady. Například v roce 1952 přeložil z češtiny výbornou středoškolskou učebnici Fyzika pro IV. třídu gymnázií. Jako odborný poradce se podílel na přípravě seriálu Vybrané kapitoly z fyziky, který vysílala Československá televize.\n\nSamostatnou kapitolou vzdělávací činnosti doc. I. nátěru bylo jeho působení ve Fyzikální olympiádě. Od roku 1959 pracoval ve vedení FO, od roku 1961 jako předseda krajského výboru a člen ústředního výboru, od r. 1966 jako místopředseda ÚV FO. Pro tuto soutěž napsal i mnoho metodických textů. Na čtyřech mezinárodních fyzikálních olympiádách - v Brně (1969), Moskvě (1970), Sofii (1971) a Bukurešti (1972) - se zúčastnil jako pedagogický instruktor. V roce 1974 byl vedoucím československého družstva na olympiádě ve Varšavě, kde za svou činnost na tomto poli dostal od polské vlády pamětní medaili Za zásluhy o rozvoj školství. Nebyl to jediný projev uznání, který doc. I. Nátěr dostal za svou mnohostrannou činnost. Jako aktivní účastník SNP byl vyznamenán pamětní medailí u příležitosti 20. výročí SNP. V roce 1969 mu udělili titul Vzorný učitel. V r. 1972 se stal zasloužilým členem JSMF a v roce 1974 mu udělili cenu dr. M. Konkolyho za zásluhy o rozvoj astronomie na Slovensku.\n\nZemřel 18. listopadu 1991 v Bratislavě.\n"}
{"id": "1230379", "url": "https://cs.wikipedia.org/wiki?curid=1230379", "title": "Památník českých a moravských obětí šoa", "text": "Památník českých a moravských obětí šoa\n\nPamátník českých a moravských obětí šoa v Pinkasově synagoze v Praze 1 připomíná české a moravské oběti šoa prostřednictvím jejich jmen vypsaných na zdech synagogy. Monument vznikl v 50. letech 20. století z iniciativy Státního židovského muzea. Ačkoli byl v minulosti dlouhodobě uzavřen a několikrát poškozen, dnes díky péči Židovského muzea v Praze slouží svému účelu.\n\nVýchodiskem pro vznik památníku byly úvahy, jak využít Pinkasovu synagogu, která prošla v letech 1950–1954 rozsáhlou a komplikovanou rekonstrukcí. Za druhé světové války tato budova sloužila jako skladiště. Ačkoli se i tehdy v Židovském ústředním muzeu objevily návrhy přetvořit ji ve výstavní prostor, kroky, které by za tím účelem bylo nutné podniknout, byly vyhodnoceny jako příliš náročné. V 50. letech 20. století tedy vedení Státního židovského muzea rozhodlo, že příštím smyslem Pinkasovy synagogy bude připomínat české a moravské Židy, kteří se nevrátili z ghett, koncentračních a vyhlazovacích táborů. O podobě památníku se tehdejší ředitelka muzea Hana Volavková radila s odborníky a přáteli, avšak se základní ideou, že v památníku budou vypsána jména obětí, přišla zřejmě sama. Profesor užité malby na Vysoké škole umělecko-průmyslové Josef Kaplický jí pak doporučil svého žáka Jiřího Johna, který si se svolením muzea vybral za spolupracovníka svého kolegu a přítele Václava Boštíka. Smlouva s oběma umělci byla uzavřena 20. listopadu 1954. Přípravné práce trvaly necelý rok. Podle dostupných písemných pramenů mohli oba umělci začít se zápisem jmen 5. září 1955.\n\nJména pocházela z oficiálních transportních listin a na stěny byla zapisována technikou al secco. Počet jmen postupně rostl, jak byly příslušné materiály zpracovávány, a také přispěním návštěvníků – nejstarší dokumenty uvádí číslo 77 282, často se lze setkat s číslem 77 297 či 77 298. V souladu s konečným návrhem byla jména uspořádána podle obcí, v nichž lidé původně bydleli, dále podle abecedního pořadí příjmení a s ohledem na příslušnost k určité rodině. Jména obcí byla vyvedena žlutě, příjmení a iniciály osobních jmen červeně, zbytek jmen, spolu s daty narození a deportace černě. Jednotlivé rodiny a celky obcí byly od sebe odděleny žlutou hvězdičkou. Jména vyplňují naprostou většinu plochy stěn synagogy, kromě prvního patra a východní stěny, kde jsou po stranách prázdného svatostánku vypsány černým písmem ghetta a koncentrační tábory. Také pod okny v jižní stěně je vyvedena tradiční zkratka tesaná na hroby „Nechť jsou jejich duše přijaty do svazku živých...“ (formulace čerpá z I Sam 25:29).\n\nMalířské práce trvaly téměř do konce roku 1959 a památník byl slavnostně otevřen 6. března 1960 u příležitosti tryzny za oběti šoa na výročí likvidace rodinného tábora v Auschwitz (noc z 8. na 9. března 1944). Přístupný památník zůstal pouze 8 let, poté byl uzavřen, údajně proto, aby mohl být upraven tak, aby ho nadále nepoškozovala spodní voda. S jejím nepříznivým vlivem se ovšem počítalo od začátku, i když s nadějí, že veškeré nápisy přetrvají aspoň jednu generaci. Níže položené a více ohrožené nápisy neměly být později obnovovány. Památník se tak měl připodobnit hřbitovu, kde poklesnuvší náhrobky také nebývají narovnávány.\n\nNěkdy během prací a snad v souvislosti s nimi byla část nápisů odstraněna či zabílena. Záhy, ještě v roce 1968, stavebníci objevili starou studnu. S ohledem na tento nález byl zahájen archeologický průzkum, který odhalil další studnu a mikve. To vše slíbené opravy zkomplikovalo. Dobová zpráva v odborném tisku zmiňuje rovněž problémy se statikou.\n\nDoba uzavření památky se pravděpodobně neúměrně protáhla taktéž z politických důvodů, i když sílu vlivu tohoto faktoru nelze přesně určit. V reakci na šestidenní válku Československo v roce 1967 přerušilo diplomatické vztahy s Izraelem a rozběhla se „antisionistická“ či spíše obecně protižidovská kampaň, která se v případě památníku mohla projevit liknavým přístupem k objektivně nutné rekonstrukci.\n\nPamátník zůstal uzavřen do Sametové revoluce, opravy v něm probíhaly ještě v letech 1990–1992 a obnova jmen pokračovala ještě další tři roky, již za běžného provozu. Oproti původnímu zpracování byl při novém zápisu kladen větší důraz na uspořádanost a jednotu stylu, přinejmenším dle názoru jednoho z autorů, Václava Boštíka (Jiří John se obnovy nedožil kvůli chronickému onemocnění ledvin, k jehož rozvoji přispěla také léta práce v chladné a vlhké synagoze). Původní nápisy byly na dvou místech zachovány. Ani ne desetiletí po opravě však synagogu poškodila povodeň z roku 2002, která synagogu zaplavila do výše 1,5 m. Péče však musela být věnována spíše budově a zázemí, než samotným nápisům. \n\nPo této, zatím poslední rozsáhlé rekonstrukci se památník opět otevřel návštěvníkům. Každý rok se zde koná tryzna za české oběti šoa, a to 8. března, na výročí vyvraždění terezínského rodinného tábora v Auschwitz.\n"}
{"id": "1230382", "url": "https://cs.wikipedia.org/wiki?curid=1230382", "title": "Rostislav Václavíček (1972)", "text": "Rostislav Václavíček (1972)\n\nRostislav Václavíček (* 9. ledna 1972) je bývalý český fotbalový obránce. Na vrcholové úrovni se věnoval též futsalu.\n\nJeho otec Rostislav Václavíček byl rovněž fotbalistou (olympijský vítěz z Moskvy 1980, mistr čs. ligy 1977/78 se Zbrojovkou Brno). Jeho sestra Romana je manželkou bývalého prvoligového hráče Jiřího Pechy.\n\nNa podzim 1990 byl v širším kádru A-mužstva Zbrojovky Brno, do nejvyšší soutěže však nezasáhl. Na jaře 1991 odešel na vojnu do SKP Znojmo-Práče, kde hrál 3. nejvyšší soutěž.\n\nDruhou nejvyšší soutěž si zahrál během hostování v Baníku Havířov. V MSFL (3. nejvyšší soutěž) se objevil ještě v dresu zbrojováckého B-mužstva, Baníku Ratíškovice a FC Zeman Brno. Později hrál nižší soutěže např. za FC CVM Mokrá-Horákov.\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\nNa vrcholové úrovni se věnoval též futsalu v brněnském klubu Dino Brno. V nejvyšší soutěži ČR si ve dvou sezonách připsal 41 start a 8 vstřelených branek, ve druhé nejvyšší soutěži odehrál během jednoho ročníku 23 zápasy, v nichž docílil 14 branek.\n\nVe volném čase se věnuje vícero sportům, mezi něž patří mj. cyklistika či běh.\n\n"}
{"id": "1230384", "url": "https://cs.wikipedia.org/wiki?curid=1230384", "title": "Kostel svatého Bartoloměje (Pecka)", "text": "Kostel svatého Bartoloměje (Pecka)\n\nKostel svatého Bartoloměje je římskokatolický kostel v Pecce. Je farním kostelem farnosti Pecka. Je situován severně od centra a je po hradu druhou dominantou městyse. Kostel je chráněn jako kulturní památka.\n\nPrvní písemná zmínka o zřejmě dřevěném kostelu sv. Bartoloměje pochází z roku 1384, v roce 1603 byl nahrazen kostelem kamenným. Dnešní barokní podobu dali kostelu kartuziáni z Valdic. Stavba pochází z let 1748-1758, po vnějším okruhu je kostel zdobený kamennou křížovou cestou od Jana Josefa Lederera. Původně byla tato křížová cesta zasazena do hřbitovní zdi, ale po zrušení hřbitova byla vsazena do kostelní zdi. Kostel byl restaurován v letech 1936–1939. Roku 1992 byly do věže zavěšeny dva nové zvony, pořízené ze sbírek místních občanů a přátel ze SRN.\n\nPodélná jednolodní stavba s presbytářem na obdélném půdorysu je řešena v duchu Dienzenhoferovy stavitelské školy. Uplatňují se zde vlivy končícího baroka a počínajícího klasicismu. Jméno stavitele chrámu není známé. Po stranách lodi jsou symetricky umístěny sakristie s oratořemi. Ze západního průčelí vystupuje hranolovitá věž. Centrální vstup je v podvěží.\n\nIluzivní hlavní oltář, ornamentální malby a fresky ze života patrona kostela na klenbách jsou dílem malíře Václava Prokopa Kramolína. Boční oltáře a kazatelna pocházejí z roku 1722. Hlavní oltář s točenými sloupy byl zhotoven pro původní kamenný kostel v roce 1680. Část vnitřního zařízení sem byla přenesena ze zrušeného kartuziánského kláštera ve Valdicích v roce 1782. Vitrážová okna z roku 1895 znázorňují sv. Václava, sv. Ludmilu, sv. Aloise a sv. Filomenu.\n\nU jižní stěny kostela je pomníček na památku zdejšího rodáka P. Josefa Štemberky, lidického faráře umučeného nacisty.\n\nPravidelné bohoslužby se konají v neděli od 8.00 a ve středu v 16.00 (v době letního času v 18.00).\n\n"}
{"id": "1230388", "url": "https://cs.wikipedia.org/wiki?curid=1230388", "title": "Robert Hardy", "text": "Robert Hardy\n\nTimothy Sydney Robert Hardy, CBE, FSA (29. října 1925 Cheltenham – 3. srpna 2017 Londýn) byl anglický herec, který měl za sebou dlouhou divadelní, filmovou i televizní kariéru.\n\nHardy se narodil v Cheltenhamu v Anglii jako syn Jocelyn a Henryho Harrisona Hardyho. Jeho otec byl ředitelem školy Cheltenham College, sloužil také v Royal Air Force. \n\nHardy začal svou kariéru jako klasický herec. V roce 1959 se objevil jako Sicinius, protivník Laurence Oliviera ve hře \"Coriolanus\". Také se objevil v další Shakespearově hře \"Jindřich V.\" V průběhu let získal mnoho rolí jak v televizi, tak ve filmu. V roce 1975 ztvárnil Prince Alberta v oceněné 13hodinové sérii \"Eduard Sedmý\".\n\nJeho velkou rolí na velkém plátně se stala role Ministra kouzel Korneliuse Popletala ve filmech o \"Harry Potterovi\".\n\nV repertoáru má také několik rolí, které s úspěchem daboval.\n\nV den královniných narozenin v roce 1981 byl jmenován komandérem Řádu britského impéria (CBE).\n\nV roce 1952 se poprvé oženil s Elizabeth Foxovou, dcerou Sira Lionela Foxe. Toto manželství skončilo v roce 1956. V roce 1961 se oženil se Sally Pearsonovou, dcerou baroneta Sira Nevilla Pearsona. I toto manželství skončilo, a to v roce 1986. Robert Hardy má tři děti.\n\nHardy zemřel 3. srpna 2017 v 91 letech v domově pro vysloužilé herce Denville Hall.\n"}
{"id": "1230390", "url": "https://cs.wikipedia.org/wiki?curid=1230390", "title": "Klemen Bečan", "text": "Klemen Bečan\n\nKlemen Bečan (* 14. srpna 1982) je bývalý slovinský reprezentant ve sportovním lezení, juniorský mistr světa a dvojnásobný vítěz zimních armádních světových her v lezení na obtížnost.\n\nZávodům ve sportovním lezení se věnoval (2003–2015) také jeho mladší bratr Jure Bečan (* 1989), který se nejlépe umístil celkově třetí v lezení na obtížnost na EPJ 2006 v kategorii A, v mezinárodních závodech dospělých však již nezískal medaili.\n\n\n\n"}
{"id": "1230392", "url": "https://cs.wikipedia.org/wiki?curid=1230392", "title": "Saint Vitus", "text": "Saint Vitus\n\nSaint Vitus je americká doom metalová kapela z kalifornského města Los Angeles založená roku 1978 pod názvem Tyrant v sestavě Dave Chandler (kytara), Mark Adams (baskytara), Armando Acosta (bicí) a Scott Reagers (zpěv). V roce 1981 se přejmenovala na současný název. Je to jedna z prvních kapel hrajících doom metal, tento žánr pomáhala definovat.\n\nMezi její hudební vzory patřily skupiny Black Sabbath a Black Flag.\nDebutní stejnojmenné studiové album \"Saint Vitus\" vyšlo v roce 1984. Během své hudební dráhy se kapela na několik let rozpadla, v roce 2008 se obnovila v sestavě Dave Chandler (kytara), Mark Adams (baskytara), Armando Acosta (bicí) a Scott Weinrich (zpěv).\n\n\n\n\n\n\n"}
{"id": "1230395", "url": "https://cs.wikipedia.org/wiki?curid=1230395", "title": "Kanton Echternach", "text": "Kanton Echternach\n\nKanton Echternach ( \"\", \")\" se rozkládá na východě Lucemburského velkovévodství.\nNa jihu sousedí s kantonem Grevenmacher a na západě s kantonem Mersch a Diekirch. Na severu a na východě pak hraničí s německou spolkovou zemí Porýní-Falc (Rheinland-Pfalz).\n\nKanton se rozkládá na ploše zhruba 185,5 km² a na jeho území v lednu 2016 žilo 18 007 obyvatel.\n\nSprávním střediskem kantonu je město Echternach.\nKanton Echternach je složen celkem z 8 obcí, jimiž jsou:\nV tabulce jsou uvedeny počty obyvatel k 1. 1. 2016.\n"}
{"id": "1230397", "url": "https://cs.wikipedia.org/wiki?curid=1230397", "title": "McShakespeare", "text": "McShakespeare\n\nMcShakespeare s.r.o. je komunikační agentura spojující content (obsahový) marketing s media relations. Firma byla založena v roce 2013 a jejími majiteli jsou Radim Jung a David Shorf.\n\nRadim Jung pracoval v agentuře Ewing Public Relations a vedl její slovenské zastoupení. David Shorf působil v letech 2000–2010 jako zástupce šéfredaktora Lidových novin.\nMcShakespeare se zabývá především tvorbou obsahové strategie. Mezi nabízené služby patří tvorba obsahu, digitální řešení, videoprodukce, sociální sítě, interní komunikace, magazíny, digitální magazíny a strategické plánování a analytika.\nAgentura pracovala pro klienty jako například ČMSS, Fortuna, Skylink či Renomia.\nVytvářela napříkald také obsahovou část pro intranet Komerční banky – ta v roce 2016 získala druhé místo v IIK Grand Prix 2016 (soutěži pořádané Instituem Interní Komunikace) v kategorii Kampaň právě za kampaň k tomuto systému.V minulosti bylo jméno agentury v médiích skloňováno v souvislosti s výrobcem skútrů Čezeta. V současnosti dodává obsah poskytovateli satelitní digitální televize Skylink, má na starosti sociální média v ČMSS či se stará o komunikaci společnosti United Breweries, která je držitelem licence od společnosti 20th Fox Centuries na výrobu a distribuci piva Duff v Evropě.\n"}
{"id": "1230411", "url": "https://cs.wikipedia.org/wiki?curid=1230411", "title": "Great Ocean Road", "text": "Great Ocean Road\n\nGreat Ocean Road (\"Velká oceánská cesta\", oficiálním značením B100) je 243 kilometrů dlouhá silnice z Torquay do Allansfordu v australském státě Victoria, západně od Melbourne. Vede převážně po strmých útesech na pobřeží Bassova průlivu a pro množství efektních výhledů do krajiny je vyhledávanou turistickou atrakcí. V její blízkosti se nacházejí skalní útvary Dvanáct apoštolů nebo London Arch, silnice prochází také chráněným územím národní park Port Campbell. \n\nStavbu silnice inicioval starosta Geelongu Howard Hitchcock jako veřejný projekt, který zpřístupní pobřežní oblasti, kam se do té doby dalo dostat pouze lodí, a zároveň poskytne obživu vysloužilcům z první světové války. Stavba byla zahájena v září 1919; v nepřístupném terénu se dělníci museli obejít bez mechanizace, sesuvy kamení si vyžádaly řadu lidských životů. V roce 1922 byl zprovozněn první úsek a celá silnice byla dokončena v listopadu 1932. Stavba byla věnována památce padlých vojáků a je tak označována za největší válečný pomník na světě. V roce 2011 byla Great Ocean Road zapsána na Seznam národního dědictví Austrálie.\n\nNa silnici se od roku 2005 běhá Great Ocean Road Marathon, v roce 2015 byl založen cyklistický závod Cadel Evans Great Ocean Road Race. V blízkosti silnice vede také pěší stezka Great Ocean Walk.\n\n \n"}
{"id": "1230412", "url": "https://cs.wikipedia.org/wiki?curid=1230412", "title": "Německý celní spolek", "text": "Německý celní spolek\n\nNěmecký celní spolek známý pod německým názvem Zollverein (česky: \"celní spolek\") byla celní unie vzniklá v roce 1834 na území dnešního Německa (tehdy Německého spolku). Před vznikem Zollvereinu nesčetné množství celních bariér omezovalo obchod a rozvoj průmyslu, ale vládci států nebyli ochotni vzdát se příjmů z cel. Vznik této celní unie přispěl k vytvoření volného obchodu, což se stalo důležitým krokem k sjednocení Německa.\n\nCílem tohoto celního spolku byla snaha odstranit rakouský vliv na Německo, zlepšení hospodářství a posílení Německa proti možnému francouzskému vlivu a zároveň snížit ekonomickou závislost menších států. Zatímco se snažili odstranit celní bariéry mezi členskými státy, zboží ze států, jež nebyly členy unie, bylo zatíženo dovozním clem.\n\nPočátky celního spolku sahají k vytvoření Německého spolku pro roce 1815. Tři roky poté v roce 1818 schválilo Prusko celní předpis, který zrušil všechny vnitřní celní poplatky a ustanovilo \"Pruský celní prostor\". Zároveň oznámilo, že je ochotno zavést volný obchod se sousedními státy. V roce 1866, kdy skončila válka mezi Pruskem a Rakouskem, se původní celní spolek rozpadl, aby byl následujícího roku obnoven, poté co se k tomuto spolku připojilo několik malých německých států. Roku 1871 došlo ke sjednocení v jeden stát, kdy jediným členem Zollvereinu, který nebyl součástí sjednoceného Německa zůstalo Lucembursko, které ve spolku setrvalo až do roku 1919.\n\n"}
{"id": "1230425", "url": "https://cs.wikipedia.org/wiki?curid=1230425", "title": "Jan Winkler (pastor)", "text": "Jan Winkler (pastor)\n\nJan Winkler (18. listopadu 1794, Vsetín – 4. ledna 1874, Návsí) byl český evangelický pastor, národní buditel, pedagog, hudebník a spisovatel, aktivista protialkoholního hnutí.\n\nNarodil se ve Vsetíně v rodině soukeníka Josefa Winklera. Po vydání tolerančního patentu se rodina přihlásila k evangelickému augsburskému vyznání. Jan navštěvoval vsetínskou evangelickou školu a ve studiích dále pokračoval na Slovensku. Od roku 1808 studoval v Trenčíně, po dvou letech pokračoval v Kežmaroku. Od roku 1811 pokračoval ve studiích v uherském Sabolči (Szabolcs) a od roku 1813 na katolické akademii v Košicích. V následujícím roce přestoupil na evangelické kolegium do Prešova. V roce 1815 ukončil studia na Slovensku a nastoupil jako učitel na evangelickou školu v Bílsku. Během svého působení v Bílsku udržoval přátelský kontakt s Františkem Palackým. Svá bohoslovecká studia dokončil v roce 1820 a po krátkém pobytu v Praze se vrátil do svého rodiště. Ve Vsetíně mu bylo svěřeno místo kazatele. V roce 1921 se oženil s Annou, dcerou hodslavického kazatele Jana Pilečky. Od roku 1826 až do své smrti působil jako duchovní správce evangelicko-augsburského sboru v Návsí u Jablunkova. Jan Winkler se věnoval rovněž učitelské činnosti na těšínském evangelickém gymnáziu, kde vyučoval zpěv. Byl autorem chorálních čtverozpěvů k Třanovského Cithaře sanctorum.\n\nV roce 1848 se Winkler angažoval v souvislosti s přípravou voleb do zemského sněmu autorstvím spisku \"„Poznaczenie życzeń siedlaków zgromadzonych w Cieszynie dla wolenia wysłańca do Opawy“\". V osvětové činnosti pokračoval i po porážce revoluce a přispíval do časopisů např. \"„Tygodniku Cieszyńského“\", \"„Gwiazdky Cieszyńské“\", do „Moravských novin“ a pražských „Květů“. Ve změněných polititických poměrech 60. let se Jan Winkler již výrazněji neuplatnil. Po dlouhé chorobě zemřel v Návsí 4. 1. 1874. Za svou dlouholetou kazatelskou činnost obdržel Zlatý záslužný kříž. \n\nBěhem svého života udržoval písemný kontakt s Janem Kollárem a s moravskými obrozenci Aliosem Vojtěchem Šemberou a Janem Helceletem.\n\n\n"}
{"id": "1230428", "url": "https://cs.wikipedia.org/wiki?curid=1230428", "title": "Karel Knechtl", "text": "Karel Knechtl\n\nKarel Knechtl (1949 nebo 1950 – 23. prosince 2001 Praha) byl český herec, hudebník, hudební producent a editor. Vystudoval herectví na DAMU (1968–1973), poté čtyři sezony hrál v Jihočeském divadle v Českých Budějovicích; v 80. letech pak v Divadle Vítězného února v Hradci Králové. Působil jako zpěvák a klavírista v bluesrockových skupinách Exit a Yatchmen. Po roce 1989 editorsky pracoval na množství reedic českých hudebních alb.\n"}
{"id": "1230430", "url": "https://cs.wikipedia.org/wiki?curid=1230430", "title": "Závěsný model", "text": "Závěsný model\n\nZávěsné modely jsou architektonické modely pověšené na provazech nebo řetězech nohama vzhůru, s jejichž pomocí lze navrhovat nosné konstrukce staveb. Až do zavedení počítačových modelů to byl rozšířený postup používaný např. při modelování membránových konstrukcí. \n\nPro kamenné (nebo cihlové) zdivo je charakteristická vysoká pevnost v tlaku a nízká odolnost vůči smykovým silám. Kamenná stavba bez příčných sil je proto bezpečná. Pravděpodobnost jejího zhroucení však vzrůstá tím víc, čím více rostou smyková napětí uvnitř zdiva. Řetězy nebo provazy dobře snášejí tahové síly, zatímco nemají vůbec žádnou odolnost vůči příčným silám. Pokud na řetěz působíme příčnou silou, změní řetěz svůj tvar tak, aby vnějšímu působení odolával pouze v tahu. Při návrhu velkých staveb je důležité vyhnout se ohybovým momentům a zajistit, aby nosná konstrukce byla zatížena jen tlakem. Příslušné statické analýzy se proto zaměřují na vývoj modelů, které takovým požadavkům vyhovují. Nabízí se tedy transformace mezi řetězovými strukturami a bezpečnými zděnými strukturami bez příčných sil. Smyslem takové transformace je přeměna tahových sil na síly tlakové.\n\nZávěsný model se zakládá na principu inverze řetězovky. (Její rotací vznikne plocha nazývaná katenoida.) Řetězovka zaujímá ze shora uvedených důvodů stabilní tvar výhradně pod vlivem tahových sil. Řetězovka se zejména při malých průvěsech dost podobá parabole, přesně vzato jsou to však dvě různé křivky. V případě závěsného modelu se vytvoří nosná konstrukce modelu z provazů či řetězů a zavěsí se nohama vzhůru. Model se odlišuje od skutečné pozdější stavby směrovou orientací zátěže. Tahové zatížení modelu se po převrácení ve skutečné stavbě transformuje na zatížení tlakové a nosná konstrukce stavby není namáhána na ohyb.          \n\nZe statického hlediska je oblouk sestavený ze stejně širokých kamenů vytvarován optimálně, pokud kopíruje řetězovku. Odpovídající modely tvaru řetězovky postavené hlavou dolů potom mohou posloužit při návrhu oblouků zatížených čistě tlakovými silami. Na principu závěsných modelů lze navrhovat komplikované tvary bez náročných výpočtů a s minimálními materiálovými výdaji. Klenba provedená na principu řetězovky obrácené nohama vzhůru se někdy označuje také jako katalánská klenba. Matematicky ji lze popsat pomocí hyperbolického paraboloidu.\n\nPrincip závěsného modelu je doložen různými náčrtky asi od roku 1700. Není jasné, zda se závěsné modely používaly při návrzích gotických katedrál ve středověku. V první polovině 19. století existovaly různé konkurující si názory na statické vlastnosti klenby a v tomto směru panovalo hodně nejasností. Řetězovkami a závěsnými modely se v té době zabývalo několik německých učenců, jež můžeme považovat za předchůdce katalánského architekta Antoniho Gaudího. Gaudí o jejich práci pravděpodobně nevěděl a detaily praktického využití závěsného modelu vypracoval znova.\n\nJe písemně doloženo, že závěsné modely používal italský matematik a inženýr Giovanni Poleni (1683 – 1761). Roku 1743 jej papež Benedikt XIV. pověřil průzkumem poškození kopule baziliky sv. Petra. Poleni k tomu zhotovil jednoduché závěsné modely, které sestávaly z řetězů zatížených závažími. Závěsné modely používal i bádenský stavitel Heinrich Hübsch (1795 – 1863) při návrzích klenby svých staveb. Pracoval s provazy připevněnými na výkresy rovinných řezů orientovaných hlavou dolů, aby své klenby optimalizoval. Takto v letech 1834 až 1837 postavil chrám sv. Cyriaka v Bulachu, (dnes je to část Karlsruhe).      \n\nPrincip závěsných modelů využívali např. následující stavitelé a architekti:\n\nFrancouzský architekt Viollet-le-Duc zastával v 19. století názor, že tvar se má přizpůsobit použitému materiálu. Vážil si gotické architektury jakožto té nejúčinnější techniky pro stavbu vysokých a relativně lehkých kamenných katedrál. Jeho myšlenky převzal a dále rozvíjel Antoni Gaudí ve své snaze minimalizovat ohybové momenty a smyková napětí ve stavebních konstrukcích. S jeho jménem je spojena stará technika závěsných modelů, kterou vzkřísil, zlepšil ji a použil při návrzích několika svých staveb. V oblibě však měl hlavně oblouky parabolické nebo blízké tvaru paraboly, nikoliv oblouky odvozené od řetězovek, což naznačuje určitou nejednoznačnost mezi teorií a praxí statického řešení staveb té doby.   \n\nUsilovná a průkopnická práce na problémech statické optimalizace staveb jej přivedla k použití závěsného modelu při návrhu kostela v místě zvaném Colònia Güell. Jedná se o někdejší průmyslovou osadu vzdálenou asi 15 km od Barcelony. Pojmenována je po svém vlastníkovi Eusebiovi Güellovi a kromě továrních budov zahrnuje i sídliště pro dělníky a známou kryptu Antoniho Gaudího – celý kostel dokončen nebyl.\n\nGaudí pracoval na návrzích tohoto kostela od roku 1898 a v roce 1908 vznikl jeho závěsný model zmenšený geometricky v poměru 1:10 a hmotnostně v měřítku 1:10 000. Závěsný model sestával z vláken, která byla napínána do tvaru stabilní síťové konfigurace s použitím pytlíků naplněných broky. Byl to patrně největší závěsný model, jaký byl kdy vytvořen; jeho délka byla 6 m, výška 4 m, pracovalo se s několika tisíci zátěžových pytlíků o celkové hmotnosti několika tun. Náčrtek kostela byl ve zvoleném měřítku překreslen na osmibokou dřevěnou desku, která pak byla připevněna ke stropu pracovní místnosti. Provazy visely z těch bodů, kde měly být umístěny paty nosných sloupů budoucí stavby. Zatěžovací pytlíky visely z každého oblouku obrácené řetězovky vytvořené z provazů. Stěny a kopule byly v modelu znázorněny paralelními popř. radiálními vlákny. Následně se pořizovaly fotografie výsledného modelu z různých úhlů a po jejich převrácení (postavení „nohama dolů“) z nich bylo možné vyčíst optimalizovanou strukturu chrámové konstrukce.\n\nZákladní technické postupy, které přitom Gaudí vyvinul, mu dále posloužily při návrzích některých dalších budov, jako jsou např. Colegio Teresiano (klášterní škola pro katolické učitele) nebo chrám Sagrada Família. Spousta obrazové dokumentace Gaudího architektury byla ztracena během španělské občanské války v letech 1936 – 1939. Dokumenty týkající se katolické kultury včetně Gaudího architektonických návrhů byly tehdy ničeny protiklerikálními vládnoucími silami.\n"}
{"id": "1230450", "url": "https://cs.wikipedia.org/wiki?curid=1230450", "title": "Alena Nováková", "text": "Alena Nováková\n\nAlena Nováková, rozená Alena Dražská (8. srpna 1929 Praha – 28. srpna 1997 Praha), byla česká zlatnice, restaurátorka kovů a vysokoškolská pedagožka.\n\nV letech 1943–1947 se vyučila zlatnicí a stříbrnicí v dílně svého dědečka Tomáše Procházky mladšího a u Jindřicha Grünfelda v Praze na Starém Městě. Jako velký talent nemusela studovat střední školu a po dělnické přípravce byla roku 1953 přijata rovnou ke studiu na Vysoké škole uměleckoprůmyslové v Praze, kde jejími učteli byli prof. Bedřich Stefan a prof. Jan Nušl.\n\nKromě své praxe zlatnice a šperkařky se v letech 1959–1989 stala na VŠUP pedagožkou, zprvu asistentkou prof. Nušla vyučovala v ateliéru pro kov a šperk. Tam dále zavedla obor restaurování zlatnických prací, jedinou studijní specializaci v republice, která byla s jejím odchodem zase zrušena.\n\nJako šperkařka se zúčastnila již světových výstav Expo 58 v Bruselu, Expo 67 v Montrealu a obesílala mnohé další mezinárodní soutěže a výstavy v Evropě, zejména byla oblíbená na sympoziích v západním Německu (Mnichov, Pforzheim).\n\n\nVynikala ve znalostech historických technik (niello, email, vernis brun), a proto bývala často zvána k restaurování či zhotovování kopií vzácných památek, zejména pro Uměleckoprůmyslové muzeum v Praze, například Karlštejnský poklad; v letech 1981-1990 se podílela na restaurování relikviářů ze Svatovítského pokladu, vytvořila kopii románské desky Evangeliáře ze Strahovské knihovny a další práce. Roku 1986 byl vyzvána k restaurování Relikviáře svatého Maura, k němuž si přizvala také svého žáka Andreje Šumberu, který práci po její předčasné smrti dokončil.\n\n\n"}
{"id": "1230451", "url": "https://cs.wikipedia.org/wiki?curid=1230451", "title": "Noc (píseň)", "text": "Noc (píseň)\n\nNoc ( , také známá jako ) je píseň ruského písničkáře Nikolaje Noskova, která byla napsána ve verších básníka Vladimíra Majakovského.\n\nPo neúspěchu prvního a posledního alba «UFO», vytvořeného na konci roku 1982 skupinou «Moskva», David Tuchmanov formálně pokračoval ve vedení skupiny, ale nezajímal se o organizaci koncertů a nepřinášel nové texty písní. Do začátku roku 1984 Tuchmanov, unavený přetrvávajícím zákazem skupiny a potřebou jeho překonání, zcela odložil ve skutečnosti již pomíjející funkce producenta a ředitele skupiny, která se tak oficiálně rozpadla. Klíčovému hudebníkovi, sólistovi «Moskvy» Nikolaji Noskovi, pod kterým Tuchmanov napsal téměř všechny písně skupiny a který v té době již začal pracovat ve skupině «Zpívající srdce», navrhl zahájit sólovou kariéru, a za tímto účelem napsal první píseň «Noc» - přičemž čerpal z fragmentů nedokončené a nepojmenované básně zesnulého Vladimíra Majakovského 1930 (práce na ní byla započata v roce 1928).\n\nV roce 1984 byla píseň nahrána v tuchmanovského studiu a vysílána v televizním pořadu «Hudební kiosek». Přenos viděl jeden z největších sovětských vůdců oficiálně uznáného divadla - loutkář Sergej Obrazcov, který napsal devastující článek na skladbu v novinách «Sovětská kultura». V závěru svého článku Obrazcov napsal: «Doufám, že tato píseň již více nebude znít», později byla «Noc» zcela zakázána. Tuchmanov, po téměř třiceti letech, si toho byl vědom: «V novinách byl vzkaz, ve kterém bylo napsáno, jak to může být - ale vzít tyto svaté verše a sestavit z nich popovou píseň»? Před Noskovem, který v této otázce nikdy nebyl kontaktován, dostihly dozvuky tohoto zákazu: «Tuchmanov řekl, že úřady nemají rádi můj tón hlasu». V případě Nikolaje Noskova se zakázaná píseň stala kultovní; zakázána byla nejen píseň, ale také sám:\n\nBěhem přestavby a po zhroucení Sovětského svazu, po zákazu písně byla klesl o sobě, ale Nikolaj Noskov, zaneprázdněný nejprve ve skupině «Gorky Park», a pak svou vlastní písní, jako součást své sólové kariéry, interpretace písně «Noc» byla vzácná. Později, když se píseň vrátila do jeho repertoáru, a v roce 2012, 28 let po objevení písně, Noskov nejprve nahrál na svém sólovém albu «Bezejmenné». V roce 2013, byla «Noc» uvedena Nikolajem Noskovem v televizním programu «Vlastnictví republiky», se věnuje výhradně písni Davida Tuchmanova, včetně jeho jedenácti písní.\n"}
{"id": "1230453", "url": "https://cs.wikipedia.org/wiki?curid=1230453", "title": "Kostel Čtrnácti svatých pomocníků (Abertamy)", "text": "Kostel Čtrnácti svatých pomocníků (Abertamy)\n\nKostel Čtrnácti svatých pomocníků je římskokatolický filiální kostel (do roku 2005 farní) ve městě Abertamy. Renesanční sakrální stavba pochází z roku 1534, v letech 1735–1738 prošla barokní přestavbou. Od roku 1958 je kostel chráněn jako kulturní památka České republiky.\n\nPůvodně raně renesanční farní kostel byl postaven v roce 1534 na bývalé návsi uprostřed nově založené hornické vsi Abertamy (). V letech 1735–1738 prošel barokní přestavbou. Po nuceném vysídlení německého obyvatelstva po skončení druhé světové války přestal být udržován a postupně chátral. V letech 1993–1996 a 2003 proběhla díky iniciativě německých rodáků nákladná rekonstrukce zchátralého kostela.\n\nJednolodní chrámovou stavbu uzavírá pětiboký neodsazený presbytář. Severní stranu doplňuje sakristie, ze západního průčelí vystupuje hranolová věž. Vnější omítky jsou hladké, členěné pouze nárožními bosážemi, nečleněný interiér zakrývá dřevěný kazetový strop. Barokně klasicistní zařízení pochází z konce 18. století. Výrazná je trojramenná kruchta a portálový hlavní oltář se sochami Čtrnácti svatých pomocníků. Při jižní stěně stojí boční oltář Panny Marie, při severní oltář Ukřižování. Na bočních oltářích jsou umístěné pozdně gotické sochy svatého Mikuláše a svatého Šebestiána, dále v kostele stojí sochy svaté Anny Samotřetí, svaté Barbory, Madona a světice bez atributů. Kazatelnu zdobí medailóny a malované výplně.\n\n"}
{"id": "1230461", "url": "https://cs.wikipedia.org/wiki?curid=1230461", "title": "Felsőlajos", "text": "Felsőlajos\n\nFelsőlajos je obec v Maďarsku v župě Bács-Kiskun v okrese Kecskemét. Žije v ní 864 obyvatel (podle sčítání z roku 2015).\n\nFelsőlajos leží ve středním Maďarsku, ve Velké dunajské kotlině. Nejbližším městem je Lajosmizse, vzdálený 5 km. Vesnicí prochází silnice a železnice vedoucí z Kecskemétu do Budapešti, ale spíše je používána dálnice M5 vedoucí nedaleko od obce.\n\nV průběhu historie byl Felsőlajos součástí Lajosmizse, samostatným se stal v roce 1986. Roku 2010 byl otevřen nový kostel.\n\n"}
{"id": "1230463", "url": "https://cs.wikipedia.org/wiki?curid=1230463", "title": "Wu Ping", "text": "Wu Ping\n\nWu Ping (; 1595–1648), byl čínský dramatik v žánru \"kchun-čchü\" a politik pozdně mingské Číny.\n\nWu Ping používal zdvořilostní jméno Kche-sien () a literární pseudonymy Š’-čchü () a Cchan-chua ču-žen ().\n\nWu Ping pocházel z okresu I-sing v Nan č’-li (dnes v provincii Ťiang-su), studoval konfucianismus, přihlásil se k úřednickým zkouškám, prošel jejich nižšími stupni a roku 1619 složil i nejvyšší – palácové – zkoušky a získal titul \"ťin-š’\". Poté nastoupil úřední kariéru, pracoval na ministerstvech trestů a prací, později zastával funkci prefekta Fu-čou a od roku 1641 zástupce intendanta pro vzdělání v provincii Ťiang-si.\n\nI po pádu severní Číny do rukou mandžuské říše Čching pokračoval ve službě Mingům ve zbylém území jižní Číny, císař Ču Jou-lang ho jmenoval náměstkem ministra vojenství. Roku 1647 však padl do mandžuského zajetí a než aby sloužil dobyvatelům, rozhodl se zemřít hlady.\n\nS Žuan Ta-čchengem byl nejvýznamnějším dramatikem závěru mingské doby. Napsal pět her \"kchun-čchü\", nejúspěšnější byla romantická komedie \"Západní zahrada\" (, \"Si-jüan-ťi\").\n"}
{"id": "1230466", "url": "https://cs.wikipedia.org/wiki?curid=1230466", "title": "SYSTRAN", "text": "SYSTRAN\n\nSYSTRAN (zkratka pro \"„System translation“\") je jeden z nejstarších systémů strojového překladu. V roce 1964 jej navrhl Peter Toma. Přestože byl SYSTRAN původně určen pro armádní účely, je teď i komerčním produktem. Systém je velmi rozšířený a počet jeho jazykových párů roste každým rokem.\n\nVznik systému SYSTRAN se datuje do poloviny dvacátého století, tedy do doby, kdy již probíhaly první pokusy o strojový překlad. Navrhl jej Maďar Petr Toma, který už měl se strojovým překladem bohaté zkušenosti. Po emigraci do Spojených států amerických a práci v kalifornském \"Institut of Technology\" byl mezi lety 1958–1961 zapojen do vývoje Georgetownského systému. Sám si pak v Los Angeles založil společnost \"Computer Concepts\", kde se věnoval dalšímu zkoumání strojového překladu, zejména v oblasti atomové energie a medicíny. Vyvinul zde rusko-anglické překladové systémy AUTOTRAN a TECHNOTRAN.\n\nV roce 1964 se Toma přestěhoval do Německa, kde začal konečně pracovat na rusko-anglickém systému SYSTRAN. K jeho vývoji založil další vlastní společnosti, tentokrát ve Spojených státech amerických – \"Latsec Inc.\" (1968, La Jolla, Kalifornie) a \"World Translation Center\" (1975).\n\nÚlohou SYSTRANu bylo zprvu zajistit během Studené války překlad z ruštiny do angličtiny pro letectvo Spojených států amerických. V roce 1972 hrozilo zastavení financování projektu, avšak Tomovi se podařilo obhájit své vize a finanční podpora byla obnovena. V návaznosti na to využil možnosti strojově překládat dokumenty pro vládní agenturu NASA v rámci vesmírného projektu Apollo-Sojuz (1974–1975). Překlad byl často pouze velmi přibližný, ale pro porozumění obsahu dokumentů postačoval.\n\nVýrazněji se SYSTRAN začal rozvíjet v roce 1975, kdy byl nabídnut prototyp jeho anglicko-francouzské verze zástupcům Evropské komise. Systém vyhovoval její zvýšené poptávce po překladech, která vznikla již po podepsání Římských smluv, a tak s ním uzavřela smlouvu pro vyvinutí dalších verzí programu, které by překládaly i jazyky ostatních států Evropských společenství. Výsledná anglicko-francouzská verze vznikla v roce 1976, následovala francouzsko-anglická verze (1978), anglicko-italská (1979) a anglicko-německá.\n\nJazykové páry přibývaly i nadále, přičemž SYSTRAN s sledoval výsledky posledních výzkumů týkajících se strojového překladu a lingvistiky. Stejně jako ve spojených státech amerických i jinde byly založeny společností k jeho vývoji – např. \"Systran Institut\" v Německu, \"Word Translation Corporation\" v Kanadě a \"Systran Corporation\" v Japonsku. Ve spolupráci s Japonskem vznikl i anglicko-japonský a japonsko-anglický překlad.\n\nV roce 1986 byla společnost prodána zájemci z Paříže a pak znova v roce 2014 korejské společnosti \"CSLi\". Ta změnila název na \"SYSTRAN International\". Jeho hlavním sídlem je teď Soul, další pobočky jsou v Tedžonu (Jižní Korea), Paříži (Francie) a San Diegu (Kalifornie).\n\nV mnoha ohledech mohl být SYSTRAN považován v zásadě za vylepšeného nástupce Georgetownského systému přímého překladu. Lišil se zejména ve striktní separaci dat od počítačových procesů a v modularitě, která umožnila modifikaci jakékoliv části procesu bez ovlivnění překladu jako celku.\n\nNa počátku byl SYSTRAN typickým představitelem tzv. slovníkového překladu, postupem času se snažil vývojově přiblížit spíše k překladu transferovému. Dlouho využíval pravidlových metod, ale v roce 2010 představil jako první na trhu hybridní strojový překlad – kombinaci pravidlových a statistických metod, který díky statistickým metodám ještě více snižuje náklady na překlad. Díky hybridní metodě se software automaticky učí z již existujících a ověřených podkladů a jednoduše se přizpůsobuje. Redukuje také množství dat potřebných k trénování sofwaru a snižuje velikost statistických modelů. Výsledky post-editace jsou jednoduše znovu začleněny do softwaru (slovník, dodatečné natrénování), čímž se zamezí tomu, aby systém udělal stejnou chybu dvakrát.\n\nTaké uživatelé mohou zadat svůj vlastní zdroj (slovník), natrénovat software pro svoje potřeby podle toho, z jaké oblasti má být jejich text přeložen (cestování, IT, elektronika atd.), a tak vylepšit kvalitu překladu ve specifické oblasti.\n\n\"Následuje popis základních rysů starších verzí systému SYSTRAN (ze sedmdesátých a osmdesátých let 20. století). Základní postup se prakticky objevil již ve verzi systému pro americké letectvo.\"\n\nStruktura systému je do značné míry modulární, díky čemuž je vývojářům umožněno vytvářet velký počet jazykových párů. Je tvořen více či méně nezávislými programy, které od sebe přebírají úlohy analýzování zdrojového textu či generování textu výstupního. Obsahuje dva hlavní typy programů:\n\nSystémové programy (System Programs) – psány v jazyce symbolických adres, jsou nezávislé na konkrétních jazycích. Patří sem hlavní programy (pro vstup), vyhledávání ve slovníku a kontrolují překladový proces.\n\nPřekladové programy (Translation Programs) – pro analýzu zdrojového jazyka a syntézu jazyka na výstupu jsou do určité míry nezávislé na konkrétním jazykovém páru. Jsou rozděleny do programů pro analýzu zdrojového jazyka, transfer a generování. Liší se podle jazyků, se kterými se pracuje.\n\nSlovníky\n\nVelká část úspěchu SYSTRANU závisela vždy na slovnících. Velké bilingvní slovníky neobsahují pouze lexikální ekvivalenty, ale také gramatické a sémantické informace, které se používají během analýzy a generování. Většina těchto informací je ve formě algoritmů, které jsou vyvolány během různých fází překladu.\n\nSlovníková databáze systému SYSTRAN obsahuje dva bilingvní slovníky:\n\nMain Stem dictionary – obsahuje všechna slova zdrojového jazyka s jejich kompletním morfologickým, syntaktickým a sémantickým popisem (gramatické kategorie, valence atd.) a překlad jeho kmenové formy do cílového jazyka (slova jsou rozdělena na kořeny a koncovky, vyjma slov v angličtině, kde to není potřeba).\n\nSlovníky víceslovných výrazů (multi-word „contextual“ dictionaries) – zajišťují data umožňující analýzu slova nebo jeho překlad, který může být změněn podle kontextu. Patří mezi ně například idiomatický slovník, slovník slovních spojení, výjimek z gramatiky atd. \n\nNejprve se nejednalo ani o typický vícejazyčný systém (systém zahrnující více než 2 jazyky) a jednalo se spíše o soubor dvojjazyčných systémů, protože moduly jednotlivých jazyků byly na sobě v zásadě nezávislé a byly vyvíjeny zvlášť. Lze si též povšimnout, že překlad neplatil oboustranně – anglicko-francouzský systém se lišil od francouzsko-anglického skoro ve všech rysech. Až později se podařilo jednotlivé struktury více sjednotit.\n\nDalší vylepšení proběhlo co se týče slov, která ve slovnících nejsou obsažena. V prvotním systému pro americké letectvo zůstávala tato slova nepřeložena, ale v systému pro Evropská společenství se zacházelo třeba i se slovy, která měla pravidelné koncovky.\n\nNyní pracuje systém s přibližně 52 jazykovými kombinacemi (včetně slovenštiny a češtiny). Společnost se chlubí tím, že ročně investuje 20 % zisků do dalšího vývoje a výzkumu. Slibuje rychlý překlad rozsáhlých textových dokumentů.\n\nKomerční verze SYSTRANu je možné využít na operačních systémech Microsoft Windows, Linux a Solaris. Společnost poskytovala svou technologii pro Yahooo!, Babel Fish a do roku 2007 ho využíval i Google Translate (poté začal využívat statistických metod). SYSTRAN byl prvním překladovým softwarem pro mobilní zařízení.\n\nPřekládání pomocí SYSTRANu si lze vyzkoušet zdarma na adrese http://www.systranet.com/translate/ .\n"}
{"id": "1230469", "url": "https://cs.wikipedia.org/wiki?curid=1230469", "title": "Júdži Hirajama", "text": "Júdži Hirajama\n\nJúdži Hirajama (: 平山 ユージ, anglický přepis: \"Yuji Hirayama\"; * 23. února 1969 Tokio) je japonský vicemistr světa, vítěz světového poháru a bývalý reprezentant ve sportovním lezení. Jako první na světě přelezl v roce 2004 cestu v obtížnosti 8c stylem OS. Jméno \"Yuji\" znamená velký otevřený druh\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa jako jediný japonský lezec.\n\n\n\n\n\n\n\n"}
{"id": "1230471", "url": "https://cs.wikipedia.org/wiki?curid=1230471", "title": "Metropolitní katedrála (Ciudad de México)", "text": "Metropolitní katedrála (Ciudad de México)\n\nMetropolitní katedrála Nanebevzetí Nejsvětější Panny Marie (španělsky: \"Catedral Metropolitana de la Asunción de la Santísima Virgen María a los cielos\") je římskokatolická barokní katedrála nacházející na severním okraji hlavního náměstí Plaza de la Constitución v Ciudad de México, hlavním městě Mexika. Jde o největší katedrálu v Americe a největší barokní katedrálu vůbec. Tento svatostánek je sídlem arcidiecéze mexické.\n\nKatedrála stojí na místě, kde se původně nacházela aztécká chrámová pyramida Templo Mayor. Španělští kolonizátoři se rozhodli postavit katedrálu na tomto místě, aby upevnili svou moc nad nově dobytým územím.\n\nV katedrále proběhla 21. července 1822 korunovace císaře Augustína I. Iturbide, který zde byl také pohřben.\n"}
{"id": "1230481", "url": "https://cs.wikipedia.org/wiki?curid=1230481", "title": "Alina Rotaruová", "text": "Alina Rotaruová\n\nAlina Rotaruová (* 5. červen 1993 Bukurešť) je rumunská atletka, její hlavní disciplínou je skok daleký. Je členkou klubu CSA Steaua Bukurešť.\n\nNa mistrovství světa v atletice do 17 let 2009 skončila na druhém místě v dálce a na čtvrtém místě ve výšce. Na olympiádě mládeže 2010 byla v dálce druhá. Druhá skončila na mistrovství Evropy juniorů v atletice 2011, čtvrtá na Frankofonních hrách 2013, třetí na mistrovství Evropy v atletice do 23 let 2015 a vyhrála mistrovství Balkánu v atletice 2015. Na světových vojenských hrách 2015 získala bronzové medaile v dálce i výšce. Na mistrovství Evropy v atletice 2014 byla sedmá, na halovém mistrovství Evropy v atletice 2015 čtvrtá, na halovém mistrovství světa v atletice 2016 desátá a na olympiádě 2016 osmnáctá.\n\n\n"}
{"id": "1230482", "url": "https://cs.wikipedia.org/wiki?curid=1230482", "title": "Středisko družicových spojů Měšetice", "text": "Středisko družicových spojů Měšetice\n\nAreál Střediska družicových spojů se nachází 1 km severovýchodně od obce Měšetice, nedaleko města Sedlec-Prčice, v okrese Příbram ve Středočeském kraji. Byl vybudován Správou Radiokomunikací Praha (dnešní České radiokomunikace) v rámci mezinárodního telekomunikačního systému Intersputnik. Středisko zahájilo provoz 30. dubna 1974, jako první svého druhu v Československu. Středisko zajišťovalo mezinárodní televizní přenosy a telefonní spoje, ke kterým později ještě přibyl přenos dat. Probíhala zde výměna televizních příspěvků v rámci Intervize.\n\nSoučasně s výstavbou střediska bylo vystavěno v Sedlci dvacet bytů pro zaměstnance, vodovod s vodojemem a koupaliště. Přestože všechnu výstavbu prováděly Vojenské stavby a přestože objekt střediska strážil pro jeho strategický význam zvláštní vojenský útvar, středisko sloužilo výhradně pro civilní účely.\n\nKoncem 80. let zde sloužilo 45 lidí. V souvislosti s reorganizací letech 2001 a 2002 byla většina pracovníků střediska propuštěna, ale i přesto je středisko i nadále v provozu.\nNejnápadnější dominantou střediska je kruhová budova s pohyblivou parabolickou anténou o průměru 12 m, která byla v počátečních letech jedinou ve středisku. Vysílací a přijímací zařízení byly umístěny přímo pod anténou, aby mohly být vlnovody co možná nejkratší.\n\nPrvních 19 let mělo středisko technické vybavení pouze pro práci v systému Intersputnik, které bylo dodáno ze Sovětského svazu. V roce 1988 byla postavena druhá anténa o průměru 12 m pro spojení se stanicemi v Asii.\n\nV průběhu provozu docházelo k různým modernizacím, největší však nastala počátkem 90. let 20. století, kdy americká firma Comsat vyhrála soutěž na zařízení stanic Standard a Intelsat. Proto byly na konci roku 1992 nainstalovány dvě antény o průměru 18,3 m. Od léta 1993 funguje toto zařízení nepřetržitě bez jediné odstávky.\n\nHlavním uživatelem byl Český Telecom, dnes O, který zde realizoval mezinárodní telefonní hovory. Byla zde také přenášena data pro internetové poskytovatele. Televizní přenosy již středisko nezajišťují, protože instalované vybavení nedovede zpracovat digitální přenos.\n\nOd roku 1998 je ve středisku provozována centrální stanice HUB soustavy VSAT s anténou o průměru 6 m. Slouží ke spojení s velkým počtem malých terminálů, bezhotovostním platbám a k dalším přenosům dat o malých objememech (dálkové dohledy, bankomaty apod.).\n\nOd roku 2003 je provozována televizní stanice společnosti INTV, která přebírá televizní vysílání z asijské družice a vysílá je na evropskou družici pro maďarského provozovatele TV kabelových rozvodů.\n"}
{"id": "1230484", "url": "https://cs.wikipedia.org/wiki?curid=1230484", "title": "Borovice pohorská", "text": "Borovice pohorská\n\nBorovice pohorská (\"Pinus monticola\") je velká severoamerická pětijehličná borovice.\n\n\nStálezelený, jehličnatý, větrosprašný, jednodomý a rychle rostoucí strom (kolem 75 cm za rok), dorůstající do výšky až 70 m a dožívající se věku nad 400 let. Kmen je přímý a dosahuje i průměru 2,5 m. Větve jsou rozprostřené a stoupající a téměř uspořádané v přeslenech. Koruna je zprvu úzce kuželovitá, později široká a zploštělá. Borka je u mladých stromů šedozelená, hladká a tenká, u starších šedohnědá a rozbrázděná do obdélníkových až šestihranných šupinovitých plátů a tlustá kolem 5 cm. Letorosty jsou zprvu tenké, bledě červenohnědé, pokryté rezavými chlupy, mírně žlázovité, málokdy hladké, později purpurovohnědé či šedé a hladké. Pupeny jsou elipsoidní či válcovité, rezavě zbarvené, mírně pryskyřičnaté a 4-5 mm dlouhé.\n\nJehlice jsou rovné, mírně zakroucené, pružné, rozprostřené až vzestupné, modrozelené; vyskytují se ve svazečcích (\"Fasciculus\") po 5. Dlouhé jsou 4–10 cm dlouhé a široké 0,7–1 mm, trojstranné, na okrajích nepatrně vroubkované a s ostrou špičkou; s řadami průduchů (\"Stomata\") na horních površích a bez zřejmých řad průduchů na spodních površích. Svazečkové pochvy jsou 10-15 mm dlouhé a brzy opadávají; jehlice zůstávají na stromě 3-4 roky.\n\nSamčí (pylové) šištice (\"Microstrobilus\") jsou žluté, elipsoidní, 10-15 mm dlouhé, seskupené blízko konců větví. Samičí (semenné) šištice – šišky (\"Megastrobilus\") jsou souměrné, před rozevřením kopinatě až elipsoidně válcovité, po rozevření široce kopinaté až elipsoidně válcovité; hnědé až žluté, bez purpurového či šedého nádechu; pryskyřičnaté. Visí ve shlucích blízko konců větví v horní části koruny na 2 cm dlouhých stopkách; šišky jsou 10-25 cm dlouhé, dozrávají druhým rokem a po vypadnutí semen opadávají. Šupiny šišek jsou tenké. Přírůstek prvního roku (\"Umbo\") je koncový a snížený. Semena jsou stlačená, široce obvejčitě deltovitá, červenohnědá a 5-7 mm dlouhá. Křídla semen jsou 20-25 mm dlouhá.\n\nBorovice pohorská se vyskytuje ve dvou varietáchː \"Pinus monticola\" varieta \"minima\" a \"Pinus monticola\" varieta \"monticola\". Borovice pohorská je příbuzná borovici vejmutovce.\n\nDomovinou borovice pohorské je Kanada (provincie Alberta a Britská Kolumbie) a Spojené státy americké (státy Idaho, Kalifornie, Montana, Nevada, Oregon a Washington).\n\nBorovice pohorská roste nejčastěji v přímořských oblastech Kanady a Spojených států amerických, v oblastech s vlhkými zimami a suchými léty. Roční srážkové úhrny na ostrově Vancouver a v Kaskádovém pohoří se pohybují kolem 1500-2010 mm, v pohoří Siskiyou Mountains okolo 510-1520 mm, v horském pásmu Sierra Nevada kolem 760-1500 mm a v oblasti Inland Empire (Inland Northwest) kolem 710-1520 mm. V Britské Kolumbii strom roste v kotlinách a údolích pouze do nadmořských výšek 450 m, zatímco v Kalifornii roste až do výšek 3000 m. Borovice pohorská tvoří jak rozsáhlé samostatné jednodruhové lesy, tak též lesy smíšené, především s jinými jehličnany: s cypřiškem Lawsonovým, douglaskou tisolistou, jedlovcem Mertensovým (\"Tsuga mertensiana\"), jedlovcem západním, modřínem západoamerickým (\"Larix occidentalis\"), pazeravem sbíhavým, zeravem obrovským, z borovic s borovicí Balfourovou, borovicí bělokmennou, borovicí Jeffreyovou, borovicí Lambertovou, borovicí ohebnou, borovicí pokroucenou, borovicí těžkou, z jedlí například s jedlí nádhernou, jedlí obrovskou, jedlí ojíněnou, jedlí plstnatoplodou a jedlí vznešenou, ze smrků se smrkem Engelmannovým a smrkem sitkou. Podrost bývá tvořen celoterčníkem různobarvým (\"Holodiscus discolor\"), javorem lysým (\"Acer glabrum\"), kopytníkem \"Asarum caudatum\", muchovníkem olšolistým (\"Amelanchier alnifolia\"), tisem západoamerickým (\"Taxus brevifolia\") a dalšími. Borovice pohorská je mrazuvzdorná do –34,3 °C, nesnáší zastínění.\n\nRoste v různých typech půd, například čedičového, sedimentárního, svorového či žulového původu. Strom nejlépe roste v půdách hlubokých, dobře odvodňovaných a zadržujících vlhkost, když pH půdy je mezi 4,5–6,8 . Borovice pohorská poskytuje životní prostředí, úkryt a potravu mnoha zvířatům. Jehlice tohoto stromu slouží jako nouzový zimní zdroj v případě nedostatku jiné potravy jelenci černoocasému (\"Odocoileus hemionus columbianus\"), občasně také jako zdroj potravy a úkryt jelenu Wapiti. Semeny stromu se živí křečci rodu \"Peromyscus\" a čikarí červený \"Tamiasciurus hudsonicus\".\n\nBorovice pohorská je nejvíce ohrožována rzí vejmutovkovou, která strom často zabije. Pro minimalizaci škod způsobených rzí je třeba pěstovat semenáče tohoto stromu ze semen získaných z vůči této rzi přirozeně odolných stromů. Borovice pohorská je hlavním hostitelem trpasličího jmelí \"Arceuthobium monticola\". Na kořenech stromu někdy rostou houby václavky, které strom oslabují a někdy zabijí, i další druhy hub. Taktéž občas stromu škodí lýkohub \"Dendroctonus ponderosae\" a další. Strom nesnáší oxid siřičitý a fluoridy, které způsobují žloutnutí a předčasný opad jehličí. Středně silná borka chrání strom pouze průměrně proti ohni, nicméně mladé stromy jsou pro tenkou borku ohněm velmi zranitelné.\n\nBorovice pohorská je významným zdrojem vysoce kvalitního dřeva, používaného na vnitřní konstrukce a obložení, na výrobu oken, dveří, překližky, nábytku, zápalek a párátek. Pro svou náchylnost ke rzi vejmutovkové není borovice pohorská, podobně jako borovice Lambertova, příliš vhodná pro těžbu exotického dřeva v Evropě a v jiných částech mírného pásma, kde se tento patogen vyskytuje. Borovice pohorská je pěstována v několika arboretech a chráněných krajinných oblastech, v hortikultuře je ovšem neobvyklá a je známo jen několik kultivarů. Borovice pohorská je státním stromem státu Idaho. Domorodí Američané (Indiáni) míchali z pryskyřice léčivé obklady na rány, žvýkali pryskyřici, z borky tkali koše a další nádoby.\n\nBorovice pohorská je organizací IUCN považována za téměř ohroženou a tendence její populace je klesající. Mezi faktory ohrožující tento strom patří snížená regenerace populace v důsledku konkurence, útoky rzi vejmutovkové, kácení a potlačování přirozených lesních požárů, neboť lesní požáry významně likvidují pro tento strom konkurenční jehličnany.\n\n\n"}
{"id": "1230486", "url": "https://cs.wikipedia.org/wiki?curid=1230486", "title": "627 (číslo)", "text": "627 (číslo)\n\nŠest set dvacet sedm je přirozené číslo. Římskými číslicemi se zapisuje DCXXVII a řeckými číslicemi χκζ. Následuje po čísle šest set dvacet šest a předchází číslu šest set dvacet osm.\n\n627 je:\n\n"}
{"id": "1230487", "url": "https://cs.wikipedia.org/wiki?curid=1230487", "title": "466 (číslo)", "text": "466 (číslo)\n\nČtyři sta šedesát šest je přirozené číslo. Římskými číslicemi se zapisuje CDLXVI a řeckými číslicemi υξς. Následuje po číslu čtyři sta šedesát pět a předchází číslu čtyři sta šedesát sedm.\n\n466 je:\n\n"}
{"id": "1230488", "url": "https://cs.wikipedia.org/wiki?curid=1230488", "title": "Clemens J. Setz", "text": "Clemens J. Setz\n\nClemens J. Setz (celým jménem Clemens Johann Setz; * 15. listopadu 1982, Štýrský Hradec) je rakouský spisovatel a překladatel z angličtiny.\n\nJe synem lékařky a stavebního inženýra. Po maturitě a následné civilní službě započal na univerzitě v Grazu studium učitelské aprobace v oboru matematiky a německého jazyka.\n\nZa svoji literární tvorbu byl již třikrát (tj. 2009 (finalista), 2012 (finalista), 2015 (širší nominace)) nominován na Německou knižní cenu, avšak zatím neúspěšně. V češtině je k dispozici několik časopisecky publikovaných povídek a ukázek otištěných mj. v literárních časopisech \"Plav\" (povídky \"Obří kolo\" a \"Velice krátký příběh\" v č. 9/2013) a \"Tvar\" (povídka \"Mrtvola\" v č. 16/2016). V r. 2019 vyšla sbírka povídek \"Láska za časů Mahlstadtského dítěte\" (\"Die Liebe zur Zeit des Mahlstädter Kindes\") v překladu Marie Voslářové v nakladatelství Fra.\n\n\n\n\n\n"}
{"id": "1230489", "url": "https://cs.wikipedia.org/wiki?curid=1230489", "title": "Hong Kuk-hjon", "text": "Hong Kuk-hjon\n\nHong Kuk-hjon (* 1. července 1990) je severokorejský zápasník–judista.\n\nNa mezinárodní scéně se objevuje od roku 2009. V roce 2012 nedosáhl na asijskou kontinentální kvótu na úkor krajanky An Kum-e. Od roku 2013 startuje v lehké váze, ve které se v roce 2016 kvalifikoval na olympijské hry v Riu de Janeiru. V prvním kole se utkal s Francouzem Pierrem Dupratem a v první polovině měl převahu, kterou využil k zisku výhody na šido. Náskok však neudržel, v poslední minutě se u něho projevil tréninkový deficit po březnovém zranění kolena, kvůli kterému přišel o asijské mistrovství. Jeho soupeř nejprve srovnal skóre na šido a v prodloužení ho dostal na zem a do držení.\n\n\n"}
{"id": "1230490", "url": "https://cs.wikipedia.org/wiki?curid=1230490", "title": "Coupe Banque Nationale 2016", "text": "Coupe Banque Nationale 2016\n\nCoupe Banque Nationale 2016, oficiálním sponzorským názvem Coupe Banque Nationale présentée par Mazda 2016, byl tenisový turnaj pořádaný jako součást ženského okruhu WTA Tour, který se hrál na krytých dvorcích s kobercem v halovém komplexu PEPS de l'Université Laval. Probíhal mezi 12. až 18. zářím 2016 v kanadském Québecu jako dvacátý čtvrtý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová třicet devítka Eugenie Bouchardová z Kanady. Jako poslední přímá účastnice do dvouhry nastoupila 161. hráčka žebříčku Sachia Vickeryová ze Spojených států.\n\nPremiérový singlový titul na okruhu WTA Tour vyhrála 19letá teenagerka Océane Dodinová z Francie, jíž bodový zisk zajistil první posun do elitní světové stovky žebříčku. Deblovou část ovládl nejvýše nasazený český pár Andrea Hlaváčková a Lucie Hradecká, který získal první společnou trofej od US Open 2013.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1230492", "url": "https://cs.wikipedia.org/wiki?curid=1230492", "title": "T.Y. McGill", "text": "T.Y. McGill\n\nTorrone \"T.Y.\" McGill Jr. (* 23. listopadu 1992 Jesup, Georgia) je hráč amerického fotbalu nastupující na pozici Defensive enda za tým Indianapolis Colts v National Football League. Univerzitní fotbal hrál za North Carolina State University, po Draftu NFL 2015, kdy si ho nevybral žádný tým, podepsal smlouvu se Seattle Seahawks.\n\nMcGill byl kapitánem fotbalového i basketbalového týmu Wayne County High School. V sezóně 2010 byl vybrán do Georgia North/South All-Star Game a následně se upsal North Carolina State University. Během čtyř let zde odehrál 49 utkání (21 jako startující hráč) a celkem si připsal 131 tacklů, 24,5 tacklu pro ztrátu a 10 sacků. Rovněž dostal distanc na dva zápasy z disciplinárních důvodů.\n\nPoté, co si ho nevybral žádný tým během sedmi kol Draftu NFL 2015, McGill jako volný hráč podepsal 15. května 2015 smlouvu se Seattle Seahawks. Původně se s ním počítalo jako s náhradníkem, ale svými výkony zaujal natolik, že se mohl dostat na soupisku. Nakonec byl 5. září Seahawks propuštěn.\n\nMcGill jako volný hráč podepsal 6. září 2015 smlouvu s Indianapolis Colts. V ročníku 2015 pak nastoupil do dvanácti utkání a v nich zaznamenal 11 tacklů (3 asistované), 3 sacky, safety a jednu zblokovanou přihrávku.\n\n"}
{"id": "1230493", "url": "https://cs.wikipedia.org/wiki?curid=1230493", "title": "Jure Raztresen", "text": "Jure Raztresen\n\nJure Raztresen (* 1993 Kranj, Slovinsko) je bývalý slovinský reprezentant ve sportovním lezení a dvojnásobný juniorský mistr světa v lezení na obtížnost. Dvě medaile získal také v celkovém hodnocení Evropského poháru juniorů. Ve světovém poháru se na jednotlivých závodech umístil nejlépe devátý v lezení na obtížnost (v Kranji v letech 2010 a 2013) a na mistrovství Evropy šestnáctý.\n\n\n"}
{"id": "1230496", "url": "https://cs.wikipedia.org/wiki?curid=1230496", "title": "Japan Women's Open 2016", "text": "Japan Women's Open 2016\n\nJapan Women's Open 2016, oficiálním sponzorským názvem Hashimoto Sogyo Japan Women's Open Tennis 2016, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra Ariake Coliseum. Probíhal mezi 10. až 18. zářím 2016 v japonské metropoli Tokiu jako osmý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová třicet dvojka Misaki Doiová z Japonska, kterou v úvodním kole vyřadila Běloruska Aljaksandra Sasnovičová. Jako poslední přímá účastnice do dvouhry nastoupila 105. hráčka žebříčku Tamira Paszeková z Rakouska.\n\nV roce 2015 došlo ke změně dějiště, když byl turnaj z Ósaky přemístěn do Tokia.\n\nPremiérovou singlovou trofej kariéry vybojovala 24letá Američanka Christina McHaleová, která na cestě za titulem strávila na dvorci přes 13 hodin v pěti dlouhých třísetových duelech. Deblovou část ovládla japonská dvojice Šúko Aojamová a Makoto Ninomijová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1230497", "url": "https://cs.wikipedia.org/wiki?curid=1230497", "title": "Diviaky nad Nitricou", "text": "Diviaky nad Nitricou\n\nDiviaky nad Nitricou jsou obec na Slovensku v okrese Prievidza v Trenčínském kraji. Obec má pět částí: Banky, Diviaky nad Nitricou, Ješkova Ves nad Nitricou, Mačov a Somorova Ves. Žije zde  obyvatel.\n\nÚzemí obce bylo osídleno již v dávné minulosti. V katastru obce bylo objeveno žárové pohřebiště lužické kultury z let 700 – 400 př. n. l.\nPrvní písemná zmínka o obci je z roku 1210. V obci je opevněný románský římskokatolický kostel Všech svatých z roku 1232.\n\n"}
{"id": "1230499", "url": "https://cs.wikipedia.org/wiki?curid=1230499", "title": "Japan Women's Open 2016 – ženská dvouhra", "text": "Japan Women's Open 2016 – ženská dvouhra\n\nŽenská dvouhra Japan Women's Open 2016 probíhala v polovině září 2016. Do singlové soutěže tokijského tenisového turnaje nastoupilo třicet dva hráček. Obhájkyní titulu byla tenistka Yanina Wickmayerová, kterou v úvodním kole vyřadila Švýcarka Viktorija Golubicová.\nVítězkou dvouhry se stala sedmá nasazená 24letá Američanka Christina McHaleová, jež ve finále zdolala českou tenistku Kateřinu Siniakovou po třísetovém průběhu 3–6, 6–4 a 6–4. V probíhající sezóně si připsala premiérové turnajové vítězství, které představovalo první singlový titul na okruhu WTA Tour. Američanka dokázala otočit ztrátu setu a prolomeného podání ve druhé sadě, když rozhodla sérií osmi gamů v řadě. Na cestě za titulem strávila přes 13 hodin na dvorci, když svedla pět dlouhých třísetových zápasů. \n"}
{"id": "1230500", "url": "https://cs.wikipedia.org/wiki?curid=1230500", "title": "Coupe Banque Nationale 2016 – ženská dvouhra", "text": "Coupe Banque Nationale 2016 – ženská dvouhra\n\nŽenská dvouhra Coupe Banque Nationale 2016 probíhala v polovině září 2016. Do singlové soutěže québeckého tenisového turnaje nastoupilo třicet dva hráček. Obhájkyní titulu byla 38. hráčka žebříčku Annika Becková z Německa, kterou v úvodním kole vyřadila česká kvalifikantka Barbora Štefková, figurující na 112. příčce. Pro Češku to byl první kariérní zápas v hlavní soutěži okruhu WTA Tour. \n\nVítězkou dvouhry se stala nenasazená 19letá Francouzka Océane Dodinová, jež ve finále zdolala Američanku Lauren Davisovou po dvousetovém průběhu 6–4 a 6–3. Na okruhu WTA Tour tak získala premiérové turnajové vítězství, když vůbec poprvé postoupila do čtvrtfinálové fáze. Po turnaji se na žebříčku WTA z 19. září 2016 premiérově posunula do elitní světové stovky, když jí patřila 93. příčka. \n"}
{"id": "1230501", "url": "https://cs.wikipedia.org/wiki?curid=1230501", "title": "Rinca", "text": "Rinca\n\nRinca či též Rintja je ostrov v indonéské provincii Východní Nusa Tenggara. Z geografického hlediska Rinca spadá do souostroví Malé Sundy. Ostrov je známý výskytem varana komodského (\"Varanus komodoensis\"), proto je spolu se sousedním o něco větším ostrovem Komodo součástí Národního parku Komodo.\n\nRozloha ostrova je 198 km². Žije zde zruba 1000 obyvatel, největším sídlem je Kampung Rinca na severovýchodě ostrova. Turisty je ostrov méně navštěvovaný než známější Komodo.\n\n"}
{"id": "1230508", "url": "https://cs.wikipedia.org/wiki?curid=1230508", "title": "Zeitgeschichte (časopis)", "text": "Zeitgeschichte (časopis)\n\nzeitgeschichte (psáno s malým písmenem na začátku) je rakouský odborný historický časopis, věnující se rakouským dějinám 20. století. Časopis založila Erika Weinzierl v roce 1973. Obsahuje příspěvky z politických, hospodářských, sociálních, genderových a kulturních dějin a z dějin idejí. Časopis vychází 6x ročně. Od roku 2005 jej vede Oliver Rathkolb jako hlavní řídící vydavatel, druhým vydavatelem je Rudolf G. Ardelt.\n\n"}
{"id": "1230515", "url": "https://cs.wikipedia.org/wiki?curid=1230515", "title": "Seznam vrcholů v Křivoklátské vrchovině", "text": "Seznam vrcholů v Křivoklátské vrchovině\n\nSeznam vrcholů v Křivoklátské vrchovině obsahuje pojmenované křivoklátské vrcholy s nadmořskou výškou nad 550 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 550 m. Celkem jich je 30, z toho 2 s výškou nad 700 m a 9 s výškou nad 600 m. Nejvyšší z nich se nacházejí v okrsku Radečská vrchovina. Nejvyšší horou je Radeč s nadmořskou výškou 721 m.\n\nSeznam vrcholů podle prominence obsahuje všechny křivoklátské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 8. Nejprominentnějším vrcholem je Radeč (263 m), která je zároveň vrcholem nejvyšším.\n\n"}
{"id": "1230516", "url": "https://cs.wikipedia.org/wiki?curid=1230516", "title": "Nizozemská Brazílie", "text": "Nizozemská Brazílie\n\nNizozemská Brazílie (\"Nederlands-Brazilië\") nebo také Nové Holandsko (\"Nieuw-Holland\") byla krátce existující kolonie Spojených provincií nizozemských na východním pobřeží Jižní Ameriky.\n\nV 16. století bylo pro Portugalsko významným zdrojem příjmů pěstování cukrové třtiny v jejich brazilských državách. Nizozemsko se po získání nezávislosti snažilo stát velmocí a vyhlásilo program \"Groot desseyn\", kterým chtělo připravit Španěly a Portugalce (kteří roku 1580 vytvořili Iberskou unii) o jejich zámořská území. Roku 1602 začaly útoky nizozemských lodí na brazilské pobřeží, roku 1621 byla založena Nizozemská západoindická společnost. V letech 1624-1625 Nizozemci nakrátko ovládli Salvador.\n\nV únoru 1630 nizozemská flotila dobyla Olindu a v březnu téhož roku Recife, které se pod názvem Mauritsstad stalo hlavním městem nové kolonie, jejíž území se postupně rozšířilo na značnou část brazilského severovýchodu. Roku 1637 se stal guvernérem Johan Maurits van Nassau-Siegen, který zval do země prominentní intelektuály, investoval do veřejných staveb, vyslal také Hendrika Brouwera na výpravu do Chile, kde měl založit další osady. V roce 1641 obsadili Nizozemci Angolu, odkud přiváželi otroky na třtinové plantáže. Významnou skupinou mezi nizozemskými osadníky byli židé, pro které byla v Mauritsstadu zřízena roku 1636 první synagoga na americkém kontinentu Kahal Zur Israel.\n\nVnitřní krize neumožňovala mateřské zemi okupanty z Brazílie vyhnat, ale proti Nizozemcům, kteří násilně zaváděli protestantismus, povstali roku 1645 katoličtí starousedlíci, které vedli André Vidal de Negreiros a černoch Henrique Dias. Postavení kolonizátorů zhoršilo i odvolání schopného guvernéra Nassau-Siegena pro neshody s vedením západoindické společnosti. Roku 1648 guvernér Rio de Janeira Salvador de Sá znovu dobyl Angolu a přerušil tak dovoz otroků, nutný pro prosperitu kolonie. Roku 1649 porazili povstalci Nizozemce v rozhodující dvojici bitev u Guarapes a 28. ledna 1654 se obležený Mauritsstad definitivně vzdal. V roce 1661 byl podepsán Haagský mír, kterým Nizozemsko oficiálně uznalo portugalskou nadvládu nad celou Brazílií. Úspěšná obrana země, vedená představiteli různých ras, je pokládána za počátek moderního brazilského národa. Památkou na přítomnost Nizozemců je množství nizozemsko-indiánských míšenců, kteří se i po staletích hlásí ke svému původu.\nV Brazílii se období nizozemské kolonizace nazývá \"Tempo dos Flamengos\" (čas Vlámů).\n\n\n"}
{"id": "1230517", "url": "https://cs.wikipedia.org/wiki?curid=1230517", "title": "Leonard Susskind", "text": "Leonard Susskind\n\nLeonard Susskind (* 1940) je profesorem teoretické fyziky na Stanfordově univerzitě a ředitelem Stanfordského institutu pro teoretickou fyziku. Mezi oblasti jeho výzkumu patří teorie strun, kvantová teorie pole, kvantová statistická mechanika a kvantová kosmologie. Je členem Národní akademie věd USA, a Americké akademie umění a věd, přidruženým členem fakulty Kanadského Perimeter Institute for Theoretical Physics a profesorem na Korea Institute for Advanced Study.\n\nSusskind je všeobecně považován za jednoho z tvůrců teorie strun,; nezávisle na kolezích (Jóičiró Namusdndndudjbu a Holger Bech Nielsen) představil myšlenku, že částice mohou být ve skutečnosti stavy excitace relativistických strun. V roce 1995 podal rovněž přesnou interpretaci holografického principu na základě teorie strun a v roce 2003 jako první představil myšlenku krajiny teorie strun.\n\nV roce 1998 získal Sakuraiovu cenu.\n\nLeonard Susskind se narodil do židovské rodiny v Bronxu v New Yorku, později se usadil v Palo Alto v Kalifornii. Ve věku 16 let začal pracovat jako instalatér, řemeslo se naučil od svého otce, který onemocněl. Později se zapsal jako student inženýrství do City College of New York a v roce 1962 získal bakalářský titul ve fyzice. V rozhovoru pro \"Los Angeles Times\" připomněl Susskind okamžik, kdy projednával s otcem tuto změnu v kariéře: \"„Když jsem řekl tátovi, že bych chtěl být fyzikem, řekl: 'ne, nebudeš pracovat v obchodě s drogami.' Řekl jsem: \"Ne. Ne lékárník.\" a prohlásil jsem, že budu dělat práci 'jako Einstein.' Bodl mě do hrudníku kusem instalatérské trubky. 'Nebudeš žádný inženýr,' řekl. 'budeš jako Einstein“\". Poté studoval na Cornellově univerzitě pod vedením Petera A. Carrutherse, kde získal v roce 1965 doktorský titul. Byl dvakrát ženatý a má čtyři děti.\n\nNejprve byl asistentem profesora fyziky, poté (v letech 1966–1970) profesorem na Yeshiva University. Následně odešel na rok na Telavivskou univerzitu (1971–1972) a potom se vrátil na Yeshiva University, kde se stal profesorem. V roce 1979 získal profesorské místo na Stanfordově univerzitě, kde působí dodnes.\n\nV roce 1998 byl oceněn Sakuraiovou cenou za své „průkopnické příspěvky k hadronovým strunovým modelům, kalibračním teoriím, kvantové chromodynamice a dynamickému narušení symetrie“. Susskindova práce podle kolegů nese známky „brilantní fantazie a originálních teoretických studií o povaze elementárních částic a sil, které utvářejí fyzikální svět“.\n\nV roce 2007 začal působit jako přidružený člen na fakultě Perimeter Institute for Theoretical Physics ve Waterloo v kanadském Ontariu. Byl zvolen do Národní akademie věd a Americké akademie umění a věd. Je také profesorem na Korea Institute for Advanced Study.\n\nByl jedním z nejméně tří fyziků, kteří kolem roku 1970 nezávisle na sobě objevili poznatek, že Venezianův model dualní rezonance ze silné interakce by se dal popsat kvantově mechanickým modelem strun a byl prvním, kdo navrhl myšlenku krajiny teorie strun.\n\nSusskind je rovněž autorem příspěvků v následujících oblastech fyziky:\n\nSusskind je autorem několika populárně vědeckých knih:\n\nThe Cosmic Landscape: String Theory and the Illusion of Intelligent Design je Susskindovou první populárně-vědeckou knihou. Vydalo ji 12. prosince 2005 nakladatelství Little, Brown and Company. Kniha je Susskindovým pokusem představit nápad antropickou krajinu teorie strun široké veřejnosti. V knize popisuje, jak byla krajina teorie strun téměř nevyhnutelným důsledkem několika faktorů, z nichž jedním byla Weinbergova předpověď kosmologické konstanty z roku 1987. Na otázku, zda existuje důvod, proč je náš vesmír vyladěn pro naši existenci, Susskind odpovídá, že Weinberg odhaduje, že kdyby byla kosmologická konstanta jen o trochu jiná, náš vesmír by přestal existovat.\n\n\"The Black Hole War: My Battle with Stephen Hawking to Make the World Safe for Quantum Mechanics\", publikovaná nakladatelstvím Little, Brown and Company 7. července 2008, je Susskindova druhá vědecko-populární kniha. Jedná se o jeho patrně nejznámější knihu. Vysvětluje v ní svůj postoj k informačnímu paradoxu černých děr, tedy co se děje s informací, která „spadne“ do černé díry. Kniha vychází z diskuse, která začala v roce 1981, kdy došlo k setkání fyziků za účelem pokusu rozluštit některé ze záhad ve fyzice elementárních částic. Během této diskuse Stephen Hawking uvedl, že informace uvnitř černé díry je navždy ztracena. Trvalo 28 let než Susskind zformuloval teorii, která by dokázala, že se Hawking mýlil. Své teorie publikoval v této knize, která je zaměřena na laické čtenáře.\n\nKromě jiného píše: \"„skutečné nástroje pro pochopení kvantového vesmíru jsou nástroje abstraktní matematiky: nekonečně dimenzionální Hilbertův prostor, projekční operátory, unitární matice a mnoho dalších pokročilých principů, které se musíte učit několik let. Ale pojďme se podívat jak se můžeme pokusit pochopit vesmír na pár stránkách“\".\n\nKniha vyšla i v českém překladu jako \"Válka o černé díry: Souboj se Stephenem Hawkingem o záchranu principů kvantové mechaniky\". Knihu vydaly nakladatelství Argo a Dokořán v roce 2013 v rámci popularizační edice ZIP. \n\nV roce 2016 je spoluautorem řady knih vycházejících z jeho přednášek \"The Theoretical Minimum\". První z nich, \"The Theoretical Minimum: What You Need to Know to Start Doing Physics\", byla publikována v roce 2013 a představuje moderní formulací klasické mechaniky.\n\nDruhá kniha \"Quantum Mechanics: The Theoretical Minimum\" byla zveřejněna v únoru 2014. Další kniha by měla být zveřejněna v dohledné době a měla by se věnovat speciální teorii relativity.\n\nSusskind realizuje v rámci kurzů \"Stanford Continuing Studies\" přednášky o moderní fyzice označované jako \"The Theoretical Minimum\". Tyto přednášky později utvořily základ pro knihy se stejným názvem. Cílem kurzů je naučit základní (ale přesné a rigorózní) teoretické základy potřebné ke studiu některých oblastí fyziky. Přednášky zahrnují klasickou mechaniku, teorii relativity, kvantovou mechaniku, statistickou mechaniku a kosmologii včetně fyziky černých děr.\n\nTyto kurzy jsou k dispozici na webových stránkách \"The Theoretical Minimum\", na iTunes a na YouTube. Kurzy jsou určeny pro studenty fyziky a matematiky a matematicky gramotnou veřejnost.. Susskind vysvětluje většinu z používané matematiky, která tvoří základ přednášek. \n\nV přednáškové sérii \"Cornell Messenger Lectures\" vydal v roce 2014 tři přednášky \"The Birth of the Universe and the Origin of Laws of Physics\", které jsou zveřejněny na webových stránkách Cornellovy univerzity.\n\nSmolinova-Susskindova debata odkazuje na řadu intenzivních diskuzí z roku 2004 mezi Lee Smolinem a Susskindem, v nichž Smolin argumentoval, že \"„antropický princip nemůže přinést žádné falsifikovatelné předpovědi a proto nemůže být součástí vědy“\". Smolin publikoval 26. července 2004 článek „Vědecké alternativy k antropickému principu“ a žádal e-mailem Susskinda o komentář. Susskind neměl možnost si jeho práci přečíst a proto požádal o shrnutí argumentů. Smolin to udělal a 28. července 2004 Susskind reagoval tím, že prohlásil, že Smolinova logika \"„může vést k absurdním závěrům“\". Následujícího dne Smolin odpověděl, že \"„pokud se velká skupina našich kolegů cítí pohodlně, když věří teorii, u níž nemůže být prokázáno že je neplatná, pak by pokrok vědy mohl uvíznout, což vede k situaci, v níž ovládnou naši pozornost falešné, ale nefalsifikovatelné teorie“\". Následoval další dopis Susskinda, v němž udělal pár poznámek o Smolinově teorii „kosmického přirozeného výběru“. Smolinova-Susskindova debata nakonec skončila souhlasem obou s tím, že bude napsán poslední dopis, který bude zaslán na webové stránky \"edge.org\" s tím, že musí být splněny tři podmínky: (1) Každý napíše jen jeden dopis; (2) Ani jeden z autorů neuvidí předem dopis toho druhého; (3) Žádné změny po zveřejnění.\n\nSusskind byl blízkým přítelem Richarda Feynmana, přesto s ním nikdy nevydal vědeckou práci. Susskind vždy nazýval Feynmana jako „Dick“. A naopak Feynman na konferenci ve Francii označoval Susskinda jako „Leonardo“, protože si procvičoval svoji francouzštinu.\n\nV roce 2016 se stal pradědečkem.\n\n"}
{"id": "1230518", "url": "https://cs.wikipedia.org/wiki?curid=1230518", "title": "Hrabový potok", "text": "Hrabový potok\n\nNázev Hrabový potok má více vodních toků:\n\n"}
{"id": "1230519", "url": "https://cs.wikipedia.org/wiki?curid=1230519", "title": "Grúňový potok", "text": "Grúňový potok\n\nNázev Grúňový potok má více vodních toků:\n\n"}
{"id": "1230520", "url": "https://cs.wikipedia.org/wiki?curid=1230520", "title": "Hradský potok", "text": "Hradský potok\n\nNázev Hradský potok má více vodních toků:\n\n"}
{"id": "1230521", "url": "https://cs.wikipedia.org/wiki?curid=1230521", "title": "Magdiel Estrada", "text": "Magdiel Estrada\n\nMagdiel Estrada Cala (* 26. srpna 1994) je kubánský zápasník–judista.\n\nNa mezinárodní scéně se pohybuje od roku 2013 v lehké váze. Připravuje se v Havaně pod vedením Justa Nody. V roce 2015 vyhrál pro Kubánce prestižní panamerické hry. V roce 2016 se kvalifikoval na olympijské hry v Riu. V prvním kole vybodoval Čecha Jaromíra Ježka na wazari na zemi dopracovanou technikou o-soto-gari. Ve druhém kole se utkal s Gruzíncem Lašou Šavdatuašvilim a od úvodu prohrával na wazari po technice ura-nage. Gruzínec přidal koncem druhé minuty druhé wazari za techniku harai-makikomi a ukončil jeho olympijskou premiéru ve druhém kole.\n\n\n"}
{"id": "1230528", "url": "https://cs.wikipedia.org/wiki?curid=1230528", "title": "Vulcan (raketa)", "text": "Vulcan (raketa)\n\nVulcan je nosná raketa od roku 2014 vyvíjená americkou společností United Launch Alliance ve spolupráci s vládou Spojených států amerických jako náhrada za dosluhující stroje Atlas V a Delta IV. První start je plánován na rok 2021.\n\n"}
{"id": "1230552", "url": "https://cs.wikipedia.org/wiki?curid=1230552", "title": "Masarykov dom", "text": "Masarykov dom\n\nMasarykov dom (česky \"Masarykův dům\") je objekt č.p.168 ve slovenské obci Bystrička u Martina, který si v roce 1931 nechala postavit rodina Tomáše Garrigue Masaryka.\n\nPsal se rok 1887 a v té době díky sporům o pravost rukopisů v Čechách již ne tak docela neznámý Masaryk, budoucí první československý prezident, vybírá Turiec, respektive Bystričku a její okolí, s cílem poznat Slováky a jejich jazyk a kulturu. Rodina Masarykových zpočátku jezdila do Bystričky do dvou pronajatých místností k rodině Lehotských, vždy v letním období a téměř pravidelně (poprvé to bylo roku 1888). Podle vzpomínek pamětníků zde mezi obyvateli a rodinou Masarykových panovaly velmi přátelské vztahy. Masarykovi se zde zamlouvala nejen možnost poznat slovenský lid, ale také krásná krajina vhodná k jízdě na koni a okolní hory, které lákaly k výstupům i k lovu. V rámci turistiky či lovu se dle pamětníků nocovalo u vatry pod hřebeny hor, za doprovodu zpěvu slovenských písní. \n\nV roce 1930 bylo podle plánů architekta Jana Pacla započato se stavbou domu, který byl následujícího roku dokončen. Na stavbu dohlížela Alice Masaryková, dcera prezidenta.\n\nDle Ladislava Rapoše exteriér i interiér domu vynikal svou masarykovskou prostotou a čistotou, působil světle a teple. V přízemí byla velká kuchyně, malá jídelna, prezidentova pracovna a hala se vstupem na terasu a do zahrady. V přízemí se též rodina věnovala hudbě. Do prvního patra, kde byly ložnice a hala s terasou, vedly dubové schody a stěny byly lemovány ozdobnými koberci místní produkce.\n\nRapoš uvádí, že obvyklý rytmus dne prvního prezidenta vypadal následovněː vstával brzy ráno, po snídani odcházel do pracovny, kde četl korespondenci a tisk a poté si za dobrého počasí povídal na terase či na zahradě se svými vnoučaty. Na zahradě rostla vrba, z prutu dovezeného z Lán, pod ní byl symbol Československa, stolek s deskou ze slovenského travertinu, který stál na českých cihlách. Z altánku na zahradě byl výhled na panorama Velké Fatry na druhé straně údolí. Po obědě měl prezident oddech a po něm se vydával na vyjížďku na svém koni Hektorovi, na které ho obvykle doprovázel Krejčík, koňský správce. Prezidentova ochranka často neměla lehkou práci, protože prezident vždy vyžadoval, aby se chovali tak, aby je neviděl a navíc jim občas unikal zadním vchodem. Po večeři trávila rodina společný čas v hale a prezident odcházel spát kolem desáté hodiny. \n\nMezi hosty, kteří do Bystričky za rodinou Masarykových přijeli, byli například Edvard Beneš s manželkou, Karel Čapek, Karel Plicka a další osobnosti z Československa i ze zahraničí.\n\nMasarykova rodina si v létě jezdila do Bystričky odpočinout, přesto ale ani zde nezůstali pasivní. Z řady úspěšných projektů, které zde Masarykova rodina realizovala, stojí sa zmínku alespoň některé. Silnice z Bystričky do Martina byla vydlážděna, dnes je sice dlažba zalitá asfaltem, ale zůstala lipová alej, vysazená právě na popud prezidenta. \n\nDalší vybudovanou komunikací byla horská silnice na Martinské hole, postavená po dohodě mezi TGM a tehdejším starostou Martina Jánem Fraňou v době krize, což pomohlo řešit problém nezaměstnanosti v regionu. Jak vzpomíná Ján Fraňo, vnuk starosty Martina, tento projekt se kuriozně zrodil během rozhovoru, který následoval poté, kdy se prezident přidal v horském potoku ke starostovi, který si v něm v rámci prevence proti revmatismu máčel nohy.\n\nPro prezidenta a \"doktorku Alici\" bylo důležité školství. Zvláštní péči nedostala jen škola v Bystričce, při martinském Štefánikově ústavu Alice založila také jesle, školku a pro studenty z venkova také studovnu, čítárnu a zajistila též to, že studenti dostávali teplé jídlo. Nově byla postavena škola v martinské Mudroňovej ulici (1934) a měšťanská škola v Mošovciach (1932). Podle slov Zory Frkáňové těmito aktivitami vyjadřovala Masarykova rodina svůj vztah ke Slovensku, co dělali pro Turiec, dělali pro celé Slovensko.\n\nByla to právě Alice Masaryková, kdo v roce 1919 zakládal Československý červený kříž a tyto své aktivity dále rozvíjela i při pobytech v Bystričce a Martině (do roku 1950 se jmenoval Turčiansky Svätý Martin). V roce 1924 zařídila, že sídlo slovenské pobočky organizace ČSČK vzniklo v Martině. V období 1939-1945 se Masarykův dům dostal pod správu Slovenského červeného kříže a žádnou válečnou újmu díky tomu neutrpěl. Zajímavé bylo, že obyvatelé Bystričky a okolí zůstali i během fašistické vlády silně loajální vůči svému prvnímu prezidentovi a idejím svobodného Československa a v Bystričce tedy nikdo nezradil. \n\nPo roce 1945 přišlo krátké období euforie, které však netrvalo dlouho. Roku 1948 Jan Masaryk za záhadných okolností zemřel, zbytek rodiny odešel do emigrace a Masarykov dom v Bystričce se na následující desetiletí stal barometrem toho, jak se změnily politické poměry. V domě postupně sídlily Archeologický ústav, Slovenská národní knihovna (1951-1953), což bylo ještě období, kdy si zaměstnanci vážili odkazu rodiny a s ničím se nehýbalo. V dalších letech zde byla ubytovna budovaných Stalinových závodů v Martině a zemědělská šlechtitelská stanice, ale to už začalo vybavení domu postupně mizet. Dnes (2016) se inventář již dlouhá desetiletí nachází v objektech různých institucí po celém Slovensku, ale chybí ochota jej do Masarykova domu vrátit, nejčastější alibistickou výmluvou je to, že chybí dobová dokumentace. Klavírní křídlo, na které hrával Jan Masaryk, se nachází ve Slovenském národním muzeu v Martině.\n\nDům dále sloužil jako jesle, školka, sídlilo zde holičství-kadeřnictví a krejčovská dílna, po roce 1990 i vývařovna pro důchodce. \n\nMasarykovy vnučky Anna a Herberta dostaly objekt zpět v rámci svých restitučních nároků v roce 1992. Vznikla dohoda, že objekt zůstane pod obecní správou a bude v něm zřízena památeční místnost. Podařilo se obstarat repliky původního osvětlení a získat i některé kusy původního vybavení domu. Poté ovšem dědičky objekt nečekaně prodaly pražskému podnikateli Šubrtovi, bez toho, aby tento svůj krok konzultovaly s obcí Bystrička. Nový majitel však nezaplatil ani jednu splátku hypotéky a Masarykov dom šel do dražby, kde ho získali současní majitelé, rodina Bartových. Ti v domě bydlí a mají v něm i sídlo své stavební firmy. \n\nRodina Bartových se snaží o údržbu objektu a o obnovu původního interiéru, ale nesetkala se s příliš velkou vstřícností. Původního vybavení se zatím mnoho sehnat nepodařilo, prostory přízemí tedy alespoň vybavili v dobovém stylu. Z původního vybavení se zachovala např. okna, dveře, garnýže, původní štuky na stropech (jsou v každé místnosti jiné), lustr a krb v hale, obraz, nalezený na půdě a vchodová klika se stylizovanou hlavou šakala. \n\nVřelý vztah Masarykovy rodiny ke Slovensku a existence Masarykova domu v Bystričce jsou na Slovensku i v Čechách stále do značné míry neznámé. Totalitní režim lživě popisoval Masaryka jako nepřátele Slováků a po rozdělení Československa se poznání vzájemné historie dostalo na vedlejší kolej. \n\n"}
{"id": "1230554", "url": "https://cs.wikipedia.org/wiki?curid=1230554", "title": "Nathan Rosen", "text": "Nathan Rosen\n\nNathan Rosen (22. března 1909 – 18. prosince 1995) byl americko-izraelský fyzik známý studiemi struktury atomu vodíku. Spolupracoval s Albertem Einsteinem a Borisem Podolskym na propletení vlnové funkce a EPR paradoxu. Einsteinův–Rosenův most, známý také jako červí díra byla teorie Nathana Rosena.\n\nNathan Rosen se narodil v židovské rodině v Brooklynu v New Yorku. Během Velké hospodářské krize absolvoval Massachusettský technologický institut, kde získal bakalářský titul z elektromechanického inženýrství a později magisterský titul a doktorát z fyziky. Jako student publikoval několik prací, v jedné z nich se se snažil vysvětlit strukturu atomového jádra a navrhl existenci neutronů rok před jejich objev Jamesem Chadwickem. Zajímal se také o vlnovou funkci a později o gravitaci, když pracoval jako vědecký pracovník na Michiganské univerzitě a na Princetonské univerzitě.\n\nNa začátku 20. století věda postupovala rychle a objasnění vnitřního fungování atomu bylo jen počátkem dalších objevů. V roce 1900 Max Planck navrhl kvantovou teorii, myšlenku že se všechna energie pohybuje v diskrétním množství tzv. kvantech. V roce 1905 publikoval Albert Einstein svoji speciální relativitu, která výrazně pomohla při pokroku fyziky a chápání vesmíru. Kolem roku 1927 Niels Bohr a Werner Heisenberg ve spolupráci s mnoha dalšími fyziky vyvinuli Kodaňskou interpretaci kvantové teorie, určení pravděpodobnosti pohybu částic. Tyto objevy poskytly model pro strukturu a fungování atomu.\n\nV roce 1934 se Rosen stal Einsteinovým asistentem na Ústavu pro pokročilá studia v Princetonu, tuto pozici zastával až do roku 1936. Při práci s Einsteinem poukázal Rosen na zvláštnosti Einsteinovy studie zahrnující propletení vlnové funkce a v koordinaci s Borisem Podolskym vypracoval o tomto odbornou práci. Práce s názvem \"Může být kvantověmechanický popis fyzikální reality považován za úplný?\" představila tyto jevy ve formě Einsteinova-Podolského-Rosenova paradox neboli EPR paradoxu. Einstein podporoval Rosena, aby pokračoval ve své kariéře ve fyzice v Izraeli. Einstein a Rosen dále objevili matematické řešení pro typ červí díry spojující vzdálené oblasti v prostoru. Toto řešení bylo později známo jako Einsteinův-Rosenův most, neboli Schwarzschildova červí díra. Nalezeno bylo sloučením matematických modelů, černé díry a bílé díry, pomocí Einsteinových polních rovnic. Einsteinovy-Rosenovy mosty jsou čistě teoretické. V roce 1962 prokázali teoretičtí fyzikové John A. Wheeler a Robert W. Fuller, že tento typ červích děr je nestabilní.\n\nPozději obrátil Rosen svou pozornost k učení a zřízení nových univerzit. Poté, co krátce pracoval v Sovětském svazu na Kyjevské univerzitě se vrátil do Spojených států, kde od roku 1941 vyučoval na University of North Carolina v Chapel Hill, zůstal zde až do roku 1952. V roce 1953 se přestěhoval do Izraele, kde nastoupil na Technion-Izraelský technologický institut v Haifě. Během této doby byl Rosen poradcem Ashera Perese. Univerzita má nyní série přednášek pojmenované po něm. Byl prezidentem Ben Gurionovy univerzity v Negevu. Dále pomohl založit Izraelskou akademii věd a klasického vzdělávání, Fyzikální společnost Izraele (v letech 1955-1957 byl jejím prezidentem) a Mezinárodní společnost pro obecnou relativitu a gravitaci (prezidentem v letech 1974-1977). Byl velmi aktivní v podpoře zakládání institucí vyššího vzdělávání v Izraeli.\n\nJedním z jeho příspěvků v moderní fyzice a proslulých objevů je formulace struktury vodíkové molekuly, tedy molekuly, kde žádné elektrony nemají určité kvantové číslo, ale dvojice elektronů je v čistém kvantovém stavu. \n\n\n"}
{"id": "1230556", "url": "https://cs.wikipedia.org/wiki?curid=1230556", "title": "Andrej Linde", "text": "Andrej Linde\n\nAndrej Dmitrijevič Linde (Rusky: Андрей Дмитриевич Линде\n(* 2. března 1948) je rusko-americký teoretický fyzik a profesor fyziky na Stanfordově univerzitě. Linde je jedním z hlavních autorů teorie inflačního vesmíru, stejně jako teorie věčné inflace a inflačního multivesmíru. Bakalářský titul získal na Lomonosovově univerzitě. V roce 1975 získal doktorský titul Linde na Lebeděově fyzikálním institutu v Moskvě. Pracoval v Evropské organizaci pro jaderný výzkum. V roce 1989 se přestěhoval do USA, kde se stal profesorem fyziky na Stanfordově univerzitě. Za práci na inflaci získal řadu ocenění, v roce 2002 mu byla udělena Diracova medaile, spolu s ním ji získali Alan Guth z MIT a Paul Steinhardt z Princetonu. V roce 2004 získal spolu s Alanem Guthem Gruberovu cenu za rozvoj inflační kosmologie. Dále obdržel Kavliho cenu \"za průkopnickou teorie kosmické inflace\" společně s Alanem Guthem a Alexejem Starobinským.\n\nBěhem let 1972 - 1976 vyvinuli David Kirzhnits a Andrej Linde teorii kosmologických fázových přechodů. Podle této teorie nebyl velký rozdíl mezi slabou, silnou a elektromagnetickou interakcí ve velmi raném vesmíru. Tyto interakce od sebe odlišovat až postupně, když došlo ke kosmologickýcm fázovým přechodům, vesmír se začal více rozpínat a ochlazovat. V roce 1974 Linde zjistil, že hustota energie skalárního pole, které narušuje symetrii mezi různými interakcemi, může souviset s vakuovou energií hustoty (kosmologickou konstantou) v Einsteinových rovnicích. V letech 1976 - 1978 Linde prokázal, že uvolňování této energie během kosmologických fázových přechodů může být dostatečné k ohřevu vesmíru.\n\nTato pozorování se stala důležitými pro první verzi inflační teorie vesmíru, kterou navrhl Alan Guth v roce 1980. Tato teorie se nyní nazývá Stará teorie inflace\na byla založena na předpokladu, že vesmír byl zpočátku horký. Poté došlo ke kosmologickým fázovým přechodům a dočasně uvízl v podchlazeném metastabilním vakuovém stavu (falešném vakuu). Vesmír pak exponenciálně expandoval, dokud nedošlo k narušení falešného vakua a vesmír se stal znovu horkým. Tato myšlenka vyvolala velkou pozornost, protože by mohla poskytnout unikátní řešení mnoha složitých problémů standardní teorie velkého třesku. Zejména by mohla vysvětlit, proč je vesmír tak velký a tak jednotný. Nicméně jak si Guth okamžitě uvědomil, tento scénář nefungoval tak, jak bylo zamýšleno: Rozpad falešného vakua by učinil vesmír velmi nehomogenním.\n\nV roce 1981 vyvinul Linde další verzi inflační teorie, kterou nazval nový inflační model.\nProkázal, že k exponenciálně rychlé expanzi vesmíru by mohlo dojít nejen ve falešném vakuu, ale také při pomalém přechodu z falešného vakua. Tato teorie řeší problémy původního modelu navrženého Guthem při zachování většiny jeho atraktivních rysů. O několik měsíců později podobný scénář navrhli Andreas Albrecht a Paul Steinhardt, který se odkazoval na Lindeho práci. Brzy po tom si ale uvědomil, že i nový inflační scénář má některé problémy. Většina z nich vznikla, protože učinil standardní předpoklad, že raný vesmír byl na počátku velmi horký a k inflaci došlo během kosmologických fázových přechodů.\n\nV roce 1983 Linde opustil některé klíčové principy starého a nového inflačního modelu a navrhl obecnější inflační teorie chaotické inflace. Chaotická inflace se vyskytuje v mnohem širší třídě teorií, bez nutnosti předpokladu počáteční tepelné rovnováhy. Základní principy tohoto scénáře se staly součástí většiny v současné době existujících realistických verzí inflační teorie. Chaotická inflace změnila způsob, jakým přemýšlíme o začátku inflace. Později Linde také navrhl možné změny způsobu, jakým může inflace skončit, tím, že vyvíjí hybridní inflační scénář. V tomto modelu inflace končí kvůli \"vodopádu\" nestability.\n\nPodle inflační teorie se všechny elementární částice ve vesmíru objevily po konci inflace, v tzv. procesu ohřívání. První verze teorie znovuohřátí vesmíru, což je v podstatě teorie vzniku hmoty ve vesmíru, byla vyvinuta v roce 1982 Alexanderem Dolgovem a Lindem a také L. F. Abbottem, Edwardem Farhim a Markem B. Wisem. V roce 1994 byla tato teorie pozměněna L. A. Coffmanem, Lindem a Starobinským. Ukázali, že proces tvorby hmoty po inflaci může být mnohem efektivnější v důsledku účinku parametrické rezonance.\n\nSnad nejdalekosáhlejší předpovědi provedené Lindem souvisely s tím, co se nyní nazývá teorie inflačního multivesmíru nebo krajina teorie strun. V letech 1982-1983 si Steinhardt, Linde a Alexander Vilenkin uvědomili, že pokud exponenciální expanze v novém inflačním scénáři začne, pokračuje v některých částech vesmíru bez konce. Na základě tohoto scénáře navrhl Linde model sebereprodukujícího se vesmíru skládajícího se z různých částí. Tyto části jsou exponenciálně velké a jednotné, a to kvůli inflaci. Proto pro všechny praktické účely každá z těchto součástí vypadá jako samostatný minivesmír nebo kapsa vesmíru, nezávisle na tom, co se děje v jiných částech vesmíru.\n\nObyvatelé každé z těchto částí by si mohli myslet, že vesmír vypadá všude stejně a hmotnosti elementárních částic, stejně jako zákony jejich interakcí, musí být stejné po celém světě. Nicméně v souvislosti s inflační kosmologií se zdá, že různé kapesní vesmíry mohou mít různé zákony v každém z nich. Tedy náš svět, místo toho, aby byl jediný sférický, symetricky se rozšiřující balón, je obrovský fraktální inflační multivesmír, skládající se z mnoha různých kapesních vesmírů s různými vlastnostmi. To předpokládá jednoduchý vědecký výklad kosmologického antropického principu. Náš svět se může skládat z různých částí, ale můžeme žít pouze v těch částech multivesmíru, které mohou podporovat život, tak jak ho známe.\n\nNe všechny tyto myšlenky přitahovaly velkou pozornost v té době, zčásti proto, že antropický princip je velmi nepopulární, zčásti i proto, že nový inflační scénář nefungoval zcela uspokojivě a byl nahrazen chaotickým inflačním scénářem. Nicméně v roce 1986 Linde zjistil, že v mnoha verzích chaotického inflačního scénáře proces exponenciálního rozpínání vesmíru také pokračuje v některých částech vesmíru navždy. Linde nazývá tento proces věčnou inflací. Kvantové fluktuace vytvořené během věčné chaotické inflace jsou tak velké, že mohou snadno tlačit různé části vesmíru z jednoho vakuového stavu do druhého, a dokonce i měnit efektivní počet dimenzí časoprostoru.\n\nVýznamného pokroku v této oblasti bylo dosaženo, když byla teorie inflačního multivesmíru realizována v rámci teorie strun. V roce 2000 Raphael Bousso a Joseph Polchinski navrhli pomocí režimu věčné inflace a přechodů mezi mnoha různými typy vakua v teorii strun řešení problému kosmologické konstanty. V té době byly již známy nestabilní nebo metastabilní vakua teorie strun. Možný mechanismus vakuové stabilizace teorie strun byl navržen v roce 2003 Shamitem Kachruem, Renatou Kalloshovou, Lindem a Sandipem Trivedim, který také zjistil, že všechna tato vakua popisující rozpínání vesmíru jsou metastabilní, tedy že se musí nakonec rozpadat. Poté Michael R. Douglas a jeho spolupracovníci odhadli, že celkový počet různých vláknitých typů vakua může být 10 nebo i více, a Leonard Susskind vyvinul krajinu teorie strun - scénář založený na vyšetřování kosmologických fázových přechodů mezi různými vakui teorie strun.\n\nJedním z hlavních problémů této teorie je nalezení pravděpodobnosti, že žijeme v každé z těchto různých částí vesmíru. Jakmile je však teorie strun vyvolána, je velmi obtížné se vrátit k předchozímu obrázku jediného vesmíru. Aby se tak stalo, bylo by třeba dokázat, že pouze jedna z mnoha vakuových teorií strun je ve skutečnosti možná, a navrhnout alternativní řešení mnoha problémů, které lze řešit pomocí antropického kosmologického principu v kontextu teorie inflačního multivesmíru.\nLinde pokračuje v práci na teorii inflačního multivesmíru. Také pracuje na vývoji moderní verze inflační teorie založené na teorii strun a supergravitace, která by měla být dostatečně flexibilní, aby řádně popsala obrovské množství nových a očekávaných kosmologických observačních dat.\n\nV červenci 2012 získal Linde jako první spolu s dalšími fyziky Fundamental Physics Prize, vytvořenou fyzikem a podnikatelem Jurijem Milnerem. V roce 2014 získal spolu s Alanem Guthem a Alexejem Starobinským Kavliho cenu, kterou uděluje Norská akademie věd.\n\nLinde je členem Národní akademie věd a Americké akademie umění a věd.\n\nLinde je ženatý s fyzičkou Renatou Kalloshovou. Mají spolu dva syny.\n\n"}
{"id": "1230557", "url": "https://cs.wikipedia.org/wiki?curid=1230557", "title": "Aharonovův–Bohmův jev", "text": "Aharonovův–Bohmův jev\n\nAharonovův–Bohmův jev () je přímé působení magnetického vektorového potenciálu A, nebo skalárního elektrického potenciálu formula_1 na fázi vlnové funkce částice.\n\nV klasické elektrodynamice se vždy uvažuje silové působení elektrického pole E a magnetické indukce B. Je to v souladu s Maxwellovými rovnicemi a technickou praxí. Kromě toho je možné použít potenciálů, které tato pole vytvářejí, jenže to není jednoznačné. Elektrický potenciál může mít libovolnou hodnotu, ale elektrické pole vznikne až v jeho gradientu. Např. uvnitř libovolně nabité vodivé dutiny ve statickém případě nepozorujeme žádné elektrické pole. Podobně i magnetický vektorový potenciál může mít libovolnou konstantní hodnotu, dokonce i gradient, ale až rotace vytvoří magnetickou indukci, která má měřitelné účinky:\n\nV rovnicích kvantové elektrodynamiky naopak od počátku vystupují jen potenciály formula_1 a A, přičemž veškeré pokusy o jejich nahrazení E a B po celá desetiletí selhávaly. V roce 1949 byl v článku zabývajícím se elektronovou optikou zveřejněn myšlenkový experiment, který mohl potvrdit správnost použití potenciálů.\n\nJakir Aharonov a David Bohm na základě toho navrhli a teoreticky popsali dvě varianty experimentu pro formula_1 a A. Základní myšlenkou je, že potenciály vystupují ve vzorcích pro fázový posun vlnové funkce a ten může ovlivnit interferenční obrazec při pokusech typu dvouštěrbinový experiment. Jedná se o integrály z potenciálů integrované po trajektorii částice:\n\nJe zjevné, že potenciály se cestou integrují nezávisle na tom, zda mohou, nebo nemohou vytvářet \"skutečné\" elektrické a magnetické pole.\n\nKlasickým příkladem takové situace je nekonečně dlouhá, válcová cívka, tzv. solenoid. Magnetická indukce B prochází jeho vnitřkem a ven vystupuje z nekonečně vzdálených konců. Vedle takového solenoidu by bylo B=0. Reálný solenoid takto striktní není, ale pokud je dostatečně štíhlý, může být vnější pole vedle středu velmi slabé. Vektorový potenciál A okolo solenoidu tvoří kruhové siločáry a jeho intenzita od povrchu se vzdáleností postupně klesá.\n\nVložíme-li takový solenoid mezi štěrbiny dvouštěrbinového experimentu, povede jedna cesta po a druhá proti směru A. Fáze v obou větvích se tedy budou posouvat opačně a změní výsledný interferenční obrazec.\n\nV případě dvouštěrbinového experimentu s elektrony ale narazíme na nepříjemný technologický problém: Jejich vlnová délka je při prakticky použitelných energiích extrémně krátká a tak musí být štěrbiny velmi blízko. Tak blízko, že se tam v polovině 20. století žádný elektromagnet nemohl vejít. Bohm s Aharonovem místo elektromagnetu použili tenké monokrystaly železa, tzv. whiskery. Jsou velmi tenké a když se zmagnetizují, produkují pole prakticky stejná, jako mikroskopické solenoidy.\n\nExperiment byl proveden s wihiskerem umístěným mezi štěrbiny, těsně za přepážku a výsledná změna interferenčního obrazce odpovídala předpovězenému účinku vektorového potenciálu.\n\nExperiment Aharonova a Bohma provedený roku 1959 měl sice jednoznačný výsledek, ale jednoznačnost byla zřejmá jen po provedení patřičných výpočtů. Proto Akira Tonomura s kolegy provedli roku 1986 v laboratoří firmy Toshiba jeho „čistou verzi“:\n\nPoužili mikroskopický toroidní magnet, který má vnější magnetické pole z principu ještě slabší než solenoid a ten navíc pokryli vrstvou niobu, který ochlazením na 9,1 kelvinu přivedli do supravodivého stavu. Supravodič magnetické pole odstíní absolutně, takže se ven žádné nemohlo dostat. Obrazec byl posunut i za těchto okolností, tzn. čistě jen vlivem vektorového potenciálu A.\n\nAharonov a Bohm provedli i elektrický experiment: Svazek se rozdělí elektronovým biprizmatem na dva, každý z nich se vede separátní kovovou trubičkou a nakonec se spojí, aby došlo k interferenci. Svazky nejsou kontinuální, trubičkami se posílají jen krátké impulzy. Vždy, když se elektrony nacházejí uvnitř trubiček, připojí se na jednu z nich napětí, takže na elektrony působí rozdílné potenciály. Napětí se po chvíli zase vypne, dřív než elektrony dojdou ke konci trubičky. Protože je napětí zapnuté jen v době, kdy se elektrony nacházejí dostatečně hluboko uvnitř, nemůže na ně působit elektrické pole. Přesto byl naměřen posun interferenčního obrazce v závislosti na napětí. Elektrony tedy musely reagovat jen na skalární potenciál formula_1.\n"}
{"id": "1230558", "url": "https://cs.wikipedia.org/wiki?curid=1230558", "title": "Barbora Štefková", "text": "Barbora Štefková\n\nBarbora Štefková (* 4. dubna 1995 Olomouc) je bývalá česká profesionální tenistka. Ve své kariéře na okruhu WTA Tour nevyhrála žádný turnaj. V rámci okruhu ITF získala devět titulů ve dvouhře a dvanáct ve čtyřhře. Od roku 2013 byl domovským oddílem TK Agrofert Prostějov.\n\nNa žebříčku WTA byla ve dvouhře nejvýše klasifikována v únoru 2017 na 154. místě a ve čtyřhře pak v lednu 2019 na 100. místě. Trénovala ji matka Sylva Štefková.\n\nPro dlouhodobé zdravotní problémy s reaktivní artritidou, která jí způsobovala bolesti obou zápěstí, předčasně ukončila profesionální kariéru v červnu 2019 ve věku 24 let. Poslední turnaj odehrála na travnatém Libéma Open 2019 v 's-Hertogenboschi. \n\nV rámci hlavních soutěží událostí okruhu ITF debutovala v červnu 2012, když na turnaji v Jablonci nad Nisou s dotací 10 tisíc dolarů prošla kvalifikačním sítem. Po výhře nad Karolínou Stuchlou ji ve druhém kole vyřadila Maďarka Vanda Lukacsová. Premiérový titul v této úrovni získala během srpna 2013 ve švýcarském Caslanu, když ve finále dvouhry zdolala švýcarskou hráčku Chiaru Grimmovou ve dvou setech. Spolu se Sarou Ottomanovou triumfovala i ve čtyřhře. Na olomoucký ITS Cup 2013 s rozpočtem 100 tisíc dolarů obdržela jako 991. tenistka žebříčku WTA divokou kartu. V úvodním kole podlehla druhé nasazené Barboře Záhlavové-Strýcové, přestože v rozhodující sadě vedla 5–2 na gamy a nedokázala využít žádný z osmi mečbolů.\n\nZ dubnového Lale Cupu 2016, konaného v Istanbulu, si odvezla první trofej z události ITF dotované 50 tisíci dolary. Tituly vyhrála v obou soutěžích. Ve finále dvouhry porazila Rusku Anastasiji Pivovarovovou a ve čtyřhře si po boku uzbecké hráčky Niginy Abduraimovové poradila s párem Lidzija Marozavová a Valentina Ivachněnková.\n\nV hlavní soutěži okruhu WTA Tour debutovala v zářijové dvouhře Coupe Banque Nationale 2016 v kanadském Québecu. Do singlové soutěže postoupila až jako šťastná poražená z kvalifikace poté, co odstoupila Bethanie Matteková-Sandsová. V prvním kole pak překvapivě zdolala druhou nasazenou Němku a obhájkyni titulu Anniku Beckovou, figurující na 38. příčce. Ve druhé fázi nestačila na Belgičanku Alison Van Uytvanckovou. V průběhu turnaje jí ve světové klasifikaci patřila 112. pozice.\n\nDebut v nejvyšší grandslamové kategorii zaznamenala v kvalifikaci ženské dvouhry French Open 2016. Po vyřazení Srbky Jovany Jakšićové skončila na raketě favorizované Daniely Hantuchové.\n\nSezónu 2017 rozehrála na aucklandském ASB Classic, kde postoupila z tříkolové kvalifikace po výhrách nad Paulou Cristinou Gonçalvesovou, Mandy Minellaovou a Terezou Martincovou. V úvodním kole však podlehla krajance a čtvrté nasazené Barboře Strýcové ve dvou setech.\n\nPremiérové finále na okruhu WTA Tour odehrála na travnatém Mallorca Open 2018, když z finále deblové soutěže odešly s krajankou Lucií Šafářovou poraženy od nejvýše nasazeného slovinsko-španělského páru Andreja Klepačová a María José Martínezová Sánchezová až v rozhodujícím supertiebreaku.\n\nDebut v hlavní soutěži nejvyšší grandslamové kategorie přišel v ženském singlu Wimbledonu 2018 po zvládnuté tříkolové kvalifikaci. V úvodním kole dvouhry však na nizozemskou turnajovou dvacítku Kiki Bertensovou uhrála jen pět gamů. Na daném londýnském grandslamu dosáhla nejvyšší procentuální úspěšnost vyhraných míčů po druhém podání ze všech hráček.\n\nV českém fedcupovém týmu neodehrála žádné utkání.\n\nNarodila se roku 1995 v Olomouci. Tenis začala hrát v šesti letech a následujících devět sezón ji trénovala matka Sylvia Štefková (nar. 1970), která ve dvouhře žebříčku WTA nejvýše figurovala v únoru 1993 na 275. místě. Preferuje rychlý a nátlakový herní styl.\n\nV roce 2015 absolvovala olomoucké Gymnázium Čajkovského. Poté nastoupila na dálkové studium oboru trenérství a sport na Fakultě tělesné kultury Univerzity Palackého.\n\n"}
{"id": "1230559", "url": "https://cs.wikipedia.org/wiki?curid=1230559", "title": "Protorenesance", "text": "Protorenesance\n\nProtorenesance (někdy též \"předrenesancece\", či \"protorenaissance\") je označení pro umělecký směr v architektuře, malířství a sochařství 11. a 12. století.\n\nÚzemí, kde se protorenesance vyskytuje, je především Toskánsko a v menším měřítku také Provence a Střední Itálie. Výraz protorenesance pochází od basilejského kunsthistorika Jacoba Burckhardta (1818–1897).\n\nTypickým znakem protorenesance je v románské době příklon kantickým vzorům, v této intenzitě jinde neobvyklý. To se projevuje mj. v prostorovém vnímání či mramorovém obložení (Inkrustaci) budov, které jsou nápodobou římských vzorů.\n\nTyto ideje se staly hlavním uměleckým proudem teprve o 400 let později v renesanci. Byly to např. protorenesanční stavby ve Florencii, které inspirovaly Filippa Brunelleschiho – jednoho z „otců“ renesance – k novým nápadům.\n\nUmělecké formy protorenesance měly také značný politický význam. Jejich užitím byla například ve Florencii vyjádřena zřetelná opozice k císařství. Florencie bylo guelfské město stojící na straně papeže proti císaři, což se projevovalo i v architektuře. Císař byl Němec a jeho architektura byla v románském stylu. A Florencie se v té době, tedy v 11. a 12. století, svou „předrenesancí“ postavila proti říšské architektuře německého císaře, přičemž se inspirovala v období italské antiky, tedy uměleckými formami vlastních dějin.\n\nZnámými příklady ve Florencii jsou kostel San Miniato al Monte (po roce 1013), Baptisterium San Giovanni (vysvěceno 1059) a kostel Santi Apostoli (první svěcení v roce 1075) a v Pise souboru budov katedrály (po roce 1063), včetně slavné \"Šikmé věže v Pise\", \"Campanile\", a v Lukce Sant'Alessandro Maggiore (poprvé vysvěceného v roce 893), přičemž zmíněné budovy patří mezi románské.\n\n"}
{"id": "1230561", "url": "https://cs.wikipedia.org/wiki?curid=1230561", "title": "Zdeněk Hrdina (fotbalista)", "text": "Zdeněk Hrdina (fotbalista)\n\nZdeněk Hrdina (* 13. června 1975) je bývalý český fotbalista, záložník.\n\nV české lize hrál za SK Dynamo České Budějovice. Nastoupil ve 12 ligových utkáních. Na regionální úrovni hrál za týmy FK Olympie Týn nad Vltavou a TJ Slavoj Temelín.\n\n\n"}
{"id": "1230562", "url": "https://cs.wikipedia.org/wiki?curid=1230562", "title": "Jiří Vlček (fotbalista)", "text": "Jiří Vlček (fotbalista)\n\nJiří Vlček (* 25. března 1975) je bývalý český fotbalista.\n\nV české lize hrál za SK Dynamo České Budějovice. Nastoupil ve 1 ligovém utkání.\n\n\n"}
{"id": "1230564", "url": "https://cs.wikipedia.org/wiki?curid=1230564", "title": "Zijád Matar", "text": "Zijád Matar\n\nZeyad Mater, (* 18. prosince 1991) je jemenský zápasník–judista. Na mezinárodní scéně se objevuje s přestávkami od roku 2009. V roce 2016 obrdžel pozvánku od tripartitní komise pro účast na olympijských hrách v Riu, kde vypadl v úvodním kole. Na zahajovácím ceremoniálu olympijských her v Riu nesl vlajku své země.\n\n"}
{"id": "1230570", "url": "https://cs.wikipedia.org/wiki?curid=1230570", "title": "Miguel Murillo", "text": "Miguel Murillo\n\nMiguel Murillo Salazar, (* 29. září 1993 v San José, Kostarika) je kostarický zápasník–judista. Judu se věnuje od 5 let pod vedením svého otce Omara. Jeho strýc Osman se účastnil olympijských her v Londýně v roce 2012. Na mezinárodní scéně se objevuje od roku 2015. V roce 2016 se na něho usmálo štěstí v podobě panamerické kontinentální kvóty pro účast olympijských hrách v Riu, kde vypadl v úvodním kole.\n\n"}
{"id": "1230573", "url": "https://cs.wikipedia.org/wiki?curid=1230573", "title": "Rada církví Blízkého východu", "text": "Rada církví Blízkého východu\n\nRada církví Blízkého východu (též Blízkovýchodní rada církví, angl. \"Middle East Council of Churches\" (MECC), arab. \"مجلس كنائس الشرق الأوسط\") je nadnárodní nezisková ekumenická organizace sdružující křesťanské církve v oblasti Blízkého východu. Sídlo Rady se nachází v libanonském Bejrútu.\n\nMECC byla založena roku 1974 v Nikósii. Jejími členskými církvemi byly pravoslavné církve, staré východní církve a protestantské (evangelické) církve; roku 1990 se k nim připojily i katolické církve. V současnosti má MECC 27 církví, které představují asi 14 miliónů blízkovýchodních křesťanů.\n\nMECC je členkou Světové rady církví.\n\n"}
{"id": "1230576", "url": "https://cs.wikipedia.org/wiki?curid=1230576", "title": "Vojenský hřbitov (Jindřichovice, okres Sokolov)", "text": "Vojenský hřbitov (Jindřichovice, okres Sokolov)\n\nVojenský hřbitov v Jindřichovicích na Sokolovsku se nachází severně od centra obce v zalesněném svahu. Plochu má 1 172 m² a je ve správě obce Jindřichovice. Jižně od Jindřichovic je mauzoleum obětí první světové války, kam byla po konci války uložena většina ostatků zemřelých z vojenského lesního hřbitova.\nMauzoleum které je chráněno jako nemovitá kulturní památka.\n\nV Jindřichovicích byl na počátku první světové války zřízen pracovní tábor pro italské, ruské a srbské zajaté vojáky. Pro jeho potřeby byl na kraji lesa při silnici do Rotavy založen hřbitov. Zajatci zemřelí na tuberkulózu, skvrnitý tyfus, neštovice a jiné nemoci, ale i tělesnou slabost a hlad, zde byli bez prodlev pohřbíváni. Při epidemii denně umíralo kolem čtyřiceti zajatců. Ti pak byli pohřbíváni do společných hrobů po 20–25 zemřelých.\n\nCelkem bylo na hřbitově pohřbeno přibližně 3 850 zajatců. V roce 1926 byly ostatky srbských zajatců jindřichovického tábora exhumovány a přemístěny do mauzolea. Protože se část hřbitova nacházela na blatech, některá těla nebyla rozložena a zůstala mumifikována. Malé dřevěné rakve (70x30x30 cm) pro uložení ostatků stačily pouze pro lebku a zbylé části koster a tak bylo rozhodnuto, že tato těla zůstanou na původním místě. Na místě původního pohřbu zůstaly také ostatky italských zajatců na přání Italské vlády. Během několika týdnů bylo přeneseno do mauzolea přibližně 2 300 ostatků srbských zajatců. Desítky pomníků, které rodinní příslušníci nechali pro své blízké po roce 1918 postavit, zůstaly po exhumacích shromážděny u vchodu. Po exhumacích a převozech zde zůstalo pohřbených přibližně 1 300 Italů a na 50 Rusů. V mauzoleu byly pietně pohřbeny také ostatky zemřelých Srbů z jiných zajateckých táborů, např. z Písku, Chebu, Chodové Plané, Broumova či z Chomutova. \n\nNa hřbitově se pohřbívalo i v průběhu druhé světové války. Na neohraničené srbské části bylo dne 24. června 1949 evidováno 8 hrobů: dva příslušníci SSSR, nadporučík Rudé armády a dva vojíni Rudé armády, polský příslušník, zajatý francouzský vojín, vojín německé armády (údajně dezertér, pověšený pro výstrahu 10. března 1945 na stromě za obcí směrem ke Kraslicím) a čtyři ženy ubité roku 1945 při pochodu hladu.\n\nV roce 1949 proběhly úpravy hřbitova a potom již hřbitov chátral, hroby téměř zmizely, zůstaly jen zbytky oplocení a dva kamenné kříže.\n\nMauzoleum bylo zřízeno v letech 1925–1932 v bývalé vodárně, která stála nad jindřichovickým hřbitovem a sloužila zajateckému táboru. Vybudovala jej vláda Jugoslávie a nechala zde uložit ostatky 7 100 Srbů a 189 Rusů. Myšlenku vybudovat kostnici předložil církevní inspektor Milivoj Cvrčanin. Stavba podle návrhu ruského architekta Vladimira Brandta začala roku 1925 a byla postavena zčásti do terénu a zčásti vyhloubena pod terén do sklepních prostor. V letech 1927–1936 sem bylo převezeno přibližně 7 100 exhumovaných těl srbských válečných zajatců. Protože za války nebyli zajatci pohřbíváni podle národnosti ale podle vyznání, byly do mauzolea přeneseny ještě další malé rakve s ostatky 189 ruských zajatců. Roku 1938 sem bylo uloženo 89 malých plechových rakví s ostatky srbských válečných zajatců z první světové války, které byly exhumovány z několika hřbitovů v Nizozemsku. Celkový počet uložených ostatků dosáhl čísla 7 378 válečných obětí. Jedná se tak o jedno z největších pohřebišť z první světové války na českém území.\n\nZajatecký tábor srbských a ruských zajatců byl zřízen za první světové války v roce 1915 mezi Jindřichovicemi a rotavským lomem na čedič. Postavili jej sami zajatci, kteří pracovali v rotavských železárnách a stavěli chemické závody v Sokolově. Lágrem prošlo celkem na 40 000 zajatců a zemřelo jich zde přibližně 4 000. V táboře byli také srbští civilisté, nejstarší zajatec byl pravoslavný kněz (92 let), nejmladší jeho vnuk (8 let).\n\nV roce 2017 vznikl záměr obnovit pietní místo. Krajský úřad Karlovarského kraje spolu s Lesy ČR nechali zpracovat studii a projekt na revitalizaci místa. Od dubna do října 2018 probíhala realizace. Byla vybudována nová prohlídková trasa mezi původními kamennými kříži, kterou lemují původní náhrobky. Uprostřed byla postavena otevřená lesní kaple. Došlo k vybudování odpočinkových míst s lavičkami, dřevěných povalových chodníčků a schodišť. Pietní místo lemují dřevěné sloupky, které symbolizují původní oplocení. Celkové náklady na realizaci činily 2 540 tis. Kč, z toho Lesy ČR zaplatily 2 260 tis. Kč a Krajský úřad Karlovy Vary 280 tis. Kč.\n\n\n\n"}
{"id": "1230578", "url": "https://cs.wikipedia.org/wiki?curid=1230578", "title": "Abner Waterhouse", "text": "Abner Waterhouse\n\nBenjamin Waterhouse známější pod jménem Abner Waterhouse, (* 11. června 1985 v Apii, Samoa) je samojský zápasník–judista, který od roku 2014 reprezentuje Americkou Samoy. Žije na Novém Zélandě, kde pracuje jako sberač ovoce. Jeho starší bratr Travolta se účastnil olympijských her v Sydney v judu v roce 2000. Na mezinárodní scéně se objevuje od roku 2009. V roce 2012 se na olympijské hry v Londýně nekvalifikoval. Olympijské účasti se dočkal po čtyřech letech už jako reprezentant Americké Samoy. V roce 2016 se na něho usmálo štěstí v podobě oceánské kontinentální kvóty pro účast olympijských hrách v Riu, kde vypadl v úvodním kole.\n\n"}
{"id": "1230580", "url": "https://cs.wikipedia.org/wiki?curid=1230580", "title": "Regresivní levice", "text": "Regresivní levice\n\nRegresivní levice () je označení používané pro část levice, zastávající zpátečnické postoje. Důvodem tohoto paradoxního postoje je tolerance zpátečnických ideologií v důsledku multikulturalismu a kulturního relativismu. Toto označení jako první použil britský aktivista a bývalý člen Hizb ut-Tahrir Maajid Nawaz v roce 2012.\n\n"}
{"id": "1230583", "url": "https://cs.wikipedia.org/wiki?curid=1230583", "title": "Chamara Dharmawardhana", "text": "Chamara Dharmawardhana\n\nChamara Nuwan Dharmawardhana Repiyallage (* 10. května 1992 v Gampole, Srí Lanka) je srílanský zápasník–judista a bývalý atlet-sprintér. Připravuje se v Kolombu jako zaměstnanec armádního letectva. V roce 2016 obdržel pozvánku od tripartitní komise na účast na olympijských hrách v Riu, kde v úvodním kole zaznamenal dílčí úspěch vítězstvím nad samojským judistou na ippon technikou sode-curikomi-goši. V dalším kole však nestačil na gruzínského favorita Lašu Šavdatuašviliho. Přípravu na olympijské hry v Riu absolvoval v rámci grantu Mezinárodního olympijského výboru pod vedení Marjana Fabjana ve Slovinsku.\n\n"}
{"id": "1230585", "url": "https://cs.wikipedia.org/wiki?curid=1230585", "title": "Italské historické státy", "text": "Italské historické státy\n\nÚzemí dnešní Itálie bylo po zhroucení Západořímské říše v roce 476 a následných barbarských nájezdech, až do doby sjednocení Itálie v roce 1860, konglomerací městských států, republik a dalších nezávislých entit. \n\nNásledující seznam zahrnuje italské státy této éry:\n\n\n\n\n\n\n\nMírové smlouvy z Cateau-Cambrésis mezi Alžbětou I. a francouzským králem Jindřichem II. ze 2. dubna a Jindřichem II. a Filipem II. Španělským ze 3. dubna 1559 v Le Cateau-Cambrésis mj. zavázaly Francii k navrácení Piemontu a Savojska savojskému vévodovi, a Korsiku Janovské republice. Ještě významnějším bodem smlouvy bylo potvrzení přímé španělské vlády na Milánem, Neapolí, Sicílií, Sardinií a státem Presidi, a nepřímé vlády (skrze nadvládu nad Toskánskem, Janovem a dalšími menšími státy) severní Itálie. Přirozeným spojencem byl také papež. Jedinými skutečně nezávislými entitami na Apeninském poloostrově tak byly pouze Savojské vévodství a Benátská republika.\n\n\nPo ujednáních utrechtského míru se španělské državy ve Evropě rozdělily. Savojskému vévodství v Itálii připadla Sicílie a části Milánského vévodství, zatímco Karel VI. (arcivévoda rakouský) získal Neapolské království, Sardinii a kus Milánského vévodství spolu s dalšími menšími státy.\n\n\n\n\n\nPo porážce napoleonské Francie byl roku 1815 svolán Vídeňský kongres, který měl přepsat mapu evropského kontinentu. V Itálii byl kongresem obnoven přednapoleonský stav nezávislých vlád, byť přímo řízených nebo silně ovlivněných hlavními evropskými mocnostmi, zejména Rakouskem. Kongres také ukončil existenci dvou republik: Janov byl anektován Sardinií a Benátky spojeny s Milánem do nového království v rámci Rakouského císařství. Boj za sjednocení Itálie byl vnímán především jako agitace proti habsburskému rodu, neboť Rakousko přímo ovládalo převážně italskojazyčnou severovýchodní část dnešní Itálie a zároveň bylo největší silou proti sjednocení. Rakouské císařství energicky potíralo nacionalistické nálady na Apeninském poloostrově, podobně jako jinde na svých územích.\n\n"}
{"id": "1230589", "url": "https://cs.wikipedia.org/wiki?curid=1230589", "title": "Poprad-Tatry ATP Challenger Tour", "text": "Poprad-Tatry ATP Challenger Tour\n\nPoprad-Tatry ATP Challenger Tour byl profesionální tenisový turnaj mužů konaný ve východoslovenském Popradu. Konal se v letech 2015–2018 a řadil se do kvalitativně druhé nejvyšší úrovně mužského tenisu ATP Challenger Tour. \n\nProbíhal v červnovém termínu na otevřených antukových dvorcích. Dějištěm se stal areál Tenisové kurty mesta Poprad v ulici Boženy Nemcovej. V kalendáři okruhu vystřídal challenger Košice Open, který se hrál dvanáct let.\n\nDo soutěže dvouhry nastupovalo třicet dva hráčů a čtyřhry se účastnilo šestnáct párů. Celková dotace k roku 2018 činila 42 500 eur a hráči měli zajištěnu tzv. Hospitality. V čele turnaje stáli bývalí tenisté, ředitelem byl Miloslav Mečíř, výkonným ředitelem Branislav Stankovič a manažerem Marián Vajda.\n\nV roce 2019 organizátor Stankovič turnaj přestěhoval na antukové dvorce TK Slovanu Bratislava, kde se v témže termínu začal hrát pod názvem Bratislava Open. Po vypršení popradské smlouvy mělo dojít k přemístění do Tatranské Lomnice. Mezi důvody nerealizování tohoto záměru Stankovič uvedl nemožnost zajištění kvalitního zázemí a neochotu lomnického primátora, rovněž jako rozšíření startovního pole na čtyřicet osm singlistů.\n\n"}
{"id": "1230594", "url": "https://cs.wikipedia.org/wiki?curid=1230594", "title": "Serifos", "text": "Serifos\n\nSerifos (druhý pád \"Serifu\") ( ) je řecký ostrov v souostroví Kyklady, který leží na západě Egejského moře 14 km severozápadně od Sifnu, 13 km jižně od Kithnu a 40 km severně od Milu. Spolu s blízkými neobydlenými ostrůvky tvoří stejnojmennou obec. Ostrov Serifos má rozlohu 74,331 km² a obec 75,207 km². Obec je součástí regionální jednotky Milos v kraji Jižní Egeis.\n\nV roce 2011 žilo v obci 1420 obyvatel, všichni na hlavním ostrově. Hlavním městem ostrova je město Serifos a největším městem ostrova je město Livadi. Celý ostrov tvoří jednu obec, která se nečlení na obecní jednotky a komunity a skládá se přímo z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\nVlastní ostrov je přibližně kruhového tvaru. Má velmi nepravidelné pobřeží s mnoha malými chráněnými zátokami. Ostrov je hornatý. Jeho nejvyšší bod má nadmořskou výšku 585 m a jmenuje se Troulos.\n\n"}
{"id": "1230600", "url": "https://cs.wikipedia.org/wiki?curid=1230600", "title": "Poprad-Tatry ATP Challenger Tour 2015 – mužská čtyřhra", "text": "Poprad-Tatry ATP Challenger Tour 2015 – mužská čtyřhra\n\nMužská čtyřhra Poprad-Tatry ATP Challenger Tour 2015 probíhala v polovině června 2015. Do deblové soutěže popradského tenisového turnaje nastoupilo šestnáct dvojic. Jednalo se o premiérový ročník soutěže na otevřených antukových dvorcích.\n\nVítězem čtyřhry se stal nenasazený český pár Roman Jebavý a Jan Šátral, který ve finále zdolal slovensko-českou dvojici Norbert Gombos a Adam Pavlásek výsledkem 6–2 a 6–2. Oba šampioni si do žebříčku ATP připsali 90 bodů. Jebavý získal čtvrtý challengerový titul ve čtyřhře a Šátral pak první takový.\n\n"}
{"id": "1230601", "url": "https://cs.wikipedia.org/wiki?curid=1230601", "title": "Mezistátní utkání české hokejové reprezentace v sezóně 2016/2017", "text": "Mezistátní utkání české hokejové reprezentace v sezóně 2016/2017\n\nMezistátní utkání české hokejové reprezentace v sezóně 2016/2017\n\n Česko - Rusko 3:4 (1:1, 0:2, 2:1)\n\n8. září 2016 - Petrohrad \nBranky Česka: 4. Michal Kempný, 47. Martin Hanzal, 58. Tomáš Plekanec \nBranky Ruska: 19. Panarin, 26. Tarasenko, 29. Kučerov, 49. Dadonov. \nRozhodčí: Dwyer (CAN), Olenin (RUS) – Cormier (CAN), Lazarev (RUS)\nVyloučení: 6:5 (1:1) \nDiváků: 6 311 \n\nČesko: Petr Mrázek – Andrej Šustr, Jakub Nakládal, Zbyněk Michálek, Michal Jordán, Roman Polák, Michal Kempný – Jakub Voráček, Tomáš Plekanec, Michal Birner – Ondřej Palát, Martin Hanzal, David Pastrňák – Aleš Hemský, Radek Faksa, Michael Frolík – Dmitrij Jaškin, Vladimír Sobotka, Milan Michálek.\n\nRusko: Bobrovskij – Zajcev, Orlov, Markov, Nestěrov, Marčenko, Kulikov – Kučerov, Kuzněcov, Ovečkin – Tarasenko, Malkin, Kuljomin – Dadonov, Šipačov, Panarin – Namestnikov, Dacjuk, Tělegin.\n\n10. září 2016 - Praha \nBranky Česka: 59. Tomáš Plekanec, Aleš Hemský rozhodující SN \nBranky Ruska: 42. Kučerov\nRozhodčí: Dwyer (CAN), Hribik (CZE) – Cormier (CAN), Suchánek (CZE)\nVyloučení: 6:6 \nDiváků: 13 848 \n\nČesko: Michal Neuvirth – Andrej Šustr, Jakub Nakládal, Roman Polák, Michal Kempný, Zbyněk Michálek, Michal Jordán, Tomáš Kundrátek – Jakub Voráček, Tomáš Plekanec, Milan Michálek – Ondřej Palát, Martin Hanzal, David Pastrňák – Aleš Hemský, Radek Faksa, Michael Frolík – Michal Birner, Dmitrij Jaškin.\n\nRusko: Varlamov – Zajcev, Orlov, Jemelin, Nestěrov, Marčenko, Kulikov – Kučerov, Kuzněcov, Ovečkin – Tarasenko, Malkin, Kuljomin – Panarin, Šipačov, Dadonov – Namestnikov, Anisimov, Tělegin.\n\n14. září 2016 - Pittsburgh \nBranky Česka: 11. Ondřej Palát, 48. Radek Faksa, 52. Tomáš Plekanec \nBranky Výběr S.A. U23: 49. Gostisbehere, 51. Matthews.\nRozhodčí: Furlatt, McCauley – Miller, Cormier (CAN)\nVyloučení: 8:4 (1:1) \nDiváků: 12 332\n\nČesko: Michal Neuvirth (31. Petr Mrázek) – Andrej Šustr, Jakub Nakládal, Roman Polák, Michal Kempný, Zbyněk Michálek, Michal Jordán – Jakub Voráček, Tomáš Plekanec, Milan Michálek – David Pastrňák, Martin Hanzal, Ondřej Palát – Aleš Hemský, Radek Faksa, Michael Frolík – Michal Birner, Roman Červenka, Dmitrij Jaškin.\n\nVýběr S.A. U23: M. Murray (41. Hellebuyck) – Jones, R. Murray, Ekblad, Rielly, Parayko, Gostisbehere – MacKinnon, McDavid, Drouin – Larkin, Scheifele, Matthews – Eichel, Nugent-Hopkins, Gaudreau – Miller, Couturier, Saad.\n"}
{"id": "1230605", "url": "https://cs.wikipedia.org/wiki?curid=1230605", "title": "Osmolalita", "text": "Osmolalita\n\nOsmolalita je množství osmoticky aktivních látek rozpuštěných v jednotce hmotnosti rozpouštědla. Obvykle se vyjadřuje v Osm/kg nebo ve zlomcích této jednotky.\n\nOsmolalita vyjadřuje počet rozpuštěných částic v kilogramu čistého rozpouštědla. Naproti tomu osmotická koncentrace (dříve osmolarita) udává počet rozpuštěných částic v litru výsledného roztoku.\n\nOsmolalita je rovna součinu molality a počtu částic vzniklých disociací jedné molekuly.\n\nSrovnáme-li vodné roztoky glukózy, NaCl a NaSO, všechny o stejné molalitě 1 mol/kg, budou se jejich osmolality lišit. Molekula glukózy nedisociuje, proto je osmolalita tohoto roztoku rovna 1 Osm/kg. Roztok NaCl disociuje tak, že z jedné molekuly NaCl vzniknou dva ionty (Na, Cl), proto osmolalita tohoto roztoku je 2 Osm/kg. Roztok NaSO disociuje na tři aktivní ionty – Na, Na a SO, proto je osmolalita tohoto roztoku 3 Osm/kg. Tento výpočet platí pouze pro ideální, tedy extrémně zředěné roztoky.\n\nVětšina tělesných tekutin jsou však reálné, tj. neideální roztoky, u nichž je reálná osmolalita menší než osmolalita ideální. K získání hodnoty reálné osmolality je třeba znát osmotický koeficient roztoku, kterým se vynásobí hodnota ideální osmolality roztoku.\n\nFyziologická hodnota osmolality plazmy je asi 300 mOsm/kg vody.\n"}
{"id": "1230607", "url": "https://cs.wikipedia.org/wiki?curid=1230607", "title": "Kanton Grevenmacher", "text": "Kanton Grevenmacher\n\nKanton Grevenmacher ( \"\", \")\" se rozkládá na východě Lucemburského velkovévodství.\nNa severu sousedí s kantonem Echternach, na jihu s kantony Remich a Luxemburg a na západě s kantonem Mersch. Na východě pak hraničí s německou spolkovou zemí Porýní-Falc (Rheinland-Pfalz).\n\nKanton se rozkládá na ploše zhruba 211,5 km² a na jeho území v lednu 2016 žilo 28 492 obyvatel.\n\nSprávním střediskem kantonu je město Grevenmacher.\nKanton Grevenmacher je složen celkem z 8 obcí, jimiž jsou:\n\nV tabulce jsou uvedeny počty obyvatel k 1. 1. 2016.\n\n"}
{"id": "1230608", "url": "https://cs.wikipedia.org/wiki?curid=1230608", "title": "Sajndžargal", "text": "Sajndžargal\n\n   \"Sajndžargal je mongolské jméno, v němž Sajndžargal je rodné jméno. Osoba je řazena podle rodného jména.\"\n\nSajndžargal (pchin-jin \"Sài Yīnjírìgālā\", v českém přepisu \"Saj Jin-ťi-ž'-ka-la\"), (* 14. prosince 1989, Vnitřní Mongolsko, Čína) je čínský zápasník–judista, mongolské národnosti.\n\nOd 7 let se věnuje tradičnímu mongolskému zápasu. S judem začínal ve 14 letech na střední sportovní škole ve Wu-lan-čcha-pu. Na mezinárodní scéně se poprvé prosadil v roce 2014 a pod vedením zkušeného korejského trenéra Čong Huna se v roce 2016 kvalifikoval na olympijské hry v Riu. V prvním kole olympijského turnaje rozesmutnil domácí publikum, když dotlačil Alexe Pomba v posledních sekundách zápasu technikou uki-waza na juko. V dalším kole podlehl po minutě boje na ippon krásně provedenou technikou tai-otoši Rusu Děnisi Jarcevovi.\n\n\n"}
{"id": "1230609", "url": "https://cs.wikipedia.org/wiki?curid=1230609", "title": "Rishon Devils", "text": "Rishon Devils\n\nRishon Devils je izraelský hokejový klub z města Rišon le-Cijon, trojnásobný vítěz izraelské ligy. Domácí zápasy hraje na zimním stadionu Ice Peaks v Cholonu. Klub vznikl v roce 2001 a původně se věnoval pouze inline hokeji, oddíl ledního hokeje byl založen v roce 2010 a o rok později začal hrát nejvyšší soutěž. Klubové barvy jsou červená, černá a bílá, předsedou je Moše Elkin. \n\n\nKlub se jako mistr země zúčastnil Kontinentálního poháru 2015/16, kde po porážkách se Zeytinburnu Belediyespor 4:14, HK CSKA Sofia 1:7 a HK Partizan 1:9 skončil na posledním místě kvalifikační skupiny.\n\nDevils mají tři rezervní týmy: Devils-2, kteří hrají také nejvyšší soutěž, a Monsters Rishon a Legion Rishon, působící ve druhé lize.\n\n"}
{"id": "1230612", "url": "https://cs.wikipedia.org/wiki?curid=1230612", "title": "Aleksander Čeferin", "text": "Aleksander Čeferin\n\nAleksander Čeferin (* 13. října 1967 Lublaň) je fotbalový funkcionář. Od roku 2016 zastává funkci prezidenta Unie evropských fotbalových asociací (UEFA).\n\nČeferin vystudoval právo na Univerzitě v Lublani. Poté začal pracovat v rodinné firmě v advokátní kanceláři, která zastupuje řadu profesionálních sportovců a klubů. Později převzal od svého otce post jako ředitel podniku.\n\nJeho prvním kontaktem se světem fotbalu bylo členství ve výkonném výboru FC Litija, slovinského futsalového týmu. Později se stal manažerem NK Olimpija Ljubljana do roku 2011.\n\nV roce 2011 byl zvolen předsedou Slovinského fotbalového svazu. Do druhého funkčního období byl znovu zvolen v únoru 2015. Ve stejném období je také členem právního výboru UEFA a od roku 2015 je místopředsedou.\n\nDne 14. září 2016 byl Čeferin zvolen sedmým předsedou UEFA během 12. mimořádného kongresu v řeckých Aténách. Vyhrál v prvním kole se 42 hlasy z 55 proti Nizozemci Michaelu van Praagovi, který dostal 13 hlasů.\n\nDomluví se pěti jazyky, a sice anglicky, slovinsky, italsky, srbsky, a také chorvatsky.\n"}
{"id": "1230615", "url": "https://cs.wikipedia.org/wiki?curid=1230615", "title": "Jiří Pecha (1971)", "text": "Jiří Pecha (1971)\n\nJiří Pecha (* 12. října 1971 Brno) je český fotbalový trenér a bývalý útočník či záložník. Na vrcholové úrovni se věnoval též futsalu.\n\nJeho manželka Romana je dcerou Rostislava Václavíčka staršího a sestrou Rostislava Václavíčka mladšího.\n\nVyrůstal v Žabovřeskách, s fotbalem začínal v místní TJ Sokol Žabovřesky. V žákovském věku přestoupil do Zbrojovky Brno, v jejímž dresu hrál později i 1. dorosteneckou ligu.\n\nNa vojně hrál za VTJ Tábor ve 3. nejvyšší soutěži, poté se vrátil do Brna – tentokrát však do \"„Královopolské“\". V ročníku 1992/93 byl nejlepším střelcem Moravskoslezské fotbalové ligy s 18 brankami, čímž klubu pomohl k postupu do 2. ligy. Před začátkem sezony 1993/94 přestoupil do třetiligové Slovácké Slavie Uherské Hradiště. S ambiciozním klubem ihned vyhrál MSFL, následně i druhou ligu (1994/95) a postoupil s ním do nejvyšší soutěže.\n\nPo sestupu Uherského Hradiště se vrátil do Brna a hrál za FC Zeman Brno. Na jaře 1998 byl v třetiligovém řeckém klubu AE Tyrnavou, poté se vrátil do Zemanu Brno. V MSFL vstřelil více než 30 gólů.\n\nOd roku 1999 působil v rakouských soutěžích. V Rakousku hrál za USV Raika Kirchberg am Wechsel (1999–2001), Neunkirchen SC (2001–2002), Mistelbach SC (2002–podzim 2003), Deutsch-Wagram ATSV (jaro 2004–podzim 2004), USVG Großrußbach (jaro 2005), opět USV Raika Kirchberg am Wechsel (2005–2006), SVg Breitenau/Schwarzau (2006–2008), SV Bad Erlach (2008–2009), Hadres-Markersdorf UFC (2009–podzim 2011), Klement USV (jaro 2012–duben 2013), Ziersdorf SV Eaton (podzim 2013) a SVU Langau (jaro 2014–říjen 2015). Od května 2013 hrál krátce v FC Svratka Brno. Jejím hráčem se stal i po návratu z Rakouska v říjnu 2015 a je zde dosud registrován (k 1. srpnu 2018).\n\nNa vrcholové úrovni se věnoval též futsalu v brněnském klubu Dino Brno. V nejvyšší soutěži ČR si v průběhu tří sezon připsal 16 startů a 11 vstřelených branek.\n\nZačínal u mládežnických mužstev Zbrojovky, v sezoně 2012/13 trénoval muže ve Slovanu Rosice, který převzal po Karlu Jarůškovi. Ve středu 5. září 2012 vyřadil s třetiligovými Rosicemi prvoligovou Zbrojovku Brno z Poháru České pošty 2012/13. Dále trénoval dorostence v MSK Břeclav a FK Hodonín.\n\n\n"}
{"id": "1230616", "url": "https://cs.wikipedia.org/wiki?curid=1230616", "title": "Italská šlechta", "text": "Italská šlechta\n\nPojem italská šlechta ( \"Nobiltà italiana\") označuje ty italské rody a rodiny, kterým byl udělen šlechtický titul panovníky států existujících na území Apeninského poloostrova uznávaný v Itálii až do roku 1948.\n\nKaždá z nezávislých států na italských územích měla své panovnické rody:\n\nV italských monarchiích byly používány následující tituly:\n\nDo doby sjednocení Itálie do jediného státu (pozdější Italské království) v roce 1860, byl Apeninský poloostrov rozdělen do množství menších a větších států. Mezi nejvýznamnější z nich patřily papežské státy, Království piemontsko-sardinské, a Království neapolské a sicilské, která se později spojila v Království obojí Sicílie, a také republiky Janovská, Pisánská a Benátská.\n\nNásledující seznam rodů zahrnuje italské rody, kterým byla uznávána šlechtická hodonst římsko-německými resp. rakouskými císaři, Svatým stolcem, italskými králi, nebo dalšími někdejšími italskými králi, vévody a knížaty.\n"}
{"id": "1230620", "url": "https://cs.wikipedia.org/wiki?curid=1230620", "title": "Sifnos", "text": "Sifnos\n\nSifnos (druhý pád \"Sifnu\") ( ) je řecký ostrov v souostroví Kyklady, který leží na západě Egejského moře mezi Serifem a Milem, západně od Délu a Paru. Spolu s blízkým neobydleným ostrůvkem Kitriani tvoří stejnojmennou obec. Ostrov Sifnos má rozlohu 73 km² a obec 73,942 km². Obec je součástí regionální jednotky Milos v kraji Jižní Egeis.\n\nV roce 2011 žilo v obci 2625 obyvatel, všichni na hlavním ostrově. Celý ostrov tvoří jednu obec, která se nečlení na obecní jednotky a skládá se ze dvou komunit, které se skládají přímo z jednotlivých sídel, tj. měst a vesnic. V závorkách je uveden počet obyvatel jednotlivých komunit.\n\nVlastní ostrov je přibližně trojúhelníkhového tvaru. Má velmi nepravidelné pobřeží s mnoha malými chráněnými zátokami. Ostrov je hornatý. Jeho nejvyšší bod má nadmořskou výšku 682 m a jmenuje se Profitis Ilias.\n\n"}
{"id": "1230626", "url": "https://cs.wikipedia.org/wiki?curid=1230626", "title": "Barbora Veselá", "text": "Barbora Veselá\n\nBarbora Veselá (* 2. září 1956 Praha) je česká výtvarnice, známá především svou prací na úpravách interiérů evangelických kostelů a modliteben. Maluje též obrazy, vytváří ilustrace aj. Jejím manželem byl akad. architekt Jiří Veselý, do jeho smrti v roce 2006 s ním na řadě děl spolupracovala. Spolu s ním a s architektem Čestmírem Houskou vytvořila pomník Jana Palacha v dlažbě před Národním muzeem.\n\nVystudovala Střední odbornou školu výtvarnou v Praze (1977), poté krátce pracovala ve štukatérské dílně. Pracuje na volné noze jako OSVČ. Žije v Přistoupimi. Má čtyři dospělé děti.\n\n"}
{"id": "1230627", "url": "https://cs.wikipedia.org/wiki?curid=1230627", "title": "Wolfe Creek", "text": "Wolfe Creek\n\nWolfe Creek () se nachází v severní části Západní Austrálie, největšího spolkového státu Australského společenství, 1854 km severovýchodně od západoaustralské metropole Perthu. Impaktní kráter leží 145 km jižně od města Halls Creek a je zároveň středem chráněného území, vyhlášeného pod názvem \"Národní park\" \"Meteoritický kráter Wolfe Creek\" (oficiální anglický název parku je \"Wolfe Creek Meteorite Crater National Park\").\n\nKráter byl objeven v roce 1947 při leteckém průzkumu daného území. V následujícím roce kráter navštívili, prozkoumali a popsali členové australské geologické expedice. Anglické jméno kráteru je odvozeno od názvu nedalekého potoka, pojmenovaném podle Roberta Wolfa, který do kraje přišel jako prospektor v době zlaté horečky v 80. letech 19. století.\n\nJiž od pradávna byl kráter znám původním obyvatelům tohoto území – Austrálcům z kmene Djaru (Jaru), kteří tento přírodní útvar označovali jménem \"Kandimalal.\" Podle mýtů z Času snění (anglický termín \"Dreamtime\") místní potoky, pojmenované anglicky hovořícími osadníky Wolfe Creek a Sturt Creek, vytvořili při plazení krajinou dva duhoví hadi, přičemž jeden z těchto hadů se vynořil ze dna zmíněného kráteru. Byla zaznamenána další pověst o tom, že jednoho dne, když dorůstal měsíc, se objevila pohybující se hvězda, která se rozpálila a spadla na zem. Nastal obrovský záblesk a výbuch a zvedla se oblaka prachu. Lidé se dlouho báli k tomu místu přiblížit.\n\nKráter má téměř pravidelný kruhový tvar o průměru 860 – 875 metrů. Výškový rozdíl mezi horní hranou stěny kráteru a jeho dnem je cca 60 metrů. Původně byl tento rozdíl mnohem větší,dosahoval až 120 metrů, kráter se však v průběhu staletí postupně zaplnil navátým prachem a pískem. Podle výpočtů meteorit, který v tomto místě dopadl na Zemi, mohl vážit více než 50 000 tun a pohyboval se rychlostí 15 kilometrů za sekundu, což je rychlost, při které by bylo možno přeletět území Austrálie během pěti minut.\n\nNa základě vědeckého zkoumání bylo stáří kráteru určeno na zhruba 300 000 let, což odpovídá v geologické terminologii období pleistocénu, nejstaršímu období čtvrtohor. Z archeologického hlediska lze dobu vzniku kráteru zařadit do éry paleolitu.\n\nDopadem meteoritu bylo porušeno zdejší horninové podloží, tvořené kvarcitem a pokryté vrstvou lateritu, což potvrzují stopy na vnitřní straně kráteru. Na vnitřních stěnách i na dně kráteru lze najít úlomky meteoritu, některé z nich jsou zatavené v lateritovém příkrovu. Základním prvkem, z nichž se tyto pozůstatky meteoritu skládají, je železo; z mineralogického hlediska se jedná o oktaedrit typu IIIAB. Po Barringerově kráteru v oblasti Colorado Plateau (Arizona, USA) je Wolfe Creek druhým největším kráterem na světě, v němž byly nalezeny úlomky meteoritu, a který je relativně málo poznamenán erozí.\n\nSložení půdy a mikroklima uvnitř kráteru je odlišné od okolní pouště. V průběhu tisíciletí se zde vytvořil specifický ekosystém, zahrnující též vegetaci včetně vzrostlých stromů. V těchto porostech nacházejí obživu nejen drobní ptáci z čeledi kystráčkovitých, ale i velcí papoušci kakadu inka. Ve skalnatém terénu je možné potkat ještěrku druhu \"Ctenophorus caudicinctus\" , vzácně lze spatřit i klokana rudého. \n\nKe kráteru lze dojet z Halls Creeku po Tanami Road, směřující z města na jih, což představuje zhruba 2 – 3 hodiny jízdy autem. Od parkoviště na vrchol hrany kráteru je zapotřebí ujít asi 200 metrů. Výstup ve skalním terénu je poměrně náročný. Sestup do kráteru není povolen, a to jak z důvodu bezpečnosti návštěvníků, tak i kvůli ochraně živočichů, kteří zde žijí. Nejvhodnější doba k návštěvě je od od května do října, kdy je vcelku stabilní a nepříliš horké počasí. Na cestu je třeba se vybavit dostatečnou zásobou pitné vody, neboť v okolí kráteru neexistují žádné vodní zdroje.\n\nVedoucím vědecké výpravy, která v roce 1948 zkoumala kráter Wolfe Creek, byl australský spisovatel Arthur Upfield, autor románů s hlavním hrdinou, detektivním inspektorem – míšencem jménem Napoleon Bonaparte. Poznatky z průzkumu kráteru využil Arthur Upfield ve svém díle \"The Will of the Tribe\", vydaném v roce 1962 (v ČSSR vyšlo slovensky pod názvem \"Vôľa kmeňa\" v roce 1988).\n\nV tomto článku byly použity některé informace z článků \"Wolfe Creek Crater,\" \"Halls Creek\" a \"Arthur Upfield\" na anglické Wikipedii a \"Wolfe-Creek-Krater-Nationalpark\" na německé Wikipedii.\n\n"}
{"id": "1230638", "url": "https://cs.wikipedia.org/wiki?curid=1230638", "title": "Naxos (regionální jednotka)", "text": "Naxos (regionální jednotka)\n\nNaxos (řecky: ) je jednou z 13 regionálních jednotek kraje Jižní Egeis v Řecku. Zahrnuje území obydlených ostrovů Naxos, Ano Koufonisi, Irakleia, Donousa, Schoinousas, Amorgos a menších okolních neobydlených ostrovů v souostroví Kyklady. Hlavním městem je Naxos. Břehy omývá Egejské moře.\n\nRegionální jednotka Naxos se od 1. ledna 2011 člení na 2 obce, z nichž jedna odpovídá ostrovu Naxos spolu se skupinou ostrovů zvaných Malé Kyklady a druhá ostrovu Amorgos:\n"}
{"id": "1230642", "url": "https://cs.wikipedia.org/wiki?curid=1230642", "title": "Pavel Lainka", "text": "Pavel Lainka\n\nPavel Lainka (22. června 1992 Náměšť nad Oslavou – 10. září 2016 Brno) byl český hokejový rozhodčí, který se stal jedním z ojedinělých případů úmrtí na následky zranění při soudcování zápasu.\n\nNarodil se 22. června 1992 v Náměšti nad Oslavou. V roce 2011 dokončil studium na Střední průmyslové škole a Vyšší odborné škole technické Brno, Sokolská 1. Poté absolvoval bakalářské studium v oboru Energetika, procesy a ekologie na Fakultě strojního inženýrství Vysokého učení technického v Brně, kde v roce 2014 obhájil bakalářskou práci na téma „Metody pro určování vlastností biomasy“. Tamtéž pak pokračoval studiem oboru Energetické inženýrství.\n\nHokeji se zprvu věnoval jako aktivní hráč. Prošel brněnskými mládežnickými kluby, hrál za HCM Warrior Brno, naposledy pak za tým Náměště nad Oslavou.\n\nVe svých 20 letech se však začal věnovat pískání. Vystudoval obor pro rozhodčí na Fakultě sportovních studií Masarykovy univerzity, kde v roce 2015 obhájil bakalářskou práci věnovanou tématu „Zjišťování úrovně vybraných kognitivních schopností rozhodčího ledního hokeje s ohledem na délku praxe“. Stal se jedním z prvních absolventů tohoto oboru. Náležel do programu pro talentované sudí Českého svazu ledního hokeje, při extraligových zápasech Komety vypomáhal jako statistik a od sezóny 2016/17 měl začít působit v první hokejové lize dospělých. \n\nSeznámil se s Kristýnou Švarcovou, místopředsedkyní oblastního sdružení ODS v Brně, a v září 2016 s ní očekával narození dcery.\n\nKdyž Lainka 25. srpna 2016 na zimním stadionu na Úvoze řídil přípravný zápas mladších dorostenců týmu Warrior Brno s hostujícími Mladými Draky Šumperk, krátce před koncem domácí hráč odpaloval puk z obranného pásma a zasáhl jím sudího patrně přes přilbu do spánku. Ten upadl do bezvědomí. Ihned byl přivolán lékař a Lainka byl s těžkým zraněním odvezen do Fakultní nemocnice u sv. Anny. Podle některých médií se údajně později v nemocnici probral a začal komunikovat, po 16 dnech od nehody, v sobotu 10. září, však náhle zemřel. Hokejový svaz vyhlásil při nejbližších extraligových a prvoligových utkáních uctění jeho památky minutou ticha. Rozhodčí nejvyšší hokejové soutěže si označili dresy speciální nášivkou. Také v Kontinentální hokejové lize nesli sudí v následujících úterních zápasech na ruce černou pásku. Kolegové rovněž založili veřejnou sbírku pro pozůstalou – čerstvě šestadvacetiletou – přítelkyni a jejich tehdy očekávanou dceru. V ní se během dvou dnů vybralo 127 tisíc korun, o den později přes 380 tisíc.\n\n\n"}
{"id": "1230644", "url": "https://cs.wikipedia.org/wiki?curid=1230644", "title": "Janja Garnbret", "text": "Janja Garnbret\n\nJanja Garnbret (* 12. března 1999 Slovinsko) je slovinská talentovaná mistryně a reprezentantka ve sportovním lezení (lezení na obtížnost a bouldering). Leze od roku 2006. Získala mnoho titulů na domácích, evropských i světových juniorských závodech a brilantními výkony ve svých 16 letech plynule navázala i na závodech dospělých — od roku 2015, mimo jiné vicemistryně Evropy, v roce 2016 vítězka Rock Masteru, od roku 2016 několikanásobná mistryně světa (od roku 2019 nejvíce zlatých medailí v historii MS) a vítězka světového poháru, čímž se zařadila mezi nejlepší slovinské i světové lezkyně. Na přelomu roku 2017/18 přelezla ve Španělsku dvě cesty obtížnosti 9a.\n\n\n\n"}
{"id": "1230648", "url": "https://cs.wikipedia.org/wiki?curid=1230648", "title": "Kostel svatého Václava (Letohrad)", "text": "Kostel svatého Václava (Letohrad)\n\nKostel svatého Václava římskokatolický kostel v Letohradě vystavený v letech 1680–1685 Hynkem Jetřichem Vitanovským z Vlčkovic. Stojí v těsném sousedství zámku s monumentálním průčelím do náměstí. Kostel je chráněn jako kulturní památka.\n\nKostel byl vystavěn v roce 1680–1685 majitelem panství Kyšperk Hynkem Jetřichem Vitanovským z Vlčkovic (1643–1681). Původně měl jako součást zámku plnit funkci zámecké kaple. Stavba se připisuje italskému mistru staviteli Antoniu Demaggio. Objekt byl posvěcen roku 1681 biskupem královéhradeckým Janem Františkem Kryštofem z Talmberka. V kostele má hrobku i jeho zakladatel Hynek Jetřich Vitanovský z Vlčkovic a byli tam pohřbíváni i někteří další majitelé kyšperského panství.\n\nStavba kostela je provedena v barokním slohu se štukovou výzdobou průčelí a trojicí dveří uprostřed, které vedou do kostelní lodi. Další dveře vlevo ústí do sakristie a dveře vpravo do tzv. Bratrské kaple, pojmenované po Mariánském bratrstvu, založeném Hynkem Vitanovským roku 1665 při kostele orlickém (obec Orlice se v r. 1950 stala součástí Letohradu). Později bylo bratrstvo přeneseno do Kyšperka (od r. 1950 Letohradu) a kaple tak sloužila ke konání pobožností členů bratrstva.\n\nUměleckou zvláštností tohoto kostela je hlavně bohatá štuková výzdoba klenby, která je založena na myšlence, že celý svět a všechno tvorstvo chválí Hospodina (žalm 150 a 148). Tvůrci tohoto díla byli umělci z Milána – snad mistr Giovani Maderna, a tato práce prý stála více peněz než celá stavba kostelní.\n\nDalší pozoruhodností tohoto kostela je obraz sv. Václava na hlavním oltáři. Byl namalován roku 1785 synem ředitele vídeňské malířské akademie Christianem Sambachem (1761–1798). Neobvyklost obrazu spočívá ve vyobrazení Svatého Václava jako orodovníka za lidstvo, ochránce slabých a bezmocných.\n\nZ dalších zajímavostí farního kostela sv. Václava v Letohradě je možno jmenovat obraz \"Kristus se dvěma učedníky\" u pravého předního postranního oltáře. Je pokládán ne-li přímo za dílo Brandlovo, tedy jistě z jeho školy. Uprostřed kostelních stěn jsou umístěny obrazy \"Narození Páně\" po levé a \"Obřezání Páně\" po pravé straně. O nich zaznamenal katecheta měšťanských škol Josef Pícha, že byly malovány místním malířem Antonínem Regnardem. Dle farních zápisů byl však obraz \"Narození Páně\" malován roku 1725 malířem Jakubem Kratochvílem. O obraze \"Obřezání Páně\" záznamy nejsou, autor z 18. století je rovněž neznámý. Plastické obrazy \"Křížové cesty\" z terakoty jsou francouzským výrobkem, dodaným firmou Müller z Innsbrucku roku 1902. Postranní oltáře zdobí obrazy Jana Umlaufa, na místě starších obrazů Antonína Regnarda.\n\nNynější varhany byly postaveny roku 1897 pražským varhanářem Petrem.\n"}
{"id": "1230650", "url": "https://cs.wikipedia.org/wiki?curid=1230650", "title": "František Kalivoda", "text": "František Kalivoda\n\nFrantišek Kalivoda (německy ; 6. ledna 1824 Loučka – 13. listopadu 1858 Vídeň) byl moravský malíř, kreslíř a litograf. \n\nNarodil se v rodině chalupníka Martina Kalivady a manželky Martiny, rozené Glivické (Gliwitzky) v obci Loučka nedaleko Valašského Meziříčí. Studoval výtvarné umění na Akademii výtvarných umění ve Vídni v letech 1845–1850. \n\nZemřel v 34 letech na tuberkulózu.\n\nLiteratura uvádí jako místo úmrtí Františka Kalivody panství barona Horwatha von Szent-György nedaleko Vasváru, Maďarsko (snad Strážky). Místem úmrtí je však Vídeň. Tisk z 10. listopadu 1858 uvádí, že František Kalivoda, malíř z Loučky, se ubytoval v hotelu Matschakerhof. O osm dní později ho Wiener Zeitung uvádí mezi zemřelými dne 13. listopadu 1858 ve vídeňské Všeobecné nemocnici (K. K. Allgemeine Krankenhaus).\n\nOkolo roku 1840 začal publikovat veduty českých moravských a slezských měst, hradů, zámků a dalších památkých míst. Na vedutách zobrazoval v popředí často stafáž rolníků, řemeslníků, měšťanů, výletníků a podobně. Tyto stafáže jsou dnes cenným zdrojem informací o tehdejší společnosti a módě. Veduty vycházely v nakladatelství Eduard Hölzel v Olomouci.\n\nŘadu jeho předloh litografoval August Carl Haun.\n\nOd roku 1846 maloval akvarely ve Vídni. Litografie krajin vydával též u nakladatelství Neumann, kostýmy a kroje kreslil pro nakladatelství Anton Paterno ve Vídni a Eduard Hölzel v Olomouci. V roce 1846 též vytvořil pamětní list balonového letu vzduchoplavce Christiana Lehmanna ve Vídni.\n\nPro olomouckého nakladatele Eduarda Hölzla (1817–1885) vytvořil spolu s Augustem Carlem Haunem (1815–1894) soubor moravských a slezských vedut \"Malerisch-historisches Album von Mähren und Schlesien\" (vydáno 1857–1860). Dále kreslil události (cyklus litografií \"Oktoberrevolution\" s výjevy z říjnové revoluce 1848 ve Vídni) a portréty. \n\n\n\n"}
{"id": "1230655", "url": "https://cs.wikipedia.org/wiki?curid=1230655", "title": "Kostel svatého Filipa a Jakuba (Lukavice)", "text": "Kostel svatého Filipa a Jakuba (Lukavice)\n\nKostel svatého Filipa a Jakuba je římskokatolický orientovaný filiální kostel v obci Lukavice. Je chráněn od 3. 5. 1958 jako kulturní památka České republiky.\n\nKostel existoval už v letech 1344–1350, kdy je Lukavice jmenována v seznamu far. V letech 1639–1726 plnil lukavický kostel funkci farního kostela a byla sem přenesena fara z Orlice, zrušená v roce 1627. V roce 1936 byl kostel opraven z venkovní strany. V roce 1968 byl vysvěcen nový hřbitov a na starý hřbitov u kostela se přestalo pohřbívat. Při úpravě interiéru v roce 1974 byly pořízeny nové lavice.\n\nKostel byl postaven v roce 1639 jako nevelká gotická stavba, dodnes je zachován jako presbytář nynějšího kostela. Pozdější známé přestavby byly prováděny v létech 1639, 1705, 1721 a úprava věže v roce 1878. Venkovský jednolodní kostel, původně pozdně renesanční, dostavěný barokně v letech 1705 a 1721, s mohutnou věží zastřešenou zvonovou helmicí v průčelí. Je hodnotným příkladem regionální barokní sakrální architektury z počátku 18. století.\n\nŘezba ikonograficky pozoruhodného oltáře, snad z roku 1721, představuje vinný kmen, v jehož větvích – po stranách oltářního obrazu sv. Filipa a Jakuba od Jana Umlaufa – jsou reliéfy poprsí apoštolů. Svatostánek je původní a má podobu zeměkoule. Kazatelna je z let 1670–80 a patrně z téže doby jsou dva ornamentálně vymalované výklenky objevené při malbě vnitřku kostela a restauraci hlavního oltáře v roce 1942. V prostorách kostela se nachází dřevěná destička, svědčící pravděpodobně o morové ráně v 16. století. Postranní oltáře byly osazeny obrazy sv. Antonína Paduánského a sv. Apolonie. Obrazy křížové cesty jsou z roku 1827, malovány vídeňským malířem F. Tlathem. V tomto kostele se před oltářem nachází hrob, kde byli pohřbeni někteří majitelé panství Kyšperk. Před levým malým oltářem je další hrobka, kde jsou pohřbeny ostatky farářů lukavických. Kříž po pravé chrámové straně je dílem lukavického rodáka, sochaře Jana Duška (1880–1949), profesora na Uměleckoprůmyslové škole v Chrudimi.\n\n"}
{"id": "1230660", "url": "https://cs.wikipedia.org/wiki?curid=1230660", "title": "Tchien-kung 2", "text": "Tchien-kung 2\n\nTchien-kung 2 ( ,\" pchin-jin: Tiāngōng èr hào\"; doslova: Nebeský palác číslo dvě) je čínská vesmírná stanice typu Tchien-kung. Tchien-kung 2 měl původně odstartovat v roce 2015, aby nahradil stanici Tchien-kung 1, která odstartovala v září 2011. V září 2014 byl start stanice odložen na rok 2016.\n\n15. září 2016 byla vesmírná stanice Tchien-kung 2 vynesena na oběžnou dráhu nosnou raketou Dlouhý pochod 2F. V první fázi byla stanice neobydlená, 18. října 2016 se k ní připojila kosmická loď Šen-čou 11 se dvěma kosmonauty, kteří na vesmírné stanici strávili přibližně 30 dní.\n\nV první polovině roku 2017 má ke stanici vystartovat nepilotovaná kosmická loď Tchien-čou i chao, která má testovat postupy zásobování stanice, doplňování paliva a několik dalších technologií, které jsou potřebné pro stavbu větší stanice v budoucnosti.\n\nDne 19.7.2019 byl projekt Tchien-kung 2 ukončen záměrnou deorbitou a navedením do atmosféry nad jižním Tichým oceánem. Tchien-kung 2 v 16:10 našeho času shořel.\n\nNeměl by to ovšem být poslední z Tchien-kungů, protože roku 2020 bude pravděpodobně vynesen na orbitu další, v pořadí třetí. Vše by mělo údajně být testování na zahájení provozu modulární stanice vypuštěné roku 2022.\n\n"}
{"id": "1230661", "url": "https://cs.wikipedia.org/wiki?curid=1230661", "title": "771 (číslo)", "text": "771 (číslo)\n\nSedm set sedmdesát jedna je přirozené číslo. Římskými číslicemi se zapisuje DCCLXXI a řeckými číslicemi ψοα. Následuje po čísle sedm set sedmdesát a předchází číslu sedm set sedmdesát dva.\n\n771 je:\n\n"}
{"id": "1230668", "url": "https://cs.wikipedia.org/wiki?curid=1230668", "title": "Fülöpháza", "text": "Fülöpháza\n\nFülöpháza je obec v Maďarsku v Báčsko-malokumánské župě v okrese Kecskemét. Žije v ní 841 obyvatel (podle sčítání z roku 2015).\n\nFülöpháza leží ve středním Maďarsku, ve Velké dunajské kotlině. Nejbližším městem je Kerekegyháza, vzdálená 7 km. Vesnice se nachází nedaleko národního parku Kiskunság\n\nVe 12. století žili na tomto místě kočovní kumáni. Po turecké éře zde byly zakládány farmy. Roku 1739 vesnici zasáhl mor a v roce 1831 cholera. Roku 1948 se obec stala samostatnou.\n\n\n"}
{"id": "1230669", "url": "https://cs.wikipedia.org/wiki?curid=1230669", "title": "Kanton Remich", "text": "Kanton Remich\n\nKanton Remich ( \"\", \")\" se rozkládá v jihovýchodní části Lucemburského velkovévodství.\nNa severu sousedí s kantonem Grevenmacher, a na západě s kantonem Esch an der Alzette a Luxemburg. Na východě pak hraničí s německými spolkovými zeměmi Porýní-Falc (Rheinland-Pfalz) a Sársko (Saarland) a na jihu s francouzským regionem Grand Est.\n\nKanton se rozkládá na ploše zhruba 128 km². Správním střediskem kantonu je město Remich.\n\nKanton Remich je složen celkem z 8 obcí, jimiž jsou:\n\nV tabulce jsou uvedeny počty obyvatel k 1. 1. 2016. Na území kantonu v lednu 2016 žilo 20 983 obyvatel.\n\n"}
{"id": "1230670", "url": "https://cs.wikipedia.org/wiki?curid=1230670", "title": "Howard Robertson", "text": "Howard Robertson\n\nHoward Percy \"Bob\" Robertson (27. ledna 1903 – 26. srpna 1961) byl americký matematik a fyzik, známý pro práci ve fyzikální kosmologii a na principu neurčitosti. Byl profesorem matematické fyziky na Kalifornském technologickém institutu a na Princetonské univerzitě.\n\nRobertson udělal důležité příspěvky k matematice kvantové mechaniky, obecné teorii relativity a diferenciální geometrii. Aplikoval relativitu na kosmologii a vyvinul koncept rozpínání vesmíru a dále předpověděl existenci rudého posuvu. Jeho jméno je ale nejvíce spojováno s Poyntingovým–Robertsonovým efektem, což je proces při němž sluneční záření způsobuje ztrátu momentu hybnosti prachu obíhajícího hvězdu. Tento jev popsal z hlediska obecné teorie relativity.\n\nBěhem druhé světové války Robertson pracoval pro National Defense Research Committee (NDRC) a Office of Scientific Research and Development (OSRD). Byl rovněž technickým poradcem ministra války, styčným důstojníkem OSRD v Londýně a předsedou vědeckého poradního odboru Supreme Headquarters Allied Expeditionary Force.\n\nPo válce byl ředitelem skupiny hodnocení zbraňových systémů na Ministerstvu obrany, předsedal Robertson Panel zabývajícím se UFO v roce 1953 a působil jako vědecký poradce Vrchního velitelství spojeneckých sil v Evropě v letech 1954 a 1955. Dále byl předsedou vědecký výbor pro obranu mezi roky 1956 a 1961 a člen vědeckého poradního výboru prezidenta od roku 1957 do roku 1961.\n\nHoward Percy Robertson se narodil v Hoquiam ve státě Washington 27. ledna 1903 jako nejstarší z pěti dětí inženýra George Duncana Robertsona a zdravotní sestry Anny Macleodové. Jeho otec zemřel když mu bylo 15 let. Přes finanční potíže rodiny všichni sourozenci studovali na univerzitě. Robertson začal v roce 1918 navštěvovat Washingtonskou univerzitu v Seattlu. Původně chtěl studovat inženýrství, ale později zvolil matematiku. Bakalářský titul z matematiky získal v roce 1922 a magisterský titul z matematiky a fyziky v roce 1923.<nowiki>[2]</nowiki>\n\nV roce 1923 se Robertson oženil s Angelou Turinskou, studentkou filozofie a psychologie na Washingtonské univerzitě.<nowiki>[2]</nowiki> Měli spolu syna George Duncana, který se stal chirurgem a dceru Mariettu, pozdější manželku historika Peter W. Faye. Na univerzitě se také setkal s Ericem Templem Bellem, který jej přesvědčil pro pokračování studia matematiky na Kalifornském technologickém institutu.<nowiki>[2]</nowiki> Robertson dokončil disertační práci v oboru matematiky a fyzice v roce 1925 pod dohledem Harry Batemana. Práce se týkala \"Dynamických prostoročasů, které obsahují konformní 3-euklidovský prostor\".\n\nPo získání doktorátu obdržel Robertson stipendium National Research Council na Georg-August University of Göttingen v Německu, kde se setkal s David Hilbertem, Richardem Courantem, Albertem Einsteinem, Wernerem Heisenbergem, Erwinem Schrödingerem, Karlem a Martinem Schwarzschildem, Johnem von Neumannem a Eugenem Wignerem.<nowiki>[5]</nowiki> Zjistil, že Max Born má výhrady k jeho konceptu rozpínajícího se vesmíru, který označil za nesmysl.<nowiki>[6]</nowiki> Strávil také šest měsíců na Ludwig Maximilians University v Mnichově, kde byl postdoktorandem u Arnolda Sommerfelda.<nowiki>[7]</nowiki>\n\nPo návratu do Spojených států v roce 1927 se stal asistentem profesora matematiky na Caltechu. V roce 1929 přijal místo jako asistent profesora matematické fyziky na Princetonské univerzitě, kde se v roce 1931 stal docentem a roku 1938 profesorem.<nowiki>[8]</nowiki> Rok 1936 strávil na Kalifornském technologickém institutu.<nowiki>[9]</nowiki> Jeho zájem o obecnou relativitu a diferenciální geometrii vedl ve dvacátých letech k sérii článků.<nowiki>[10]</nowiki><nowiki>[11]</nowiki><nowiki>[12]</nowiki>\n\nRobertson napsal tři důležité práce v oblasti matematiky kvantové mechaniky.<nowiki>[10]</nowiki> V první německy psané práci zkoumal souřadný systém potřebný pro řešení Schrödingerovy rovnice.<nowiki>[13]</nowiki> Ve druhé zkoumal vztah mezi komutativním zákonem a Heisenbergovým principem neurčitosti.<nowiki>[14]</nowiki> A třetí práce se týkala rozšíření druhého případu na \"m\" rozpoznatelnost.<nowiki>[15]</nowiki> V roce 1931 vydal překlad Weylovy knihy \"The Theory of Groups\" \"and Quantum Mechanics\".<nowiki>[10]</nowiki>\n\nV roce 1936 způsobil anonymní kritický dopis psaný Robertsonem vyjadřující se k článku Alberta Einsteina ve\" Physical Review\" Einsteinovo odstoupení z práce.\n\nDalší úspěchy zaznamenal Robertson v použití relativity na kosmologii.<nowiki>[17]</nowiki> Vyvinul koncept rozpínajícího se vesmíru a předpověděl rudý posuv.<nowiki>[18]</nowiki> V roce 1929 to potvrdil Edwin Hubble.<nowiki>[19]</nowiki> Robertson pokračoval v aplikaci teorie spojitých grup v Riemannově prostoru k nalezení všech řešení, které popisují kosmologické prostory. <nowiki>[20]</nowiki> Toto bylo v roce 1936 rozšířeno Geoffreyem Arthurem Walkerem a dnes je práce známa jako Robertsonova–Walkerova metrika.<nowiki>[17]</nowiki>\n\nJednou z nejdůležitějších prací vydaných Robertsonem byla krátká poznámka v \"The Annals of Mathematics\" nazvaná \"\"Poznámka k předchozí práci: Problém dvou těles v obecné teorii relativity\"\". Robertsonovo řešení nebylo v přesnosti překonáno několik desítek let. V dřívější pracích jako Schwarzschildova metrika se centrální těleso nepohybovalo, zatímco Robertsonovo řešení je považováno za řešení dvou těles obíhajících kolem sebe. Nicméně do řešení se nepodařilo zahrnout gravitační záření, takže tělesa na oběžné dráze setrvávají navždy a navzájem se nepřibližují.<nowiki>[21]</nowiki>\n\nRobertsonovo jméno je často spojováno s Poyntingovým–Robertsonovým jevem,<nowiki>[17]</nowiki> což je proces, při kterém sluneční záření způsobuje ztrátu momentu hybnosti prachu obíhajícího kolem hvězdy. S tím souvisí i tlak záření tečný k pohybu prachu. John Henry Poynting popsal tento jev v roce 1903 na základě teorie éteru, která byla poté nahrazena Einsteinovou teorií relativity. V roce 1937 Robertson popsal jev z hlediska obecné teorie relativity.<nowiki>[22]</nowiki>\n\nKromě práce ve fyzice hrál Robertson ústřední roli v americké vědecké inteligenci během a po Druhé světové válce. Byl osloven Richardem Tolmanem krátce po zahájení Druhé světové válce v roce 1939 a začal pracovat pro výbor pro pasivní ochranu proti bombardování. Ta byla absorbována s dalšími skupinami do Divize 2 z National Defense Research Committee (NDRC), Robertson se dále zabýval studium terminální balistiky.<nowiki>[23]</nowiki>\n\nV roce 1943 se Robertson stal hlavním vědeckým styčným důstojníkem Úřadu pro Vědecký Výzkum a Vývoj (OSRD) v Londýně.<nowiki>[23]</nowiki> Stal se blízkým přítelem Reginalda Jonese Victora<nowiki>[24]</nowiki> a Solly Zuckermana. Podílel se na práci kódování radarů a majáků.<nowiki>[25]</nowiki> V roce 1944 se stal technickým poradcem Ministra války a Náčelníkem vědecké Inteligence poradního sboru Supreme Headquarters Allied Expeditionary Force.<nowiki>[23]</nowiki> Jeho znalost němčiny mu pomohla vyslechnout německé vědce, včetně raketových vědců podílejících se na programu rakety V-2.<nowiki>[26]</nowiki> Za přínos k válečnému úsilí získal medaili za zásluhy.<nowiki>[9]</nowiki>\n\nV roce 1947 se Robertson stal profesorem na Kalifornském technologickém institutu. Zůstal tam po zbytek své kariéry s výjimkou období vládní služby.<nowiki>[19]</nowiki><nowiki>[23]</nowiki> Pracoval pro Central Intelligence Agency jako ředitel skupiny hodnotící zbraňové systémy, dále byl členem obdobné skupiny v úřadu ministra obrany a vědeckým poradcem Vrchního velitelství spojeneckých sil NATO v Evropě (SACEUR). V roce 1953 byl předsedou Robertsonova panelu, který zkoumal vlnu zpráv o UFO v roce 1952. Byl předsedou vědecký výbor pro obranu a člen prezidentova vědeckého poradního výboru (PSAC).<nowiki>[23]</nowiki>\n\nByl členem Národní akademie věd, ve které slouží jako vědec zodpovědný za styk se zahraničím od roku 1958 až do své smrti v roce 1961, Americké akademie umění a věd, Americké matematické společnosti, Americké fyzikální společnosti, Americké astronomické společnosti, Americké filozofické společnosti a Společnosti pro průmyslovou a aplikovanou matematiku.<nowiki>[28]</nowiki>\n\nV srpnu 1961 byl hospitalizován poté, co byl zraněn při autonehodě. Prodělal plicní embolii a zemřel 26. srpna 1961.<nowiki>[8]</nowiki> Jeho práce byly darovány do archivu Kalifornského technologického institutu jeho dcerou a zetěm v roce 1971.\n\n"}
{"id": "1230679", "url": "https://cs.wikipedia.org/wiki?curid=1230679", "title": "Salmson 5", "text": "Salmson 5\n\nSalmson 5 byl prototyp dvoumístného pozorovacího letounu pro spolupráci s armádou (kategorie A.2) vyvinutý firmou Salmson v roce 1917. \n\nJednalo se o dvouplošník konstrukčně vycházející z jejího úspěšného typu Salmson 2, od kterého se odlišoval mírně šípovitými křídly s pozitivním stupněním, odlišně tvarovanou svislou ocasní plochou a zvětšenou vodorovnou ocasní plochou, která na rozdíl od všech dosavadních konstrukcí firmy, užívajících plovoucí ocasní plochy, měla i pevnou stabilizační část. \n\nPři zkouškách prototypu bylo zjištěno, že jeho maximální rychlost je o 23 km/h nižší než u standardního Salmsonu 2, a jelikož typ nenabízel výkonnostní výhody ani v dalších oblastech, byly další práce na projektu opuštěny.\n\nÚdaje podle publikace \"French Aircraft of the First World War\"\n\n\n\n"}
{"id": "1230684", "url": "https://cs.wikipedia.org/wiki?curid=1230684", "title": "Civil War (hudební skupina)", "text": "Civil War (hudební skupina)\n\nCivil War je švédská heavymetalová kapela založená v roce 2012 bývalými členy kapely Sabaton. Stejně jako v Sabaton, i zde se členové při psaní textů nechávají inspirovat válkou a historickými bitvami.\n\nV dubnu 2012 opustili Oskar Montelius, Rikard Sundén, Daniel Mullback a Daniel Mÿhr kapelu Sabaton a společně s Nilsem Patrikem Johanssonem založili skupinu Civil War. K té se připojil i Stefan Eriksson. V listopadu 2012 vydali přes Despotz Records extended play \"Civil War\". \n\nRok na to následovalo debutové album \"The Killer Angels\", které se ve Švédsku stalo zlaté (alba se prodalo více jak 20 000 kusů). Po vydání alba začali Civil War vystupovat na festivalech po Švédsku a v únoru 2014 se vydali na své první evropské turné. Během něho navštívili i Česko, kde zahráli v pražském klubu Storm. Jako sedmý člen se ke kapele připojil kytarista Petrus Granar.\n\nKapela poté podepsala smlouvu s vydavatelstvím Napalm Records a začala připravovat druhé studiové album, \"Gods and Generals\", které vydala v květnu 2015. Krátce před vydáním prvního singlu, „Bay of Pigs“, Civil War opustili Oskar Montelius a Stefan Eriksson. Místo hledání náhrady na post baskytaristy se kapela rozhodla pokračovat v pěti členech. 4. listopadu 2016 vyšlo třetí album, které dostalo název \"The Last Full Measure\". Na konci roku 2016 se Johansson rozhodl bez dalších oznámení opustit skupinu. Ostatní členové k tomu prohlásili, že najdou nového zpěváka a všechna ohlášená vystoupení odehrají podle plánu. Jako náhrada byl vybrán americký zpěvák Kelly Sundown.\n\nNa začátku roku 2018 se Civil War zúčastnili jako „speciální host“ evropského turné skupiny Gloryhammer, během něhož odehráli i vystoupení ve Zlíně. Během zbytku roku 2018 skupina plánuje napsat a nahrát nové písně pro připravované album, které by mohlo vyjít do konce téhož roku.\n\n\n\n\n"}
{"id": "1230685", "url": "https://cs.wikipedia.org/wiki?curid=1230685", "title": "George Johnstone Stoney", "text": "George Johnstone Stoney\n\nGeorge Johnstone Stoney (15. února 1826 Hrabství Offaly – 5. července 1911 Londýn) byl irský fyzik. \n\nZavedl termín \"elektron\" jako „základní jednotku množství elektřiny“. Koncept zavedl již v roce 1874 a 1881, slovo potom v roce 1891. Za svého života vydal asi 75 vědeckých prací.\n\nStoney se narodil v Oakley Parku v blízkosti Birru v Hrabství Offaly v Irsku jako syn George Stoney a Anny Blood do staré anglicko-irské rodiny. Navštěvoval Trinity College v Dublinu, kde v roce 1848 získal bakalářský titul. Od roku 1848 do roku 1852 pracoval jako asistent astronoma Williama Parsonse v Birr Castle, kde Parsons postavil největší dalekohled na světě, 72-palcový Leviathan of Parsonstown. Současně Stoney nadále studovat fyziku a matematiku a v roce 1852 získal magisterský titul.\n\nMezi roky 1852 a 1857 byl Stoney profesorem fyziky na Queens College v Galway. Od roku 1857 do roku 1882 byl zaměstnán jako tajemník Queen's university of Ireland se sídlem v Dublinu. Na počátku roku 1880 přijal post vrchní vyšetřovatele státní služby v Irsku, který zastával až do svého odchodu do penze v roce 1893. V tomto roce si vybral sídlo v Londýně v Anglie. Stoney zemřel v roce 1911 ve svém domě v Notting Hill v Londýn. Během své desítky let trvající práce mimo vědu pokračoval ve vlastním vědeckém výzkumu. Sloužil také desítky let jako čestný tajemník a viceprezident Royal Dublin Society, vědecké společnosti vytvořený po vzoru Royal Society of London, a po přestěhování do Londýna Stoney sloužil také v radě této společnosti. Navíc občasně sloužil jako vědecký recenzent výboru Britské asociace pro pokrok vědy na počátku 60 let 19. století.\n\nStoney zveřejnil sedmdesát pět vědeckých prací v různých časopisech ale především v časopisu Royal Dublin Society. Udělal významné příspěvky ke kosmické fyzice a teorii plynů. Odhadl počet molekul v krychlovém milimetru plynu při pokojové teplotě a tlaku z údajů získaných z kinetické teorie plynů. Stoneyho nejdůležitější vědecká práce byla koncepce a výpočet velikosti \"atomů elektřiny\". V roce 1891 navrhl termín 'elektron', který popisoval základní jednotku elektrického náboje a jeho příspěvky k výzkumu v této oblasti položil základy pro objev částice J. J. Thomsonem v roce 1897.\n\nStoney byl zvolen členem Královské Společnosti v červnu 1861 na základě jeho autorství pojednání o\" \"Šíření Vln,\" a příspěvků k molekulová fyzika\".\n\nModerní fyzika zvolila Planckovu délku jako nejvhodnější měřítko pro jednotnou teorii. Planckova délka však byl očekávaná již George Stoneyem. Stejně jako později Planck po něm si Stoney uvědomil, že efekty ve velkém měřítku jako je gravitace a efekty na malém měřítku jako elektromagnetismus přirozeně implikují existenci středních měřítek, na nichž mohou být racionalizovány fyzikální rozdíly. Tato střední škála se skládá z jednotek (Stoneyova jednotková stupnice) hmotnosti, délky, času, a podobně, přesto je hmoty základním kamenem.\n\nStoney hmotnost \"m\" (vyjádřená v současném zápisu)\n\nkde ε je permitivita vakua, \"e\" je elementární náboj, \"G\" je gravitační konstanta, α je konstanta jemné struktury a \"m\" je Planckova hmotnost.\n\nPodobně jako u Planckovy stupnice je rozsah Stoneyových funkcí jako symetrické spojení mezi mikrokosmickými a makrokosmickými procesy obecné. Přesto se zdá jednoznačně orientována na sjednocení elektromagnetismu a gravitace. Například vzhledem k tomu, že Planckova délka je průměr odmocniny z redukované Comptonovy vlnové délky a půl gravitačního poloměru libovolné hmoty, Stoneyho délka je průměr odmocniny z \"elektromagnetického poloměru\" (viz klasický poloměr elektronu) a polovina gravitačního poloměru hmotnosti \"m\":\n\nkde formula_4 je redukovaná Planckova konstanta a \"c\" je rychlost světla. Je však třeba poznamenat, že jde pouze o matematické pojmy, protože musí být nějaký praktický limit na to, jak malé délky můžeme dostat. Pokud je Stoneyho délka minimální délka pak je buď těleso elektromagnetického poloměr nebo polovina jeho gravitačního poloměru fyzikálně nemožná, protože jeden z poloměrů musí být menší než Stoneyova délka. Pokud je Planckova délka minimální, pak je buď těleso redukované Comptonovy vlnové délky nebo polovina jeho gravitačního poloměru fyzikálně nemožná, protože jeden z poloměrů musí být menší než Planckova délka. Navíc Stoneyova délka a Planckova délka nemohou být minimální délky.\n\nPodle současné konvence jsou Planckovy jednotky škálou vakuové energie, pod níž prostor a čas nemají jakýkoli fyzikální význam. Tento předpis nařizuje všeobecné zanedbání Stoneyových jednotek v rámci vědecké komunity. V souvislosti s tím udělal Hermann Weyl pozoruhodný pokus o vybudování jednotné teorie spojení gravitační jednotky náboje se Stoneyho délkou. Weylova teorie vedle k významné matematické inovaci, ale obecně si myslelo, že nemá dostatečný fyzikální význam.\n\nStoney obdržel čestný doktorát z přírodních věd z University of Dublin v červnu 1902.\n\nOženil se svou sestřenicí Margaret Sophia Stoneyovou, s níž měl dva syny a tři dcery. Pro většinu života bydlel v Dublinuv Dundrumu. Ulice na níž žil byla později přejmenována na Stoney Road. Zemřel v Londýně jeho popel byl pohřben v St. Nahi 's Church v Dundrumu.\n\nJeden z jeho synů George Gerald Stoney byl rovněž vědcem, dcera Florence Stoney byla radioložkou a druhá dcera Edith byla jednou z prvních vystudovaných lékařský fyziček v historii. Nejvíce znám je ale Stoneyův synovec žijící v Dublinu fyzik George FitzGerald (1851-1901). Stoney a FitzGerald pravidelně korespondovali o vědeckých záležitostech. Kromě toho se oba angažovali i v politických záležitostech, jak Stoney tak FitzGerald byli aktivními odpůrci Irského autonomního hnutí. Podle jejich názoru, byl duch Irish Home Rule a později Irský nacionalismus v rozporu s duchem vědy. Stoney odstoupil ze své práci na Queen's University v Irsku v roce 1882 na protest proti rozhodnutí vlády zavést \"sektářství\" do systému, Stoney chtěl udržet systém nedenominační, ale vláda přistoupila na Irské katolické požadavky pro katolické instituce.\n\nKrátery na Marsu a na Měsíci jsou pojmenovány na jeho počest.\n\nJeho bratr Bindon Blood Stoney byl inženýrem v Dublin Port a zasloužil se o stavbu hlavních Dublinských mostů a rozvoj nábřeží stejně jako dalších inženýrských projektů.\n\n"}
{"id": "1230686", "url": "https://cs.wikipedia.org/wiki?curid=1230686", "title": "Vevey", "text": "Vevey\n\nVevey (výslovnost ​[vəvɛ]) je město ve Švýcarsku, které má okolo dvaceti tisíc obyvatel. Leží v kantonu Vaud u ústí řeky Veveyse do Ženevského jezera, na úpatí pohoří Les Pléiades.\n\nV místě existovala neolitická kolová osada, Klaudios Ptolemaios uvádí městečko pod názvem Ouikos. Rozvoj města začal v 19. století díky turistice i firmě Nestlé, založené roku 1867. V roce 1875 zde Daniel Peter vyrobil první mléčnou čokoládu. V budově bývalého ředitelství Nestlé bylo roku 1985 zřízeno potravinářské muzeum Alimentarium. Sídlí zde také muzeum fotoaparátů a výtvarné muzeum Jenisch. K turistickým atrakcím patří i zámek Château de l'Aile, neoklasicistní sýpka La Grenette a pravoslavný chrám svaté Barbory. Vevey leží v oblasti na severním pobřeží Ženevského jezera, zvané Švýcarská riviéra, nachází se zde množství luxusních hotelů. V blízkosti města se nachází vinařská oblast Lavaux, jednou za zhruba dvacet let se koná velká slavnost vinobraní Fête des Vignerons. Tradici gastronomie a potravinářského průmyslu připomíná obří socha vidličky, která ční z vod jezera.\n\nVe Vevey se narodili astronaut Claude Nicollier a olympijský vítěz v cyklistice Pascal Richard. Žili tu Jean-Jacques Rousseau, který do města zasadil děj své knihy \"Julie aneb Nová Héloisa\", i Fjodor Michajlovič Dostojevskij, který při pobytu ve Vevey napsal část knihy \"Idiot\". Le Corbusier vytvořil nedaleko Vevey jednu ze svých nejznámějších staveb, vilu Le Lac. Zemřeli zde Henryk Sienkiewicz, Graham Greene a Charles Chaplin (Corsier-sur-Vevey), jemuž město věnovalo sochu (autor John Doubleday) a v dubnu 2016 bylo otevřeno Chaplinovo muzeum.\n\n"}
{"id": "1230691", "url": "https://cs.wikipedia.org/wiki?curid=1230691", "title": "GNU Health", "text": "GNU Health\n\nGNU Health je svobodný software zdravotnický informační systém poskytující následující funkce:\n\n\nJe vytvořen jako multiplatformní, takže může být nainstalován na různé operační systémy (Linux, FreeBSD, MS Windows) a různé databáze (PostgreSQL). Je napsán v programovacím jazyce Python a jako jednu z komponent používá Tryton.\n\nGNU Health vytvořil v roce 2008 Luis Falcón jako projekt na podporu zdraví a prevence nemocí na venkově. Jeho původní jméno bylo Medical. Od té doby se vyvinul v zdravotní a nemocniční informační systém, s multidisciplinárním mezinárodním týmem přispěvatelů. GNU Health je projektem GNU Solidario, neziskové nevládní organisace, která se zabývá zdravím a vzděláváním pomocí svobodného softwaru.\n\nGNU Health je určen pro zdravotnické instituce a vlády, aby jim pomohl se postarat o každodenní klinickou praxi, správu zdrojů a zlepšení veřejného zdraví.\n\nGNU Health využívá model jádra a modulů různými funkcemi, které mohou být zařazeny tak, aby splňovaly potřeby konkrétního zdravotního střediska. Stávající moduly jsou:\n\n\n\n\n\n"}
{"id": "1230695", "url": "https://cs.wikipedia.org/wiki?curid=1230695", "title": "GNU Solidario", "text": "GNU Solidario\n\nGNU Solidario je nezisková organizace, která pracuje na celém světě, poskytujíce zdravotní péči a vzdělávání pomocí svobodného softwaru. Od roku 2005 se podílí na humanitárních projektech různého charakteru, které měly jedno společné: svobodný software.\n\nLuis Falcón, president GNU Solidario, založil organizaci s jedním cílem: \"Doručit zdravotní péči a vzdělávání pomocí Open Source.\"\n\nGNU Health: Svobodný nemocniční a zdravotnický informační systém. GNU Health se uděluje pro sociální bydlení, která byla prohlášena za oficiální GNU balíček Free Software Foundation a přijatý Univerzitou OSN.\n\nIWEEE: mezinárodní konference o e-zdravotnictví v rozvíjejících se ekonomikách. IWEEE je každoroční konference zastánců svobodného softwaru ve zdravotnictví a sociální medicíny. Workshop podporuje svobodný software jako efektivní a etické řešení pro zajištění universálnosti a rovnosti v oblasti zdraví.\n\n"}
{"id": "1230697", "url": "https://cs.wikipedia.org/wiki?curid=1230697", "title": "Stredný potok", "text": "Stredný potok\n\nNázev Stredný potok má více vodních toků:\n\n"}
{"id": "1230698", "url": "https://cs.wikipedia.org/wiki?curid=1230698", "title": "Strieborný potok", "text": "Strieborný potok\n\nNázev Strieborný potok má více vodních toků:\n\n\n"}
{"id": "1230701", "url": "https://cs.wikipedia.org/wiki?curid=1230701", "title": "Shayne Gostisbehere", "text": "Shayne Gostisbehere\n\nShayne Gostisbehere (* 20. dubna 1993, Pembroke Pines, Florida) je americký hokejový obránce hrající v severoamerické National Hockey League (NHL) za tým Philadelphia Flyers, který ho v roce 2012 draftoval ze 78. pozice.\n\nGostisbehera si na Vstupním draftu NHL 2012 vybral ve 3. kole ze 78. pozice celkově tým Philadelphia Flyers.\n\nPředtím hrával na vysokoškolské úrovni v konferenci ECAC Hockey spadající pod National Collegiate Athletic Association (NCAA), kde oblékal dres mužstva Union Dutchmen. V jeho už posledním juniorském roce, byl za vynikající výkony odměněn výběrem do prvního týmu v ECAC Hockey. S týmem získal v roce 2014 národní titul a byl vyzdvihován za za skvělý výkon v utkání s Minnesotou Golden Gophers, kde si připsal 3 asistence a v hodnocení plus/minus měl při výhře 7:4 skvělé číslo +7.\n\nDne 15. dubna 2014 podepsal Gostisbehere jako volný hráč s vedením Philadelphie dvoucestnou smlouvu. Nicméně, v následujícím ročníku 2014/15 odehrál z Flyers jen 2 utkání než byl poslán do farmářské mužstva v American Hockey League (AHL).\n\nGostisbehere udělal na vedení Flyers dojem během tréninkového kempu, který předcházel sezóně 2015/16, avšak nakonec byl poslán zpět do týmu Phantoms. Měsíc po zahájení nové sezóny, dne 14. listopadu 2015, byl Gostisbehere povolán do prvního týmu Flyers, když v utkání proti Carolině Hurricanes zaznamenal hned první bod v National Hockey League (NHL) za asistenci. O tři dny později vstřelil také svou první branku v této soutěži, když překoval amerického gólmana Jonathana Quicka z Los Angeles Kings.\n\nDne 13. února 2016 v utkání proti New Jersey Devils překonal rekord Kanaďana Barryho Becka v počtu zápasů s alespoň jedním kanadským bodem získaných nováčkem, když alespoň jeden bod získal v jedenáctí zápasech po sobě. Dne 20. února 2016 navýšil tuto sérii na 15 utkání, když vstřelil vítěznou branku v prodloužení utkání s Torontem Maple Leafs. Gostisbehere se tak stal prvním nováčkem v historii NHL, jenž v jedné sezóně vstřelil čtyři vítězné branky v prodloužení. Dne 23. února 2016 je úctyhodná série skončila (zastavila se tedy na 15 zápasech), když mu v utkání s Carolinou nepomohl ani nejvyšší čas na ledě v sezóně (25 minut a 17 sekund).\n\nSvou nováčkovskou sezónu dokončil ziskem 46 bodů v 64 zápasech, byl vybrán do Nováčkovského týmu NHL a skončil na druhém místě o ocenění Calder Memorial Trophy pro nejlepšího nováčka sezóny.\n\n"}
{"id": "1230702", "url": "https://cs.wikipedia.org/wiki?curid=1230702", "title": "Die Deutsche Wochenschau", "text": "Die Deutsche Wochenschau\n\nDie Deutsche Wochenschau (doslova \"Německá týdenní revue\") byl německý filmový týdeník v letech 1940 až 1945. Byl vysílán v kinech nacistického Německa, zpravidla mezi kulturním vstupem (\"Kulturfilm\") a hlavním vysílaným filmem, a sloužil jako zpravodaj o aktuálním společenském, ale především válečném dění. Průběžně navazoval na předválečný týdeník \"UFA-Tonwoche\". Jedním ze stěžejních cílů \"Wochenschau\" bylo rovněž šíření nacistické propagandy. Týdně bylo po celé Říši distribuováno zhruba 2000 kopií, přičemž existovaly ještě jazykové mutace pro spojenecké a neutrální státy a zajatecké tábory v zahraničí.\n\nFilmový materiál \"Wochenschau\" byl z velké části pořizován válečnými zpravodaji na frontě (Propagandakompanie – PK). Tito zpravodajové spadali zpravidla pod Wehrmacht. Jako hlasatel týdeníku byl zaměstnán filmovými studii UFA Harry Giese, rozhlasový reportér a bývalý divadelní herec, který namluvil také propagandistický film \"Der ewige Jude\" (1940).\n\nŠéfredaktorem \"Wochenschau\" byl nejprve Heinrich Roellenbleg a později, když Roellenbleg upadl v nemilost u ministra propagandy Josepha Goebbelse, se stal šéfredaktorem vojenský zpravodaj Fritz Dettmann. Hudbu tvořil filmový skladatel Franz R. Friedl. \n\n\"Wochenschau\" byla promítána po celém Německu před hlavním filmem vysílaným v kinech. Charakteristická byla vstupní melodie, která nejprve využívala sekvence z nacistické hymny Horst-Wessel-Lied, později, po napadení Sovětského svazu 22. června 1941, byla používána melodie Ference Liszta \"„Les Preludes“\" v krátké a dlouhé verzi, lidově nazývána „Ruské fanfáry“ nebo „Wochenschau-Fanfaren“. Tato melodie je z celé série zřejmě nejznámější a poněkud neprávem představuje u problematiky neznalé veřejnosti synonymum pro nacistickou propagandu.\n\nZpravodajství \"Wochenschau\" bylo postupem času, když se válka obracela proti Německu, stále méně spolehlivé a propaganda se stávala stále agresivnější. Válečné zločiny německých ozbrojených sil nebyly pochopitelně zmiňovány vůbec nikdy. Naopak spojenecké operace nad územím Říše byly zveličovány a předkládány jako válečné zločiny.\n\nPoslední díl \"Wochenschau\" byl uveřejněn na konci dubna 1945 v délce cca 4 minuty.\n"}
{"id": "1230703", "url": "https://cs.wikipedia.org/wiki?curid=1230703", "title": "Alex Pombo", "text": "Alex Pombo\n\nAlex William Pombo da Silva, (* 21. července 1988 v Guaratinguetá, Brazílie) je brazilský zápasník–judista.\n\nS judem začal ve 12 letech v São José dos Campos. Na mezinárodní scéně se objevuje od roku 2008 nejprve v pololehké váze, ve které se v brazilské reprezentaci neprosadil. Od roku 2012 zápasí v lehké váze, ve které si postupně prosadil na pozici reprezentační jedničky. V roce 2016 si vybojoval nominaci na domácí olympijské hry v Riu, ale vypadl hned v úvodním kole s Číňanem Sajndžargalem potom co neuhlídal v posledních sekundách zápasu jeho výpad uki-waza.\n\n\n"}
{"id": "1230704", "url": "https://cs.wikipedia.org/wiki?curid=1230704", "title": "Světelský potok", "text": "Světelský potok\n\nNázev Světelský potok má více vodních toků:\n\n"}
{"id": "1230705", "url": "https://cs.wikipedia.org/wiki?curid=1230705", "title": "Alpský roh", "text": "Alpský roh\n\nAlpský roh (\"alphorn, alpenhorn, alpine horn\") je dechový hudební nástroj, který je v různých obdobách rozšířen v horských oblastech Evropy od francouzských Alp po Karpaty (kde je znám jako trembita).\n\nAlpský roh připomíná trubku, používá se dřevěný nátrubek. V dřívějších dobách byla spodní část alpského rohu nedílnou součástí nástroje, dnes se alpský roh skládá z těchto dvou částí. Obvyklá je malovaná výzdoba na horní straně spodní části alpkého rohu. Celková délka bývá 3–4 metry. Na výrobu se používá smrk, ale někdy i borovice.\n\nHudební nástroje tohoto typu byly či jsou rozšířeny v horských oblastech Tibetu, v Pyrenejích, či v Kirgízii. U pasteveckých či horských národů představovaly především možnost snadné komunikace na dlouhé vzdálenosti (zvuk se nese 5–10km). Posléze se hudební nástroj stal také součástí jejich vlastní kulturní identity.\n\nVe Švýcarsku se alpský roh stal doslova národním symbolem. Není neobvyklé, že se na letních srazech hráčů na alpské rohy, tedy na \"\"alphorn treffen\"\", sjede i několik set hráčů, kteří pak společně koncertují. Na internetových stránkách srazu je dopředu k dispozici notový záznam skladby, na sraz přijíždějící hráči bývají z celého světa. Atmosféru národního cítění během hudby podtrhují létající vlajky Švýcarska a jeho kantonů.\n\n\"Materiál čerpán z německé a anglické wikipedie.\"\n\n\n"}
{"id": "1230707", "url": "https://cs.wikipedia.org/wiki?curid=1230707", "title": "Soudní souboj", "text": "Soudní souboj\n\nSoudní souboj (také sedání, bitva, pole, latinsky \"duellum\", \"judicium pugnae\", \"campius\") je souboj připouštěný při soudním řízení jako důkazní prostředek. Jednalo se o iracionální důkaz, ordál, kde se předpokládalo, že Bůh nenechá prohrát bojovníka, na jehož straně je pravda. Bojovalo se zpravidla stejnými zbraněmi. Buď koňmo a s kopími (šlechtici), nejběžnější byl boj pěšky s meči a štíty, u nesvobodných se někde připouštěl jen boj kyji. Pravidla souboje často upravovala účast objektivně slabších soupeřů (žen, nezletilých), ti mohli buď zvolit zástupce, nebo byl muž znevýhodněn (bojoval po pás v jámě).\n\nSouboje se vyvinuly v starém germánském právu zřejmě v souvislosti se snahou o formalizování krevní msty (ovšem dostaly se i do jiných právních okruhů, například do Anglie se dostaly s Normany). Přístup k soubojům od autorit (světských a duchovních) kolísal. Ještě v raném novověku byly v Evropě soudní souboje doloženy, postupně jsou od soudů vytlačovány (u zemského soudu v Brně naposledy připuštěn soudní souboj v šraňkách roku 1549 a toho roku byl Ferdinandem I. zapovězen), nicméně často figurovaly jako mimosoudní řešení sporů.\n\n\n"}
{"id": "1230709", "url": "https://cs.wikipedia.org/wiki?curid=1230709", "title": "Gottlieb Amadeus Windischgrätz", "text": "Gottlieb Amadeus Windischgrätz\n\nGottlieb Amadeus Windischgrätz (\"Karel Gottlieb Amadeus hrabě z Windischgrätzu\" / \"Karl Gottlieb Amadeus Graf zu\" \"Windischgrätz\") (13. března 1630 Řezno – 25. prosince 1695 Vídeň) byl rakouský šlechtic a významný diplomat ve službách Habsburků. Kromě rodového dědictví v Rakousku získal majetek na Moravě a byl rytířem Řádu zlatého rouna.\n\nByl synem Bartoloměje Windischgrätze (1593–1633) a jeho manželky Anny Sidonie z Herbersteinu († 1654), byl vychován v protestantském vyznání. Již v mládí vstoupil do habsburských služeb a v roce 1658 byl jmenován členem říšské dvorské rady, téhož roku byl povýšen do říšského hraběcího stavu. Poté působil hlavně v diplomacii, pobýval v italských knížectvích (1661) a ve Švédsku (1663–1664). Po dlouhé době byl prvním stálým a řádným vyslancem císaře ve Francii, i když zde pobyl jen krátkou dobu (prosinec 1670 – duben 1671). Pak byl pověřen diplomatickou cestou po severoněmeckých státech a Dánsku (1673–1674).\n\nAž v roce 1682 konvertoval na katolickou víru, což mu přineslo potvrzení říšského hraběcího stavu. V letech 1683–1688 byl císařským komisařem na říšském sněmu v Řezně, kde opět uplatnil své diplomatické schopnosti. V letech 1690–1693 zastupoval zájmy Habsburků na kongresu v Haagu, mezitím byl v roce 1692 jmenován nejvyšším maršálkem císařského dvora. Svou kariéru završil jako říšský vicekancléř (1693–1695). Na diplomatické misi v Dánsku obdržel Řád slona (1673), poté se stal rytířem Řádu zlatého rouna (1686).\n\nZákladem jeho majetku bylo panství Trautmansdorf v Dolních Rakousích, které zdědil v roce 1656, k němu později přikoupil panství Götzendorf (1679) a St. Peter (1682). Jeho první manželkou se v roce 1662 stala Amálie Margareta Holland-Brederode (1630–1663), která ještě před sňatkem patřila k významným osobnostem v Nizozemí. Byla vdovou po Albrechtu Jindřichovi Slavatovi (1610–1656), který po matce pocházel z rodu Smiřických. Jeho matka Markéta Salomena Slavatová, rozená Smiřická (1597–1654), učinila Gottlieba Amadea svým dědicem a ten po její smrti podnikl kroky ke získání části dědictví vymřelého rodu Smiřických (Hrubá Skála, Kostelec nad Černými lesy). Přestože případ obrovského majetku Smiřických byl vyřešen již v době pobělohorských konfiskací, Gottlieb Adam se svým druhým sňatkem stal příbuzným císařské rodiny a v roce 1676 obdržel jako kompenzaci za své nároky 300 000 zlatých ze státní pokladny.\n\nJeho druhou manželkou byla po svatbě 2. dubna 1665 v Norimberku hraběnka Marie Eleonora Oettingen-Oettingen (1649–1681), sestřenice císařovny Eleonory Magdaleny. Tento příbuzenský vztah se odrazil nejen ve výše uvedené transakci za dědictví Smiřických, ale také v další kariéře Windischgrätzů. Potřetí se oženil v roce 1683 s hraběnkou Marií Terezií ze Saurau (1657–1713). Ta v roce 1695 koupila panství Přerov na Moravě, v okolí již předtím i později získala další statky. Z druhého a třetího manželství se narodilo čtrnáct dětí, většina z nich ale zemřela v dětství nebo v mládí bez potomstva. Pokračovateli rodu byli pozdější prezident říšské dvorské rady Arnošt Bedřich Windischgrätz (1670–1727) a diplomat Leopold Viktorin Windischgrätz (1686–1746).\n\n"}
{"id": "1230710", "url": "https://cs.wikipedia.org/wiki?curid=1230710", "title": "Arnošt Bedřich Windischgrätz", "text": "Arnošt Bedřich Windischgrätz\n\nArnošt Bedřich Windischgrätz, také Arnošt Bedřich hrabě z Windischgrätzu nebo Ernest Friedrich Graf zu Windischgrätz (20. července 1670 Vídeň – 6. září 1727 St. Peter in der Au) byl rakouský šlechtic a státník z významného rodu Windischgrätzů. Díky matce byl vzdáleným příbuzným císaře Leopolda I., což se promítlo do vzestupu rodu na přelomu 17. a 18. století. Kariéru završil funkcí prezidenta říšské dvorské rady a byl rytířem Řádu zlatého rouna. Sňatkem získal mimo jiné majetek v Čechách (Červená Lhota).\n\nNarodil se ve Vídni jako druhorozený syn říšského vicekancléře hraběte Gottlieba Amadea Windischgrätze (1630-1695) a jeho druhé manželky hraběnky Marie Eleonory Oettingen-Oettingen (1649-1681), která byla sestřenicí císařovny Eleonory, třetí manželky Leopolda I. Tento příbuzenský vztah byl jedním z impulsů vzestupu Windischgrätzů koncem 17. století.\n\nStudoval ve Vídni a absolvoval kavalírskou cestu, během níž pobýval například rok v Turíně a ve Florencii. V roce 1694 se stal členem říšské dvorské rady, téhož roku vykonal diplomatickou misi do Drážďan. Později byl vyslancem v Modeně (1698-1699) a u říšského sněmu v Řezně (1701-1702), mezitím v roce 1700 obdržel Řád zlatého rouna. Po smrti Dominika Ondřeje z Kounic v roce 1705 byl kandidátem na funkci říšského vicekancléře, ke jmenování ale nedošlo kvůli odporu mohučského arcibiskupa.\n\nJako držitel statků v Čechách byl v roce 1711 hlavním vyslancem Českého království na volbě Karla VI. římským císařem ve Frankfurtu. Dalších několik let se však zdržoval v ústraní na svých statcích, až později se stal prezidentem říšské dvorské rady (1714-1727) a nakonec ve Vídni státním a konferenčním ministrem (1724-1727). Spolu s vojevůdcem Evženem Savojským a finančním ministrem Gundakarem Starhembergem patřil k hlavním osobnostem politiky habsburské monarchie, proslul jako expert na ústavní právo Svaté říše římské, vzhledem k diplomatickým zkušenostem měl důležité slovo i v zahraniční politice.\n\nPo otci zdědil v roce 1695 stěžejní rodová panství v Dolním Rakousku (Trautmansdorf, St. Peter), zatímco jeho bratr Leopold Viktorin převzal Přerov na Moravě. V roce 1695 se oženil s hraběnkou Marií Terezií Fünfkirchenovou, rozenou Slavatovou (1656-1699), která byla jednou z dědiček rozsáhlého majetku vymřelého rodu Slavatů z Chlumu a Košumberka. Do manželství přinesla v hotovosti 50 000 zlatých, manželovi pak předala i svůj dědický podíl, panství Červená Lhota. Jejich krátké manželství zůstalo bez potomstva, podruhé se oženil v roce 1709 s hraběnkou Terezií Rozálií Rottalovou (1679-1753). Z druhého manželství se narodily dvě děti, obě ale zemřely v dětském věku. Dědicem majetku se stal mladší bratr Leopold Viktorin (1686-1746).\n\n"}
{"id": "1230711", "url": "https://cs.wikipedia.org/wiki?curid=1230711", "title": "Josef Mikuláš Windischgrätz", "text": "Josef Mikuláš Windischgrätz\n\nJosef Mikuláš Windischgrätz (\"Josef Mikuláš Ludvík Antonín de Paula Jan Nepomuk hrabě z Windischgrätzu\" / \"Josef\" \"Nikolaus Ludwig Anton de Paula Johann Nepomuk Graf zu Windischgrätz\") (6. prosince 1744 Vídeň – 24. ledna 1802 Štěkeň) byl rakouský šlechtic, spisovatel a filozof z významného rodu Windischgrätzů. Jako sirotek ztratil kvůli dluhům většinu zděděného majetku, později zbohatl druhým sňatkem a zakoupil rozsáhlá panství v Čechách. Do Čech pak natrvalo přesídlil a podnikl přestavby několika zámků (Tachov, Štěkeň, Ctěnice, Vintířov).\n\nNarodil se ve Vídni jako syn hraběte Leopolda Karla Windischgrätze (1718–1746) a jeho manželky Marie Antonie Khevenhüllerové (1726–1746). Studoval ve Vídni, ale na rozdíl od většiny mladých šlechticů neabsolvoval tradiční kavalírskou cestu, pouze v roce 1764 se zúčastnil korunovace Josefa II. římským císařem a v roce 1762 navštívil jednání uherského sněmu v Bratislavě. Později jeden rok pobýval v Mnichově.\n\nV roce 1766 byl jmenován říšským dvorním radou, zároveň se stal dolnorakouským vládním radou, dosáhl hodnosti c. k. komořího a později byl skutečným komořím arcivévodkyně Marie Antoinetty. Převzal také v rodině dědičný úřad nejvyššího štolby ve Štýrsku. Na členství v říšské radě rezignoval v roce 1775 a od té doby se věnoval svým soukromým zájmům. Vynikl jako filozof, věnoval se také oboru práva a matematiky a vedl bohatou korespondenci s významnými vědci (I. Kant, A. Smith, N. Condorcet). Sám také publikoval, jeho díla ve francouzštině vyšla například v Londýně, Bruselu nebo Štrasburku, ale řada jeho spisů zůstala pouze v rukopisech. Zlepšené finanční zázemí po druhém sňatku mu také umožnilo řadu cest do Itálie, Francie, Nizozemí a Velké Británie.\n\nZemřel na zámku ve Štěkni, pohřben je v kostele sv. Václava v Tachově.\n\nJako dvouletý sirotek se stal dědicem majetku v hodnotě cca 900 000 zlatých. Dědictví zahrnovalo panství Trautmansdorf a St. Peter v Rakousku, dále pak panství Červená Lhota v jižních Čechách a dva paláce ve Vídni. Poručnickou správu vedla nejprve babička Marie Ernestina Windischgrätzová, rozená ze Strassolda (1695–1766), později další vzdálení příbuzní z rodu Windischgrätzů. Majetek byl zatížen obrovskými dluhy ve výši bezmála 600 000 zlatých, což poručnickou správu donutilo k prodeji Červené Lhoty (1754, prodáno Gudenusům) a Trautmansdorfu (1756, prodáno Batthyányům). V roce 1766 požádal Marii Terezii o zplnoletnění a osobně převzal správu majetku, téhož roku se oženil s uherskou šlechtičnou hraběnkou Marií Josefou Erdödyovou (1748–1777). Ta vynikla krásou a vzděláním, v roce 1770 doprovázela do Francie arcivévodkyni Marie Antoinettu ke sňatku s budoucím Ludvíkem XVI., poté cestovala po Evropě.\n\nMajetkové poměry se změnily teprve po druhém sňatku s princeznou Leopoldinou z Arenbergu (1751–1812), s níž se oženil v Bruselu v roce 1781. Její věno mu umožnilo převzít dědictví po vymřelém rodu Losyů z Losinthalu a v roce 1782 tak získal za 250 000 zlatých rozsáhlá panství Tachov, Štěkeň, Ctěnice a Vintířov v Čechách. Svůj nákup musel ale obhajovat před soudem, protože se přihlásili další nárokovatelé o dědictví Losyů. Zakoupený majetek mu byl přiznán až v roce 1784, poté trvale přesídlil do Čech. Zámky v Tachově a ve Štěkni prošly v osmdesátých letech 18. století klasicistní přestavbou, v roce 1787 navíc koupil majetek zrušeného kláštera ve Světcích.\n\nZ prvního manželství pocházeli tři synové, kteří zemřeli v mládí, a dcera Marie Terezie (1774–1841), která se provdala za svého bratrance knížete Engelberta z Arenbergu. Z druhého manželství pocházel nejvýznamnější člen rodu, polní maršál kníže Alfred Windischgrätz (1787–1862), mladší syn Veriand (1790–1867) koupil několik velkostatků v Čechách (Jemniště, Troja, Žamberk).\n\n"}
{"id": "1230713", "url": "https://cs.wikipedia.org/wiki?curid=1230713", "title": "Fritz Houtermans", "text": "Fritz Houtermans\n\nFriedrich Georg \"Fritz\" Houtermans (22. ledna, 1903 – 1. března 1966) byl nizozemsko-rakousko-německý atomový a jaderný fyzik. Narodil se v Zoppotu poblíž Gdaňsku v tehdejším Západním Prusku, jeho otec byl nizozemský bankéř. Byl vychován ve Vídni kde získal i vzdělání a později se přestěhoval do Göttingenu, kde začal v 18 letech studovat. Pod vedením Jamese Francka získal doktorský titul. Houtermans udělal důležité příspěvky ke geochemii a kosmochemii.\n\nHoutermans začal studovat v roce 1921 na Georg-August Universität v Göttingen a zde získal v roce 1927 doktorát pod vedením Jamese Francka. Habilitaci dokončil pod Gustavem Hertzem na Technické univerzitě v Berlíně v roce 1932. Oba jeho vedoucí, Hertz a Franck, sdíleli Nobelovu cenu za fyziku pro rok 1925.\n\nPři pobytu v Gottingen se Houtermans setkal s Enrico Fermim, George Gamowem, Wernerem Heisenbergem, Wolfgangem Paulim nebo Victorem Weisskopfem. Houtermans a Gamow udělali v roce 1928 průkopnickou práci v oblasti kvantového tunelování. V roce 1929 provedl s Robertem Atkinsonem první výpočet stelární termonukleární reakce. Jejich průkopnické výpočty byly impulsem pro Carla von Weizsäckera a Hanse Betheho, kteří v roce 1939 odvodili správnou teorii generace hvězdné termonukleární energie.\n\nCharlotte Riefenstahlová, která získala doktorát z fyziky na Univerzitě v Göttingen v roce 1927, měla nejprve vztah s Oppenheimerem, ale poté navázala vztah s Houtermansem. Vyučovala v USA, ale v roce 1930 opustila své učitelské místo na Vassar College a vrátila se do Německa. Během konferenci o fyzice v černomořském letovisku Batumi v srpnu 1930 byli Riefenstahlová a Houtermans oddáni. Jejich svědky byli Wolfgang Pauli a Rudolf Peierls. (Tři další zdroje citují rok 1931.)\n\nOd roku 1932 do roku 1933 Houtermans učil na Technické univerzitě v Berlíně, kde byl asistentem u Hertze. Zde se setkal s Patrickem Blackettem, Maxem von Laue, a Leó Szilárdem.\n\nHoutermans byl komunista, a byl členem německé komunistické strany od roku 1920. Poté co se k moci dostal Adolf Hitler, trvala Charlotte Houtermansová na tom, že opustí Německo. Odešli do Velké Británie a usadili se poblíž Cambridge, kde Houtermans pracoval pro televizní laboratoř EMI. V roce 1935 Houtermans emigroval do Sovětského svazu na návrh Alexandra Weissberga, který emigroval tamtéž v roce 1931. Houtermans získal místo na Charkovském fyzikálně-technickém institutu a pracoval tam dva roky spolu s ruským fyzikem Valentinem P. Fominem. V době Velké čistky byl Houtermans v prosinci 1937 zatčen NKVD. Byl mučen a přiznal že je trockistický spiklenec a německý špion ze strachu o Charlotte. Nicméně, Charlotte již utekla ze Sovětského svazu do Dánska, poté do Anglie a nakonec do USA. Po uzavření paktu Ribbentrop-Molotov roku 1939 byl Houtermans v květnu 1940 předán Gestapu a vězněn v Berlíně. Díky snaze Maxe von Laue byl Houtermans v srpnu 1940 propuštěn, načež nastoupil na \"Forschungslaboratorium für Elektronenphysik\", což byla privátní laboratoř Manfreda von Ardenne v Lichterfelde na předměstí Berlína. V roce 1944 získal místo jaderného fyzika ve \"Physikalisch-Technische Reichsanstalt.\"\nV době jeho věznění v Sovětském svazu byl jeho spoluvězněm historik z Kyjevské univerzity Konstantin Štěppa. Později společně napsali knihu, \"Russian Purge and Extraction of Confession\" (Ruské čistky a vynucování doznání). V knize vystupují pod pseudonymy Beck a Godin, aby chránili mnoho přátel a kolegů žijících v SSSR.\n\nNa \"Forschunsinstitut Manfred von Ardenne\" Houtermans ukázal, že transuranové izotopy jako je neptunium a plutonium, by mohly být použity jako štěpné palivo nahrazující uran. Houtermans poslal ze Švýcarska Eugenu Wignerovi do Metallurgical Laboratory v USA, která byla součástí projektu Manhattan, telegram s varováním: \"Pospěšte si. Jsme na stopě.\"\n\nBěhem jeho práce na \"Physikalisch-Technische Reichsanstalt\" (PTR) se dostal do vážných potíží v důsledku silného kouření a trpěl zde velkým stresem, protože neměl dost tabáku. Pokoušel se získat tabák z Makedonie, pod záminkou, že by z něj mohl získat těžkou vodu a proto je to důležité pro válečné úsilí. Nicméně dopis padl do rukou úředníka na PTR, který ho vyhodil. Werner Heisenberg a Carl von Weizsäcker se mu snažili pomoci a zařídili mu rozhovor s Walterem Gerlachem, zmocněncem pro německý jaderný výzkum v rámci Říšské rady pro výzkum. Výsledkem bylo přestěhování Houtermanse do Göttingen v roce 1945, kde získal místo na \"Institut für Theoretische Physik\" a \"II. Physikalisches Institut der Universität Göttingen\".\n\nOd roku 1952 byl Houtermans řádným profesorem fyziky na Univerzitě v Bernu. Během jeho funkčního období založil mezinárodně uznávanou \"Berner Schule\", jejímž cílem bylo použití radioaktivity v astrofyzice, kosmochemii a geologii.\n\nHoutermans měl velký smysl pro humor. Mnozí jeho kolegové na to poukazovali, a jeden z nich Haro von Buttlar vydal sebrané příběhy s Houtermansem v knize o více než 40 stranách. V jendom příběhu vysvětluje, proč bylo sedm velmi talentovaných vědců 20. století, Theodore von Kármán, George de Hevesy, Michael Polanyi, Leó Szilárd, Eugene Wigner, John von Neumann, a Edward Teller, všichni Maďarské národnosti. Podle Houtermanse jsou to Marťané, kteří se bojí, že je prozradí jejich přízvuk, a tak se maskují jako Maďaři, tedy lidé neschopni mluvit žádným jazykem, pouze maďarsky bez přízvuku.\n\nHoutermans byl čtyřikrát ženatý. Charlotte byla jeho první a třetí žena ze čtyř manželství. Měli spolu dvě děti, dceru Giovannu (narozenou v Berlíně 1932) a syna Jana (narozeného v Charkově 1935); poprvé byli rozvedeni v roce 1943 v důsledku nového zákona v Německu. V únoru 1944 se Houtermans oženil s Ilse Bartzovou, chemickou inženýrkou s níž pracoval během války a vydal s ní knihu. Houtermans a Ilse měli tři děti Pietera, Elsu, a Cornelii. V srpnu 1953 si znovu vzal Charlotte, ale rozvedli se v průběhu několika měsíců. V roce 1955 se oženil s Lore Müller, sestrou jeho nevlastního bratra Hanse. V té době měla Lore čtyři roky starou dceru a s Houtermansem měla syna Hendrika, narozeného v roce 1956.\n\nHoutermans zemřel na rakovinu plic dne 1. března 1966.\n\nNásledující bylo publikováno v \"Kernphysikalische Forschungsberichte\", interní publikaci německého \"Uranverein\". Zprávy v této publikaci byly klasifikovány jako přísně tajné, měly velmi omezené distribuce a autoři si nesměli uchovávat kopie. Zprávy byly zabaveny v rámci Spojenecké Operace Alsos a poslány do Komisi pro atomovou energii Spojených států. V roce 1971 byly zprávy byly odtajněny a vrátily se do Německa. Zprávy jsou k dispozici v Karlsruhe Nuclear Research Centrum a American Institute of Physics.\n\n"}
{"id": "1230714", "url": "https://cs.wikipedia.org/wiki?curid=1230714", "title": "Revolution OS", "text": "Revolution OS\n\nRevolution OS je dokumentární film z roku 2001, který sleduje dvacetiletou historii GNU, Linuxu, open source, a free software movement.\n\nFilm režíroval J. T. S. Moore, film obsahuje rozhovory s předními hackery a podnikateli včetně Richarda Stallmana, Michaela Tiemanna, Linuse Torvaldse, Larryho Augustina, Erica S. Raymonda, Bruce Perense, Franka Heckera a Briana Behlendorfa.\n\n\n"}
{"id": "1230715", "url": "https://cs.wikipedia.org/wiki?curid=1230715", "title": "Ali Dia", "text": "Ali Dia\n\nAli Dia (* 20. srpna 1965), je bývalý senegalsko-francouzský fotbalový útočník, který naposledy hrál nižší anglickou ligu za celek Gateshead FC. Je považován za nejhoršího hráče, který kdy nastoupil v anglické Premier League.\n\nDia se ve vrcholovém fotbale nikdy výrazněji neprosadil. Začínal ve Francii, kde postupně prošel týmy AS Beauvais Oise, Dijon FCO, ES La Rochelle a Olympique Saint-Quentin. V roce 1995 vystřídal dvojici finských týmů a posléze zakotvil v německém celku VfB Lübeck. V jeho dresu nakoukl do dvojice zápasů 2. bundesligy, celkově v nich však odehrál pouhých 45 minut. Na začátku roku 1996 zamířil do Anglie, kde nastupoval za tehdy osmiligový klub Blyth Spartans AFC. Následovalo kratičké angažmá v Southamptonu a kariéru zakončil v Gatesheadu.\n\nDo Southamptonu se dostal v podstatě díky tomu, že se mu podařilo oklamat tehdejšího trenéra Graemu Sounesse. V listopadu 1996 mu zavolal Diův kamarád z univerzity, který se vydával za Georgea Weaha a Diu popsal jako svého bratrance. Nezapomněl ho ani vychválit, když o něm prohlásil, že odehrál 13 zápasů za senegalskou reprezentaci a hrál i za Paris Saint-Germain. Dia následně dorazil do klubu na zkoušku a následně obdržel měsíční smlouvu. V zápase 14. kola proti Leedsu se nejprve posadil na lavičku a poté, co se ve 32. minutě zranil Matt Le Tissier, šel i na hřiště. Na hřišti však do konce zápasu nevydržel. Počínal si tam totiž tak tragicky, že jej trenér raději v 85. minutě vystřídal a nahradil jej Ken Monkou. Dia následně nahlásil, že je zraněný a z klubu zcela zmizel.\n\n\n"}
{"id": "1230716", "url": "https://cs.wikipedia.org/wiki?curid=1230716", "title": "Joanne (album)", "text": "Joanne (album)\n\nJoanne je páté studiové album americké písničkářky Lady Gaga, které bylo vydáno 21. října 2016 hudebními vydavatelstvími Streamline a Interscope Records. Prvním singlem tohoto alba se 9. září 2016 stala píseň \"Perfect Illusion\". Název a datum vydání alba byl zveřejněn v rozhovoru pro rádio \"Beats 1\" 15. 9. 2016. Tentýž den byl také uveřejněn přebal alba. Deska byla nejprve známá pod pracovním názvem \"„LG5“.\"\n\nAlbum nese název po zesnulé tetě Lady Gaga Joanne Germanottě, sestře jejího otce, která v devatenácti letech zemřela na lupus. Navíc jedno z rodných jmen zpěvačky zní Joanne. Samotná Gaga ještě před uveřejněním řekla, že název je velmi osobní.\n\nStandardní verze alba obsahuje jedenáct původních písní. Další dvě, respektive tři, jsou v rozšířené verzi.\n\nNa desce zpočátku Gaga dělala s producentem RedOnem, se kterým již dříve nahrála několik skladeb. Pro toto album společně složili celkem osm nových písní. Nakonec ale byla použita jen jedna. V průběhu nahrávání se ve studiu vystřídalo mnoho hudebníků a skladatelů. Počátkem roku 2015 Gaga oznámila, že spolupracuje s italským skladatelem Giorgiem Moroderem, dále Diane Warren a Nilem Rodgersem. Nikdo z nich se však na albu neobjevil. Stejně tak jako Elton John, se kterým Gaga nahrála píseň \"Room In My Heart\" a která se na album nedostala. Na jaře roku 2016 se do procesu nahrávání přidal anglický hudebník Mark Ronson, který se stal výkonným producentem celého alba. Pilotní singl vznikl ve spolupráci s Kevinem Parkerem ze skupiny Tame Impala a BloodPopem. Dále se na albu podílela Florence Welch, Beck a Father John Misty.\n\nDatum vydání oznámila Lady Gaga během rozhovoru pro online rádio \"Beats 1 (iTunes Radio)\" společnosti Apple dne 15. září 2016. V rozhovoru dále řekla, že album bude dokončeno v následujících 48 hodinách.\n\nJeště před plánovaným vydáním unikly z internetového obchodu Amazon.com na web krátké ukázky všech písní. Tři dny před 21. říjnem, respektive oficiálním vydáním, bylo celé album nahráno na internet. Důvodem byl omyl obchodního řetězce \"Media Markt\" v Bruselu, který prodával fyzické kopie alba.\n\nV České republice byla z logistických důvodů fyzická kopie alba k dostání až ve středu 26. října, tedy pět dnů po celosvětovém vydání. V české hitparádě IFPI debutovalo album na třetím místě.\n\nAlbum Joanne debutovalo na první příčce amerického žebříčku Billboard 200 s 201 tisíci jednotkami, z toho bylo 170 tisíc fyzických a digitálních kopií. Deska Joanne se tak stala zpěvaččiným čtvrtým albem číslo jedna během jediné dekády v tomto žebříčku.\n\nPropagování alba začalo ihned po vydání pilotního singlu \"Perfect Illusion\", který debutoval na prvních příčkách v hitparádách ve Francii a Španělsku. Gaga navštívila několik rozhlasových stanic, kde hovořila o chystaném albu.\n\nV den oficiálního vydání desky se Lady Gaga objevila v pořadu \"Good Morning America\", kde mluvila o nahrávání a inspiraci, která ji vedla k napsání jednotlivých písní.\n\n22. října vystoupila jako hudební host v americkém pořadu \"Saturday Night Live\" s písněmi A-Yo a Million Reasons. Poté, co byla tato epizoda odvysílána, se promo singl Million Reasons dostal na první příčku v americkém žebříčku iTunes, zatímco původně druhý singl A-Yo si vedl komerčně hůře. Vydavatelství Interscope Records se proto rozhodlo stáhnout singl A-Yo a nahradit ho písní Million Reasons.\n\nDne 24. října Lady Gaga poskytla v pořadu \"The Howard Stern Show\" na satelitním rádiu \"SiriusXM\" rozhovor a zazpívala Million Reasons.\n\nTři dny po vystoupení v \"Saturday Night Live\", tedy 25. října byla Lady Gaga hostem v \"The Late Late Show with James Corden,\" kde předvedla vystoupení s A-Yo. Zároveň byl odvysílán další díl \"Carpool Caraoke\", který je součástí pořadu, a v němž Gaga společně s Cordenem zazpívali písně Perfect Illusion, Bad Romance, The Edge of Glory, Born This Way, Poker Face a Million Reasons.\n\nNa přelomu října a listopadu odcestovala Lady Gaga do japonského Tokia, kde album debutovalo na prvním místě v žebříčku mezinárodních alb. Následující den vystoupila s akustickou verzí písně Perfect Illusion v pořadu \"Sukkiri\" a poté se přesunula na tiskovou konferenci s tamějšími novináři.\n\nNa podporu alba Joanne vyjela Gaga na promo turné Dive Bar Tour po amerických klubech. Turné mělo pouze tři představení. První se odehrálo 5. října v Nashvillu, druhé v New Yorku v nočním klubu \"The Bitter End\", kde Lady Gaga, tehdy ještě jako Stefani Germanotta, vystupovala. Poslední koncert proběhl v Los Angeles.\n"}
{"id": "1230717", "url": "https://cs.wikipedia.org/wiki?curid=1230717", "title": "Jan Günther", "text": "Jan Günther\n\nJan (Johann) Günther (?–1567 Olomouc) byl norimberský tiskař, který působil v Prostějově a Olomouci v 16. století.\n\nVyučil se v Norimberku, kde působil do roku 1543 a v období 1541–1544 vydal své první knihy. Od roku 1544 působil v Prostějově a od roku 1551 v Olomouci. V Olomouci byl ustanoven poručníkem nezletilého Cebastiana (Šebestiána) Olivetského, syna sťatého Jana Olivetského z Olivetu staršího. \n\nV roce 1540 se oženil s Margaretou, vdovou po Leonhardovi Milichthalerovi (?–1540) norimberském tiskaři. Sňatkem vyženil tiskárnu a nevlastního syna Friedricha Milichthalera. Dne 1. prosince 1549 získal výsadu k zamezení konkurence od krále Fredinanda I. Doporučení k žádosti vybavil olomoucký biskup Jan Dubravius, jehož spisy Jan Günther v Prostějově tiskl. V roce 1553 se nastálo přestěhoval do Olomouce a v roce 1554 se vzdal norimberského měšťanství. V Olomouci pokračoval v podnikavém a zdatném obchodování. Tiskl spisy autorů katolických, bratrských, luteránských a utrakvistických, antické spisy. Značná část tvořila literatura náboženská. Z naučné literatury to byly knihy z lékařské, jazykovědní, z oboru hudby, astronomie, práva, hospodářství, učebnic (slovníky dvo- a trojjazyčné). Dne 21. května 1560 mu bylo uděleno čtyřleté privilegium od Ferdinanda I. na tisk \"Latinsko-českého a česko-latinského slovníku\" od Petra Dasypodia.\n\nPo jeho smrti v roce 1567 jeho tiskařskou dílnu převzal Friedricha Milichthalera.\n\nV Norimberku používal k tisku velký a střední švabach a dva malé švabachy, rotundu, frakturu atd. České výtisky byly opatřeny diakritikou. V roce 1540 Leonhard Milichthaler v české \"Bibli\" použil ilustrace Erharda Schöna (1491–1542) a Niklase Störa (?–1562/63), které použil i Jan Günther ve \"Starém zákoně\" (1541). V roce 1542 vydal \"Dvanácte artikuluov víry křesťanské\", kde použil dřevořezy Hanse Springinkleeho (1490/1495–1540?), také převzaté od Leonharda Milichthalera. Od roku 1545 začal používat k vyznačení nadpisů dva stupně moderní fraktury. Od roku 1545 používá antikvu v díle Loci communes od Johanna Spangenberga. Jako první tiskař na Moravě si pořídil řečtinu.\n\nZnáme 8 knih vydaných v Norimberku. \n\nV Prostějově vydal na 35 titulů\n\nV Olomouci vydal na 56 titulů\n\n\n"}
{"id": "1230719", "url": "https://cs.wikipedia.org/wiki?curid=1230719", "title": "Alfred II. Windischgrätz", "text": "Alfred II. Windischgrätz\n\nAlfred II. Windischgrätz (\"Alfred II. Josef Mikuláš Guntram Karel kníže z Windischgrätzu\" / \"Alfred II. Josef\" \"Nikolaus Guntram Karl Fürst zu Windischgrätz\") (28. března 1819 Vídeň – 28. dubna 1876 Tachov) byl rakouský šlechtic z rodu Windischgrätzů, generál a velkostatkář v Čechách. \n\nNarodil se ve Vídni jako nejstarší z pěti synů polního maršála knížete Alfreda Windischgrätze (1787–1862) a jeho manželky Eleonory, rozené princezny ze Schwarzenbergu (1796–1848). Po otcově vzoru od mládí sloužil v armádě a již v roce 1838 byl podporučíkem. Téhož roku doprovázel svého strýce knížete Jana Adolfa ze Schwarzenbergu na jeho mimořádné misi při příležitosti korunovace britské královny Viktorie. Za revoluce v roce 1848 byl povýšen na majora a do roku 1855 byl pobočníkem svého otce. Později v hodnosti plukovníka (1857) velel posádkám v Budapešti a v Brně, v roce 1861 byl povýšen na generálmajora. Zúčastnil se prusko-rakouské války v roce 1866 a poté byl povýšen na c.k. polního podmaršála (1868). V letech 1869–1870 byl vrchním velitelem v Bratislavě. \n\nPo otcově smrti (1862) převzal titul knížete a také dědičné členství v rakouské panské sněmovně a v horní komoře Würtemberského království, zároveň také čestnou hodnost dědičného nejvyššího štolby ve Štýrsku. Byl též c.k. komořím a tajným radou, v roce 1868 obdržel Řád zlatého rouna. \n\nNejdůležitější částí rodinného dědictví byl velkostatek Tachov, který s rozlohou přesahující 10 000 hektarů půdy patřil k největším pozemkovým celkům ve šlechtickém vlastnictví v Čechách. Kromě Tachova vlastnil Kladruby a Štěkeň, rozsahem bylo důležité i panství Lieskové s hradem Korlátka v Uhrách s rozlohou přes 4 800 hektarů. V Kraňsku (dnešní Slovinsko) patřilo k rodovému dědictví panství Rogatec (Rohitsch) se zámkem a více než 3 500 hektary. Když kníže Alfred II. přebíral majetek, činila jeho hodnota téměř tři milióny zlatých. Zakládal průmyslové podniky, například v Kladrubech uvedl do provozu pivovar. Do Kladrub přenesl hlavní rodové sídlo a bývalou budovu prelatury nechal po roce 1867 přestavět na zámek. Do areálu kláštera přemístil také rodovou hrobku. Na tachovském panství nechal postavit lovecký zámek Ostrůvek. \n\nOženil se v Praze v roce 1850 s princeznou Hedvikou Lobkowiczovou (1829–1852), dcerou dvorského kancléře knížete Augusta Longina Lobkowicze (1797–1842). Z jejich manželství se narodil jediný syn, kníže Alfred III. Windischgrätz (1851–1927), pozdější rakouský předseda vlády. \n\nZemřel ve věku 57 let následkem břišní koliky v Tachově, pohřben je v rodové hrobce v Kladrubech.\n\n \n \n"}
{"id": "1230720", "url": "https://cs.wikipedia.org/wiki?curid=1230720", "title": "Donald Trump Jr.", "text": "Donald Trump Jr.\n\nDonald John „Don“ Trump Jr. (* 31. prosince 1977 New York) je americký podnikatel. Je prvorozeným potomkem 45. prezidenta USA Donalda Trumpa a české modelky Ivany Trumpové. Aktivně podporoval kandidaturu svého otce na funkci prezidenta Spojených států před volbami v roce 2016. V současné době pracuje spolu se svou sestrou Ivankou Trumpovou a bratrem Ericem Trumpem na pozici výkonného viceprezidenta společnosti Trump Organization, kterou vybudoval jeho otec.\n\nNarodil se na Manhattanu v New Yorku. Má dva mladší sourozence, Ivanku a Erica, a také dva nevlastní sourozence, Tiffany z otcova manželství s Marlou Maples, a Barrona, který pochází ze současného manželství jeho otce s Melanií Trumpovou. Podle vlastních slov mu byli zvláště blízcí babička a dědeček z matčiny strany, hovoří proto plynule česky.\n\nStudoval na The Hill School, univerzitě a přípravné internátní škole v Pottstownu, v Pensylvánii, následně na Wharton School of the University of Pennsylvania, kde získal titul B. S. v oboru ekonomie.\n\nObjevil se jako host v několika epizodách televizní reality show svého otce \"The Apprentice\", a to od 5. řady v roce 2006 až do poslední 14. řady v roce 2015.\n\nPůsobil při organizaci otcovy volební kampaně v rámci jeho kandidatury ve volbách prezidenta USA 2016. V roce 2016 promluvil na republikánském národním shromáždění, jehož delegátem byl. Po Trumpově zvolení byl členem 16členného přípravného týmu pro novou administrativu. V souvislosti s aférou kolem ovlivňování voleb Ruskem, která se týká především prezidenta Trumpa, bylo v červenci 2017 intenzívně diskutováno setkání Donalda Trumpa juniora s ruskou občankou, právničkou Nataljou Veselnickou, která je údajně blízká administrativě prezidenta Putina.\n\nDne 12. listopadu 2005 se na rodinném sídle Mar-a-Lago v Palm Beach ve státě Florida oženil s modelkou Vanessou Haydonovou. Servis při svatbě zajistila jeho teta Maryanne Trump Barryová. Haydonová je dcerou Bonnie a Charlese Haydona a je židovského a dánského původu. Absolvovala Dwight School a poté studovala psychologii v New Yorku na Marymount Manhattan College. Trumpovi mají pět dětí: dcery Kai Madison (narozena 2007) a Chloe Sophii (*2014) a syny Donalda Johna III (narozen 2009), Tristana Miloše (narozen 2011) a Spencera Fredericka (narozen v roce 2012).\n"}
{"id": "1230724", "url": "https://cs.wikipedia.org/wiki?curid=1230724", "title": "George Sudarshan", "text": "George Sudarshan\n\nEnnackal Chandy George Sudarshan (také známý jako E. C. G. Sudarshan (16. září 1931 Pallom, Indie – 14. května 2018 Texas) byl indický teoretický fyzik a profesor na Texaské univerzitě v Austinu. Sudarshan je znám díky svým příspěvkům k mnoha částem teoretické fyziky včetně optické koherence, Sudarshanova-Glauberova zastoupení, teorii slabé interakce, tachyonům, kvantového Zenonova jevu, otevřených kvantových systémů, spinově-statistického teorému, neinvariančním grupám, pozitivním mapám maticové hustoty, kvantovým výpočtům a dalším. Jeho příspěvky zahrnují také vztahy mezi východem a západem, filozofií a náboženstvím.\n\nGeorge Sudarshan se narodil do syrské křesťanské rodiny v Pallamu v Indii. Ačkoli vyrůstal v křesťanské rodině, později se s církví rozešel, hlavně v důsledku sňatku a pod vlivem spolužáků. Od roku 1954 do roku 1990 byl ženatý a s manželkou mají tři syny, Alexandra, Arvinda (zemřel) a Ashoka. Sám sebe považuje za \"Vedantina\", zmiňuje neshody s církevním pohledem na Boha a nedostatek duchovních zážitků jako důvody, proč odešel z církve.\n\nStudoval na CMS College Kottayam a absolvoval s vyznamenáním na Madras Christian College v roce 1951. Magisterský titul získal na University of Madras v roce 1952. Poté přesídlil do Tata Institute of Fundamental Research (TIFR), kde pracoval s Homi Bhabhou. Následně přešel na Rochesterskou univerzitu v New Yorku, kde byl jako postgraduální student pod Robertem Marshakem. V roce 1958 získal doktorský titul a přešel na Harvardovu univerzitu, kde pracoval jako postdoktorand pod Julianem Schwingerem.\n\nSudarshan učinil významné příspěvky v několika oblastech fyziky. Spolu s Robertem Marshakem je autorem V-A teorie slabé interakce (později rozšířené Richardem Feynmanem a Murray Gell-Mannem), která nakonec vydláždila cestu pro teorii elektroslabých interakcí. Feynman uznal Sudarshanův příspěvek z roku 1963 a uvedl, že V-A teorie byla objevena Sudarshanem a Marshakem a publicitu získala díky Gell-Mannovi a jeho osobě. Vyvinul také kvantovou reprezentaci koherentního světla, později známou jako Sudarshanova-Glauberova reprezentace (za kterou kontroverzně Glauber získal v roce 2005 Nobelovu cenu za fyziku, kdežto Sudarshan byl opomenut).\n\nSudarshanova nejvýznamnější práce se ale týká zřejmě kvantové optiky. Jeho věta dokazuje rovnocennost klasické vlnové optiky a kvantové optiky. Věta využívá Sudarshanovo zastoupení, jež také předpovídá optické efekty, které jsou čistě kvantové a nelze je vysvětlit klasicky. Sudarshan byl také první, kdo navrhl existenci tachyonů, částic, které se pohybují rychleji než světlo. Vyvinul formalismus tzv. dynamické mapy, který je jedním z nejzákladnějších formalismů pro studium teorie otevřených kvantových systémů. Ve spolupráci s Baidyanathem Misrou také navrhl kvantový Zenonův jev.\n\nSudarshan a spolupracovníci iniciovali \"Kvantovou optickou teorii nabitých částic\" tím, že pracovali se zaměřením na působení magnetických kvadrupólů pomocí Diracovy rovnice.\n\nSudarshan vyučoval na Tata Institute of Fundamental Research (TIFR), Rochesterské univerzitě, Syracuse University a Harvardově univerzitě. Od roku 1969 byl profesorem fyziky na Texaské univerzitě v Austinu a profesorem na Indian Institute of Science. Působil jako ředitel Ústavu matematických věd v Čennaji v Indie, kde v osmdesátých letech po pět let dělíl svůj čas mezi Indii a USA. Během jeho služby se ústav stal centrem excelence. Setkal se také s filozofem Krišnamúrtim a vedl s ním řadu diskusí. Blahopřál mu k 80. narozeninám v Čennaji 16. září 2011. Mezi jeho oblasti zájmu patřila fyzika elementárních částic, kvantová optika, kvantová informace, kvantové teorie pole, kalibrační teorie, klasická mechaniky a základy fyziky. Zajímal se také o Vedanty, o kterých často přednášel.\n\nSudarshan začal pracovat na kvantové optice na Rochesterské univerzitě v roce 1960. O dva roky později Glauber kritizoval použití klasické elektromagnetické teorie ve vysvětlování optického pole, což Sudarshana překvapilo, protože věřil, že teorie udává přesná vysvětlení. Sudarshan následně napsal práci v níž vyjádřit své myšlenky a poslal preprint Glauberovi. Glauber informoval Sudarshana o podobných výsledcích a žádal, aby byla uznána jeho práce, zatímco kritizoval Sudarshanovu práci. „Glauber kritizoval Sudarshanovu reprezentaci, ale sám nebyl schopen uvést nějaké typické kvantově optické jevy. Proto představuje to, co se nazývá P-reprezentací, která byla Sudarshanovou reprezentací jen pod jiným jménem,“ napsal fyzik. „Tato reprezentace, kterou Glauber nejprve opovrhoval, se později stala známou jako Glauberova-Sudarshanova reprezentace.“\n\nSudarshan byl opomenut při předávání Nobelovy ceny pro rok 2005. Několik fyziků napsalo Švédské akademii věd protest, že Sudarshan měl také získat cenu za Sudarshanovu diagonální reprezentaci (také známá jako Sudarshanova-Glauberova reprezentace) v kvantové optice, za kterou Roy J. Glauber získal svůj podíl z ceny. Sudarshan a další fyzikové napsali Nobelovu výboru a tvrdili, že k P reprezentaci přispěl Sudarshan více než Glauber. Dopis pokračuje tvrzením, že Glauber kritizoval Sudarshanovu teorii předtím, než získala pojmenování „P reprezentac“e a začlenil ji do své vlastní práce. V nepublikovaném dopise pro New York Times Sudarshan nazval práci jako „Glauberovu-Sudarshanovu reprezentaci“ a dodal, že „doslova veškerý další teoretický vývoj v oblasti kvantové optiky využívá Sudarshanovy práce“; v podstatě tvrdí, že vytvořil průlom ve fyzice.\n\nV roce 2007 řekl Sudarshan pro Hindustan Times: „V roce 2005 byla Nobelovu cena za fyziku udělena za moji práci, ale já jsem nebyl ten kdo ji získal. Každý z objevů, za které byla tato cena udělena, spočíval na základě mého výzkumu.“ Sudarshan také poznamenal, že nebyl vybrán jako držitel ceny z roku 1979. \"Steven Weinberg, Sheldon Glashow a Abdus Salam stavěli na práci, kterou jsem udělal jako 26 let starý student. Pokud se udělí cena za budovu, neměl by člověk, který postavil první patro mít cenu spíše než ti, kteří stojí v druhém patře?\"\n\n\n\n\n"}
{"id": "1230727", "url": "https://cs.wikipedia.org/wiki?curid=1230727", "title": "Poprad-Tatry ATP Challenger Tour 2015", "text": "Poprad-Tatry ATP Challenger Tour 2015\n\nPoprad-Tatry ATP Challenger Tour 2015 byl profesionální tenisový turnaj pořádaný jako součást mužského okruhu ATP Challenger Tour, který se odehrával na otevřených antukových dvorcích v areálu Tenisové kurty mesta Poprad. Představoval nástupnický turnaj po challengeru Košice Open, který se hrál dvanáct let. Konal se mezi 15. až 20. červnem 2015 ve slovenském Popradu jako první ročník turnaje.\n\nRozpočet turnaje činil 42 500 eur a hráči měli zajištěnu tzv. Hospitality. Nejvýše nasazeným tenistou ve dvouhře se stal sedmdesátý sedmý muž žebříčku Blaž Kavčič ze Slovinska. Jako poslední přímý účastník do hlavní singlové soutěže nastoupil 335. slovenský hráč žebříčku Filip Horanský.\n\nPremiérový singlový titul na challengerech vybojoval Čech Adam Pavlásek, který předchozí dvě finále prohrál. Deblovou část vyhrála česká dvojice Roman Jebavý a Jan Šátral, jejíž členové získali v této úrovni první společnou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\n\n"}
{"id": "1230729", "url": "https://cs.wikipedia.org/wiki?curid=1230729", "title": "Poprad-Tatry ATP Challenger Tour 2016", "text": "Poprad-Tatry ATP Challenger Tour 2016\n\nPoprad-Tatry ATP Challenger Tour 2016 byl profesionální tenisový turnaj pořádaný jako součást mužského okruhu ATP Challenger Tour, který se odehrával na otevřených antukových dvorcích v areálu Tenisové kurty mesta Poprad. Konal se mezi 13. až 18. červnem 2016 ve slovenském Popradu jako druhý ročník turnaje.\n\nRozpočet turnaje činil 42 500 eur a hráči měli zajištěnu tzv. Hospitality. Nejvýše nasazeným tenistou ve dvouhře se stal sedmdesátý sedmý muž žebříčku Blaž Kavčič ze Slovinska. Jako poslední přímý účastník do hlavní singlové soutěže nastoupil 335. slovenský hráč žebříčku Filip Horanský.\n\nSinglový titul na challenger vybojoval Argentinec Horacio Zeballos. Deblovou část vyhrála uruguaysko-kazašská dvojice Ariel Behar a Andrej Golubjev, jejíž členové získali v této úrovni první společnou trofej.\n\nNásledující hráči obdrželi divokou kartu do hlavní soutěže:\n\nNásledující hráč získal do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\nNásledující páry obdržely divokou kartu do hlavní soutěže:\n\n\n"}
{"id": "1230730", "url": "https://cs.wikipedia.org/wiki?curid=1230730", "title": "Marburg Open", "text": "Marburg Open\n\nMarburg Open je profesionální tenisový turnaj mužů konaný v německém Marburgu, ležícím ve spolkové zemi Hesensko. Založen byl v roce 1999 jako událost Futures na mužském okruhu ITF. V sezónách 2010–2018 se řadil do kvalitativně vyšší úrovně mužského tenisu – ATP Challenger Tour, aby v roce 2019 opět přešel do nižšího okruhu ITF World Tennis Tour s dotací 15 tisíc dolarů. \n\nProbíhá v červnovém a červencovém termínu na otevřených antukových dvorcích. Dějištěm se stal tenisový klub Tennis-Verein 1965 Marburg v ulici Willy-Mock-Straße.\n\nDo soutěže dvouhry nastupuje třicet dva hráčů a čtyřhry se účastní šestnáct párů. Celková dotace v letech 2017–2018 činila 42 500 eur a hráči měli zajištěnu tzv. Hospitality. V čele turnaje stál ředitel Heiko Kampl.\n\n"}
{"id": "1230732", "url": "https://cs.wikipedia.org/wiki?curid=1230732", "title": "Marburg Open 2016", "text": "Marburg Open 2016\n\nMarburg Open 2016 byl profesionální tenisový turnaj pořádaný jako součást mužského okruhu ATP Challenger Tour, který se odehrával na otevřených antukových dvorcích klubu Tennis-Verein 1965 Marburg. Konal se mezi 27. červnem až 2. červencem 2016 v německém Marburgu jako sedmý ročník turnaje.\n\nRozpočet turnaje činil 42 500 eur a hráči měli zajištěnu tzv. Hospitality. Nejvýše nasazeným tenistou ve dvouhře se stal stopátý muž žebříčku Nikoloz Basilašvili z Gruzie. Jako poslední přímý účastník do hlavní singlové soutěže nastoupil 237. italský hráč žebříčku Federico Gaio.\n\nSinglový titul na challengeru vybojoval Čech Jan Šátral, pro něhož to byla premiérová trofej z dvouhry na tomto okruhu, když poprvé postoupil přes čtvrtfinálovou fázi. Deblovou část vyhrála americko-rakouská dvojice James Cerretani a Philipp Oswald.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže z pozice náhradníka:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\nNásledující páry obdržely divokou kartu do hlavní soutěže:\n\nNásledující pár pro účast ve čtyřhře uplatnil žebříčkovou ochranu:\n\n\n"}
{"id": "1230733", "url": "https://cs.wikipedia.org/wiki?curid=1230733", "title": "Marburg Open 2015", "text": "Marburg Open 2015\n\nMarburg Open 2015 byl profesionální tenisový turnaj pořádaný jako součást mužského okruhu ATP Challenger Tour, který se odehrával na otevřených antukových dvorcích klubu Tennis-Verein 1965 Marburg. Konal se mezi 29. červnem až 4. červencem 2015 v německém Marburgu jako šestý ročník turnaje.\n\nRozpočet turnaje činil 42 500 eur a hráči měli zajištěnu tzv. Hospitality. Nejvýše nasazeným tenistou ve dvouhře se stal 125. muž žebříčku Taró Daniel z Japonska. Jako poslední přímý účastník do hlavní singlové soutěže nastoupil 243. německý hráč žebříčku Nils Langer, jenž postoupil do finále.\n\nSinglový titul na challengeru vybojoval Španěl Íñigo Cervantes, pro něhož to byla pátá trofej z dvouhry na tomto okruhu. V probíhající sezóně se stal po Čung Hjeonovi a Teimurazu Gabašvilim třetím hráčem se třemi tituly. Deblovou část vyhrála nizozemská dvojice Wesley Koolhof a Matwé Middelkoop, kteří získali třetí společný titul na Challenger Tour.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč obdržel do hlavní soutěže zvlášrní výjimku:\n\nNásledující hráč postoupil z kvalifikace jako tzv. šťastný poražený:\n\nNásledující hráč uplatnil pro účast v hlavní soutěži žebříčkovou ochranu:\n\nNásledující páry obdržely divokou kartu do hlavní soutěže:\n\n\n"}
{"id": "1230738", "url": "https://cs.wikipedia.org/wiki?curid=1230738", "title": "Skalný potok", "text": "Skalný potok\n\nNázev Skalný potok má více vodních toků:\n\n"}
{"id": "1230740", "url": "https://cs.wikipedia.org/wiki?curid=1230740", "title": "Priozersk", "text": "Priozersk\n\nPriozersk (, , ) je město v Leningradské oblasti v Ruské federaci. Při sčítání lidu v roce 2010 měl bezmála devatenáct tisíc obyvatel.\n\nPriozersk leží na severovýchodě Karelské šíje u ústí Vuoksy do Ladožského jezera. Od Petrohradu, správního střediska Leningradské oblasti, je vzdálen přibližně 140 kilometrů severně.\n\nPřes Priozersk vede železniční trať z petrohradského Finského nádraží do Chijtoly postavená v roce 1917.\n\nZdejší Korelská pevnost je poprvé zmiňována v roce 1143, kdy se o tuto oblast vedly boje mezi Švédy a Rusy. Novgorodská republika zde postavila svou pevnost v roce 1310.\n"}
{"id": "1230742", "url": "https://cs.wikipedia.org/wiki?curid=1230742", "title": "Skalnatý potok", "text": "Skalnatý potok\n\nNázev Skalnatý potok má více vodních toků:\n\n"}
{"id": "1230752", "url": "https://cs.wikipedia.org/wiki?curid=1230752", "title": "Jessica Pilz", "text": "Jessica Pilz\n\nJessica Pilz (* 22. listopadu 1996 Haag) je rakouská reprezentantka ve sportovním lezení, mistryně světa, vítězka Zimních armádních světových her a juniorská mistryně světa v lezení na obtížnost.\n\nJuniorská mistryně Evropy v lezení na obtížnost i v boulderingu a vítězka Evropského poháru juniorů v boulderingu.\n\n\n\n"}
{"id": "1230753", "url": "https://cs.wikipedia.org/wiki?curid=1230753", "title": "Dlžín", "text": "Dlžín\n\nDlžín je obec na Slovensku v okrese Prievidza v Trenčínském kraji. Žije zde  obyvatel.\n\nPrvní písemná zmínka o obci je z roku 1272.\n\nNad obcí se nachází skromné pozůstatky stejnojmenného středověkého hradu.\n"}
{"id": "1230754", "url": "https://cs.wikipedia.org/wiki?curid=1230754", "title": "Cholmsk", "text": "Cholmsk\n\nCholmsk (rusky \"Холмск\"), do roku 1946 Maoka ( 真岡), je město v Rusku, na Dálném východě, na ostrově Sachalin. Leží na jihozápadním pobřeží ostrova v zátoce Nevelsky na břehu Tatarského průlivu a je správním střediskem Cholmského rajónu. V roce 2010 ve městě žilo 30 927 obyvatel.\n\nMěsto původně založili Rusové jako vojenskou stanici v roce 1870; avšak v rusko-japonské válce o něj přišli - portsmouthským mírem se v roce 1905 jižní části ostrova včetně tohoto města zmocnili Japonci a přejmenovali jej na \"Maoka\". Po druhé světové válce, kdy Japonsko kapitulovalo, Rusové opět získali celý ostrov Sachalin a od roku 1946 se užívá nynější pojmenování.\n\nMěsto má nejhlubší námořní přístav na ostrově.\n\n\n"}
{"id": "1230761", "url": "https://cs.wikipedia.org/wiki?curid=1230761", "title": "Morad Zemouri", "text": "Morad Zemouri\n\nMorad (Mourad) Zemouri, (* 3. březen 1992) je alžírský zápasník–judista, který od roku 2015 reprezentuje Katar. V roce 2016 se v rámci asijské kontinentální kvóty kvalifikoval pro účast na olympijských hrách v Riu, kde vypadl v úvodním kole. Přípravu na olympijské hry absolvoval doma v Alžírsku.\n\n"}
{"id": "1230764", "url": "https://cs.wikipedia.org/wiki?curid=1230764", "title": "Alexej Rubcov", "text": "Alexej Rubcov\n\nAlexej Rubcov (; * 5. srpna 1988 Moskva) je ruský reprezentant v boulderingu, vítěz Rock Masteru a mistr světa a vítěz Melloblocca.\n\n\n"}
{"id": "1230765", "url": "https://cs.wikipedia.org/wiki?curid=1230765", "title": "Mohamed Kasem", "text": "Mohamed Kasem\n\nMohamed Kasem, (* 3. ledna 1993) je syrský zápasník–judista. V roce 2016 se účastnil olympijských hrách v Riu na základě humanitárního projektu Mezinárodního olympijské výboru na podporu válkou zmítané Sýrie.\n\n"}
{"id": "1230768", "url": "https://cs.wikipedia.org/wiki?curid=1230768", "title": "Kouzlo", "text": "Kouzlo\n\nKouzlo může znamenat: \n"}
{"id": "1230769", "url": "https://cs.wikipedia.org/wiki?curid=1230769", "title": "Elegance (výstava)", "text": "Elegance (výstava)\n\nElegance je prodejní výstava oblečení, která se koná na výstavišti v Lysé nad Labem. První ročník se konal v roce 1991. Jedná se o prodejní výstavu. Součástí výstavy bývá soutěž mladých tvůrců nazvaný Avantgarda. Tématem soutěže Avantgarda v roce 2016 byl Karel IV. a tak se do Lysé dostala i kopie císařské koruny. V posledních letech se výstava koná dohromady s veletrhem Narcis a výstavou Regiony. \n\n"}
{"id": "1230771", "url": "https://cs.wikipedia.org/wiki?curid=1230771", "title": "Love Twice", "text": "Love Twice\n\nSnímek měl premiéru dne 6. října 2016 na festivalu ve městě v Kalifornii, kde Nilsson své snímky premiérově představuje pravidelně. Premiéry se osobně zúčastnil režisér Rob Nilsson, stejně jako herci John Cale a Carl Lumbly.\n\n"}
{"id": "1230772", "url": "https://cs.wikipedia.org/wiki?curid=1230772", "title": "Semafor – léta šedesátá", "text": "Semafor – léta šedesátá\n\nSemafor – léta šedesátá (2011) je box s jedenácti CD, reedice všech deseti studiových alb Semaforu vydaných v letech 1964–1971 doplněná bonusy. Bonusy jsou vybrány tak, aby se příliš nepřekrývaly s výběry ze série \"Písničky ze Semaforu\". Jednotlivá CD jsou v obalech graficky užívající původní obaly gramofonových desek, součástí boxu je také sedmdesátistránková knížečka s doprovodným textem Lukáše Berného a obrázky. Doplňující text napsal Vladimír Just.\n\n\n\nbonusy\n\n\nbonusy\n\n\nbonusy: \"Zuzana není pro nikoho doma\" (živě)\n\n\nbonusy\n\n\nbonusy\n\n\nbonusy\n\n\nbonusy\n\n\nbonusy\n\n\nbonusy\n\n\nbonusy\n\n\n\"Pokud není uvedeno jinak, jsou autory písní Jiří Šlitr (hudba) a Jiří Suchý (text).\"\n"}
{"id": "1230773", "url": "https://cs.wikipedia.org/wiki?curid=1230773", "title": "Nadace 11. září", "text": "Nadace 11. září\n\nNadace 11. září je česká organizace, která se zabývá terorismem. Vznikla v roce 2016.\n\nByla založena symbolicky v den 15. výročí teroristických útoků na World Trade Center v New Yorku z 11. září 2001, které navždy změnily svět a vnímání teroristických hrozeb. Její vznik byl oznámen 12. 9. 2016 na tiskové konferenci, které se účastnili mimo jiné předsedkyně správní rady nadace Mgr. Eva Vošická a členové správní rady Gen. Ing. Andor Šándor (v záloze) a Jaroslav Bašta. Zástupci Nadace na tiskové konferenci uvedli, že Nadace 11. září hodlá svým dílem a v rámci svých možností přispět k širšímu porozumění problematice terorismu a ke zmírňování jeho dopadů, a to především prostřednictvím osvěty a vzdělávání. Mezi plány Nadace patří mimo jiné spolupráce s odborníky, jako jsou bývalí příslušníci zpravodajských, policejních a diplomatických služeb, či představitelé akademických kruhů.\nMezi hlavní činnosti Nadace 11. září patří analýzy kořenů terorismu, komparace metod, jak aktuálně čelit teroristickým útokům, a vyhodnocování doporučených způsobů, jak se vyrovnávat s důsledky terorismu. Na těchto poznatcích chce Nadace založit přednášky, odborná školení, legislativní a odborné poradenství, které bude organizovat a poskytovat pro laickou i odbornou veřejnost. Nadace bude též úzce spolupracovat s médii a podporovat vybrané externí aktivity, souladné se svými cíli.\n\n"}
{"id": "1230780", "url": "https://cs.wikipedia.org/wiki?curid=1230780", "title": "Thomas Glavinic", "text": "Thomas Glavinic\n\nThomas Glavinic (* 2. dubna 1972, Štýrský Hradec) je rakouský spisovatel, prozaik, po otci původem z bývalé Jugoslávie.\n\nPředtím nežli se vydal na dráhu spisovatele vykonával řadu povolání, pracoval např. jako copywriter, horník či po dobu dvou let jako taxikář pro společnost Weingraber. V mládí hrával na vysoké úrovni šachy. Je fanoušek fotbalového klubu SK Sturm Graz.\n\nZa svoji literární činnost byl již třikrát (tj. 2007 (finalista), 2009 (širší nominace), 2013 (širší nominace)) nominován na prestižní Německou knižní cenu, avšak zatím neúspěšně.\n\n\n\n\n\n\n"}
{"id": "1230787", "url": "https://cs.wikipedia.org/wiki?curid=1230787", "title": "Dolné Vestenice", "text": "Dolné Vestenice\n\nDolné Vestenice jsou obec na Slovensku v okrese Prievidza v Trenčínském kraji. Žije zde  obyvatel.\n\nPrvní písemná zmínka o obci je z roku 1249. V obci je římskokatolický kostel Neposkvrněného početí Panny Marie z roku 1893.\n\n\n"}
{"id": "1230789", "url": "https://cs.wikipedia.org/wiki?curid=1230789", "title": "Status města v Belgii", "text": "Status města v Belgii\n\nJako města jsou v Belgii uznávány obce, kterým byl udělen čestný titul město (francouzsky \"ville\", nizozemsky \"stad\", německy \"Stadt\") na základě královského výnosu (fr. \"arrêté royal\", niz. \"koninklijk besluit\").\n\nVe středověku měla města stanovena privilegia oproti okolním vesnicím.\nPoté, co místní vrchnost posílila městská privilegia, mohla města například organizovat výroční trhy, zvyšovat mýtné nebo budovat opevnění.\nZa francouzské okupace Belgie byla výsadní práva zrušena a nahrazena čestným titulem město.\nK tomu došlo na základě dekretu Národního konventu z 2. brumaire roku II (23. říjen 1793).\nUrčitý počet měst rovněž přišel o titul města.\n\nV dobách Spojeného království nizozemského některá města znovu získala titul města.\n30. května 1825 byl vydán královský výnos, který obsahoval seznam měst, která měla v té době titul města.\nTento seznam nedoznal žádných změn během více než 150 let.\nPo slučování obcí roku 1977 měly některé obce možnost požádat o udělení titulu města z historických důvodů (obce, které měly tento titul před obdobím francouzské nadvlády, nebo obce, které měly významnou roli ve středověku) nebo vzhledem k tomu, že dnes fungují jako urbanistická centra.\nZnačné množství obcí využilo této příležitosti v letech 1982–2000 a získalo titul města na základě královského výnosu.\n\n"}
{"id": "1230799", "url": "https://cs.wikipedia.org/wiki?curid=1230799", "title": "Bořivoj Minář", "text": "Bořivoj Minář\n\nIng. Bořivoj Minář (* 19. prosince 1959, Lanškroun) je český podnikatel a od 22. května 2014 Viceprezident Hospodářské komory České republiky, kde má na starosti oblast zahraničních vztahů, průmyslu a podporu exportu. Mimo jiné zastává rovněž funkci předsedy Představenstva Hospodářské komory Olomouckého kraje a předsedy Představenstva Okresní hospodářské komory Jeseník. Dále je členem Správní rady Univerzity Palackého v Olomouci a zpravodajem TAČRu.\n\nSpolečnost STOMIX pod jeho vedením získala nejen ocenění firma roku regionu Jeseník, ale i Zlatou medaili časopisu Stavitel a stala se jednou z prvních držitelů certifikátů jakosti ISO 9001, ISO 14001, Evropského certifikátu s označením CE. Byla rovněž vítězem v kategorii nejlepší výrobce stavebnin. I díky výše zmíněným úspěchům se Minář stal v roce 2007 Manažerem roku pro odvětví stavebních a chemických materiálů v rámci České manažerské asociace.\n\nNarodil se v Lanškrouně a mládí strávil v obci Herbortice. V Šumperku roku 1978 dokončil studium Střední průmyslové školy maturitou. V letech 1982-1984 absolvoval základní vojenskou službu. Jeho další kroky v letech 1985-1990 směřovaly do Prahy na dálkové studium strojní fakulty ČVUT. Do okresu Jeseník, kde žije, přišel v roce 1981. Hovoří aktivně rusky, anglicky, německy a polsky. Srbsky pasivně.\n\nSvé pracovní zkušenosti zahájil v roce 1981 ve společnosti Teramo Vápenná (dnes OMYA a.s.), kde postupně pracoval na pozicích dělník, směnový mistr ve výrobě, referent projekce a vedoucí útvaru péče o základní prostředky.\n\nV roce 1993 spoluzaložil a následně vedl společnost STOMIX, spol. s r. o., budoucí mateřskou společnost mezinárodního holdingu STOMIX.  Zde byl jednatelem a generálním ředitelem. Společnost STOMIX je výrobcem a dodavatelem materiálů pro vnější úpravy objektů (zateplení, nátěry, sanace, omítky). Díky aktivitám na zahraničních trzích získal zkušenosti především ze Slovenska, Ruska, Ukrajiny, Polska, Litvy, Anglie, Francie, Řecka, aj. Právě v této společnosti získal ocenění Manažer roku 2007 pro odvětví stavebních a chemických materiálů. V roce 2011 došlo k akvizici společnosti STOMIX nadnárodním německým koncernem Sto A.G. Zde pokračoval na pozici jednatele a generálního ředitele. Po vzájemné dohodě, v září 2012 ukončil Minář jednatelství a smluvní vztah se společností STOMIX, spol. s r. o.\n\nPo ukončení své působnosti ve společnosti STOMIX, spol. s r. o., se plně věnuje své další společnosti CONTECHIN s.r.o., kde je jednatelem a jediným majitelem. Společnost CONTECHIN se zabývá dodávkami kompletních technologických celků, zejména v oblastech energetiky, zpracování biomasy a nerostných surovin, minipivovarů, čistíren odpadních vod a bioplynových stanic. Obchodní aktivity jsou směřovány především na prioritní země české exportní strategie. Zároveň nabízí své služby v oblasti obchodního poradenství, jak českým, tak i zahraničním klientům\n"}
{"id": "1230804", "url": "https://cs.wikipedia.org/wiki?curid=1230804", "title": "Min Hjon-pin", "text": "Min Hjon-pin\n\nMin Hjon-pin ( , anglická transkripce: \"Min Hyun-bin\"; * 8. února 1989) je jihokorejský reprezentant ve sportovním lezení. Mistr Asie v lezení na obtížnost i v boulderingu, juniorský vicemistr světa a Asie v lezení na obtížnost.\n\n\n\n"}
{"id": "1230815", "url": "https://cs.wikipedia.org/wiki?curid=1230815", "title": "Faye Njie", "text": "Faye Njie\n\nFaye Alex Njie, (* 23. listopadu 1993 v Helsinkách, Finsko) je finský zápasník–judista, který od roku 2015 reprezentuje zemi svých předků Gambii.\n\nNarodil se do rodiny gambijských imigrantů ve Finsku. S judem začínal v rodných Helsinách v klubu Helsingin Judosport. V mládí prošel juniorskými reprezentačními výběry Finska, ale v seniorském věku se neprosadil. Často doplácel na špatné financování finského juda, kdy museli s reprezentací zrušit tréninkové kampy v cizině. V roce 2015 se dohodl s Gambijským olympijským výborem a stal se jediným reprezentantem této malé africké země. Finský olympijský výbor mu v přestupu nebránil. Do budoucna počítají s jeho návratem pod finské barvy jako se sportovcem s olympijskou zkušeností. V roce 2016 dosáhl na africkou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1230821", "url": "https://cs.wikipedia.org/wiki?curid=1230821", "title": "Výjevy z Mojžíšova života", "text": "Výjevy z Mojžíšova života\n\nVýjevy z Mojžíšova života ( ) je název nástěnné fresky namalované italským renesančním umělcem Sandro Botticellim.\n\nFreska je součástí nástěnné výmalby Sixtinské kaple, vytvořené v letech 1481 - 1482 pro papeže Sixta IV.\n\nHlavní postava - Mojžíš - je zde zachycena v událostech a scénách z různých dob. Scény vycházejí z knihy Exodus (druhé knihy Mojžíšovy). Vpravo dole Mojžíš zabíjí Egypťana, který udeřil Izraelce; nad touto scénou utíká, protože se dozvěděl, že vražda, kterou spáchal, je odhalena. Ve středu zahání pastýře, kteří bránili Jethrovým dcerám napojit stáda a sám vytahuje vodu ze studny.\n\nPoslední dvě scény zachycují dvě významné epizody z Mojžíšova života: vlevo nahoře se Mojžíšovi zjevuje Bůh v podobě hořícího keře a přikazuje mu obout si sandály, vlevo dole ho vidíme na čele svého národa, jak ho vyvádí z egyptského zajetí.\n\n"}
{"id": "1230823", "url": "https://cs.wikipedia.org/wiki?curid=1230823", "title": "Rubcov", "text": "Rubcov\n\nRuské příjmení Rubcov () nosí více osob:\n\n"}
{"id": "1230824", "url": "https://cs.wikipedia.org/wiki?curid=1230824", "title": "Disputace svaté Kateřiny Alexandrijské před cisařem Maxentiem", "text": "Disputace svaté Kateřiny Alexandrijské před cisařem Maxentiem\n\nDisputace svaté Kateřiny Alexandrijské před císařem Maxentiem (tal. \"Dispute di Santa Caterina d'Alessandria davanti all'imperatore Maxentius\") je freska italského renesančního malíře Pinturicchia z let 1492 - 1495 v papežském paláci ve Vatikánu.\n\nMonumentální malbu v Borgiových apartmánech (\"Appartamenti Borgia\") Apoštolského paláce ve Vatikánu, v Sále světců (\"Sala dei Santi\"), namaloval Pinturicchio na zakázku papeže Alexandra VI. Freska svým námětem zapadá do celkového schématu výzdoby Borgiových apartmánů, což byla oslava triumfu křesťanství nad pohanstvím.\n\nNámětem fresky, namalované v lunetě místnosti, je scéna ze života svaté Kateřiny Alexandrijské. Na pozadí Konstantinova oblouku se odehrává teologická disputace mezi světicí a na trůnu sedícím císařem Maxentiem. Císař dal předvolat padesát učených pohanských filozofů, aby vyvrátili víru svaté Kateřiny.\n\nKateřině se však podařilo před filozofy svou víru obhájit a přesvědčit je, aby se obrátili na křesťanství. Císař dal okamžitě všechny učence popravit. Navzdory Kateřininu vítězství byla i ona nakonec mučena a popravena. Podle legendy se tak mělo stát v roce 307 a Kateřina měla být usmrcena v kole, které se však zlomilo a tak byla sťata.\n\nKromě svaté Kateřiny, která má na fresce portrétní rysy dcery Alexandra VI. Lucrezie, Pinturicchio zde zobrazil portréty několika současníků - ze známějších zde nacházíme např. architekta několika místností Apoštolského paláce Antonia da Sangallo mladšího, ale i vlastní podobiznu samotného umělce.\n\nFreska působí slavnostním dojmem, který autor docílil např. i použitím zlaté barvy.\n\n"}
{"id": "1230825", "url": "https://cs.wikipedia.org/wiki?curid=1230825", "title": "Jorg Verhoeven", "text": "Jorg Verhoeven\n\nJorg Verhoeven (* 5. června 1985 Abcoude, provincie Utrecht, Nizozemsko) je nizozemský reprezentant ve sportovním lezení. Vítěz Melloblocca (bouldering), světového poháru v lezení na obtížnost a v kombinaci, juniorský mistr a vicemistr světa v lezení na obtížnost, vítěz evropského poháru juniorů. Závodil v lezení na obtížnost a rychlost i v boulderingu.\n\nJeho jmenovkyní je Anak Verhoeven - juniorská mistryně světa ve sportovním lezení z Belgie.\n\n"}
{"id": "1230836", "url": "https://cs.wikipedia.org/wiki?curid=1230836", "title": "Didar Khamza", "text": "Didar Khamza\n\nDidar Khamza (* 15. února 1997) je kazašský zápasník–judista.\n\nPatří k velkým talentům kazašského juda. Mezi seniory se objevuje od roku 2015. V roce 2016 při červnové uzávěrce olympijské kvalifikace mu postup na olympijské hry unikl o několik bodů. Nasbíral celem 572 bodů a to do olympijského roku 2016 vstupoval s pouhými 40 body. Koncem července mu na Kazašský olympijský výbor přišla zpráva o možnosti startu na letní olympijské hry 2016 po odstoupení Kanaďana Arthura Margelidona, kterou akceptoval. Po úvodní výhře nad Faye Njiem z Gambie narazil v kole druhém na Ázerbájdžánce Rustama Orudžova. V čistě pasivně vedeném zápase byl po celou hrací dobu o jedno napomenutí (šido) pozadu a na olympijském turnaji skončil bez umístění.\n\n\n"}
{"id": "1230842", "url": "https://cs.wikipedia.org/wiki?curid=1230842", "title": "Nizozemská kuchyně", "text": "Nizozemská kuchyně\n\nNizozemská kuchyně je inspirovaná především tradičním zemědělstvím a chovem dobytka v Nizozemsku. Ačkoliv se kuchyně může oblast od oblasti lišit specifickými produkty, existuje několik typických nizozemských jídel a přísad. Nizozemské pokrmy jsou často těžké a syté, aby Nizozemci měli dost energie na náročnou práci, kterou v minulosti vykonávali.\n\nNizozemská kuchyně je otevřená vlivům zvenčí. Vzhledem ke koloniální minulosti Nizozemska je spousta receptů převzatých z indonéské a surinamské kuchyně, ale nalézt lze pokrmy a přísady „vypůjčené“ z francouzské, italské, řecké, německé nebo španělské kuchyně.\n\nTypické nizozemské hlavní jídlo dne nejčastěji sestává z brambor, zeleniny a masa (možná i varianta ve formě tzv. \"stamppotu\", neboli mačkané zeleniny společně s bramborami. Viz kap. 3, \"hutspot\"), hutné polévky nebo palačinek.\n\nTradiční nizozemské jídlo obsahuje nejčastěji následující ingredience:\nJako dezert běžně podává jogurt, obilná kaše, nebo pudinku podobné vla\n\nMezi polévky nizozemského původu podávané jako hlavní chod mimo jiné patří:\n\nV Nizozemsku je největší jídlo dne přesunuto na večer. Ve východní části Nizozemska je teplý pokrm podáván tradičně kolem poledne, aby dodal energii potřebnou k odpolední práci. Protože je však agrární kultura na ústupu ve prospěch růstu sektoru služeb a průmyslu, je pro lidi nyní praktičtější jíst hlavní jídlo brzy večer.\n\nV nizozemské kuchyni je nejčastější součástí snídaně chleba namazaný máslem a obložený různými sýry, masnými produkty atp. Často, jistě pak o víkendu, se snídají vejce. Mimo chleba se k  snídani v Nizozemsku často jí müsli, kukuřičné lupínky s jogurtem nebo mlékem, pšeničná kaše např. s medem a teplým mlékem, burákové máslo nebo \"hagelslag\", čokoládové drobení, které připomíná zdobení na dort.\n\nV posledních letech je na vzestupu konzumace polotovarů.\n\nTaké k svačině, která připadá přibližně na poledne, je na jídelním lístku nejčastěji pečivo, někdy jako příloha k teplým pokrmům, jako například k polévkám. Pít v době oběda alkohol je nezvyklé a v podnikových jídelnách není nalévání alkoholických nápojů běžné.\n\nMnoho Holanďanů nepije kávu a čaj pouze k snídani, ale i v době mezi pokrmy. Káva se pije nejčastěji mezi desátou a jedenáctou hodinou, kdežto čaj je servírován kolem čtvrté. Mléko se pije jak ke snídaní, tak ke svačině. Během večeře jsou někdy podávány alkoholické nápoje, jako je víno a pivo.\n\nAčkoliv se v jednom známém nizozemském přísloví říká, že „co sedlák nezná, to nežere“, (\"wat de boer niet kent, vreet hij niet\"), je nizozemská kuchyně otevřená vlivům zvenčí. Různé pokrmy jsou sice převzaté z indonéské kuchyně, ale jsou upraveny tak, aby chutnaly Holanďanům. Rozličné recepty jsou převzaté i ze surinamské kuchyně. Mimo to se v Nizozemsku těší popularitě i čínská kuchyně, která je pro usnadnění kombinována s indonéskou kuchyní, a tak můžeme mluvit o nizozemské čínsko-indonéské kuchyni.\n\nV posledních desetiletích si v Nizozemsku i italská kuchyně vybojovala své místo, když představila jídla jako pizza a těstoviny. Z východních zemí jsou převzaté pokrmy jako šauarma (Střední východ), gyros (Řecko) nebo kebab (Turecko), které jsou bez mrknutí oka kombinované například s italskými jídly (pak vznikají pokrmy jako například pizza šauarma).\n\nZ jižních zemí jsou používané přísady jako lilek, cuketa a artyčoky, ale i celé recepty jako paella, tortilly a tapas (Španělsko), musaka, souvlaki a tzatziki (Řecko) nebo kuskus (Maroko).\n\nNizozemský název „boterham“ ve skutečnosti skrývá obyčejný namazaný nebo obložený chleba (viz Snídaně). Neobvyklým produktem na chleba jsou například tzv. rozmačkané myšky (gestampte muisjes), prášek z rozemletých anýzových semínek s cukrem. Tento pokrm vznikl z iniciativy starších dam, pro něž byla anýzová semínka obalovaná v cukru, tehdejší pochoutka, příliš tvrdá, a tak se výrobce těchto semínek rozhodl je nadrtit.\n\n\"Hutspot\" je typickým jídlem podávaným v zimě. Připravuje se z brambor, mrkve a cibule, které se společně vaří do měkka a poté se našťouchají. Hutspot se tradičně podává s vařeným předním hrudním hovězím masem nebo uzenou i neuzenou slaninou, přičemž mrkev a cibule jsou vařené ve vývaru ze servírovaného masa.\n\n\"Bitterbal\", v překladu hořká kulička, byl dříve podáván k „hořké“, tedy k silně alkoholickému bylinnému likéru. Odtud tedy pochází jeho jméno. Jsou to malé smažené kuličky z hovězího ragú obalovaného ve strouhance, o průměru 3 až 5 centimetrů. Vlastně se jedná o kulatou masovou kroketu. V posledních letech se \"bitterballen\" servírují s hořčicí společně s ostatními smaženými jednohubkami, přičemž je tradiční bylinný likér nahrazen pivem plzeňského typu.\n\nTato klasická nizozemská kuchařská kniha byla od svého prvního vydání v roce 1910 již třicetkrát dotisknuta. Původně se jednalo o učebnici pro \"Amsterdamse Huishoudschool\", kde se dívky připravovány na kariéru služky nebo roli ženy v domácnosti.\n\nTato kuchařka se od svého prvního vydání v roce 1934 dočkala již osmdesátého dotisku. Podobně jako Amsterdamská kuchařka, i tato kniha byla původně učebnicí pro hágskou školu pro ženy v domácnosti. Jedná se o výživné a laciné recepty. Tato kuchařka se vyznačuje šetrným zacházením s bylinkami.\n"}
{"id": "1230845", "url": "https://cs.wikipedia.org/wiki?curid=1230845", "title": "Johann Crüger", "text": "Johann Crüger\n\nJohann Crüger, lužic. \"Jan Krygaŕ\" (9. dubna 1598, Breesen u Gubenu – 23. února 1662, Berlín) byl německý hudební skladatel dolnolužického původu a autor luterských duchovních písní.\n\nOd roku 1622 až do své smrti byl učitelem na berlínském gymnáziu \"Zum grauen Kloster\" a současně kantorem kostela sv. Mikuláše v Berlíně. Byl vydavatelem kancionálu \"Praxis pietatis melica\".\n\n"}
{"id": "1230850", "url": "https://cs.wikipedia.org/wiki?curid=1230850", "title": "Mistrovství světa v biatlonu 2021", "text": "Mistrovství světa v biatlonu 2021\n\nMistrovství světa v biatlonu 2021 bude probíhat 12. – 23. února 2021 ve slovinské Pokljuce. Původně se mělo konat v ruské Ťumeni, ta však o pořadatelství kvůli hromadným dopingovým nálezům ruských biatlonistů přišla. Bude to podruhé, kdy bude slovinské biatlonové středisko pořádat kompletní mistrovství světa – poprvé se zde závodilo v roce 2001. Závody zařazené do mistrovství světa se zde sice konaly už v roce 1998, ale šlo jen o stíhací závody mužů a žen, které tehdy nebyly součástí olympijských her v Naganu. \n\nO pořadatelství Mistrovství světa v biatlonu rozhodlo hlasování delegátů 12. kongresu Mezinárodní biatlonové unie 4. září 2016 v moldavském Kišiněvu. Ťumeň získala 25 hlasů, slovinská Pokljuka 13 hlasů a Nové Město na Moravě 11 hlasů. Italská Antholz-Anterselva stáhla svou nabídku, neboť pořádá mistrovství světa v roce 2020.\n\nDne 8. února 2017 rozhodla v rakouském Fieberbrunnu, nedaleko od Hochfilzenu, desetičlenná exekutiva IBU o odebrání šampionátu ruské Ťumeni. Rozhodnutí následně potvrdila i na mimořádném kongresu Mezinárodní biatlonová unie (IBU). Hlavním důvodem byly plošné případy dopingu v ruském sportu, včetně biatlonu, a velký nátlak samotných biatlonistů, aby se mistrovství světa na ruském území nekonalo. Ruská biatlonová unie se šampionátu vzdát nechtěla a uvažovala o tom, že podá žalobu nejen k Mezinárodní sportovní arbitráži (CAS). Nové vedení ruského biatlonu však tuto žalobu nepodalo.\n\nVýsledky závodů se budou započítávat do celkového pořadí Světového poháru 2019/2020. Časový rozpis jednotlivých závodů nebyl v roce 2019 ještě znám.\n"}
{"id": "1230853", "url": "https://cs.wikipedia.org/wiki?curid=1230853", "title": "Marburg Open 2015 – mužská dvouhra", "text": "Marburg Open 2015 – mužská dvouhra\n\nMužská dvouhra Marburg Open 2015 probíhala na přelomu června a července 2015. Do singlové soutěže marburského tenisového turnaje nastoupilo třicet dva hráčů. Obhájcem titulu byl argentinský tenista Horacio Zeballos , který do turnaje nezasáhl.\n\nVítězem dvouhry se stal pátý nasazený Španěl Íñigo Cervantes, jenž ve finále zdolal německého tenistu Nilse Langera, startujícího v hlavní soutěži z pozice posledního přímého účastníka. Po třísetovém průběhu 2–6, 7–6 a 6–3 vyhrál Cervantes na challengerech třetí singlovou trofej v probíhající sezóně a pátou celkově. S 27 vítěznými zápasy v roce 2015 byl na druhém místě této statistiky za Korejcem Čung Hjeonem, jenž měl o dvě výhry více.\n"}
{"id": "1230855", "url": "https://cs.wikipedia.org/wiki?curid=1230855", "title": "Vítězové cen na MFF Karlovy Vary 2005", "text": "Vítězové cen na MFF Karlovy Vary 2005\n\nVítězové cen na Karlovy Vary International Film Festival 2005\n\n\n"}
{"id": "1230857", "url": "https://cs.wikipedia.org/wiki?curid=1230857", "title": "Vítězové cen na MFF Karlovy Vary 2006", "text": "Vítězové cen na MFF Karlovy Vary 2006\n\nVítězové cen na Karlovy Vary International Film Festival 2006\n\n\n\n\n"}
{"id": "1230858", "url": "https://cs.wikipedia.org/wiki?curid=1230858", "title": "Marburg Open 2016 – mužská dvouhra", "text": "Marburg Open 2016 – mužská dvouhra\n\nMužská dvouhra Marburg Open 2016 probíhala na přelomu června a července 2016. Do singlové soutěže marburského tenisového turnaje nastoupilo třicet dva hráčů. Obhájcem titulu byl španělský tenista Íñigo Cervantes, který do turnaje nezasáhl.\n\nVítězem dvouhry se stal nenasazený Čech Jan Šátral, jenž ve finále zdolal Argentince Marca Trungellitiho po dvousetovém průběhu 6–2 a 6–4. Na challengerech tak vybojoval premiérovou singlovou trofej a vůbec poprvé postoupil dále než do čtvrtfinále.\n"}
{"id": "1230863", "url": "https://cs.wikipedia.org/wiki?curid=1230863", "title": "Poprad-Tatry ATP Challenger Tour 2016 – mužská dvouhra", "text": "Poprad-Tatry ATP Challenger Tour 2016 – mužská dvouhra\n\nMužská dvouhra Poprad-Tatry ATP Challenger Tour 2016 probíhala v polovině června 2016. Do singlové soutěže popradského tenisového turnaje nastoupilo třicet dva hráčů. Obhájcem titulu byl český tenista Adam Pavlásek, kterého ve čtvrtfinále vyřadila slovenská jednička Martin Kližan.\n\nVítězem dvouhry se stal druhý nasazený Argentinec Horacio Zeballos, jenž ve finále zdolal rakouskou turnajovou šestku Geralda Melzera po dvousetovém průběhu 6–3 a 6–4. Na challengerech tak vybojoval jedenáctou singlovou trofej.\n"}
{"id": "1230865", "url": "https://cs.wikipedia.org/wiki?curid=1230865", "title": "Poprad-Tatry ATP Challenger Tour 2015 – mužská dvouhra", "text": "Poprad-Tatry ATP Challenger Tour 2015 – mužská dvouhra\n\nMužská dvouhra Poprad-Tatry ATP Challenger Tour 2015 probíhala v polovině června 2015. Do singlové soutěže popradského tenisového turnaje nastoupilo třicet dva hráčů. Obhájcem titulu byl český tenista Adam Pavlásek, kterého ve čtvrtfinále vyřadila slovenská jednička Martin Kližan.\n\nVítězem dvouhry se stal druhý nasazený Čech Adam Pavlásek, jenž ve finále zdolal rakouskou turnajovou šestku Hanse Podlipnika Castilla po dvousetovém průběhu 6–3 a 6–4. Na challengerech tak vybojoval premiérovou singlovou trofej, když předtím dvakrát ve finále neuspěl.\n"}
{"id": "1230879", "url": "https://cs.wikipedia.org/wiki?curid=1230879", "title": "Aston Martin DBS V12", "text": "Aston Martin DBS V12\n\nAston Martin DBS V12 je sportovní automobil britského výrobce Aston Martin.\n\nPředstaven byl v roce 2007 na Pebble Beach Concours d'Elegance. Technicky typ DBS V12 vychází z modelu DBR9. Pohání jej šestilitrový dvanáctiválec o výkonu 380 kW. Mělo být vyrobeno pouhých 300 vozů. Vůz byl hlavním automobilem Jamese Bonda ve filmech Casino Royale a Quantum of Solace.\n\nDBS zdědilo lepené hliníkové šasi i šestilitrový dvanáctiválec po modelu DB9, ale obojí bylo vyladěno tak, aby odpovídalo jeho extrémnějšímu charakteru. Motor má v sání druhou větev, která umožňuje snadnější „dýchání“ ve vysokých otáčkách, zatímco samostatné tvary potrubí byly přepracovány tak, aby přivedly do motoru více vzduchu. Výsledkem je podstatný nárůst výkonu, ze 450 koní v 6000 ot./min. až na 517 koní v 6500 ot./min. Maximální točivý moment zůstává na hodnotě 570 Nm, ale přichází později, až v 5750 ot./min. namísto dřívějších 5000 ot./min. Karbonové panely karoserie a keramické brzdy navíc snížily prázdnou hmotnost DBS o 65 kg ve srovnání s DB9, takže motor má při akceleraci o trochu méně práce. Nicméně došlo i k zásadním úpravám podvozku. Šasi těží nejen ze speciálního nastavení pružin a stabilizátorů, ale také ze širšího rozchodu – a co je nejdůležitější, z adaptivních tlumičů, které se automaticky nebo na přání přepínají mezi sportovním a komfortním režimem (v pěti krocích). Brzdy využívají karbon namísto oceli a jsou obrovské (398 mm vpředu oproti pouhým 355 mm u DB9). Není divu že DBS potřebuje dvacetipalcové ráfky namísto standardních devatenáctek na DB9.\n\nDBS je první silniční Aston Martin, v jehož konstrukci má významný podíl karbon, a využívá technologie vyzkoušené při konstrukci a stavbě DBR9 a DBRS9 GT. Ale zatímco závodní modely jsou kompletně pokryty karbonovými panely, DBS tento drahý, ale lehký a pevný materiál využívá „jen“ na víku kufru, předních blatnících, kapotě a části kolem dveří. Aston tvrdí, že díky těmto dílům váží DBS o 30 kilogramů méně, než by tomu bylo s hliníkovými panely. Karbon je také důležitou součásti keramického brzdového systému, který nejen zajišťuje mohutný brzdný účinek, ale omezuje také neodpruženou hmotnost a významných 12,5 kg.\n\nAston má ke svým interiérům zvláštní přístup, který vás patrně nadchne, nebo znechutí, záleží jen na vkusu a prioritách majitele. Ti, kteří mají raději okázalé věci, budou v nebi, protože je tu spousta šperků. Pokud vám však jde spíše o funkčnost, vyletí vám krevní tlak vzhůru i ve chvíli, kdy se pokusíte najít cílovou adresu na příšerné prehistorické navigaci (z Volva). Na středovém panelu najdete spoustu tlačítek, ukrytých za masivní, ošklivou řadicí pákou. I když si na její chod nakonec zvyknete, obávám se, že dříve skončíte v hrobě, než jí začnete ovládat alespoň trochu intuitivně. Pozice za volantem je ovšem skvělá a díky velkému rychloměru a indikátoru přeřazení vám ani tolik nebude vadit špatná čitelnost přístrojů. Volant, podélně i výškově nastavitelný, má pro takové auto správný průměr – i když jeho věnec je na můj vkus příliš tenký. Odpor pedálů je nastaven perfektně, jen plyn má poněkud dlouhý chod.V zadní části kabiny, odkud zmizela sedadla, najdete dvojici prázdných skořápek, což Aston Martinu umožňuje označovat DBS (poněkud nesmyslně) jako 2+0. Je to ale vítaný doplněk k zavazadlovému prostoru, který je široký, ale ne příliš dlouhý a poněkud mělký.\n\nKdyž se podíváte na model DBS, jste v pokušení brát ho jen jako DB9, pečlivě připravený na nejdůležitější pracovní pohovor v jeho životě. Ten pocit však zmizí ve chvíli, kdy najdete kus prázdné silnice a necháte posílený dvanáctiválec předvést, co v něm je. Když se budete řídit srovnáním výkonové hmotnosti, nabízí DB9 poměr 256 koní na tunu, zatím co DBS má koní více než 300, což ho řadí mezi opravdu vážně míněné supersporty. Nic si tedy nedělejte z toho, že maximální rychlost je jen o 6 km/h vyšší než u DB9, protože to je čistě výsledkem zvýšeného přítlaku. Namísto toho se soustřeďte na skutečnost, že se i přes nevýhody koncepce s motorem vpředu a pohonem zadních kol dokáže DBS rozjet z místa na 160 km/h za 8,7 s a cestou překoná prvních 100 km/h za 4,2 s. A to je v ostrém kontrastu s typem DB9, který potřebuje celých 11,3 s. Bledne dokonce i starý Vanquish -  s časem 4,6 sekundy z nuly na 100 km/h  a 10,1 sekundy z nuly na 160 km/h. Ano Ferrari 599 GTB i Lamborghini Muciérlago LP 640 jsou schopné dosáhnout stovky okolo tří a půl sekundy a stošedesátky pod osm, ale v jiné lize se pohybují nejen výkony, ale i cenou. Aston zůstává okouzlující i ve chvíli, když se podíváte mimo suchá čísla. Přes očividně mohutný vrchol točivého momentu je tu solidní zátah dostupný už od 2500 ot./min., který naléhavě roste až do momentu, kdy o čtyři tisíce později dosáhne maxima. A co je ještě lepší, dvanáctiválec pod kapotou astonů nezněl za posledních devět let nikdy tak dobře. Bohatý a hrdelní řev ve středních otáčkách, který se vyvine v naléhavý průbojný ryk, když se přiblížíte omezovači v 6900 ot./min. Každý decibel je přesně takový, v jaký za volantem Astonu z 21. Století doufáte. A i když bude rozhodně mít i své kritiky, velmi se mi líbila jednoduchá šestistupňová převodovka. Od má první jízdy s manuální DB9 byl rozhodně lépe sladěn přenos síly od převodovky Graziano, umístěné u zadní nápravy.  Spolu s lehkou, avšak progresivní spojkou, kratším stálým převodem a rychlým, přesným pohybem řadicí páky jde o perfektní systém.\n\nCelkem: 3385 ks DBS, z nichž je 2240 ks Kupé (1194-Manuální převodovka, 1046-Automatická převodovka) a 1145 ks Volante (95-Manuální převodovka, 1050-Automatická převodovka).\n"}
{"id": "1230884", "url": "https://cs.wikipedia.org/wiki?curid=1230884", "title": "Petit (rozcestník)", "text": "Petit (rozcestník)\n\nSlovo petit má více významů:\n\n\nFrancouzské příjmení Petit nosí více různých osobností:\n\n"}
{"id": "1230887", "url": "https://cs.wikipedia.org/wiki?curid=1230887", "title": "Boulton Paul Bobolink", "text": "Boulton Paul Bobolink\n\nBoulton Paul P.3 Bobolink byl britský stíhací letoun vyvinutý v době první světové války společností Boulton & Paul Ltd.\n\nBobolink byl prvním letounem navrženým společností Boulton & Paul v Norwichi, která původně stavěla skládací dřevěné budovy a sportovní motorové čluny, ale během války začala, jako mnoho dalších výrobců, v licenci vyrábět bojové letouny. Typy které stavěla zahrnovaly Sopwith 1½ Strutter a Sopwith Camel.\n\nPoté, co britské Ministerstvo letectví vzneslo požadavek v podobě specifikace A.1A na náhradu Sopwithu Camel, šéfkonstruktér společnosti Bolton & Paul John D. North vypracoval návrhy označené P.3 a P.5. Na základě těchto návrhů obdržela společnost Boulton & Paul 1. prosince 1917 objednávku tří prototypů P.3 a tří P.5. Projekt P.5 byl záhy zrušen a nadále se pokračovalo jen na dokončení P.3, který se měl zúčastnit porovnávací soutěže s konkurenčními prototypy letounů Austin A.F.T.3 Osprey, British Nieuport BN.1 a Sopwith Snipe.\n\nBobolink byl plátnem potažený celodřevěný dvouplošník s dvoukomorovým systémem mezikřídelních vzpěr poháněný čtvrtým vyrobeným rotačním motorem Bentley B.R.2 výjimečně připuštěným k letovému provozu. Výzbroj dvou synchronizovaných kulometů Vickers ráže 7,7 mm původně doplňoval třetí výkyvný kulomet Lewis, umístěný uprostřed baldachýnu horního křídla střílející nad okruhem dvoulisté vrtule. Nezvyklým prvkem konstrukce bylo použití dvou hlavních palivových nádrží, které bylo možno v případě požáru za letu nouzově odhodit. Byly umístěny v trupu za sedadlem pilota, od něhož byly odděleny pancéřovým plátem. Křidélka zpočátku nesly jen vrchní nosné plochy.\n\nPrototyp P.3 (sériové číslo C8655), dokončený ještě v prosinci 1917, poprvé vzlétl v Mouseholdu s kapitánem F. Courtneyem začátkem roku 1918, a v březnu téhož roku se zapojil do oficiálních zkoušek v Martlesham Heath. Brzy po záletu obdržel ke zlepšení obratnosti a příčné řiditelnosti nové dolní křídlo, vybavené rovněž křidélky. Kulomet Lewis byl demontován i se závěsem.\n\nBobolink a Snipe byly výkonnostně podobné, ale Snipe byl hodnocen jako výrobně méně náročný, a Bobolink měl horší vlastnosti při pohybu na zemi, což vedlo k tomu, že se vítězem soutěže stal Snipe.\n\nFirma Boulton & Paul poté P.3 nadále vylepšovala. Směrové kormidlo bylo vybaveno velkým rohovým vyvážením, tuhé vzpěry propojující ovládání křidélek na horním a dolním křídle nahradila lanka. 9. dubna 1918 byla zrušena objednávka zbývajících dvou Bobolinků, které zůstaly nedostavěny a továrna zahájila přípravu na licenční produkci Sopwithů Snipe.\n\nJediný exemplář P.3 byl ještě 18. června 1918 dodán námořnímu oddělení Royal Air Force v Hendonu, kde byl testován jako potenciální palubní stíhací letoun. Zkoušky byly ukončeny 21. června, kdy jej definitivně převzala mateřská továrna.\n\nÚdaje podle publikace \"Boulton Paul Aircraft since 1915\"\n\n\n\n\n\n"}
{"id": "1230890", "url": "https://cs.wikipedia.org/wiki?curid=1230890", "title": "Vítězové cen na MFF Karlovy Vary 2007", "text": "Vítězové cen na MFF Karlovy Vary 2007\n\nVítězové cen na Karlovy Vary International Film Festival 2007\n\n\n\n\n\n\n\n\nNejlepší dokumentární film do 30 minut\nNejlepší dokumentární film nad 30 minut\nZvláštní ocenění poroty za film pod 30 minut\nZvláštní ocenění poroty za film nad 30 minut\nPorota dokumentů\n\nNa východ od Západu\nZvláštní ocenění\nPorota sekce Na východ od Západu\n\n\n\n\n"}
{"id": "1230891", "url": "https://cs.wikipedia.org/wiki?curid=1230891", "title": "This House Is Not for Sale", "text": "This House Is Not for Sale\n\nThis House Is Not for Sale je třinácté studiové album americké rockové kapely Bon Jovi. Vydáno bylo 4. listopadu 2016 a jedná se o první studiové album, na kterém se nepodílel kytarista Richie Sambora, který kapelu opustil v roce 2013.\n\nAlbum obsahuje celkem dvanáct písní, které dohromady trvají skoro padesát minut. Jako producenti se na albu podíleli John Shanks a zpěvák kapely, Jon Bon Jovi. 12. srpna 2016 vyšel k albu první singl, píseň „This House Is Not for Sale“. Necelý měsíc na to, 9. září, následoval druhý singl, který byl pojmenován „Knockout“. Na tomto albu se jako na své první studiové nahrávce v kapele Bon Jovi podílel nový kytarista Phil X. Ten nahradil Richie Samboru, který kapelu po dlouhých třiceti tří letech v roce 2013 opustil.\n\n"}
{"id": "1230892", "url": "https://cs.wikipedia.org/wiki?curid=1230892", "title": "Mezinárodní filmový festival v Moskvě", "text": "Mezinárodní filmový festival v Moskvě\n\nMezinárodní filmový festival v Moskvě (; zkráceně MIFF), je filmový festival, který se poprvé konal v Moskvě v roce 1935 a pravidelně je pořádán od roku 1959. Konal se vždy každý druhý rok v červenci, střídavě s Mezinárodním filmovým festivalem v Karlových Varech. Každoročně se pak koná od roku 1995. \n"}
{"id": "1230893", "url": "https://cs.wikipedia.org/wiki?curid=1230893", "title": "Malý Špalíček", "text": "Malý Špalíček\n\nMalý Špalíček v Brně je skupina původně čtyř domů z období gotiky a renesance, později sjednocených brněnským architektem Janem Křtitelem Ernou. Nachází se v horní části Zelného trhu a tvoří blok mezi ulicemi Starobrněnská a Peroutková. Každá z budov je chráněna jako kulturní památka (u domu Zelný trh 13 pouze průčelí).\n\nJeden z nejstarších původních domů v gotickém slohu přešel roku 1625 do rukou brněnského architekta Ondřeje Erny, jehož syn, také architekt, Jan Křtitel Erna, nechal skupinu tří sousedních domů přestavět v jediný celek v renesančním slohu.\n\nV letech 1969–1973 došlo k nákladné renovaci skupiny budov.\n\nV současné době je dům využíván k různým komerčním účelům. V části Malého Špalíčku jsou kancelářské prostory, ve spodní části restaurace \"Špalíček\" a obchody.\n\n\n"}
{"id": "1230899", "url": "https://cs.wikipedia.org/wiki?curid=1230899", "title": "888 (číslo)", "text": "888 (číslo)\n\nOsm set osmdesát osm je přirozené číslo. Římskými číslicemi se zapisuje DCCCLXXXVIII. Následuje po číslu osm set osmdesát sedm a předchází číslu osm set osmdesát devět.\n\n888 je:\n\n"}
{"id": "1230901", "url": "https://cs.wikipedia.org/wiki?curid=1230901", "title": "Rainald Goetz", "text": "Rainald Goetz\n\nRainald Maria Goetz (alternativně Reinald M. Goetz; * 24. května 1954, Mnichov) je německý historik, lékař, spisovatel a dramatik. V roce 2015 se stal laureátem Ceny Georga Büchnera.\n\nJe jedním ze dvou synů chirurga a fotografky. Školní docházku absolvoval z velké části v rodném Mnichově, pouze během školního roku 1971/1972 absolvoval zahraniční pobyt na Luke M. Powers High School ve Flintu ve státě Michigan, USA.. Na univerzitě v Mnichově (LMU) vystudoval paralelně historii a medicínu, obě studia pak zakončil úspěšnou disertací (Dr. phil., Dr. med.).\n\nRainald Goetz na sebe poprvé výrazně upozornil ještě před publikací své prvotiny \"Irre\" (Blázen, 1983). Během čtení svého manifestu „Subito“ v rámci klagenfurtského literárního klání o Cenu Ingeborg Bachmannové si roku 1983 úmyslně rozřízl čelo žiletkou a odmítaje ošetření dočetl soutěžní text se zkrvaveným obličejem. Přestože tehdy žádnou z vyhlašovaných cen nezískal, stal se Goetz podle některých kritiků „mediálním vítězem“ ročníku.\n\nV roce 2012 byl jeho román \"Johann Holtrop\" v tzv. širší nominaci na prestižní Německou knižní cenu.\n\n\n\nVýběr ocenění vychází mj. z výběru uvedeného na webové stránce Nachtkritik.de.\n\n\n"}
{"id": "1230905", "url": "https://cs.wikipedia.org/wiki?curid=1230905", "title": "Burning Bridges", "text": "Burning Bridges\n\nBurning Bridges může být:\n\n\n\n"}
{"id": "1230906", "url": "https://cs.wikipedia.org/wiki?curid=1230906", "title": "Athabaské jazyky", "text": "Athabaské jazyky\n\nAthabaské jazyky představují velkou rodinu indiánských jazyků Severní Ameriky, především na Aljašce, v západní Kanadě, na severozápadním pobřeží USA a v jižním vnitrozemí USA. Spolu s jazykem tlingit a zaniklým jazykem eyak tvoří jazykovou rodinu na-dené. Příslušníci kmenů mluvících těmito jazyky patrně přišli do Ameriky v poslední indiánské (tedy před Eskymáky) migrační vlně, přibližně před 8 000 lety, a od ostatních severoamerických indiánů se liší etnicky i jazykově.\n\nDrtivá většina athabaských jazyků je silně ohrožena a jejich mluvčími je často jen několik desítek osob starší generace. Podle různého dělení jde přibližně o 30-50 jazyků, na Aljašce, v západní Kanadě, na severozápadním pobřeží USA a v jižním vnitrozemí USA. Ze zhruba 200 000 mluvčích připadá přibližně 175 000 na jazyk Navahů), jenž patří mezi několik málo jazyků této rodiny, u kterých v současnosti roste počet mluvčích. Mezi další obecně známá etnika mluvící athabaskými jazyky patří například Apačové.\n\n\n"}
{"id": "1230907", "url": "https://cs.wikipedia.org/wiki?curid=1230907", "title": "Blaž", "text": "Blaž\n\nBlaž ( , (také známý jako , ) je první album ruského písničkáře Nikolaje Noskova. Album bylo vydáno 1998.\nPíseň \"Jsem staromódní\" (\"Я немодный\") dostala první zlatý gramofon. Texty \"V Rusku\" (\"На Руси\") byly napsány zpěvákem Sergejem Trofimovem, je ruskojazyčnou verzí písně \"Matka Rus\" (\"Mother Russia\"). Píseň \"Měsíční tanec\" (\"Лунный танец\") je na téma otroctví.\n\n"}
{"id": "1230908", "url": "https://cs.wikipedia.org/wiki?curid=1230908", "title": "Paranoia (album)", "text": "Paranoia (album)\n\nAlbum Paranoia ( , také známé jako , ) je druhé studiové album ruského písničkáře Nikolaje Noskova. Album bylo vydáno 1999.\n\nPíseň \"Paranoia\" (\"Паранойя\") má erotickou tematiku, tato píseň dostala Zlatý gramofon. Píseň \"Primadonna\" (\"Примадонна\") je coververze písně stejného jména Ally Pugačové a druhou mužskou verzí po verzi Valerije Meladzeho. Píseň \"Jak báječný svět\" (\"Как прекрасен мир\") je zpívána s prvky trip-hopu.\n\n"}
{"id": "1230909", "url": "https://cs.wikipedia.org/wiki?curid=1230909", "title": "Andrew Thomas Mlugu", "text": "Andrew Thomas Mlugu\n\nAndrew Thomas Mlugu, (* 12. listopadu 1995 v Dar es Salaamu, Tanzanie) je tanzanský zápasník–judista. S judem začal v 15 letech na střední škole. V roce 2016 obdržel od tripartitní komise pozvánku k účasti na olympijských hrách v Riu, kde vypadl v úvodním kole. Na zahajovacím ceremoniálu olympijských her v Riu nesl vlajku své země.\n\n"}
{"id": "1230913", "url": "https://cs.wikipedia.org/wiki?curid=1230913", "title": "Jake Bensted", "text": "Jake Bensted\n\nJake Bensted, (* 7. prosince 1992 v Geelongu, Austrálie) je australský zápasník–judista.\n\nJudu se věnuje od svých 6 let. Připravuje se v Melbourne pod vedením Dennise Iversona. V roce 2016 mu body z oceánského mistrovství stačily pro přímou kvalifikaci na olympijské hry v Riu, kde zaznamenal dílčí úspěch vítezstvím nad judistou s Tanzanie. V dalším kole nestačil na favorita Rustama Orudžova z Ázerbájdžánu.\n\n"}
{"id": "1230914", "url": "https://cs.wikipedia.org/wiki?curid=1230914", "title": "Volby do Poslanecké sněmovny Berlína 2016", "text": "Volby do Poslanecké sněmovny Berlína 2016\n\nVolby do Poslanecké sněmovny Berlína v roce 2016 proběhly 18. září v intervalu od 8.00 do 18.00 hodin místního času. Bylo v nich rozděleno 160 křesel. Poslanecká sněmovna Berlína v sobě spojuje funkci městského zastupitelstva a zemského parlamentu. Volby potvrdily očekávané oslabení v Berlíně i celém Německu vládnoucí velké koalice kancléřky Merkelové, jejíž složky Sociálnědemokratická strana Německa (SPD) a Křesťanskodemokratická unie (CDU) sice skončily na prvních dvou místech, ale ztratily v berlínské sněmovně většinu. Podle očekávání došlo k nástupu Alternativy pro Německo (AfD), návratu Svobodné demokratické strany (FDP) a odchodu berlínských pirátů.\n\nSociálnědemokratická SPD opět vyhrála volby, když získala 21,6 % a 38 křesel, oproti minulým volbám v roce 2011 to však znamenalo pokles z 28,3 % a 47 křesel ze 149. Druhá CDU získala 17,6 % a 31 křesel, což je nejhorší berlínský výsledek za celou její existenci (v roce 2011 získala 23,3 % a 39 křesel). Postkomunistická Linke posílila, když získala 15,6 % a 27 křesel (minule 11,7 a 19 křesel), čtvrtí Zelení oslabili se ziskem 15,2 % a 27 křesel (minule 17,6 a 29 křesel). Pátá se do sněmovny nově dostala AfD se 14,2 % hlasů a 25 křesly a poslední parlamentní stranou se znovu stala liberální FDP se 6,7 % a 12 křesly (minule 1,8 %). Berlínští piráti, kteří získali v minulých volbách 8,9 % a 15 křesel, zaznamenali pokles na 1,7 % a sněmovnu po jednom funkčním období opustili.\n\nPro Alternativu pro Německo hlasovalo přibližně 230 tisíc voličů. Z nich největší část, kolem 64 tisíc, byli dřívější nevoliči. Vládní CDU zaznamenala největší odchod svých voličů k AfD (asi 37 tisíc) a FDP (asi 26 tisíc), naopak k ní přešlo asi 11 tisíc sociálnědemokratických voličů. Od těch odešlo ještě více – 22 tisíc voličů – k AfD a 20 tisíc k Linke, naopak přibylo 8 tisíc dřívějších nevoličů. Linke posílila o 23 tisíc od pirátů, 21 tisíc od Zelených, 20 tisíc od SPD a také o 18 tisíc minulých nevoličů, zatímco 11 tisíc jejích dřívějších voličů odešlo k AfD. Zelené opustilo oněch 21 tisíc voličů k AfD, zatímco přišlo nových 12 tisíc od pirátů. Ti pak zaznamenali voličský odchod všemi směry, nejvíce 23 tisíc k Linke, dále z 19 tisíc se stali nevoliči, 12 tisíc dalo přednost Zeleným a 11 tisíc AfD. Liberální FDP posílili o 26 tisíc dřívějších voličů CDU, o 13 tisíc nevoličů, 10 tisíc sociálnědemokratických a 8 tisíc zelených voličů.\n\nK vytvoření vládní koalice a složení městského senátu se předběžně mluví o koalici SPD, Linke a Zelených.\n\nPodle zářijových předvolebních průzkumů se očekávalo, že první dvě místa i přes poměrně velké ztráty obhájí SPD a CDU, které od minulých voleb vládnou ve velké koalici, ztratí však většinu. Dále se očekávalo, že do berlínské sněmovny nově vstoupí AfD a patrně se i navrátí FDP a naopak vypadnou piráti. Předběžné povolební odhady s těmito předpoklady souzněly a sčítání hlasů je potvrdilo.\n\n"}
{"id": "1230916", "url": "https://cs.wikipedia.org/wiki?curid=1230916", "title": "Matt Murray", "text": "Matt Murray\n\nMatthew Murray (* 25. května 1994, Thunder Bay, Ontario) je kanadský hokejový brankář hrající v severoamerické National Hockey League (NHL) za tým Pittsburgh Penguins, který ho v roce 2012 draftoval z 83. pozice.\n\nJako junior odehrál největší část své kariéry v kanadské juniorské lize Ontario Hockey League (OHL), kde chytal za tým Sault Ste. Marie Greyhounds. Po draftu do NHL v roce 2012, kde si jej z 83. pozice vybral tým Pittsburgh Penguins, podepsal s tímto mužstvem dne 4. září 2013 tříletý nováčkovský kontrakt.\n\nV průběhu jeho první kompletní profesionální sezóny 2014/15, konkrétně dne 8. března 2015, vytvořil Murray v dresu Wilkes-Barre/Scranton Penguins nový rekord severoamerické American Hockey League (AHL) v neprůstřelnosti, když ho 304 minut a 11 sekund nikdo nedokázal překonat (povedlo se to až útočníkovi Danu Tyrellovi). Předchozí rekord s 268 minutami 17 sekundami držel kanadský gólman Barry Brust. Dne 22. března udržel Murray desáté čisté konto (nedostal žádnou branku) v sezóně, čímž překonal nováčkovský rekord AHL Gordieho Bella z ročníku 1942/43. Základní část dokončil s 12 čistými konty. Po sezóně se Murray dočkal v AHL několika ocenění, byl vybrán do Prvního All-Star týmu a Nováčkovského týmu AHL a získal trofeje: Aldege \"Baz\" Bastien Memorial Award udělovanou nejlepšímu brankáři, Harry \"Hap\" Holmes Memorial Award udělovanou brankáři s nejméně inkasovanými brankami v základní části a Dudley „Red“ Garrett Memorial Award pro nejlepšího nováčka sezóny.\nV ročníku 2015/16 byl Murray povolán z AHL, aby se 15. prosince 2015 připojil k týmu Pittsburgh Penguins a mohl si tak o čtyři dny později připsat první start v National Hockey League (NHL), při prohře 2:1 s mužstvem Caroliny Hurricanes. Znovu povolán z farmářské týmu do Pittsburghu byl 21. února 2016 a do konce základní části si připsal devět startů. Dne 19. dubna 2016 debutoval jakožto 21letý i v play-off NHL, když při výhře svého mužstva nad New Yorkem Rangers obdržel pouze jednu branku. Two days later, on April 21, Murray recorded his first NHL playoff shutout in a 5-0 win over the Rangers. Murray se stal natrvalo jedničkou Penguins v probíhajícím play-off, když do brány pustil Marca-Andrého Fleuryho pouze v jediném utkání z 16, než se s týmem dostal do finále o Stanley Cup. Stal se teprve šestým brankářem od roku 1976, pro kterého to byla nováčkovská sezóna.\n\nDne 2. března 2016 jej kanadský trenér Todd McLellan zařadil na svou soupisku Výběru severoamerických hráčů do 23 let pro Světový pohár v ledním hokeji 2016 v Torontu.\n\nJako jednička se zúčastnil MS 2019 na Slovensku kde po prohře s Finy 1:3 brala Kanada stříbrné medaile.\n\nMurrayho otec pochází ze Skotska, jeho matka je naopak z Nizozemska.\n\n"}
{"id": "1230917", "url": "https://cs.wikipedia.org/wiki?curid=1230917", "title": "Remy LaCroix", "text": "Remy LaCroix\n\nRemy LaCroix (* 26. června 1988 jako \"Ashley Brianna Cronan\", San Francisco, Kalifornie) je americká pornoherečka.\n\nPředtím, než začala v pornoprůmyslu, živila se jako tanečnice na některých hudebních festivalech jako např. Burning Man. Její vystoupení obsahovaly hlavně tanec s ohněm a akrobacii. Získala bakalářský titul v buněčné a molekulární biologii. Je portugalského, německého, francouzského a filipínského původu.\n\nRemy LaCroix začala účinkovat ve filmech pro dospělé od prosince roku 2011, a to gang bang scénou pro Kink.com. Po šesti měsících natáčení oznámila, že v pornu končí. I když údajně trpěla syndromem vyhoření, pokračovala ve smlouvě, ke které se zavázala, a nadále pracovala v oddělení talentů v Kink.com. Touto dobou také nadále uváděla svoje další filmy. K točení se vrátila v listopadu 2012.\n\nV roce 2013 ji časopis LA Weekly ohodnotil jako desátou v žebříčku “10 pornohvězd, které by mohly být příští Jennou Jameson.“ Zároveň se umístila v žebříčku nejpopulárnějších pornohvězd roku 2013 a 2014 podle CNBC.\n\nRemy LaCroix by měla být porotkyní reality show The Sex Factor, která by měla být pornoverzí soutěže The X Factor.\n\nV prosinci 2014 LaCroix oznámila, že podepsala smlouvu se společností ArchAngel Productions. Po necelých třech měsících LaCroix však smlouvu ukončila.\n\n"}
{"id": "1230918", "url": "https://cs.wikipedia.org/wiki?curid=1230918", "title": "Eudokia Laskarina", "text": "Eudokia Laskarina\n\nEudokia Laskarina (1210/1212 - 1247/1253) byla dcera nikájského císaře Theodora I. Laskarise.\n\nNarodila se jako mladší dcera Theodora I. Laskarise a jeho první ženy Anny, dcery byzantského císaře Alexia III. Angela. Nejdříve byla zasnoubena s latinským císařem Robertem, ke sňatku, jenž měl usmířit znepřátelené rody, však nedošlo a Eudokia byla provdána za budoucího rakouského vévodu Fridricha II. Manželství bylo kratičké, Fridrich proslavený svou nesnášenlivou povahou, Eudokii zapudil a oženil se znovu. Ani druhé manželství mu vytoužené potomstvo nepřineslo. Eudokia se provdala znovu, stala se chotí Anseaua z Cayeux, pikardského křižáka, jenž zastával post regenta Latinského císařství.\n"}
{"id": "1230919", "url": "https://cs.wikipedia.org/wiki?curid=1230919", "title": "947 (číslo)", "text": "947 (číslo)\n\nDevět set čtyřicet sedm je přirozené číslo. Římskými číslicemi se zapisuje CMXLVII. Následuje po číslu devět set čtyřicet šest a předchází číslu devět set čtyřicet osm.\n\n947 je:\n\n"}
{"id": "1230920", "url": "https://cs.wikipedia.org/wiki?curid=1230920", "title": "946 (číslo)", "text": "946 (číslo)\n\nDevět set čtyřicet šest je přirozené číslo. Římskými číslicemi se zapisuje CMXLVI. Následuje po číslu devět set čtyřicet pět a předchází číslu devět set čtyřicet sedm.\n\n946 je:\n\n"}
{"id": "1230925", "url": "https://cs.wikipedia.org/wiki?curid=1230925", "title": "HMS Terror", "text": "HMS Terror\n\nHMS Terror byla bombardovací loď postavená v roce 1813 pro Royal Navy. Její hlavní výzbroj tvořily dva těžké moždíře o ráži 13 a 10 palců (330 a 254 mm). Zúčastnila se několika bitev britsko-americké války a později byla přestavěna na polární výzkumnou loď.\n\nV letech 1838–1837 byla součástí arktické expedice George Backa, v letech 1839–1843 Rossovy výpravy na Antarktidu a hledání severozápadního průjezdu Johna Franklina v roce 1845. Při poslední cestě však zamrzla v ledu u severního pobřeží Ostrova krále Viléma. Celá její posádka, stejně jako posádka lodi HMS Erebus, čítající celkem přes sto mužů následně zahynula v tundře Kanadského arktického souostroví.\n\nNalezení vraku HMS Terror bylo oznámeno 12. září 2016, 92 km jižně od polohy, kde měla být opuštěna. Je proto možné, že část posádky později doplula ještě o něco dál.\n\nDne 26. dubna 2018 byly vraky plavidel \"Erebus\" a \"Terror\" britskou vládou věnovány kanadské vládě a inuitské komunitě, která měla na objevení obou plavidel klíčový podíl.\n\n"}
{"id": "1230927", "url": "https://cs.wikipedia.org/wiki?curid=1230927", "title": "Mirali Sharipov", "text": "Mirali Sharipov\n\nMirali Sharipov, (* 30. října 1987) je uzbecký zápasník–judista.\n\nPatřil společně s Rishodem Sobirovem k nastupujícíc generaci uzbeckých judistů, kteří na sebe výrazně upozornili na olympijských hrách v Pekingu v roce 2008. V úvodním kole si poradil na ippon technikou tomoe-nage se španělským veteránem Óscarem Peñasem. V dalším kole si v pasivně vedeném zápase poradil na šido s Alžířanem Mounirem Benamadim a ve čtvrtfinále vyzval obhájce zlaté olympijské medaile Japonce Masato Učišibu. V polovině druhé minuty zaskočil favorita technikou tomoe-nage na juko a tento náskok držel do poslední minuty. V poslední minutě však neodolal finálnímu tlaku Učišiby a po jeho tomoe-nage se nechal chytit do osae-komi. V opravách se dostal do boje o třetí místo, ve kterém podlehl Korejci Pak Čchol-minovi na wazari technikou seoi-nage a obsadil 5. místo. Od roku 2010 přešel do lehké váhové kategorie, ve které se však na pozici reprezentační jedničky neprosadil. V roce 2012 se kvalifikoval na olympijské hry v Londýně, ale nominaci prohrál s krajanem Navruzem Jurakobilovem. V dalších letech musel čelit mladé nastupující generaci, ale stabilní výkonností v roce 2016 zajistil kvalifikaci na olympijské hry v Riu v lehké váze. Jeho druhý start na olympijských hrách však skončil v úvodním kole, když v polovině třetí minuty neuhlídal osobní techniku seoi-nage Nizozemce Dexe Elmonta a prohrál na wazari.\n\n\n"}
{"id": "1230928", "url": "https://cs.wikipedia.org/wiki?curid=1230928", "title": "Sloupový kostel v Borgundu", "text": "Sloupový kostel v Borgundu\n\nSloupový kostel v Borgundu (norsky Borgund Stavkirke) je nejlépe dochovaný sloupový kostel v Norsku. Je umístěn v Borgundu u Laerdalu, Sogn og Fjordane a je zasvěcen svatému Ondřeji.\n\nKostel byl postaven mezi lety 1180-1250. Je postaven výhradně ze dřeva. Uvnitř nejsou žádné lavičky, ozdoby nebo umělé osvětlení. Světlo vstupuje pouze úzkými okny, která byla původně kulatými otvory ve stěnách. Konstrukce je postavena na dvanácti sloupech z borovice, které působí jako podpěra a definují hlavní loď kostela. Kolem ní jsou kříže svatého Ondřeje. Kazatelna pochází ze 16. století. Oltář zdobí malby ze 17. století. Ve výšce kostel zdobí sochy fantastických zvířat, hlavy draků a runové nápisy. Západní dveře kostela si zachovaly svůj románský charakter. Jsou pokryté motivy révy a boje s draky. Střecha kostela se šindelovou střechou je podepřena komplikovanou konstrukcí krovů. Tento rámec vytváří neobvyklý architektonický celek.\n\nVedle kostela je zvonice se středověkým zvonem a návštěvnické centrum s muzeem.\n\n"}
{"id": "1230931", "url": "https://cs.wikipedia.org/wiki?curid=1230931", "title": "Nuno Saraiva", "text": "Nuno Saraiva\n\nNuno Saraiva, (* 16. března 1994 v Marinha Grande, Portugalsko) je portugalský zápasník–judista.\n\nJudu se věnoval od útlého dětství pod vedením svého otce Antónia. Připravuje se v klubu Benfica Lisabon pod vedením Jorge Gonçalvese. V roce 2013 byl členem portugalské výpravy na olympijských hrách v Londýně jako sparringpartner Joãa Piny. Mezi seniory se objevuje od roku 2013 v lehké váze a postupně začal ohrožovat pozice reprezentační jedničky André Alvese. V roce 2016 svedl s Alvesem napínavou bitvu o evropskou kontinentální kvótu pro účást na olympijské hry v Riu, kterou nakonec rozhodlo pět bodů v jeho prospěch. Své první vystoupení na olympijských hrách však ukončil v úvodním kole potom co nehlídal sumi-gaeši Maďarka Miklóse Ungváriho na juko a navíc se v závěru nechal chytit do osae-komi.\n\n\n"}
{"id": "1230934", "url": "https://cs.wikipedia.org/wiki?curid=1230934", "title": "Knihopis", "text": "Knihopis\n\nKnihopis (celým názvem Knihopis českých a slovenských tisků od doby nejstarší až do konce 18. století) je soupis (bibliografie) jazykově českých prvotisků (tisky do roku 1500) a starých tisků (tisky z doby 1501–1800). Soupis založil knihovník Zdeněk V. Tobolka (1925 vyšel první díl věnovaný prvotiskům) a doposud je doplňován (přičemž od 90. let, resp. začátku 21. století existuje i jeho digitální verze).\n\nSoupis navazuje na dílo Josefa Jungmanna \"Historie literatury české\". Tobolka dílo rozvrhl na dva díly (prvotisky a staré tisky), přičemž rozsáhlejší díl věnovaný starým tiskům byl členěn na sešity a tisky byly řazeny abecedně a poslední sešit základního katalogu vyšel roku 1967. V podstatě od počátku začaly vznikat dodatky, a to abecední a číselné. Zprvu se o Knihopis starala Národní knihovna České republiky, digitální Knihopis začal připravovat Kabinet pro klasická studia Filozofického ústavu AV ČR. Od roku 2015 převzala digitální Knihopis Národní knihovna (je dostupný v katalozích a databázích NK ČR).\n\nVedle vlastního soupisu vznikala i tematická řada \"Příspěvky ke Knihopisu\", kde autoři publikovali stati o dílčích problémech starších tisků, tiskařů a tiskáren. Za Františka Horáka (nástupce Tobolky v čele redakce Knihopisu) také vznikl soupis bohemikálních jazykově nečeských starých tisků (\"Bibliografie cizojazyčných bohemikálních tisků 1501-1800\").\n\n\n\n\n\n\n"}
{"id": "1230937", "url": "https://cs.wikipedia.org/wiki?curid=1230937", "title": "Ferdinand Kastilský (1238)", "text": "Ferdinand Kastilský (1238)\n\nFerdinand Kastilský ( \"Fernando de Castilla\", \"Ferdinand II d'Aumale\", 1238 – 1260) byl kastilský infant a hrabě z Aumale.\n\nNarodil se jako nejstarší syn kastilského krále Ferdinanda III. a jeho druhé choti Johany z Ponthieu. Roku 1252 zemřel jeho otec a Ferdinand doprovázel matku při návratu na rodné panství, kde se stal jejím nástupcem. Po roce 1256 se oženil s Laurou, dcerou Amauryho VII. z Montfortu. Společně s manželkou byl donátorem kláštera Vaux de Cernay. Zemřel zřejmě roku 1260.\n"}
{"id": "1230941", "url": "https://cs.wikipedia.org/wiki?curid=1230941", "title": "Molón labe!", "text": "Molón labe!\n\nMolón lave! (řecky: \"μολὼν λαβέ\", novořecky: \"molṑn lavé\") je jedna z nejznámějších tzv. lakonických frází, napříč západní kulturou všeobecně rozšířené a srozumitelné vyjádření symbolizující rozhodný odpor a neústupnost mluvčího a odmítnutí požadavku kapitulace. Jde též o oblíbené motto vícera vojenských útvarů a sportovních klubů. \n\nZnamená \"„Pojď si pro ně!“\", \"„Pojď a vezmi si je!“\" a spartský král Leonidas jím podle Plutarcha před bitvou u Thermopyl odmítl požadavek perského krále Xerxa, aby Řekové odevzdali své zbraně (tj. kapitulovali).\n\nSlovy \"Molón labe!\" odmítl britský požadavek kapitulace kyperský národní hrdina Grigoris Afxentiou (alias Zēdros, 1928-1957), v následném boji zemřel. \nVýrok (v originálu i překladech) si vybraly za své motto víceré vojenské jednotky a útvary a stejně tak sportovní týmy. \n\nSoučasné užití\n\nHistorické užití\n"}
{"id": "1230944", "url": "https://cs.wikipedia.org/wiki?curid=1230944", "title": "Vojenský hřbitov (Milovice)", "text": "Vojenský hřbitov (Milovice)\n\nVojenský hřbitov v Milovicích na Nymbursku se nachází na jihu místní části Mladá v ulici Italská. Má rozlohu přibližně 7500 m².\n\nBěhem první světové války bylo v zajateckém táboře v Milovicích internováno téměř 20 000 mužů. Mnozí z nich zemřeli na následky tyfové epidemie a hladu. Původně byli zemřelí pohřbíváni jednotlivě na milovickém obecním hřbitově, který brzy přestal dostačovat. Na novém hřbitově založeném pro potřeby tábora byli již zemřelí vojáci pohřbíváni do hromadných šachet.\n\nHřbitov byl mnohonárodnostní a multináboženský. Pohřbeni jsou zde zajatí Italové, Rusové, Srbové, Rakušané, Češi a vojáci dalších národností, vojáci vyznání římsko-katolického, pravoslavného, židovského i muslimského. Pohřbeno je zde přes 6 000 vojáků, údajně je více než 5 000 osob italské národnosti (odtud označení italský hřbitov). Z dalších národností je zde 323 rakousko-uherských občanů, z toho 224 Čechů, 49 Maďarů, 40 Poláků, 6 Rumunů, 4 Rakušani a 2 české ošetřovatelky. Mezi první a druhou světovou válkou zde bylo pohřbeno 49 československých vojáků, v průběhu druhé světové války pak 61 německých a 12 ruských vojáků. Uložené ostatky příslušníků Wehrmachtu byly později exhumovány a převezeny na německý hřbitov v Mariánských Lázních.\n\nV budově při hřbitovu je malé muzeum, které provozuje italská ambasáda. Každý rok v listopadu se zde konají vzpomínkové slavnosti.\n\nProstor vojenského hřbitova má status území Italské republiky, stejně jako italské velvyslanectví a budova italského kulturního institutu.\n\n"}
{"id": "1230945", "url": "https://cs.wikipedia.org/wiki?curid=1230945", "title": "Nikola Dobrović", "text": "Nikola Dobrović\n\nNikola Dobrović (v srbské cyrilici Никола Добровић; 12. února 1897, Pécs, Rakousko-Uhersko – 11. ledna 1967, Bělehrad, SFRJ) byl jugoslávský architekt a urbanista srbského původu. Působil také jako profesor na Fakultě architektury Univerzity v Bělehradě. \n\nDobrović studoval architekturu v Budapešti až do roku 1915, kdy je přerušila první světová válka. Po jejím skončení studoval v Praze, kde získal úspěšně titul v roce 1923. Do roku 1934 pracoval v československé metropoli jako architekt v ateliéru Bohumila Hübschmanna a Antonína Engela. Poté se vrátil zpět do Jugoslávie a žil ve vesnici Lapado u Dubrovníka. Spolupracoval také se skupinou architektů moderního směru, která popularizovala modernismus v architektuře v meziválečné Jugoslávii.\n\nV roce 1943 se Dobrović přidal k partyzánskému hnutí. Roku 1945 se stal ředitelem Urbanistického úřadu Srbska, o několik let později řídil i Urbanistický úřad Bělehradu poté, co byl zřízen. Na podzim roku 1948 se stal profesorem urbanistiky na Fakultě architektury Vysoké školy technické v Bělehradě. Stal se čestným členem SANU a JAZU. \n\nZnám je především jako autor sídliště Nový Bělehrad, které v 50. letech vzniklo západně od srbské metropole. Získal druhou cenu za budovu sídla Ústředního výboru SKJ na soutoku řek Dunaje a Sávy (společně s Edou Ravnikarem.\n\nBěhem svého pobytu v Dalmácii navrhl několik vil v Dubrovníku. Mezi ně patří např. Vila Adonis postavená v letech 1939 až 1940.\n\nJe také autorem budov generálního štábu Jugoslávské lidové armády a Ministerstva obrany SFRJ (Svazového sekretariátu obrany), které byly v roce 1999 vybombardovány v rámci operace Spojenecká síla. Před druhou světovou válkou nechal navrhnout terazijské terasy v centru Bělehradu jako modernistickou pěší zónu s výškovými budovami po stranách.\n\nV České republice navrhl Palác Avion na Václavském náměstí (dnešní Palác Luxor), dále studentské koleje v Parléřově ulici v Praze ve Střešovicích (které nesly v době svého vzniku název po králi Alexandru I.)\n"}
{"id": "1230947", "url": "https://cs.wikipedia.org/wiki?curid=1230947", "title": "Anak Verhoeven", "text": "Anak Verhoeven\n\nAnak Verhoeven (* 15. července 1996 Belgie) je belgická reprezentantka ve sportovním lezení, vítězka světových her, vicemistryně světa, mistryně Evropy a Belgie v lezení na obtížnost. V celkovém hodnocení světového poháru se v roce 2016 umístila na druhém místě.\n\nJuniorská mistryně a vicemistryně světa i Evropy a čtyřnásobná vítězka Evropského poháru juniorů.\n\nJejím jmenovcem je Jorg Verhoeven - vítěz světového poháru ve sportovním lezení z Nizozemska.\n\n\n"}
{"id": "1230949", "url": "https://cs.wikipedia.org/wiki?curid=1230949", "title": "Poprad-Tatry ATP Challenger Tour 2016 – mužská čtyřhra", "text": "Poprad-Tatry ATP Challenger Tour 2016 – mužská čtyřhra\n\nMužská čtyřhra Poprad-Tatry ATP Challenger Tour 2016 probíhala v polovině června 2016. Do deblové soutěže popradského tenisového turnaje nastoupilo šestnáct dvojic. Obhájcem titulu byl český pár Roman Jebavý a Jan Šátral, který skončil v úvodním kole na raketách Dlouhého s Martinem.\n\nVítězem čtyřhry se stala čtvrtá nasazená uruguaysko-kazašská dvojice Ariel Behar a Andrej Golubjev, jejíž členové ve finále zdolali slovensko-český pár Andrej Martin a Lukáš Dlouhý po setech 6–2 a 5–7, až v rozhodujícím supertiebreaku [10–5]. Oba šampioni si do žebříčku ATP připsali 90 bodů a získali první společný titul na challengerech.\n\n"}
{"id": "1230950", "url": "https://cs.wikipedia.org/wiki?curid=1230950", "title": "Marburg Open 2016 – mužská čtyřhra", "text": "Marburg Open 2016 – mužská čtyřhra\n\nMužská čtyřhra Marburg Open 2016 probíhala na přelomu června a července 2016. Do deblové soutěže marburského tenisového turnaje nastoupilo šestnáct dvojic. Obhájcem titulu byl nizozemský pár Wesley Koolhof a Matwé Middelkoop, jehož členové do turnaje nezasáhli.\n\nVítězem čtyřhry se stala nejvýše nasazená americko-rakouská dvojice James Cerretani a Philipp Oswald, která ve finále zdolala americko-mexické turnajové čtyřky Maxe Schnura s Miguelem Ángelem Reyesem-Varelou po dvousetovém průběhu 6–3 a 6–2. Oba šampioni si do žebříčku ATP připsali 90 bodů a získali první společný titul na challengerech.\n\n"}
{"id": "1230952", "url": "https://cs.wikipedia.org/wiki?curid=1230952", "title": "Marburg Open 2015 – mužská čtyřhra", "text": "Marburg Open 2015 – mužská čtyřhra\n\nMužská čtyřhra Marburg Open 2015 probíhala na přelomu června a července 2015. Do deblové soutěže marburského tenisového turnaje nastoupilo šestnáct dvojic. Obhájcem titulu byl česko-chorvatský pár Jaroslav Pospíšil a Franko Škugor, jehož členové do turnaje nezasáhli.\n\nVítězem čtyřhry se stala nejvýše nasazená nizozemská dvojice Wesley Koolhof a Matwé Middelkoop, která ve finále zdolala německý pár Tobias Kamke a Simon Stadler po dvousetovém průběhu 6–1 a 7–5. Oba šampioni si do žebříčku ATP připsali 90 bodů a získali třetí společný titul na Challenger Tour.\n\n"}
{"id": "1230953", "url": "https://cs.wikipedia.org/wiki?curid=1230953", "title": "Seznam olympioniků Slovenska s více medailemi z jedněch her", "text": "Seznam olympioniků Slovenska s více medailemi z jedněch her\n\nSeznam olympioniků Slovenska s více medailemi z jedněch her uvádí přehled sportovních reprezentantů Slovenska, kteří na jedněch olympijských hrách od roku 1994 (jak letních, tak zimních) získali více medailí.\n\n"}
{"id": "1230956", "url": "https://cs.wikipedia.org/wiki?curid=1230956", "title": "Seznam olympioniků Československa s více medailemi z jedněch her", "text": "Seznam olympioniků Československa s více medailemi z jedněch her\n\nSeznam olympioniků Československa s více medailemi z jedněch her uvádí přehled sportovních reprezentantů Československa, kteří na jedněch olympijských hrách (jak letních, tak zimních) získali více medailí. \n\nNejúspěšnější olympioničkou je Věra Čáslavská, jež získala na hrách 1968 v mexickém Ciudad de México čtyři zlaté a dvě stříbrné medaile, čímž navázala na zisk tří zlatých a jedné stříbrné z předchozích her v japonském Tokiu. Na zimních olympiádách zaznamenal v tomto kritériu největšího úspěchu Jiří Raška na hrách 1968 ve francouzském Grenoble, kde vybojoval jednu zlatou a jednu stříbrnou medaili.\n\nČeskoslovensko se zúčastnilo olympijských her poprvé na letních hrách v roce 1920 v Antverpách a naposledy v roce 1992 v Barceloně. Před první světovou válkou Češi reprezentovali tým Čech, v jehož řadách byli také dva sportovci, kteří získali po dvou medailích na jedněch hrách, po roce 1992 pak tým Česka rovněž s několika několikanásobnými medailisty.\n\n"}
{"id": "1230958", "url": "https://cs.wikipedia.org/wiki?curid=1230958", "title": "Nepájivá maska", "text": "Nepájivá maska\n\nNepájivá maska je odolná krycí vrstva, nanesená na povrch desky plošného spoje (DPS) tak, aby odkryté zůstaly pouze pájecí a kontaktní plošky. Maska plní na DPS různé funkce. Chrání desku před korozí, mechanickým poškozením a brání navlhnutí zakrytých oblastí. Zlepšuje také elektrické parametry, jako je izolační pevnost. Nepájivá maska byla vyvinuta především s ohledem na proces strojního pájení vlnou k zabránění zkratům (můstkům) a ke snížení spotřeby pájky. Obvyklou barvou masky je zelená, ale jsou dostupné i další barvy. Materiálem nepájivé masky může být například epoxidová pryskyřice. Nepájivá maska musí být odolná také vůči používaným tavidlům a čisticím prostředkům.\n\nAplikace různých typů masky se liší. Existují dvě velké skupiny podle způsobu nanášení a vytvrzování.\nMateriál masky je v podobě viskózní kapaliny nebo fólie nanesen na celou plochu DPS včetně budoucích pájecích plošek. Po částečném vysušení (vytvrzení) je fotocitlivý materiál masky osvícen přes film, vyvolán a definitivně vytvrzen. Filmová předloha je negativní, zakrývá pájecí a kontaktní plochy, které mají zůstat odmaskované. Neosvícené a tedy nevytvrzené plošky se při vyvolání vymyjí, maska je z nich odstraněna. Po vyvolání následuje definitivní vytvrzení (zpravidla termické).\nNanášejí se běžnou technikou sítotisku, po vytištění se výsledný obrazec vytvrdí termicky nebo UV zářením. Protože jde o běžný sítotiskový proces, není třeba řešit osvětlení pracoviště, je nutné zajistit odsáváním rozpouštědel.\nPracnější postup s fotocitlivou maskou dovoluje dosáhnout mnohem přesnější a jemnější obrazec než přímý tisk sítotiskem. Přímo zhotovená sítotisková maska může být levnější díky menšímu počtu technologických kroků.\n\nPracoviště pro nanášení fotocitlivé masky musí mít vyřešeno vhodné osvětlení, minimálně umístěním stínících fólií do svítidel.\n\nPoužije se prázdné síto, bez jakéhokoli obrazce. Volba sítoviny zajistí potřebnou tloušťku a rovnoměrnost nanesené vrstvy.\nDPS jsou unášeny dopravníkem pod soustavou trysek rozprašujících lak (nepájivou masku).\nDopravník unáší desky napříč clonou tvořenou lakem (nepájivou maskou) vytékajícím ze štěrbiny.\nOdpovídá nanášení fotorezistu při výrobě základní desky. DPS jsou protlačovány mezi vyhřívanými válci laminátoru. Válce navalují na obě strany desky současně fotocitlivou fólii odvíjenou ze zásobních cívek. \n\nNepájivá maska se nanáší na hotovou, už otestovanou desku, ještě před pokovením pájecích plošek metodou HASL (\"Hot air solder leveling\"). Stejné postupy mohou být využity také pro vytvoření tzv. servisního potisku, který vyznačuje umístění součástek a měřicích nebo kontrolních bodů na desce. Především menší výrobci DPS zhotovují servisní potisk stejnou technologií jako masku, aby zvýšili využití strojního vybavení. Po zhotovení masky a potisku absolvuje DPS pokovení plošek a závěrečné mechanické opracování.\n\n"}
{"id": "1230959", "url": "https://cs.wikipedia.org/wiki?curid=1230959", "title": "Jiří Fröhlich", "text": "Jiří Fröhlich\n\nJiří Fröhlich, Dr. h. c. (* 25. září 1946, Písek) je český archeolog, který po celý život odborně působil v jižních Čechách. Věnuje se především široké škále odborných archeologických a historických témat z většiny historických období.\n\nPo studiu Střední průmyslové školy a muzejnictví a praxi technického úředníka působil v letech 1980-1990 v Muzeu středního Pootaví ve Strakonicích a jako odborný archeolog v Prácheňském muzeu v Písku (v letech 1990-2011).\n\nCeloživotně se zabývá archeologií a publikuje v odborném tisku. Značný ohlas vyvolaly i jeho popularizační práce. Intenzivně se věnuje výzkumům stop rýžování zlata na Otavě (roku 1992 byl spoluzakladatelem soutěže v rýžování zlata v Kestřanech), dokladům šumavského sklářství či prehistorii jižních Čech.\n\nByl redaktorem Zpráv o činnosti Prácheňského muzea v Písku.\n\nČestný doktorát mu v roce 2016 udělila Jihočeská univerzita v Českých Budějovicích.\n\n\n\n\n\n"}
{"id": "1230962", "url": "https://cs.wikipedia.org/wiki?curid=1230962", "title": "Helvécia", "text": "Helvécia\n\nHelvécia je obec v Maďarsku v župě Bács-Kiskun v okrese Kecskemét. Žije zde 4522 obyvatel (podle sčítání z roku 2015).\n\nHelvécia leží ve středním Maďarsku, ve Velké dunajské kotlině. Nejbližším městem je Kecskemét, vzdálený 7 km. 3 km daleko se nachází nájezd na dálnici M5, která vede na sever do Budapešti (80 km) a na jih do Szegedu (80 km).\n\nPrvní osídlení obce není známo. Před Turky se obyvatelé uchýlili do nedalekého Kecskemétu. Po turecké éře zde byly zakládány statky. V roce 1870 se rozšířila epidemie révokazů, vinice v okolí před nimi uchránila písčitá půda, kterou se révokazi moc nešíří. Roku 1895 tudy byla vedena železnice. Samostatnou obcí se Helvécia stala v roce 1954. Roku 1964 sem byla zavedena elektřina. Většina obyvatel pracuje v zemědělství, více než polovina hospodaří na vlastních statcích.\n\nV obci se nacházejí 2 školy, školka, kulturní dům, knihovna, 2 chirurgové, zubař, restaurace a sportovní zařízení.\n\n\n\n"}
{"id": "1230963", "url": "https://cs.wikipedia.org/wiki?curid=1230963", "title": "Vojenský hřbitov (Planá)", "text": "Vojenský hřbitov (Planá)\n\nVojenský hřbitov u Plané na Tachovsku se nachází 2,5 kilometru jihozápadně od centra města, v lesíku na pozemcích zaniklého panského dvora zvaného Karlín, na kterých během 1. světové války býval zajatecký tábor.\n\nHřbitov byl založen na počátku první světové války pro potřeby zajateckého tábora. Bylo zde pohřbeno 190 Poláků, 59 Rusů, 23 Italů, 8 Lotyšů, 2 Rumuni, 1 Srb, jeden strážní voják české národnosti a 4 zajatci neznámé národnosti.\n\nPo skončení války vybrali ruští vojáci, kteří odjížděli domů, mezi sebou peníze na pomník pro své zemřelé druhy. Roku 1925 byl exhumován italský aspirant-důstojník Alfonso Mangini, který zemřel roku 1918 ve věku 22 let.\n\nMístu se říkalo \"Ruský hřbitov\" (Russischer Friedhof). Byl několikrát navštíven osobnostmi a proto byl pietně udržován. Roku 1934 byl nově upraven a 1. listopadu se zde konalo uctění památky pohřbených zajatců a vysvěcení hřbitovního kříže, který světil děkan Heimerl.\n\nHřbitov je zarostlý a neudržovaný. Roku 1985 zde byly nalezeny tři rezavé plechové hvězdicové náhrobní tabulky s osmi hranami, které se v první světové válce dávaly na vojenské hroby. Dále byl nalezen náhrobní kámen s nápisem \"Catrinescu Stephan, + 17.10.1917, 24 let, voják rumunské infanterie, regiment 7. kompanie.\"\n\nZajatecký tábor měl kapacitu 16 000 obyvatel. S výstavbou bylo započato v březnu 1915 na panských polích mezi Karolininým dvorem (Karlín), která se rozkládala v okolí bývalého Karlova mlýna (Karlsmühle). Tábor byl oplocený ostnatým drátem a nacházelo se v něm na 400 baráků a 4 vysoké strážní věže. Místo mělo síť hlavních ulic, uliček a náměstí, kostel, vlastní vodárnu, táborovou nemocnici s lékaři a personálem, lékárnu, hřbitov, velkopekárnu a moderní parní prádelnu. Parní a sprchová zařízení s velkoprádelnou stála přibližně 250 tisíc korun, celá stavba stála 6,5 milionu rakouských korun. Po skončení války bylo vše rozebráno a zaniklo, zůstaly jen zbytky staré vodárny tábora s nádrží 25x8 metrů se třemi odděleními, které se nacházejí na potoce, a část hřbitova v lesíku.\n\n\n"}
{"id": "1230964", "url": "https://cs.wikipedia.org/wiki?curid=1230964", "title": "Igor Wandtke", "text": "Igor Wandtke\n\nIgor Wandtke, (* 3. listopadu 1990 v Lübecku, Německo) je německý zápasník–judista.\n\nS judem začínal ve 4 letech v rodném Lübecku pod vedením svého otce Vladimira. Připravuje se v Hannoveru pod vedením Svena Lolla. V německé seniorské reprezentaci se pohybuje od roku 2012 v lehké váze, ale ze stínu německé reprezentační jedničky Christophera Völka vystoupil až v roce 2015. V roce 2016 si zajistil účast na olympijských hrách v Riu. V prvním kole porazil na šido judistu z Haiti, v dalším kole si opět pasivním judem hlídal svého soupeře Izraelce Sagi Mukiho, ale koncem čtvrté minuty neuhlídal jeho nástup do o-goši a prohrál na wazari.\n\nIgor Wandtke je pravoruký judista, jeho osobní technikou je seoi-nage a sumi-gaeši, šikovný v boji na zemi.\n\n\n"}
{"id": "1230966", "url": "https://cs.wikipedia.org/wiki?curid=1230966", "title": "Horné Vestenice", "text": "Horné Vestenice\n\nHorné Vestenice jsou obec na Slovensku v okrese Prievidza v Trenčínském kraji ležící na úpatí Strážovských vrchů. Žije zde  obyvatel.\n\nPrvní písemná zmínka o obci je z roku 1332. V obci je římskokatolický kostel svatých Petra a Pavla z roku 1564. Na kopci nad obcí byly odkryty základy menší kaple z 13. - 16. století. Základy jsou památkově upraveny a prezentovány veřejnosti.\n\n"}
{"id": "1230968", "url": "https://cs.wikipedia.org/wiki?curid=1230968", "title": "Josué Déprez", "text": "Josué Déprez\n\nJosué Déprez, (* 30. října 1981 v Port-au-Prince, Haiti) je haitský zápasník–judista. S judem začal v 8 letech v Carrefour v kroužku. Ve 22 letech dostal stipendium ke studiu na Dade College v Miami. Později dva roky žil a trénoval judo v rámci grantu Mezinárodního olympijského výboru v Paříži. Od roku 2011 žije trvale v Miami ve Spojených státech, kde pracuje jako osobní trenér, učitel bojových umění, masér. Na mezinárodní scéně se objevuje nepravidelně od roku 2005. V roce 2016 mu přálo štěstí, když s pouhými 7 body dosáhl na panamerickou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1230971", "url": "https://cs.wikipedia.org/wiki?curid=1230971", "title": "Vratislav Jan Žižka", "text": "Vratislav Jan Žižka\n\nMgr. Vratislav Jan Žižka (19. červenec 1926, Trněný Újezd (Zákolany) – 11. duben 2011, Praha) byl akad. malíř, grafik, astrolog, mantik, pedagog, badatel v oblasti kulturních dějin, spisovatel a básník.\n\nNarodil se v rodině, kde literatura, hudba a výtvarné umění byly součástí každodenního života. Maturoval na reálném gymnáziu v Praze, tři roky studoval architekturu a pozemní stavitelství na ČVUT, jeden rok češtinu a výtvarnou výchovu na PFUK. Jeho prvním učitelem kresby a malby byl Jaroslav Háša. Na AVU v Praze studoval u Vlastimila Rady, Vratislava Nechleby, grafickou speciálku u Vladimíra Silovského a dějiny umění u V. V. Štecha a Františka Dvořáka. Absolvoval v roce 1955 cyklem 7 leptů \"Starý židovský hřbitov pražský\". \nStudijní cesty: Německo, Rusko, Bulharsko, Polsko, Itálie, Švýcarsko a Francie. V roce 1981 absolvoval studijní stáž v ateliéru anglického malíře Bena Nicholsona v Brissago Porta ve Švýcarsku. V letech 1990 – 2004 přednášel idealistickou estetiku a vizuální komunikaci na VŠUP v Praze. Důležitou součástí jeho odborné práce byla rozsáhlá přednášková činnost pro různé organizace (např. Klub Za starou Prahu, Unitárii, vysokoškolské kluby aj.)\n\nZabýval se širokým spektrem výtvarných technik: olejomalba, akvarel, pastel, kresba, objekty a kombinované techniky. Vytvářel grafiky ve všech technikách a vytvořil vlastní metodu olejových velkoformátových monotypií (72 x 50 cm). Je autorem cyklu velkých kreseb mizejících chalup východních Čech (Proseč, Budislav aj.). \nZvláštní kategorií jeho tvorby je soubor přibližně 3000 kreseb umělců účinkujících na pražských koncertech převážně klasické hudby, ale i kreseb z divadelních představení. Mnohé byly zveřejněny v časopisech, knihách i na CD. \nV době, kdy nemohl z politických i zdravotních důvodů vystavovat svá díla, se věnoval knižní grafice a úpravám knih (cca 40 titulů). Pro široké znalosti archeologie, dějin umění a architektury spolupracoval s našimi předními autory a odborníky na výtvarných úpravách jejich vydávaných prací. \nSvými fotografiemi, kresbami a grafickou úpravou spolupracoval na knize \"Dějiny Prahy\" oceněné v roce 1965 cenou města Prahy. \nPro Ministerstvo školství a kultury vypracoval 7 grafických exlibris s motivem Prahy pro skandinávské země. \nRestauroval řadu obrazů. \nByl autorem výtvarné koncepce výstavy \"Vývoj české literatury pro mládež\" v Památníku národního písemnictví v Praze (1954).\n\nPublikace \"Prométheové a Íkarové\" vyšla česky a slovensky v nákladem 186 000 výtisků. Jeho práci \"Znamení zvěrokruhu\" vydala Artia v roce 1979 ve francouzském překladu \"Les Signes du Zodiaque\" pro nakladatelství Circle d' Art a německy \"Der Tierkreis\" pro nakladatelství Dausien. Česky vyšla část této studie v revue \"Konstelace\" v roce 2013.\nSpolupracoval s Igorem Zhořem na knihách \"Život a dílo Bohumila Kubišty\" a \"Moderní sochařství\", vytvořil obrazovou výpravu a sepsal charakteristiky jednotlivých měsíců roku pro knihu \"Horoskopy\" Karla Šiktance. Je autorem úvahy \"Kamenné poselství\" – o zrození Budhově v knize \"Borobudur\" Bedřicha Formana. Redigoval první díl knihy Bohumila Vurma \"Tajné dějiny Čech, Moravy a Slezska\" a vytvořil doslov k této knize s novým pohledem na naše dějiny a existenci v Evropě (19 stran), který prof. Rudolf Chadraba označil za průlomové dílo. \nPublikoval řadu úvah a studií v revue \"Konstelace\" i jiných časopisech. \nBásně – ronda psal od roku 1956 až do své smrti.\n\n\n"}
{"id": "1230974", "url": "https://cs.wikipedia.org/wiki?curid=1230974", "title": "Ganbátaryn Odbajar", "text": "Ganbátaryn Odbajar\n\nGanbátaryn Odbajar (* 13. ledna 1986) je mongolský zápasník–judista.\n\nNa mezinárodní scéně se objevuje od roku 2009. V roce 2012 se na olympijské hry v Londýně nekvalifikoval. V roce 2016 překvapivě dostal v nominaci na olympijské hry v Riu přednost před krajanem Ňamočirem. V úvodním kole porazil v polovině čtvrté minuty Egypťana Mohameda Mohyeldina potom co mu nasadil osa-komi po jeho nepovedeném kontrachvatu. V dalším kole svedl čistě pasviní bitvu s Američanem Nickem Delpopolem a po nerozhodném stávu v regulerní hrací době se v prodloužení projevila jeho horší fyzická připravenost. Ve druhé minutě nastavení neustál svůj nástup do uči-maty a nechal se okontrovat zápasnickou technikou daki-wakare na wazari.\n\nGanbátaryn Odbajar je pravoruký judista, čistý obranář. V zápasech využívá svých mimořádných fyzických dispozic v boji o úchop a vyčkává na příležitost soupeře kontrovat (kaeši-waza).\n\n\n\n"}
{"id": "1230978", "url": "https://cs.wikipedia.org/wiki?curid=1230978", "title": "Mohamed Mohyeldin", "text": "Mohamed Mohyeldin\n\nMohamed Mohyeldin (* 1. října 1991) je egyptský zápasník – judista, olympionik a mistr Afriky.\n\nNa mezinárodní scéně se objevuje pravidelně od roku 2014 v lehké váze, kdy v reprezentaci nahradil Husseina Hafize. V roce 2016 se kvalifikoval na olympijské hry v Riu, kde nestačil v úvodním kole na Mongola Odbajara v boji na zemi.\n\n"}
{"id": "1230979", "url": "https://cs.wikipedia.org/wiki?curid=1230979", "title": "Jindřich Stolař", "text": "Jindřich Stolař\n\nJindřich Stolař (23. dubna 1904, Praha - 30. března 1968, tamt.) byl český malíř, grafik a ilustrátor. \n\nNarodil se ještě za Rakousko-Uherské monarchie do měšťanské pražské rodiny. Po absolvování reálné školy a studiu na Akademii výtvarných umění v Praze odjel do Paříže, kde u Maurice Sauloa studoval v letech 1923 – 1926 malbu. Po návratu hospitoval u prof. Vokálka a prof. Jana Znoje na Čsl. keramické státní škole v Praze. Zažil dvě světové války a celkem čtyři režimy. Člověk vtipný a oblíbený, ovšem názorově nekonformní, nejednou zakoušel ubíjející skepsi i pocity nesvobody; zemřel nečekaně v samém rozpuku Pražského jara. \n\nŽil a tvořil také ve Francii a v Itálii. Přestože v bouřlivých a výstředních dvacátých letech 20. století pobýval v Paříži, modernismus v sobě neobjevil a setrval nakonec u srozumitelné zobrazivé formy, inklinoval k realistickému proudu, vycházejícímu z klasické akademické malby. V třicátých letech se věnoval též společenské satiře, od karikatury po kreslené vtipy, a také užité a reklamní grafice; spolupracoval s deníky a časopisy. Společně se Zdeňkem Burianem se podílel na redigování poválečného časopisu výtvarné kultury Skutečnost. Pražský rodák, nadšený obdivovatel rodného města, spojil svoji tvorbu především s metropolí, ale oblíbil si též krajinu Vysočiny, hlavně Doubravník, kde po řadu let trávíval s rodinou letní prázdniny, rybařil a maloval. Klidnou romantikou dýchají především jeho plenérové obrazy a květinové kompozice, o malířově smyslu pro detail a pro hru světel vypovídají zátiší s dary přírody, teplem sálají přístavy vzdálených moří. Stolař byl také nadaný portrétista („Děvče s holuby“, „Dívka s kytarou“, „Říkali mu Dědek“) a dovedl si pohrát s výjevy z obyčejných lidských životů, jak napovídá třeba cyklus „Přijel cirkus“ či obraz „Krejčovská dílna“. Kromě olejomaleb, akvarelů a kreseb najdeme v jeho díle i drobné plastiky a keramiku, připomínku jeho studia na keramické škole. \n\nČlen Spolku výtvarníků Praha \n\n\n\n"}
{"id": "1230984", "url": "https://cs.wikipedia.org/wiki?curid=1230984", "title": "Wauies", "text": "Wauies\n\nWauies je strategická budovatelská webová hra vydaná německou společností Upjers. Byla vydána 7. února 2016 v němčině, od 14. dubna 2016 je dostupná i v češtině. Cíl hry je vytvořit prosperující pet shop se zvířaty, dekoracemi či jinými předměty. Dne 20. září 2016 byla hra dostupná na pěti serverech .\n\nAby hráč mohl hru hrát, musí mít nejprve účet na webové stránce Upjers. Jestliže ho nemá, může si ho vytvořit přímo na webové stránce hry. Cílem hry je vytvořit prosperující obchod se zvířaty, tzv. Pet Shop. Kromě zvířat a ohrádek pro zvířata mohou být koupeny různé dekorace, stánky s potravinami, regály s krmivem, rostliny atd. Existují dvě herní měny, haléře, které získáte po prodeji zvířat, potravin, zvířecího krmiva, různých příruček o zvířatech nebo zvířecích hraček, a diamanty, které získáte za plnění různých úkolů. Je také možné si koupit diamanty za skutečné peníze (1 diamant za 3 Kč). Některá zvířata či dekorace jsou dostupné pouze za diamanty. Většina předmětů, až na ty, co jsou dostupné už na začátku, jsou dostupné až po dosažení určité úrovně. Všichni hráči, kteří hru začnou, mají na začátku vždy dvě kočky ragdoll a dvě čivavy. Od dosažení deváté úrovně může mít hráč psího \"společníka\", který může plnit zákazníkům různá přání. Do obchodu chodí také zákazníci, kteří si mohou objednat kterékoliv zvíře, které hráč neoznačil jako neprodejné. U zákazníků jsou velmi oblíbená mláďata, která lze odchovat v tzv. \"chovatelském centru\" a která mohou časem dospět. U každého druhu je ovšem určitá pravděpodobnost na rozmnožení a může se i stát, že žádná mláďata neodchováte. Nevýhoda prodávání dospělých zvířat je to, že zákazníci nikdy nedají vyšší částku, než za kterou bylo zvíře zakoupeno.\n\nVe hře je celkem 52 druhů zvířat:\nTato zvířata lze získat pouze z tzv. \"Boosterů\", balíčků obsahující zvířata a karty, nebo k nákupu prémiové měny.\n"}
{"id": "1230986", "url": "https://cs.wikipedia.org/wiki?curid=1230986", "title": "Ahmed Goumar", "text": "Ahmed Goumar\n\nAhmed Goumar Amadou, (* 22. února 1988 ve Filingué, Niger) je nigerský zápasník–judista. S judem začal v 15 letech na střední škole. Připravuje se v Niamey v hale postavené k příležitosti pořádání Frankofonních her v roce 2005. Pravidelně se účastní tréninkových kempů v Rouen ve Francii. V roce 2016 dosáhl na africkou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1230990", "url": "https://cs.wikipedia.org/wiki?curid=1230990", "title": "Lochovice (hradiště)", "text": "Lochovice (hradiště)\n\nLochovice jsou raně středověké hradiště u stejnojmenné vesnice v Hořovické pahorkatině v okrese Beroun. Nachází se na jižním okraji vesnice na ostrožně nad údolím řeky Litavky v nadmořské výšce okolo 325 metrů. Opevněné hradiště existovalo v jedenáctém a dvanáctém století, ale lokalita byla osídlena již předtím. Od roku 1987 je chráněno jako kulturní památka.\n\nKeramika nalezená při povrchových sběrech dokládá osídlení místa v mladší době kamenné a od mladší doby bronzové do počátku období halštatské kultury, kdy již mohla být alespoň část ostrožny opevněná. Slovanské hradiště vzniklo snad již v desátém století, ale bezpečně doloženo je až v průběhu století jedenáctého a dvanáctého. Ze stejného období pochází několik sídlišť a pohřebišť v blízkém okolí. Hradiště pravděpodobně chránilo obchodní cesty ze středních do jižních a západních Čech.\n\nOstrožnu na západní a severozápadní straně ohraničuje tok řeky Litavky. Východní stranu vymezuje koryto malého bezejmenného přítoku, které bylo pravděpodobně upraveno do podoby příkopu. Jižní strana je volně přístupná. Hradiště chránila trojice příčných hradeb a snad také obvodové opevnění, jehož průběh vymezují částečně zachované meze. Opevněná plocha dosahovala sedmi hektarů. Příčné hradby byly postupně zničeny zemědělskou činností. Hradba akropole byla dlouhá asi 150 metrů a zachovala se v podobě jeden metr vysoké a až patnáct metrů široké terénní vlny. Spolu se zasypaným příkopem chránila tzv. vnitřní hrad o rozloze 1,7 ha. Z roku 1831 se dochovala zpráva, že její součástí byla zeď z nasucho kladených kamenů a oblázků. Předhradí vymezoval další příkop s hradbou rozvezenou před rokem 1881. Existenci druhého předhradí prokázalo letecké snímkování, které odhalilo průběh 200 metrů dlouhé linie opevnění, které na východě začínalo u vyústění rokle potoka.\n\n"}
{"id": "1230993", "url": "https://cs.wikipedia.org/wiki?curid=1230993", "title": "Vojenský hřbitov (Podhrad)", "text": "Vojenský hřbitov (Podhrad)\n\nVojenský hřbitov v Podhradě u Chebu se nachází na jihovýchodě obce mezi ulicí Přebořská a železniční tratí. Leží v mírném svahu a rozlohu má přibližně 4000m².\n\nHřbitov byl založen na konci jara roku 1915 v již zaniklé obci Velká Všeboř. Původní plocha 300m² byla ohraničena laťkovým plotem a vysazeným stromovým porostem. Hřbitov se dělil podle plánů na pět sektorů podle náboženství, v průběhu války zůstaly pouze sektory dva – pravoslavný a muslimský.\n\nHřbitov byl postupně rozšiřován, hroby na něm byly řazeny v dlouhých řadách. Opatřeny byly nápisovou deskou, umístěnou na kamenném soklu s půlměsícem, nebo běžnou kamennou stélou. Později byly hroby označeny pouze dřevěným křížem se jménem na cedulce. V létě 1915 zde bylo pohřbeno 7 Rusů, roku 1918 již 420 Rusů, 46 Italů, a 220 zajatců islámského vyznání.\n\nRoku 1917 získal hřbitov dva žulové pomníky od chebského sochaře Karla Wilfera mlašího (1879-1932).\nMuslimský pomník měl podobu hrubě tesaného monolitu, který byl ukotven na základně z přitesaných kvádrů a zakončen turbanem. Jeho pohledovou stranu zdobil reliéfní půlměsíc s hvězdou a arabský citát z koránu: „Žádná duše není smrti ušetřena“. Pod tímto nápisem se nacházel text v ruštině a tatarštině: \"Souvěrci věnují svým kamarádům zemřelým v zajetí\" a na nápisové desce v němčině: \"Věnováno ruskými Mohamedány zajatými ve válce\".\n\nPravoslavný pomník tvořila stéla, ze které vystupoval mohutný ortodoxní kříž s Kristovým monogramem v ruštině I.N.Z.I.: \"Ježíš Nazaretský car Judejský\" doplněný pamětním nápisem: \"Na věčnou památku zde v Pánu odpočívajících\" a věnováním v němčině a gruzínštině.\n\nZajatecký tábor byl založen v únoru 1915 u vojenského chebského cvičiště při silnici na Podhrad. V areálu se nacházely dřevěné objekty ubytovny, umývárny, dezinfekční objekty, prádelny, pekárny, krejčovské a truhlářské dílny. Tábor měl vlastní elektrické osvětlení a vodovod. Od okolí byl oddělen dvoumetrovým drátěným plotem, který byl zesílen strážními věžemi. Ubytováno zde bylo 800 mužů ostrahy, důstojníků a lékařů.\n\nDrženi v zajetí zde byli převážně ruští vojáci všech etnik a subetnik (Baškirové, Kumykové, Nogajové, Čeremisové (Marijci), Avarci nebo Krymští Romové). Protože většinu z nich tvořili muslimové, byla v táboře postavena mešita s vysokým minaretem. Prvních 400 zajatých vojáků z ruské fronty přijelo 24. března 1915. Během války zde bylo internováno na 10.000 mužů, kromě Rusů také vojáci ze Srbska, Slovinska, Chorvatska nebo Černé Hory. Zajatci vykonávali pomocné práce v zemědělství a stavebním průmyslu. Po uzavření brestlitevského míru začaly transporty od srpna 1918 odvážet vojáky zpět do vlasti. Tábor postupně zanikl.\n\nRoku 1926 byly exhumovány na žádost Království Srbů, Chorvatů a Slovinců ostatky 87 Srbů, 1 Ćernohorce a 1 Bosňáka a převezeny k pietnímu uložení v nově zbudovaném mauzoleu v Jindřichovicích. Koncem druhé světové války bylo na podhradském vojenském hřbitově pohřbeno 13 sovětských zajatců.\n\nHřbitov byl roku 2009 revitalizován za přibližně 1 milion korun. Město Cheb získalo dotaci ve výši 867 tisíc korun od Ministerstva vnitra ČR. Opraveny byly pomníky, náhrobky a oplocení hřbitova, ošetřeny byly stávající stromy a vysazeny nové duby v aleji.\n\n"}
{"id": "1230995", "url": "https://cs.wikipedia.org/wiki?curid=1230995", "title": "Moskevský centrální okruh", "text": "Moskevský centrální okruh\n\nMoskevský centrální okruh ( – \"Moskovskoje centralnoje kolco\") je 54 kilometrů dlouhá okružní železniční trať v Moskvě, hlavním městě Ruské federace, fakticky fungující jako pozemní linka metra. Leží dál od centra než okružní linka moskevského metra Kolcevaja dlouhá jen 19,4 kilometru, které má ulehčit. \n\nByla původně plánována a postavena v letech 1903–1908 pod patronátem cara Mikuláše II., do roku 1934 složila jak pro osobní tak i pro nákladní dopravu, poté sloužila výhradně již nákladní dopravě. Pro osobní dopravu byla za 130 miliard rublů zrekonstruována v letech 2012–2016 a pro provoz na ní byly zakoupeny soupravy Lastočka (česky „\"Vlaštovka\"“) z rodiny Siemens Desiro vyráběné v Rusku v Jekatěrinburgu. Počet cestujících se postupně zvyšuje, na konci roku 2016 se jednalo o 300 tisíc osob denně, od září roku 2017 toto číslo převyšuje 400 tisíc cestujících.\n\nDle představitelů moskevského metra i města Moskvy se jedná o způsob dopravy, který poskytuje cestujícím stejnou úroveň služeb, co se pravidelnosti spojů, systému jízdného i navigace ve stanicích týče. Tato trať je proto integrována do systému moskevského metra, na mapách je vyznačena na schématech metra bílou čarou s červeným okrajem nazývaným MCK a sériovým číslem 14. Na trati je 31 zastávek s přestupy na 10 linek metra a 9 radiálních směrů Moskevské železnice. \n\n"}
{"id": "1230996", "url": "https://cs.wikipedia.org/wiki?curid=1230996", "title": "Lament (rozcestník)", "text": "Lament (rozcestník)\n\nLament může být:\n\n"}
{"id": "1230997", "url": "https://cs.wikipedia.org/wiki?curid=1230997", "title": "Branislav Jovin", "text": "Branislav Jovin\n\nBranislav Jovin (v srbské cyrilici Бранислав Јовин; 8. srpna 1935, Odžaci, Království Jugoslávie – 7. září 2018) byl srbský architekt a urbanista.\n\nV 70. letech řídil přípravu na vybudování bělehradského metra, které velmi rozhodně prosazoval, nicméně jeho výstavba nakonec nebyla zrealizována. Účastnil se obou projektů, které byly vypracovány (1973-1982 a 1986-1990). Podílel se také na návrhu stanice metra Vukov spomenik, která v současné době slouží pro příměstskou železniční dopravu.\n\nV letech 1970–2000 pracoval v Ústavu pro výstavbu města. Jovin navrhoval modernistické a brutalistické stavby v bývalé Jugoslávii; navrhl například část Bloku 28, budovu urbanistického úřadu, nebo sídlo Opštiny Nový Bělehrad. Z dopravních staveb, které byly podle návrhu Branislava Jovina zrealizovány, vyniká křižovatka Mostar u řeky Sávy v Bělehradě.\n\n"}
{"id": "1230998", "url": "https://cs.wikipedia.org/wiki?curid=1230998", "title": "Japan Women's Open 2016 – ženská čtyřhra", "text": "Japan Women's Open 2016 – ženská čtyřhra\n\nŽenská čtyřhra Japan Women's Open 2016 probíhala v polovině září 2016. Do deblové soutěže tokijského tenisového turnaje nastoupilo šestnáct dvojic. Obhájcem titulu byl tchajwanský sesterský pár Čan Chao-čching a Čan Jung-žan, jehož členky se rozhodly turnaje nezúčastnit.\n\nVítězem čtyřhry se stal nenasazený domácí pár Šúko Aojamová a Makoto Ninomijová, který ve finále zdolal britskou dvojici Jocelyn Raeová a Anna Smithová po dvousetovém průběhu dvakrát 6–3. Obě šampionky si do žebříčku WTA připsaly 280 bodů a získaly první společnou trofej. Aojamová vyhrála šestý deblový titul na okruhu WTA a pro Ninomijovou to byl premiérové vítězství na okruhu.\n\n"}
{"id": "1230999", "url": "https://cs.wikipedia.org/wiki?curid=1230999", "title": "Diane Jamesová", "text": "Diane Jamesová\n\nDiane Jamesová (\"James\", * 20. listopadu 1959) je britská politička, od voleb v roce 2014 poslankyně Evropského parlamentu za Stranu nezávislosti Spojeného království a od 16. září 2016 vůdkyně této strany po rezignaci Nigela Farageho.\n\nDo politiky vstoupila jako nezávislá, když kandidovala v roce 2007 v místních volbách ve Waverley Borough v hrabství Surrey na jihozápadě Anglie. V roce 2011 vstoupila do Strany nezávislosti Spojeného království. V kandidatuře za ni svůj mandát v roce 2015 neobhájila. Mezitím za stranu kandidovala i v roce 2013 v obvodě Eastleigh do Dolní sněmovny Spojeného království, kde skončila s 27,8 % hlasů druhá za Mikem Thorntonem z Liberálně demokratické strany, který získal 32,6 %, a mandát tedy nezískala. \n"}
{"id": "1231000", "url": "https://cs.wikipedia.org/wiki?curid=1231000", "title": "Lament (báseň)", "text": "Lament (báseň)\n\n„Lament“ je báseň velšského autora Dylana Thomase. Napsal jí v roce 1951 ve svém domě v jihovelšském Laugharne. Velšský hudebník a skladatel John Cale, který v minulosti zhudebnil již několik Thomasových básní, zhudebnil tuto báseň v roce 1998. V tom roce jí hrál při koncertech se skupinou The Creatures. Dále jí představil například při koncertu v Edinburghu v roce 1999, kde toho dne představil také dvě další zhudebněné Thomasovy básně: „“ a „“. Rovněž jí hrál v roce 2003.\n\n"}
{"id": "1231001", "url": "https://cs.wikipedia.org/wiki?curid=1231001", "title": "Coupe Banque Nationale 2016 – ženská čtyřhra", "text": "Coupe Banque Nationale 2016 – ženská čtyřhra\n\nŽenská čtyřhra Coupe Banque Nationale 2016 probíhala v polovině září 2016. Do deblové soutěže québeckého tenisového turnaje nastoupilo šestnáct dvojic. Obhájcem titulu byla česko-belgická dvojice Barbora Krejčíková a An-Sophie Mestachová, jejíž členky nestartovaly společně. Mestachová se rozhodla turnaje nezúčastnit a spoluhráčkou Krejčíkové se stala Argentinka María Irigoyenová, se kterou vypadla v semifinále.\n\nVítězem čtyřhry se stal nejvýše nasazený pár Andrea Hlaváčková a Lucie Hradecká, který ve finále zdolal ruské turnajové trojky Allu Kudrjavcevovou s Alexandra Panovovou, když zvládl obě zkrácené hry a vyhrál 7–6 a 7–6. Šampionky si do žebříčku WTA připsaly 280 bodů a získaly první společný titul od zářijového US Open 2013. Hlaváčková tak na okruhu WTA Tour vybojovala osmnáctou deblovou trofej a Hradecká dvacátou. \n\n"}
{"id": "1231002", "url": "https://cs.wikipedia.org/wiki?curid=1231002", "title": "Děnis Jarcev", "text": "Děnis Jarcev\n\nDěnis Nikolajevič Jarcev, (* 18. září 1990 v Čeljabinsku, Sovětský svaz) je ruský zápasník–judista.\n\nS bojovými sporty začal v 8 letech společně se svým bratrem dvojčetem Dmitrijem, který se později specializoval na sambo. Je odchovanecem Čeljabinské judistické školy. Připravuje se pod vedením Viktora Mosejčuka a Vladimira Jegunova. Členem užšího výběru ruské seniorské reprezentace v lehké váze je od roku 2013. Na velkých akcích dostává pravidelně příležitost v soutěžích týmů. V roce 2016 vybojoval jako zástupce čistě ruské judistické školy nominaci na olympijské hry v Riu. Ještě před olympijskými hrami byl zapleten do tzv. meldoniové aféry, látky která byla v září 2015 přidána na seznam zakázaných látek. Na olympijských hrách v Riu předvedl v úvodním kole koncentrovaný výkon proti Francouzi Pierru Dupratovi a po jeho chybě v boji o úchop vyhrál na šido. V dalším kole krásně provedeným tai-otoši vyřadil na ippon Číňana Sajndžargala a ve čtvrtfinále proti Belgičanu Dirku Van Ticheltovi hned v úvodu zaútočil opět touto technikou. Belgičan však situaci ustál bez úhony i jeho následný pokus submisi. Hned z další akce však neuhlídal Ticheltův nástup do seoi-nage a spadl na wazari. V polovině zápasu Belgičan navýšil vedení yukem po kontrachvatu de-aši-harai. V závěrečných sekundách drtivým náporem pouze snížil soupeřův náskok kontrachvatem na wazari. V opravách se utkal s Gruzíncem Lašou Šavdatuašvilim a v polovině zápasu se ujal vedení na juko potom co okontroval gruzíncův pokus o hiza-gurumu. Bodový náskok však neudržel, v poslední minutě hrubě chyboval a Šavdatuašvili jeho zaváhání využil kontrachvatem ko-soto-gaeši na ippon. Obsadil 7. místo.\n\n"}
{"id": "1231003", "url": "https://cs.wikipedia.org/wiki?curid=1231003", "title": "Klášter Banjska", "text": "Klášter Banjska\n\nKlášter Banjska (srbsky /Manastir Banjska, albánsky Manastiri i Banjskës) je pravoslavný klášter, nacházející se poblíž města Zvečan na území Kosova. Administrativně spadá pod Rašsko-prizrenskou eparchii Srbské pravoslavné církve. Kosovská správa jej eviduje jako kulturní památku pod evidenčním číslem 0301- 551/90; Srbsko jej eviduje jako kulturní památku mimořádného významu.\n\nKlášter s kostelem zasvěceným Svatému Štěpánovi byl zbudován v letech 1313–1317 v době vlády Nemanjićů. Pohřben zde byl král Štěpán Uroš II. Milutin, jehož ostatky byly po Bitvě na Kosově poli přeneseny do Trepči. Středověký klášter za dob existence Osmanské říše postupně pustl. V 15. století jej ničil požár, v 19. století byl hlavní kostel přebudován na mešitu a již tak nesloužil svému původnímu účelu. Po vzniku Jugoslávie prováděl archeologické práce v areálu zničeného kláštera architekt Đurađ Bošković. Rekonstrukce kostela byla provedena v letech 1939 a 1990. Jako klášter slouží od roku 2004.\n\n"}
{"id": "1231008", "url": "https://cs.wikipedia.org/wiki?curid=1231008", "title": "Chrenovec-Brusno", "text": "Chrenovec-Brusno\n\nChrenovec-Brusno je obec na Slovensku v okrese Prievidza v Trenčínském kraji ležící v centrální části Handlovské kotliny. Obcí protéká říčka Handlovka.\n\nPrvní písemná zmínka o obci je z roku 1243. V obci je římskokatolický kostel svatého Michala archanděla z roku 1339 a kaple Panny Marie z roku 1902.\n\n"}
{"id": "1231010", "url": "https://cs.wikipedia.org/wiki?curid=1231010", "title": "Radná", "text": "Radná\n\nRadná (též \"Starý zámek\" nebo \"Na Zámku\") je pravěké hradiště v Plaské pahorkatině u vesnice Plané. Hradiště však leží na druhém břehu řeky Berounky v katastrálním území Olešná u Radnic v okrese Rokycany. Nachází se ostrožně obtékané potoky Velkou a Malou Radnou v nadmořské výšce okolo 330 metrů. Osídleno bylo v době bronzové a v raném středověku. Od roku 1964 je chráněno jako kulturní památka.\n\nNálezy z malého archeologického průzkumu provedeného v roce 1931 umožnily datovat existenci hradiště do pozdní doby bronzové a pozdní doby halštatské. Dalších 25 keramických zlomků dokládá také slovanské osídlení ve druhé polovině devátého století.\n\nCelková rozloha opevněného areálu je 4,5 ha. Samotná akropole s rozměry 200 × 50 metrů měří 1,2 ha. Chránil ji z hlíny navršený val, ze které se dochovala část vysoká až šest metrů a dlouhá čtyřicet metrů. Na obou stranách ho lemují prohlubně, které mohou být pozůstatkem příkopů. Turisticky značená cesta, která val míjí, vstupuje do akropole v místě původní brány. Asi 150 metrů před vnitřním valem ostrožnu přetíná val předhradí dochovaný do výšky jednoho metru a o dalších 200 metrů východněji ji chrání třetí val, který spadá do bočních údolí. Oba vnější valy lemoval příkop. U vnějšího příkopu se nacházel před valem a u prostředního až za ním.\n\nV místech, kde cesta prudce klesá akropolí k Berounce, byly prozkoumáno několik jam z doby bronzové a tři polozemnice z doby halštatské. Největší chata měla půdorys s rozměry 6 × 5 metrů, dvojitou udusanou podlahu a sklípek v jednom z rohů. Nálezy z ní (spálené obilí, nádoby, závaží tkalcovského stavu aj.) svědčí o jejím zániku požárem. Obyvatelé hradiště pěstovali pšenici obecnou, pšenici dvouzrnku, bob koňský, proso, hrách a čočku a chovali prasata, skot, koně a kozy.\n\nPlocha hradiště je volně přístupná po žlutě značené turistické trase z Újezda u Svatého Kříže.\n\n"}
{"id": "1231012", "url": "https://cs.wikipedia.org/wiki?curid=1231012", "title": "Chua Luo-keng", "text": "Chua Luo-keng\n\nChua Luo-keng (, 12. listopadu 1910 Ťin-tchan – 12. června 1985 Tokio) byl přední čínský matematik pracující zejména v teorii čísel, algebře, matematické analýze a numerické matematice. Jeho práce v oblasti matematické optimalizace ovlivnily čínské hospodářství.\n\nPo střední škole chtěl studovat univerzitu, ovšem původně na to neměl peníze. Jeho článků si všiml profesor Siung Čching-laj a pozval jej k sobě na univerzitu Čching-chua do Pekingu, kde byl Chua Luo-keng nejprve formálně zaměstnán jako knihovník. Pilně vědecky pracoval a v roce 1934 mu bylo umožněno zařadit se mezi přednášející. V letech 1935–1936 navštívili univerzitu Jacques Hadamard a Norbert Wiener a následně se Wiener zmínil v Anglii o Chuovi Luo-kengovi G. H. Hardymu, který mu zařídil pozvánku na Cambridgeskou univerzitu, kde Chua Luo-keng strávil dva roky.\n\nPo vypuknutí Druhé čínsko-japonské války se vrátil do Číny a stal se profesorem na univerzitě Čching-chua. Po konci války na pozvání Ivana Matvejeviče Vinogradova na tři měsíce navštívil Sovětský svaz a následně pobýval až do roku 1949 ve Spojených státech amerických, nejprve na Princetonské univerzitě a pak na Univerzitě Illinois v Urbana-Champaign.\n\nV nově vzniklé Čínské lidové republice se stal vůdčí osobou matematické vědy i výuky matematiky. V době Velkého skoku vpřed, kdy začla být teoretická matematika ideologicky závadná, přesunul svou pozornost na aplikovanou matematiku. Vrátit se k teoretické matematice a opět navázat styky se zahraničními vědci mohl až po konci Kulturní revoluce.\n"}
{"id": "1231018", "url": "https://cs.wikipedia.org/wiki?curid=1231018", "title": "Chvojnica (okres Prievidza)", "text": "Chvojnica (okres Prievidza)\n\nChvojnica je obec na Slovensku v okrese Prievidza v Trenčínském kraji. Žije zde  obyvatel.\n\nPrvní písemná zmínka o obci je z roku 1614. V obci je kamenný římskokatolický kostel Povýšení svatého Kříže z roku 1935.\n\n"}
{"id": "1231019", "url": "https://cs.wikipedia.org/wiki?curid=1231019", "title": "Horná Dolná", "text": "Horná Dolná\n\nHorná Dolná je televizní seriál stanice TV Markíza, vysílaný sezónně na bázi tzv. sérií, a to dvakrát ročně.\n\nOd svého uvedení v lednu 2015, se pravidelně řadí mezi nejsledovanější TV programy obecně, s průměrným počtem téměř 900 tisíc diváků zaznamenaných v čase premiéry jeho úvodní řady. V rámci slovenských domácích seriálových počinů tak byl vyhodnocen jako jeden z historicky nejúspěšnějších v dosavadní éře TV médií na Slovensku.\n\nZ hlediska obsahu a uměleckého žánru, se jednotlivé epizody odehrávají na venkově v tradičním prostředí stejnojmenné fiktivní vesnice (Horní Dolná), využívaje přitom prvky situační komedie, místy frašky. Seriál se natáčí v letním období, převážně v exteriérech obce Nová Lehota. Jeho komerční ohlas přinesl popularitu nejen jeho adoptivní obci, ale také i některým z tamních obyvatel, kteří v něm sporadicky účinkující ve vedlejších či komparzních rolích.\nZ představitelů klíčových postav se jeho prostřednictvím v popkultuře zviditelnili především do té doby ještě neznámí TV umělci; konkrétně Dano Heriban. Ten za svůj výkon obdržel v divácké anketě Osobnost televizní obrazovky titul roku mezi herci, zatímco samotné dílo ve vlastní kategorii (2015). V zastoupení ženských protagonistů byla odměněna Zuzana Šebová, formou speciální ceny týdeníku \"Život\" pro změnu Michal Kubovčík.\n\nÚstřední píseň k seriálu pochází z autorské dílny Marcela Buntaje a jejího interpreta Petra Hrivňáka, který ji nahrál v instrumentálním doprovodu své kmenové kapely Horkýže Slíže.\n\n\n\n\nPremiéru první série sledovalo zhruba 892 tisíc (ve věku 12 let a výše), popřípadě 650 tisíc diváků (ve věkové skupině 12 až 54 let), při průměrných tržních podílech 39,6 % a 48 % v závislosti na cílové skupině. V cílové skupině reklamy dvakrát zdolal padesátiprocentní hranici (epizody „Návštěva“ a „Hazard“).\n\nK překročení 900tisícové základny v univerzální skupině zabránil seriálu pilotní díl („Volby“), který se na rozdíl od zbývajících vysílal v jiný pracovní den i v pozdějším \"prime time\". Po uvedení dílu druhého („Kamion“), byl v rámci původní seriálové tvorby vyhodnocen za historicky nejsledovanější od éry seriálu \"Susedia\" (2006–2007); ten držel rekord od října 2007. Jako divácky nejúspěšnější byla vyhodnocena pátá část v pořadí („Koupaliště“), která se s počtem 949 tisíc zhlédnutí stala zároveň i nejpopulárnějším televizním programem roku na Slovensku (2015). Kromě toho, každá z epizod pronikla mezi desítku nejsledovanějších pořadů TV Markíza v daném roce.\n\nPočínaje druhou sezónou titul začal zaznamenávat klesající tendenci; částečně z důvodu změny jeho programové struktury ze strany samotné televize. Ta jeho pokračování nejprve předčasně nasadila do konkurenčně náročnějšího času, po dobu nějž celých šest týdnů strategicky čelil mezinárodní reality show \"Česko Slovensko má talent\" z koprodukce TV JOJ a TV Prima, později pro změnu v předstihu ukončila již formou kratší série (původní plány počítaly s distribucí 16 dílů v řadě). Nejvýraznějším výsledkům se tak seriál těšil až krátce před svým finále, po opětovném přesunu do původního slotu, ve kterém dosáhl i nejvyšší skóre, respektive 746 tisíc diváků („Zastávka“). Navzdory obecně nadprůměrným výkonům, nepřekonal žádná z epizod podzimní série čísla série ústřední; přibližně pouze 31,3procentní tržní podíly při 655tisícové populaci ve věku nad 12 let, zatímco v cílové skupině reklam její jednotlivé části zhlédlo kolem 450 tisíc diváků s podílem 38 %.\n\nTřetí série se již vysílala bez programových výkyvů, s výjimkou jejího zahájení o dva týdny dříve. Ve srovnání s tou předchozí, průměrný podíl titulu posílil na univerzálních 33,6 % a jeho diváckou obec k 731 tisícům příznivců; u reklamní se její audienční křivka pohybovala na úrovni 650 tisíc diváků. Svého komerčního vrcholu dosáhla šestá kapitola („Rallye“), která k TV přijímačům přitáhla bezmála 800 tisíc z nich, tj. počtu srovnatelnému s pilotní částí díla jako takového. Podle některých médií, k tomuto výsledku epizodě dopomohla i přímá reklama a úspěšné tažení seriálu na předávání diváckých cen OTO, vyhlašovaných den před její premiérou. Závěrečné části z této řady však již vykazovaly sestupnou sledovanost, ba dokonce sezónní minima.\n\n\n"}
{"id": "1231023", "url": "https://cs.wikipedia.org/wiki?curid=1231023", "title": "Univerzita Čching-chua", "text": "Univerzita Čching-chua\n\nUniverzita Čching-chua (, přepisováno také \"Tsinghua\") je jedna nejvýznamnějších a nejdéle fungujících univerzit v Číně. Je členem Ťiou-siao Lien-meng, skupiny devíti elitních univerzit v pevninské Číně. Sídlí v pekingském obvodu Chaj-tien v přímém sousedství Pekingské univerzity.\n\nUniverzita Čching-chua byla založena v roce 1911 z peněz, které měla Čína zaplatit Spojeným státům americkým po prohraném Boxerském povstání – na základě pozdějšího návrhu ministra zahraničí Spojených států amerických Johna Haye dohodl v roce 1909 prezident Theodore Roosevelt s čínským velvyslancem Liangem Čchengem a americkým kongresem odpuštění 10,8 milionu dolarů z 30 milionů, které měla dynastie Čching zaplatit, za podmínky, že tyto peníze budou použity pro studium čínským studentů na amerických univerzitách. Univerzita Čching-chua proto vznikla jako předstupeň pro vzdělávání na amerických univerzitách, jejími prvními učiteli byli Američané z řad YMCA.\n\nVzhledem k vazbám na Spojené státy americké došlo na univerzitě na konci Čínské občanské války k značné personální změně – velká část profesorů odešla do Čínské republiky, kde založili v roce 1956 v Sin-ču Národní univerzitu Čching-chua.\n"}
{"id": "1231024", "url": "https://cs.wikipedia.org/wiki?curid=1231024", "title": "Amambay", "text": "Amambay\n\nDepartement Amambay je jedním ze 17 departementů v Paraguayi. Rozkládá se ve východní části země. Na severu a východě hraničí s brazilským spolkovým státem Mato Grosso do Sul. Dále pak sousedí se třemi paraguayskými departementy - na západě s Concepción a San Pedro a na jihu s Canendiyú.\n\nCelková rozloha je 12 933 km² a na tomto území v roce 2007 žilo 123 861 obyvatel. Hlavním městem je Pedro Juan Caballero.\n\nDepartement je rozdělen do 5 okresů, jimiž jsou:\n"}
{"id": "1231027", "url": "https://cs.wikipedia.org/wiki?curid=1231027", "title": "Jürgen Becker (spisovatel)", "text": "Jürgen Becker (spisovatel)\n\nJürgen Becker (* 10. července 1932, Kolín nad Rýnem) je německý spisovatel a překladatel. V roce 2014 se stal laureátem ceny Georga Büchnera. Byl osobně přítomen posledního střetnutí literárního uskupení Gruppe 47.\n\nRoku 1939 se přestěhoval spolu s rodiči do Erfurtu, po rozvodu svých rodičů a následné sebevraždě matky, se přestěhoval s otcem roku 1947 do Waldbrölu a o tři roky později zase zpět do rodného Kolína nad Rýnem. \n\nPo maturitě studoval dějiny umění, germanistiku a divadelní vědu na univerzitě v Kolíně, studia avšak po třech semestrech zanechal. Od roku 1968 je spisovatelem na volné noze. Se svojí druhou manželkou, umělkyní Rango Bohne, žije v Odenthalu nedaleko Kolína nad Rýnem. Z prvního manželství s Mare Matthiesen má syna, fotografa Borise Beckera (* 1961).\n\n\nDle databáze NK ČR nejsou k roku 2016 evidovány žádné české překlady.\n\n\n\n"}
{"id": "1231028", "url": "https://cs.wikipedia.org/wiki?curid=1231028", "title": "Vickers Vernon", "text": "Vickers Vernon\n\nVickers Vernon byl britský dvoumotorový dvouplošný transportní letoun užívaný Royal Air Force. Vstoupil do služby v roce 1921 coby první letoun RAF od počátku konstruovaný jako transportní. \n\nVernon vznikl vývojem typu Vickers Vimy Commercial a používal pohonné jednotky Rolls-Royce Eagle VIII a později výkonnější Napier Lion. Celkem vzniklo 55 kusů.\n\nV únoru 1923 Vernony 45. a 70. perutě RAF přepravily téměř 500 příslušníků Britské armády do iráckého Kirkúku, poté co byla civilní část města obsazena kurdskými povstalci. Jednalo se o historicky první strategický vzdušný transport vojsk.\n\nVernony 45. peruti měly nainstalovány pumové závěsníky a zaměřovače a v květnu 1924 byla jednotka oficiálně označena jako 45. (bombardovací) peruť ().\n\nDalší rolí kterou Vernony RAF na Středním východě plnily byla přeprava pošty na trase Bagdád-Káhira a sloužily i ve funkci vzdušné ambulance pro potřeby zde dislokovaných britských jednotek.\n\nV roce 1927 byly Vernony ve službě vystřídány typem Vickers Victoria.\n\n\n\nÚdaje podle publikace \"Vickers Aircraft since 1908\" (Vernon Mk. II) \n\n\n"}
{"id": "1231029", "url": "https://cs.wikipedia.org/wiki?curid=1231029", "title": "Beardmore W.B.III", "text": "Beardmore W.B.III\n\nBeardmore WB.III byl britský palubní stíhací letoun vzniklý v době první světové války. Byl vyvinut společností Beardmore na základě jí licenčně vyráběného typu Sopwith Pup, jako varianta speciálně přizpůsobená provozu z palub letadlových lodí.\n\nVzniklý typ se vyznačoval překonstruovaným vzpěrovým systémem křídel, které měly menší úhel vzepětí a byly bez stupnění, a párem vnitřních vzpěr navíc, což usnadňovalo sklápění křídel při hangárování, poněkud prodlouženým trupem v němž bylo nouzové plovací vybavení pro případ přistání na vodní hladinu a u první varianty, označené SB.3F, i sklopné nohy hlavního podvozku, zmenšující prostorové nároky při skladování. Pozdější varianta, nesoucí označení SB.3D, disponovala možností odhození hlavního podvozku pro zvýšení bezpečnosti případného nouzového přistání na mořskou hladinu. \n\nBylo vyrobeno okolo sta kusů, které byly v menších počtech nasazeny na různých plavidlech Royal Navy, včetně letadlových lodí HMS \"Furious\" a HMS \"Argus\" a nosičů hydroplánů \"Nairana\" a \"Pegasus\". Typ dosahoval nižších výkonů než Sopwith Pup na němž byl založen, a ve službě byl brzy nahrazen letouny Sopwith 2F.1 „Ships Camel“. K 31. říjnu 1918 bylo ve stavu Royal Air Force stále vedeno ještě 55 WB.III, ale již jen 18 z nich sloužilo v rámci Grand Fleet.\n\nÚdaje podle publikace \"British Naval Aircraft since 1912\"\n\n\n\n\n\n"}
{"id": "1231034", "url": "https://cs.wikipedia.org/wiki?curid=1231034", "title": "Vojenský hřbitov (Louka)", "text": "Vojenský hřbitov (Louka)\n\nZaniklý vojenský hřbitov v Louce u Nové Vsi na Sokolovsku se nacházel v Chráněné krajinné oblasti Slavkovský les poblíž minerálního pramene Grünské kyselky.\n\nHřbitov byl založen Němci za druhé světové války pro malý zajatecký tábor. V něm byli internováni výhradně francouzští zajatci, kteří zde stáčeli minerální vodu z pramene Grünské a Novoveské kyselky nebo pracovali při těžbě dřeva. Počet zajatců je odhadován mezi 100–150 lidmi. Tábor stál asi sto metrů jižně od pramene. Dřevěné baráky na vysokých základech měly rozměry cca 40 × 13 metrů a vedla kolem nich jednoduchá kanalizace.\n\nHřbitov, který měl být poblíž tábora, se nedochoval a není známa jeho lokace. Zbytky menší vodárny s umývárkou jsou patrné v lese nad zaniklými ubytovacími bloky.\n\nÚzemím bývalého tábora vede Naučná stezka Mnichovské hadce.\n\n\n"}
{"id": "1231038", "url": "https://cs.wikipedia.org/wiki?curid=1231038", "title": "81. ročník udílení Oscarů", "text": "81. ročník udílení Oscarů\n\nSlavnostní ceremoniál 81. ročníku udílení Oscarů se uskutečnil 22. února 2009. Nejlepším filmem se stal film \"Milionář z chatrče\", který získal celkem 8 zlatých sošek.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1231041", "url": "https://cs.wikipedia.org/wiki?curid=1231041", "title": "Kostel Panny Marie (Castell i Platja d'Aro)", "text": "Kostel Panny Marie (Castell i Platja d'Aro)\n\nKostel Panny Marie, katalánsky Santa Maria de Castell d'Aro, je stavba v obci Castell i Platja d'Aro. Je katalánskou kulturní památkou lokálního významu (IPAC 6992).\n\nPozdně gotický kostel s barokní fasádou má loď s bočními kaplemi a polygonální závěr. V západním průčelí je kamenný portál s pilastry a falešnými hlavicemi a na nadpraží je orámovaná nika. Na jižní straně kostela stojí zvonice s čtvercovým půdorysem. Na stejné straně byla přistavěna sakristie (1765).\n\nPůvod budovy sahá až do 16.–17. století a fasáda, typický příklad jednoduchého místního baroka, do druhé poloviny 18. století. Celá stavba je z kamene z okolí.\n\nPrvní kostel byl vysvěcen v roce 1018 – do roku 1691 se neobjevuje jako samostatná farnost. Pozůstatky první budovy se nezachovaly.\n"}
{"id": "1231049", "url": "https://cs.wikipedia.org/wiki?curid=1231049", "title": "LGBT Danmark", "text": "LGBT Danmark\n\nLGBT Danmark – Landsforeningen for bøsser, lesbiske, biseksuelle og transpersoner (v překladu z dánštiny: LGBT Dánsko – Dánská národní organizace gayů, leseb, bisexuálů a translidí) je dánská LGBT lobbistická asociace. Byla založena v roce 1948 pod názvem \"Circle of 1948\" (\"Kredsen af 1948\"). Svůj současný název získala v listopadu 2009. V předcházejících 24 letech se jmenovala Landsforeningen for Bøsser og Lesbiske, Forbundet af 1948, zkráceně \"LBL\".\n\nZakladatelem a prvním předsedou asociace byl Axel Lundahl Madsen, později Axel Axgil, který vykonával tuto funkci až do roku 1952. Inspirován Všeobecnou deklarací lidských práv v Paříži dne 10. prosince 1948 se spolu se svým partnerem Eigilem Eskildsenem (později Axgilem) a některými přáteli rozhodl založit asociaci pod názvem \"Kredsen af 1948\", která od roku 1949 vystupovala pod názvem \"Forbundet af 1948\", zkráceně \"F-48\". Od roku 1951 vzrostl počet členů v F-48 na 1 339. V roce 2009 získala asociace nové jméno.\n\nZakladatelský pár taktéž začal s první publikací ilegální homoerotického časopisu \"Vennen\" (The Friend) v roce 1949, s čímž pak nadále pokračoval od roku 1959 až do roku 1970.\n\nVětšinu své existence lobbovalo LGBT Dánsko zejména za práva gayů a leseb. Nicméně od roku 2002 zahrnulo do svého programu i bisexuály a od roku 2008 taktéž translidi.\n\nCílme LGBT Dánska je zlepšovat životní úroveň gayů, leseb, bisexuálů a translidí na politické, sociální, kulturní a pracovní rovině. Asociace bojuje proti veškerým formám diskriminace, a proto také úzce spolupracuje s právními experty, kteří jí vypomáhají v prosazování manželské rovnosti, právního postavení LGBT rodičovství, přístupu leseb k asistované reprodukci a práv translidí.\n\nOd ledna 1954 zahájila asociace publikaci magazínu \"Panbladet\". Ta byla v prosinci 2007 dočasně pozastavena z důvodu finačních nesnází.\n\nDne 22. června 1983 založila LBL první kodaňskou gay rádiovou stanici Radio Rosa. Ta začala později pracovat nezávisle na asociaci a v roce 2010 ukončila svoji činnost.\n\n\n\n"}
{"id": "1231050", "url": "https://cs.wikipedia.org/wiki?curid=1231050", "title": "Jonathan Drouin", "text": "Jonathan Drouin\n\nJonathan Drouin (* 28. března 1995, Sainte-Agathe-des-Monts, Québec) je kanadský hokejový útočník hrající v severoamerické National Hockey League (NHL) za tým Montreal Canadiens, v roce 2013 ho draftovala ze 3. pozice Tampa Bay Lightning jako druhého nejvýše postaveného Kanaďana v tomto draftu.\n\nDne 30. června 2013 ve vstupním draftu NHL 2013, po jeho vysoce úspěšné sezóně, byl Drouin vybrán už v 1. kole jako 3. celkově týmem Tampa Bay Lightning. O několik dní později, dne 5. července, podepsal s tímto klubem tříletou nováčkovskou smlouvu. Nicméně se před sezónou 2013/14 nevešel na soupisku Lightning a tak byl poslán zpět do Mooseheads, kde odehrál celou sezónu.\n\nBěhem přípravného kempu Tampy Bay před ročníkem 2014/15 utrpěl Drouin zranění. Pár dní nato, 9. září 2014, potvrdilo vedení Lightning, že Drouin utrpěl mírnou zlomeninu v palci a bude chybět tři až čtyři týdny. Po uzdravení byl dne 16. října 2014 poslán do farmářské týmu Tampy Syracuse Crunch v American Hockey League (AHL), kde měl získat herní vytížení. Klub plánoval, že ho v AHL nechá do doby nejvýše dvou týdnů, i když bylo konstatováno, že by mohl být povolán do NHL ještě tímto časovým úsekem. Jen tři dny nato, byl povolán do prvního týmu, přičemž si za Crunch připsal ve 3 zápasech 1 branku a 2 asistence s kladnou bilancí plus/minus +4.\n\nS kanadským výběrem do 18 let triumfoval na Memoriálu Ivana Hlinky 2012, kde si připsal 5 asistencí. Následně se posunul do juniorské reprezentace, kde společně se svým spoluhráčem z Halifaxu Nathanem MacKinnonem absolvoval MSJ 2013 v ruské Ufě, kde s mužstvem skončil na 4. místě. Stejné umístění zopakoval i následující rok na juniorském šampionátu ve švédském Malmö.\n\nDne 27. května 2016 jej kanadský trenér Todd McLellan zařadil v dodatečné nominaci na svou soupisku Výběru severoamerických hráčů do 23 let pro Světový pohár v ledním hokeji 2016 v Torontu. S týmem obsadil konečné 5. místo, když nedokázali postoupit ze skupiny. Na turnaji zaznamenal ve třech odehraných utkáních jediný bod za branku.\n\n\n"}
{"id": "1231051", "url": "https://cs.wikipedia.org/wiki?curid=1231051", "title": "80. ročník udílení Oscarů", "text": "80. ročník udílení Oscarů\n\nSlavnostní ceremoniál 80. ročníku udílení Oscarů se uskutečnil 24. února 2008. Nejlepším filmem se stal film \"Ta země není pro starý\", který získal celkem 4 zlatých sošek. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1231052", "url": "https://cs.wikipedia.org/wiki?curid=1231052", "title": "Španělsko na Letních olympijských hrách 2016", "text": "Španělsko na Letních olympijských hrách 2016\n\nŠpanělsko se účastnilo Letní olympiády 2016.\n\n"}
{"id": "1231053", "url": "https://cs.wikipedia.org/wiki?curid=1231053", "title": "Kaple Všech svatých", "text": "Kaple Všech svatých\n\nKaplí zasvěcených Všem svatým existuje více:\n\n\n"}
{"id": "1231062", "url": "https://cs.wikipedia.org/wiki?curid=1231062", "title": "Seznam vrcholů v Křižanovské vrchovině", "text": "Seznam vrcholů v Křižanovské vrchovině\n\nSeznam vrcholů v Křižanovské vrchovině obsahuje pojmenované křižanovské vrcholy s nadmořskou výškou nad 650 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 650 m. Celkem jich je 83. Nejvyšší horou je Harusův kopec vysoký 741 m, který se nachází v geomorfologickém okrsku Novoměstská pahorkatina.\nSeznam vrcholů podle prominence obsahuje všechny křižanovské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 5. Nejprominentnějším vrcholem je Havlina (138 m), nejvyšší Harusův kopec má prominenci pouze 28 m.\n\n"}
{"id": "1231063", "url": "https://cs.wikipedia.org/wiki?curid=1231063", "title": "Henri Monfort", "text": "Henri Monfort\n\nHenri Monfort (* 25. listopadu 1953) je Franzouz, který praktikuje breatharianismus. Vyrůstal v Bretani. Tvrdí, že nepřijímá fyzickou, ale pránickou potravu. Inspirací mu původně byla Australanka Jasmuheen. Přestože říká, že nekonzumuje fyzické jídlo, pije vodu. Lékařské vyšetření, které by dokázalo, že skutečně nekonzumuje fyzickou stravu, však odmítá. V roce 2009 o své životní filozofii vydal knihu, která o čtyři roky později vyšla pod názvem \"Pránická výživa: Jiná cesta ke spiritualitě\" také v českém jazyce. Své poznatky šířil také prostřednictvím přednášek, které však kvůli útokům různých lidí a organizací na jeho osobu přestal pořádat. Přednášky pořádal mj. v Česku.\n"}
{"id": "1231069", "url": "https://cs.wikipedia.org/wiki?curid=1231069", "title": "Puchýřka", "text": "Puchýřka\n\nRodového názvu puchýřka se používá pro:\n\n"}
{"id": "1231074", "url": "https://cs.wikipedia.org/wiki?curid=1231074", "title": "Kašna Bernarda Calbó", "text": "Kašna Bernarda Calbó\n\nKašna Bernarda Calbó je kašna na území obce Aiguamúrcia v katalánské provincii Tarragona. Je zahrnutá do soupisu architektonického dědictví Katalánska (IPAC 2228).\n\nKašna byla postavena v 18. století na náměstí stejného jména a je zasvěcena sv. Bernardu Calbó. Byla obnovena v roce 1931 organizací barcelonských \"Přátel starého umění\".\n\nSkládá se z kruhové nádrže z kamene a ústředního pilíře, na jehož vrcholu je socha patrona. Původní systém kanálů umožňoval tryskat vodu v různých výškách.\n"}
{"id": "1231077", "url": "https://cs.wikipedia.org/wiki?curid=1231077", "title": "Debbie a její parťačky", "text": "Debbie a její parťačky\n\nDebbie a její parťačky (v anglickém originále Ocean's Eight) je americká filmová komedie. Režisérem filmu je Gary Ross. Film je spin-off filmů \"Dannyho parťáci\" v ženském podání, které vede Sandra Bullock. Dále hrají Cate Blanchett, Anne Hathaway, Helena Bonham Carter, Rihanna, Mindy Kaling a raperka Awkwafina.\n\nSkupina kriminálnic plánuje oloupit Met Ball.\n\nV cameo rolích se objeví Anna Wintour, Alexander Wang, Kim Kardashian, Maria Šarapovová, Derek Blasberg, Lauren Santo Domingo, Zayn Malik, Kendall Jenner, Katie Holmes, Olivia Munn, Adriana Lima, Hailey Baldwin, Serena Williams, Kylie Jenner a Zac Posen.\n\nOd vydání snímku Dannyho \"parťáci 3\" v roce 2007, režisér Steven Soderbergh a George Clooney přemýšleli nad několika nápady na další sequel, také o možnosti filmu \"Dannyho parťáci 4\". V říjnu 2015 však přišel nápad na spin-off, ale v ženském podání, kde skupinu povede Sandra Bullock. Film se začal připravovat v produkci Soderbergha, Clooneyho a Jerryho Weintrauba. Jako režisér byl vybrán Gary Ross. Později bylo oznámeno další obsazení: Helena Bonham Carter, Cate Blanchett, Mindy Kaling a Elizabeth Banks.\n\nOficiální americký název byl později oznámen jako \"Ocean's Eight\", také známý jako \"Ocean's Ocho\". V srpnu 2016 bylo potvrzeno, že se k filmu připojila Anne Hathaway, Rihanna, raperka Awkwafina a Sarah Paulson. V listopadu 2016 bylo oznámeno obsazení Richarda Robnichauxe. Ten samý měsíc bylo také potvrzné, že Matt Damon se objeví ve filmu a zopakuje si tak svojí roli z \"Dannyho parťáků\". V lednu roku 2017 bylo oznámeno obsazení Jamese Cordena.\n\nNatáčení bylo zahájeno dne 25. října 2016 v New Yorku. V březnu 2017 Cate Blanchett potvrdila ukončení natáčení. Dne 5. května 2017 však bylo oznámeno další natáčení na Staten Islandu.\n\nPremiéra ve Spojených státech amerických se konala dne 8. června 2018, České republice a na Slovensku 7. června 2018.\n"}
{"id": "1231081", "url": "https://cs.wikipedia.org/wiki?curid=1231081", "title": "NGC 474", "text": "NGC 474\n\nNGC 474 je čočková galaxie v souhvězdí Ryb vzdálená od Země přibližně 96 milionů světelných let, která má průměr asi 250 000 světelných let. Hvězdná velikost galaxie je 11,5 a má úhlové rozměry 7,1′ × 6,3′. Objevil ji William Herschel 13. prosince 1784.\nVnější vrstvy galaxie mají složitou strukturu. Jejich původ je neznámý, ale možná souvisí se slapovými ohony po pohlcení menších galaxií, nebo mohou být důsledkem působení hustotních vln vzniklých interakcí s blízkou galaxií NGC 470. Díky těmto vnějším vrstvám ji Halton Arp v roce 1966 zařadil do svého Atlasu pekuliárních galaxií pod označením Arp 227 jako příklad galaxie se soustřednými kruhy, které podle popisu dosahují průměru 7,4.′ Někdy bývá jako Arp 227 označována i galaxie NGC 470, ale v Atlasu pekuliárních galaxií je pod tímto označením zapsána pouze galaxie NGC 474.\n"}
{"id": "1231082", "url": "https://cs.wikipedia.org/wiki?curid=1231082", "title": "LGBT práva v Mexiku", "text": "LGBT práva v Mexiku\n\nPráva leseb, gayů, bisexuálů a translidí (LGBT) v Mexiku zažívají v poslední době expanzi, kterou si drží s celosvětovým trendem. Intelektuální vliv Velké francouzské revoluce a krátkodobá francouzská okupace Mexika v letech 1862–67 vedla k instalaci napoleonského zákona, který v roce 1871 dekriminalizoval homosexuální pohlavní styk. I tak ale byly proti lidem majícím pohlavní styk se stejným pohlavím používány zákona proti obscénním projevům a amorálnostem.\n\nTolerance sexuální diverzity v některých domorodých kmenech je rozšířená, zejména pak mezi Zapotéky a Mayi.\n\nDíky vlivu zahraniční a domácí kultury (zejména z kosmopolitnějších oblastí jako je například Mexico City) se postoje mexického obyvatelstva mění. Tento trend je nejvíce znatelný v hustě zalidněných oblastech jako jsou Guadalajara, Monterrey a Tijuana, kam nejvíce proniká osvěta a přístup k zahraničním médiím. Vnitrozemí se v této věci rozvíjí zatím pomalu, nicméně ani ve velkoměstech není rychlý pokrok vždy přijímán pozitivně.\n\nOd počátku 70. let 20. století dochází vlivem hnutí za práva homosexuálů ve Spojených státech a Masakru v Tlatelolco k utváření nemalého počtu LGBT organizací. Od r. 1979 se v Mexico City a od r. 1996 v Guadalajaře konají pochody hrdosti sexuálních menšin, které se těší velké pozornosti i účasti. \n\n3. června 2015 zveřejnil mexický Nejvyšší soud svoji „jurisprudenční tezi“ na téma změny definice manželství, která by vedla k jeho zpřístupnění stejnopohlavním párům. Články ústavy definující manželství jako svazek muže a ženy byly prohlášeny za neústavní s tím, že veškeré státní orgány napříč celou zemí musí zrovnoprávnit homosexuální svazky, tedy legalizovat manželství osob stejného pohlaví.\n\n\n\n[[File:Same-sex marriage in Mexico.svg|thumb|360px|right|Stejnopohlavní svazky v mexických státech \n\n[[Kategorie:LGBT práva podle zemí|Mexiko]]\n[[Kategorie:LGBT práva v Severní Americe|Mexiko]]\n[[Kategorie:Mexická kultura]]\n[[Kategorie:Mexická politika]]"}
{"id": "1231083", "url": "https://cs.wikipedia.org/wiki?curid=1231083", "title": "Waltham on the Wolds", "text": "Waltham on the Wolds\n\nWaltham on the Wolds je vesnice, která se nachází v civilní farnosti z Waltham a Arnold Thorpe v anglickém hrabství Leicestershire. Leží asi 5 km serovýchodně od města Melton Mowbray a necelých 18 km jihozápadně od města Grantham na silnici A607. V roce 2011 byl počet obyvatel farnosti 967.\n\nFarnost měla při sčítání lidu v roce 2001 967 obyvatel a kromě hlavní vesnice zahrnuje také vesnici Thorpe Arnold za severovýchodním okrajem Melton Mowbray. 2 km na jihovýchod je ves Stonesby, která je blízko televiznímu vysílači Waltham o výšce 315 m, který slouží většině obyvatelstva v East Midlands.  \n\nJedna z prvních zmínek o tomto Walthamu je v knize Domesday Book, kde je uveden mezi pozemky, které Hughu de Grandmesnil  daroval král Vilém I. Dobyvatel. Jednalo se o luk a další pozemky celkem oceněné na šest liber.\n\nObec měla železniční stanici vzdálenou jednu míli (1,6 km) severně od obce, která se otevřela v roce 1883 jako odbočka ze Scalfordu, ale byla používána pouze zřídka pro speciální příležitosti. Linka ve vlastnictví GNR (Great Northern Railway) byla používána především vlaky přepravujícími železnou rudu z lomů v blízkosti Kniptonu, Eatonu a Branstonu, a její pozůstatky jsou stále viditelné. Místo bylo stanicí konečnou.\n\nVe Walthamu byly v 80. letech 19. století krátce provozovány dva lomy na železnou rudu. Jeden začal v roce 1882 po obou stranách dnešní silnice A607 severně od obce. Druhý byl dále na sever v úhlu mezi A607 a úzkou silnicí na Eaton. Oba lomy byly uzavřeny v roce 1885. V každém pracovala tramvaj na koňský pohon, která vozila rudu k železnici. Jižní ze dvou lomů možná vlastnil parní lokomotivu. Z obou lomů už nezůstalo nic s výjimkou kamenných hrazení mostu pod A607, které byly vidět ještě v roce 1992. Tento most používala jižnější ze zmíněných tramvají.\n\nV blízkosti železnice byl také lom, který mezi roky 1931 a 1941 těžil vápenec.\n\nWaltham on the Wolds je také známý svým spojením s firmou Pedigree Petfoods (dříve Masterfoods UK) vyrábějící stravu pro domácí mazlíčky, a také s propagovaným Waltham Centre for Pet Nutrition, které provádí výzkum v oblasti vlivu stravy na kočky, psy a koně.\n\nFarní kostel, zasvěcený svaté Máří Magdaléně, je postaven z místní medově barevné rudy použité také při stavbě několika dalších kostelů (např. v South Croxtonu). Dne 27. února 2008 byla kostelní věž silně poškozena zemětřesením. Horních 30 stop (9,1 m) muselo být přestavěno, a to za odhadovanou cenu kolem 100 000 liber. Práce byly dokončeny v roce 2009. Kostel, většina jehož konstrukce pochází z doby kolem roku 1300, má mnoho normanských prvků. V roce 1850 byl rekonstruován a rozšířen pod dohledem architekta G. G.Scotta.\n\nK místní základní škole anglikánské církve je připojena školka, jež v roce 2011 obdržela od inspekce Ofsted známku výjimečnosti.\n\nNa přelomu 19. a 20. století bylo v obci nejméně dvanáct hospod. V současnosti je ve vsi pouze jedna, \"Royal Horseshoes\" (Královské podkovy) v Melton Road, která v roce 2010 prošla rekonstrukcí. Oprávněně se pyšní slovem \"královské\", protože se podnik může pochlubit, že mezi jeho zákazníky patřila královna Viktorie.\n\nVe vsi je také malý vesnický obchod, pošta a lahůdky.\n\n"}
{"id": "1231084", "url": "https://cs.wikipedia.org/wiki?curid=1231084", "title": "Partitura pro srdce", "text": "Partitura pro srdce\n\nPartirura pro srdce je zčásti autobiografický román českého spisovatele Zdeňka Hanky žijícího v Kanadě. Dílo pojednává o síle lidského ducha a touze nevzdávat se. Hlavní hrdina, úspěšný lékař, se rozhodne pod tlakem negativních událostí, jež mu připravují lidé z jeho blízkosti, odejít ze země a začít svou životní cestu od úplného začátku.\n\nDoktor David Říha je úspěšný český kardiochirurg, ředitel kliniky, k tomu vede nadaci a má rodinu. Zdánlivě žije spokojeným a přínosným životem. Ten mu ale záhy začnou komplikovat nepřející lidé, jež usilují o jeho místo na klinice. Útoky i anonymní výhrůžky se stále stupňují, až ho donutí odejít do Kanady. Zde však musí začínat svou životní cestu od začátku.\n\nV nové zemi nejprve překonává jazykovou bariéru. Poté zjistí, že většina majetku, který nechal přepravit lodí, je znehodnocena. Zajistí své rodině bydlení a snaží se sehnat práci. Nemá však možnost pracovat ve svém oboru, v němž byl ve své zemi uznávaným odborníkem. Zjišťuje, že musí znovu složit všechny zkoušky v anglickém jazyce a netuší, že ani poté nebude mít ve svém oboru uplatnění. Pronajímatelka bytu stále zvyšuje nájemné, a tak David velmi brzy pociťuje nedostatek peněz. Proto nechává ženu s dcerou žít v podnájmu, sám se přestěhuje do ubytovny a musí přijmout každou práci, která mu zaručí peněžní příjem potřebný k přežití a vytvoření základu pro lepší životní podmínky. Na nějakou dobu se dokonce ocitá v situaci člověka bez domova a nocuje ve vyřazeném autobusu. Zažívá pocit frustrace, osamělosti, odloučení od rodičů a přátel, bojuje s byrokracií a musí také překonat své zdravotní problémy. Naráží na jinou mentalitu lidí a odmítavý postoj úřadů. Nikdy však nepropadne zoufalství a beznaději. Jeho vytrvalost a snaha jsou po dlouhém boji po zásluze odměněny, a tak začíná žít nový život.\n\n"}
{"id": "1231085", "url": "https://cs.wikipedia.org/wiki?curid=1231085", "title": "Kostel Nejsvětější Trojice (Nové Sedliště)", "text": "Kostel Nejsvětější Trojice (Nové Sedliště)\n\nKostel Nejsvětější Trojice v Novém Sedlišti byl vybudován na místě staršího svatostánku v roce 1581 nákladem rytíře J. Tuchera ze Šoberova. Je chráněn jako kulturní památka.\n\nKostel vznikl na konci 16. století, za třicetileté války byly spolu se vsí vypáleny. Kostel byl zrekonstruován až na konci 18. století jako stavba bez věže. \n\nInteriér je zdevastovaný, zůstaly zde nicméně heraldické náhrobky rytířské rodiny Tucherů. \n\nKolem roku 2010 dostal kostel novou střechu. Střecha a krovy totiž shořely 18. března 2003, když byly v jeho blízkosti páleny vyřezané náletové dřeviny. \n"}
{"id": "1231086", "url": "https://cs.wikipedia.org/wiki?curid=1231086", "title": "Antonín Dušek (lední hokejista)", "text": "Antonín Dušek (lední hokejista)\n\nAntonín Dušek (* 8. dubna 1986 Ledeč nad Sázavou) je český lední hokejista hrající na postu středního útočníka.\n\nS hokejem začínal v Havlíčkově Brodě. Po sezóně 2001/2002, kterou odehrál za výběr osmnáctiletých místního hokejového klubu, přestoupil do stejné věkové kategorie do Liberce. Ještě během sezóny ale začal nastupovat i za družstvo do dvaceti let. Během ročníku 2005/2006 poprvé zkusil i hokej dospělých, když hostoval v celku Berounských Medvědů. V následující sezóně již nastupoval pouze za muže, a to jak v Liberci, tak také v Berouně. Během dalších sezón vždy střídavě nastupoval za Liberec a dále ještě za některý jiný klub. V sezóně 2007/2008 to bylo HC Vrchlabí, o rok později HC Benátky nad Jizerou, jimž zůstal věrný ještě následující dva roky. Následně v sezóně 2011/20112 hrál vedle Liberce také za pražskou Slavii, ale během dalších dvou sezon již opět střídal Liberec s Benátkami nad Jizerou. Až sezónu 2014/2015 odehrál celou za Piráty Chomutov, ovšem následující sezónu vedle Pirátů na tři utkání vypomohl také mužstvu SK Kadaň. Po sezóně ovšem skončil v družstvu Pirátů, kde s ním již tamní trenér Vladimír Růžička nadále nepočítal, s přestoupil do Slavie, která tehdy hrála druhou nejvyšší soutěž, tedy WSM ligu. Během letní přestávky v roce 2017 Dušek změnil dres a stal se na dva roky hráčem HC Dynamo Pardubice.\n"}
{"id": "1231088", "url": "https://cs.wikipedia.org/wiki?curid=1231088", "title": "Slatinka", "text": "Slatinka\n\nNázev Slatinka má více významů:\n\n\n\n"}
{"id": "1231089", "url": "https://cs.wikipedia.org/wiki?curid=1231089", "title": "Chrám Krista Spasitele (Priština)", "text": "Chrám Krista Spasitele (Priština)\n\nChrám Krista Spasitele (srbsky Саборни храм Христа Спаса/Saborni hram Hrista Spasa, albánsky Katedralja e Krishtit Shpëtimtar) je nedokončený a poničený pravoslavný kostel, nacházející se v metropoli Kosova, Prištině. Katedrální chrám měl administrativně spadat pod Rašsko-prizrenskou eparchii Srbské pravoslavné církve. \n\nJednolodní chrám byl budován v duchu tradiční srbské architktury inspirované byzantským vlivem. Betonový skelet objektu s centrální kupolí a zvonicí byl vyzděn cihlovými zdmi. Kostel vznikl na půdorysu kříže. \n\nO výstavbě kostela bylo rozhodnuto poté, co byla zavedena přímá správa Kosova z Bělehradu. Místo, kde byl kostel budován, mělo být původně součástí tehdy vznikajícího kampusu Prištinské univerzity. Pozemek byl univerzitě odebrán a dán Srbské pravoslavné církvi. Stavební práce byly zahájeny v roce 1992. Srbská pravoslavná církev žádala vybudovat chrám v hlavním městě Kosova již v roce 1990. Příprava projektu stavby trvala celkem dva roky. Výstavba objektu byla zahájena v roce 1992 podle návrhu architekta Spasoje Kruniće. Následně došlo k jejich přerušení v roce 1999 v souvislosti s válkou v Kosovu a stažením jugoslávské armády. \n\nStaveniště kostela bylo napadeno extremisty v roce 1999 v souvislosti s Válkou v Kosovu a převedením oblasti pod správu UNMIK. V roce 2012 oznámili kosovští představitelé záměr nedokončený kostel strhnout a na jeho místě vybudovat památník, což vedlo k ostré výměně názorů mezi kosovskými politickými a srbskými církevními představiteli. Pro albánské obyvatelstvo je chrám symbolem režimu Slobodana Miloševiće, který vznikl bez platného povolení. Srbští představitelé v Kosovu požadovali, aby byl nedokončený chrám dán pod policejní ochranu. Výstavba chrámu na počátku 90. let 20. století se stala i předmětem soudního sporu vedeného mezi Srbskou pravoslavnou církví a Prištinskou univerzitou. \n\nOsud nedokončeného chrámu je předmětem debat; v roce 2016 bylo navrženo stavbu přebudovat na muzeum, roku 2019 bylo navrženo zbourání torza původní stavby. \n"}
{"id": "1231090", "url": "https://cs.wikipedia.org/wiki?curid=1231090", "title": "Lindowská žena", "text": "Lindowská žena\n\nLindowská žena je název, který byl dán dílčímu pozůstatku ženského těla nalezenému v rašeliništích Lindowského močálu nedaleko města Wilmslow (jižně od Manchesteru) v hrabství Cheshire v Anglii. Tyto přírodně mumifikované ostatky byly nalezeny 13. května 1983. A rok na to bylo objeveno také tělo tzv. Lindowského muže.\n\nV případě Lindowské ženy šlo o zachovalou lidskou hlavu s připojenými zbytky měkkých tkání, mozkem, očima, zrakovými nervy a vlasy. S objevem tzv. Lindowské ženy je spojen kuriózní okolnosti nalezení a identifikace. Policie se nejprve domnívala, že jde o trestný čin a bylo zahájeno vyšetřování vraždy. Více jak 20 let před objevem ostatků byl totiž místní obyvatel, Peter Reyn-Bardt, podezřelý z vraždy a likvidace těla své manželky, Maliky de Fernandez. Tento nález byl zprvu považován za ostatky zmíněné ženy a Reyn-Bardt se k vraždě ženy přiznal. Avšak záhy přišla Výzkumná laboratoř Oxfordské univerzity s informací, že stáří tohoto fragmentu lebky je odhadováno na přibližně 2 tis. let (1660-1820) let. Poté, co byla tato zpráva zveřejněna, snažil se Reyn-Bardt o zrušení doznání k vraždě, neúspěšně. Byl odsouzen za vraždu své ženy, a to i přes to, že její tělo nebylo nikdy nalezeno. \n\nV současné době jsou po nesprávném zacházení policie s pozůstatky zachovány pouze kostěné části lebky. Podle antropologů jde pravděpodobně o pozůstatky 30-50leté ženy. Po nedávných studiích ovšem vznikly pochybnosti dokonce o možném předchozím špatném určení pohlaví.\n\n\n"}
{"id": "1231092", "url": "https://cs.wikipedia.org/wiki?curid=1231092", "title": "Týden divů", "text": "Týden divů\n\nTýden divů je prázdninová sportovně-recesistická akce, pořádaná každoročně ve slezském městě Opavě. První ročník se konal v roce 1974, tedy v dobách normalizace, kdy skupina mladých lidí začala organizovat svou prázdninovou aktivitu nezávisle na oficiálních strukturách. Během let se Týden divů stále více dostává do povědomí veřejnosti a těší se nebývalému diváckému zájmu. Soutěže na přelomu července a srpna si nenechají ujít mnozí návštěvníci z jiných měst naší republiky i ze zahraničí.\n\nV prvních ročnících se soutěžilo pouze v mariáši, malé kopané a minigolfu. Následně byly doplňovány další disciplíny a aktuálně se bojuje o body v 16 různých soutěžích.\n\nV roce 2019 startovalo v Týdnu divů 8 týmů: University of Tyrshac, Pimlico, SCL Erotic, KMK Uganda, Pivoňka, B-team, MGFC Gumma a Che Snack Team.\n\nVýsledky všech ročníků Týdne divů nejsou dochovány. Kompletní výsledky jsou archivovány od roku 1998.\nTyto týmy zvítězily v Týdnech divů v jednotlivých letech:\n1998 až 2000 - SCL Erotic, 2001 - Pimlico, 2002 - Pivoňka, 2003 a 2004 - SCL Erotic, 2005 - Pimlico, 2006 až 2008 - Che Snack Team, 2009 a 2010 - SCL Erotic, 2011 - B-team, 2012 - KMK Uganda, 2013 a 2014 - MGFC Gumma, 2015 - B-team, 2016 - University of Tyrshac, 2017 - MGFC Gumma, 2018 a 2019 - SCL Erotic\n\n"}
{"id": "1231093", "url": "https://cs.wikipedia.org/wiki?curid=1231093", "title": "Partyzánský hřbitov (Priština)", "text": "Partyzánský hřbitov (Priština)\n\nPartyzánský hřbitov (srbsky Спомен гробље палим борцима/Spomen groblje palim borcima) v metropoli Kosova, Prištině je místem odpočinku 220 bojovníků jugoslávských partyzánů a obětí fašismu. Nachází se v městské části Velenija. Památník tvoří několik betonových oblouků ve tvaru mušlí s ústřední sochou glóbu z bronzu. V současné době je chráněn jako kulturní památka.\n\nPamátník na místě hřbitova vznikl v roce 1961 podle návrhu architekta Svetislava Ličiny. Po válce v Kosovu a bombardování NATO v roce 1999 nechalo město Priština zbudovat i památník bojovníků UÇK. Na hřbitově se také nachází hrob kosovskoalbánského politika Ibrahima Rugovy. Brutalistický objekt z časů SFRJ nicméně prištinská městská správa navrhovala v roce 2013 strhnout; namísto něho měl vzniknout památník právě Ibrahima Rugovy. O záměru likvidace původního památníku nicméně v příslušné době nebylo informováno sdružení partyzánů Kosova.\n"}
{"id": "1231095", "url": "https://cs.wikipedia.org/wiki?curid=1231095", "title": "Slaný potok", "text": "Slaný potok\n\nNázev Slaný potok má více vodních toků:\n\n"}
{"id": "1231096", "url": "https://cs.wikipedia.org/wiki?curid=1231096", "title": "Selenec", "text": "Selenec\n\nNázev Selenec má více významů:\n\n\n"}
{"id": "1231097", "url": "https://cs.wikipedia.org/wiki?curid=1231097", "title": "Palác mládeže a sportu", "text": "Palác mládeže a sportu\n\nPalác mládeže a sportu (albánsky Pallati i Rinise dhe Sporteve, srbsky Палата омладине и спорта/Palata omladine i sporta) se nachází v kosovské metropoli Prištině. Jedná se o jednu z dominantu měst, která vznikla v 70. letech 20. století ve stylu brutalismu podle návrhu architekta Živorada Jankoviće. Má dvě arény s kapacitou 8 000 a 3 000 diváků.\n\nPřed budovou se nachází památník Newborn, připomínající vyhlášení nezávislosti Kosova v roce 2008.\n\nPalác byl vybudován podle závěrů referenda z roku 1975, které bylo v tehdejším hlavním městě autonomní oblasti Kosovo vypsáno. Většina hlasujících se vyslovila pro zbudování velké haly. Potřeba velkého sportovního centra pro rychle rostoucí Prištinu s obyvatelstvem podstatně mladším, než byl celojugoslávský průměr, byla nezpochybnitelná. Architektonická soutěž na objekt však byla vyhlášena ještě dříve, a to v roce 1970. V ní zvítězila trojice architektů v sestavě Ljerka Lulić, Jasna Nosso a Dinko Zlatarić. Jejich návrh radiálně brutalistní stavby s nápadnými kovovými prvky zaujal celojugoslávské architektonické časopisy, byl však až příliš odvážný na realizaci. Odpovědné autority se však nerozhodly stavbu realizovat, což vedlo k nespokojenosti týmu architektů a jeho následnému nahrazení projektem který zvítězil na druhém místě – v jeho čele stál Živorad Janković, a jehož součástí byli také Halid Muhasilović a Sretka Ešpeka. Dva uvedení architekti se již podíleli na projektu sportovní haly Skenderija v Sarajevu, která byla jedním z míst, kde se konaly zimní olympijské hry v roce 1984. Sám Janković vyprojektoval několik sportovních objektů ve větších městech tehdejší Jugoslávie. \n\nPůvodní projekt budovy počítal i s výstavbou mostů pro pěších k budově místního nádraží a hotelu Prishtina v centru města, nicméně tento záměr nakonec nebyl uskutečněn. Bylo také rozhodnuto o zrušení krytého bazénu, čímž poklesla atraktivita celkového objektu. \n\nStavební práce trvaly šest let; zahájeny byly roku 1976, a slavnostní otevření haly se uskutečnilo roku 1982. Za výstavbu byla odpovědná kosovská společnost \"Ramiz Sadiku\", v projektu byly použity unikátní ocelové konstrukce. Jugoslávští komunisté pojmenovali objekt podle dvou partyzánů; Bora Vukmiroviće a Ramize Sadiku. Příkladně byl vybrán jeden partyzán srbské a druhý albánské národnosti, aby tak byla zdůrazněna oficiální politika Bratrství a jednoty. Od té doby byla hala známa pod názvem \"Boro a Ramiz\".\n\nHala byla ve své době novátorská i díky vzniku obchodních prostor, které měly generovat zisk a pomáhat tak finančně zajistit provoz objektu do budoucna. \n\nV roce 1999 po válce v Kosovu byl objekt využíván jednotkami KFOR a později UNMIK. \n\nPalác byl poničen požárem, který vypukl dne 25. února 2000. Následovala částečná rekonstrukce objektu, nicméně po dlouhou dobu nebylo užívání větší haly s kapacitou osmi tisíc diváků možné. Financování realizovala tzv. Kosovská vláda v exilu, která na něj uskutečnila veřejnou sbírku mezi kosovskými emigranty, žijícími v zahraničí. Namísto sportu byla stavba využívána pro potřeby obchodu, jako škola nebo jako garáž. \n\nKomplexnější obnova paláce je po několika desítkách let jeho užívání nezbytná. Vlastnictví haly je předmětem sporu mezi Kosovskou privatizační agenturou a městem Prištinou.\n\n"}
{"id": "1231098", "url": "https://cs.wikipedia.org/wiki?curid=1231098", "title": "Regurgitate", "text": "Regurgitate\n\nRegurgitate (v českém překladu z angličtiny znamená \"vyvrhovat\" ) byla švédská goregrindová kapela založená roku 1990 zpěvákem Rikardem Janssonem a bubeníkem Matsem ve městě Stockholm.\n\nDebutní studiové album \"Effortless Regurgitation of Bright Red Blood\" vyšlo v roce 1994 u nizozemského vydavatelství Lowland Records, celkem má Regurgitate na svém kontě čtyři dlouhohrající desky a množství split nahrávek. Kapela zanikla v roce 2009.\n\n\n\n\n\n+ několik split nahrávek\n\n"}
{"id": "1231099", "url": "https://cs.wikipedia.org/wiki?curid=1231099", "title": "Sultánova mešita (Priština)", "text": "Sultánova mešita (Priština)\n\nSultánova mešita (albánsky Xhamia e Mbretit, srbsky Царева џамија/Careva džamija) se nachází v metropoli Kosova, Prištině.\n\nMešitu nechal v roce 1461 zbudovat turecký sultán Mehmed II. Stavba vznikla jen několik let po pádu Cařihradu; mešita měla být jednoduchou stavbou. Bílý svatostánek prištinských muslimů vznikl z kamenných bloků a minaret má vysoký 13,5 m. Při několika četných válkách mezi Turky a Rakousko-Uherskem se podařilo Rakušanům na konci 17. století obsadit Prištinu a mešitu krátkodobě upravili jako katolický kostel.\n\nV letech 1961-1962 probíhala obnova mešity. Minaret byl přebudován v letech 1964-1967 poté, co se původní zhroutil.\n\nV roce 1990 vyhlásila srbská vláda mešitu za kulturní památka mimořádného významu. Kosovská vláda ji eviduje jako kulturní památku s evidenčním číslem 002 766.\n"}
{"id": "1231101", "url": "https://cs.wikipedia.org/wiki?curid=1231101", "title": "Šprýmař", "text": "Šprýmař\n\nV mytologii, folkloristice a religionistice je šprýmař (šibal, anglicky \"trickster\") postava, často s nadpřirozenými či božskými atributy, která se obvykle vyznačuje vychytralostí, vynalézavostí a tendencí narušovat zaběhlá pravidla. Šprýmaři často bývají zlomyslní a tropí si z lidí šprýmy, může jít ale také o dvojznačné postavy, či přímo kladné kulturní hrdiny, kteří lidstvu přinášejí dosud nedostupné vědomosti a dovednosti (například ukradnou bohům oheň).\n\nPostavy šprýmařů najdeme v mytologiích celé řady národů. Mezi nejznámější patří například Kojot či Krkavec severoamerických indiánů, africký Ešu (Elegba) a tichomořský Maui. V australských pověstech hrají podobnou roli bytosti zvané wurulu-wurulu, ngadjala-ngadjala, mimi, namoroda a další. Podobné atributy nese i severský Loki či řecký Hermés a Prométheus.\n\n"}
{"id": "1231103", "url": "https://cs.wikipedia.org/wiki?curid=1231103", "title": "Puchýřník", "text": "Puchýřník\n\nRodového názvu puchýřník se používá pro:\n\n"}
{"id": "1231105", "url": "https://cs.wikipedia.org/wiki?curid=1231105", "title": "Kostel svatého Josefa (Krásná Lípa)", "text": "Kostel svatého Josefa (Krásná Lípa)\n\nKostel svatého Josefa je římskokatolický, v minulosti farní kostel v Krásné Lípě, místní části Šindelové v okrese Sokolov. Od roku 1963 je spolu s ohradní zdí chráněn jako kulturní památka České republiky.\n\nV nejstarších dobách docházeli obyvatelé Krásné Lípy na bohoslužby a církevní obřady do Jindřichovic. V té době ovšem byl kostel v Jindřichovicích filiálním, farním se stal až roku 1627. Přibližně od poloviny 16. století již stávala v Krásné Lípě kaple a při ní hřbitov. Jednoduchá kaple byla před reformací zasvěcena Nejsvětější Trojici. Později byla přestavěna na dřevěný barokní kostelík, jehož existenci dokládají zápisy z roku 1731, týkající se oprav varhan. To již byla zasvěcena svatému Josefovi. Každou třetí neděli v měsíci zde měl kázání a mši jindřichovický farář. Farním kostelem se stal kostelík roku 1784 nebo 1785, kdy zde byla zřízena fara.\nRoku 1811 byla dřevěná stavba stržena a na svátek sv. Václava roku 1813 se konala mše již v novém zděném kostele. Po druhé světové válce kostel chátral a jeho stav je velmi špatný, kostel je však zabezpečen.\n\nKostel je jednoduchá orientovaná empírová stavba s obdélnou lodí a rozložitým presbytářem s polygonálním závěrem. Při jižní straně se nachází mohutná hranolová věž vystupující z půdorysu lodě. Sakristie v přízemí je zakončená jehlanovitou střechou. Vnější stěny kostela jsou hladké, velká okna jsou zakončena segmentově a půlkruhově. Těsně za budovou kostela se ve svahu rozkládá hřbitov, ohrazený zděnou, omítanou zídkou, shora překrytou kamennými deskami.\n\nInteriér je plochostropý, loď je kryta stropem na fabionu, dřevěná tříramenná kruchta s balustrádou je nesena několika sloupy, triumfální oblouk je půlkruhový.\nDobové fotografie potvrzují, že zařízení kostela doznalo mnoha změn. Roku 1932 je v oltáři na evangelní straně socha Madony s dítětem, v oltáři na epištolní straně je sv.  Jan Nepomucký. Některé ze soch původního zařízení byly v padesátých letech 20. století zničeny opilcem, který se vloupal do kostela. Ten poničil rovněž plátno se sv. Josefem. Novodobá kompozice je proto poněkud odlišná. Do postranního oltáře Neposkvrněného početí byla umístěna socha Panny Marie a do oltáře Srdce Páně socha Ježíše. Sochy pocházejí z 19. století. Z konce 18. století pochází rokoková kazatelna. Přibližně ze stejného období jsou rovněž luisézní varhany. V inventáři bývala kdysi dřevěná barokní řezba Panny Marie a zajímavý dřevěný krucifix z 19. století, na poprsnici kruchty byla rokoková křížová cesta.\nPozdně barokní oltář z konce 18. století s antikizujícími architektonickými doplňky a s nástavcem má v retabulu plátno, olejomalbu se sv. Josefem, nejspíše z první poloviny 19. století. Postranní branky s novými sochami byly přidány k hlavnímu oltáři dodatečně.\n"}
{"id": "1231106", "url": "https://cs.wikipedia.org/wiki?curid=1231106", "title": "Rosetta (strojový překlad)", "text": "Rosetta (strojový překlad)\n\nRosetta je experimentální projekt strojového překladu ve Výzkumných laboratořích Philips (Philips Research Laboratories) v Eindhovenu v Nizozemsku. Projekt byl řízen Janen Landsbergenem. Základním cílem byl pokus o navržení mezijazykové interpretace založené na principech Montagueovy gramatiky, teorie která přímo spojuje syntax a sémantiku. \n\nProjekt Rosetta má kořeny v dřívějším výzkumu Philipsových laboratoří na systému odpovídání na otázky PHLIQA. Úkolem tohoto systému bylo převést otázky vyjádřené v angličtině do reprezentace logického jazyka databází. Tyto kroky prováděl parser, založený na bezkontextové gramatice, který každému jednomu gramatickému pravidlu přiřazoval jedno překladové pravidlo v logickém jazyce. Logická interpretace otázky byla tedy založena na strukturovaných vztazích mezi jejími částmi (elementy). Tento přístup překladu však nebyl přímý, protože bezkontextová reprezentace otázky byla nejprve převedena do hybridní logicko-hloubkové syntaktické struktury, až poté bylo dosaženo čistě logické reprezentace. Tento nevyhovující přístup vedl navržení nové gramatiky, která by byla plně kompoziční a jejíž pravidla by byla silnější než u bezkontextových gramatik. Tomuto účelu vyhovoval model gramatiky popsaný filozofem Richardem Montaguem. \n\nHlavní charakteristikou Montagueovy gramatiky je vazba sémantických interpretací k strukturálním vztahům. Montagueova gramatika se řídí principy kompozicionality, tedy že význam výrazu je funkcí významů jeho částí. A protože jsou tyto části definované v syntaxi, tak existuje blízký vztah mezi syntaxí a sémantikou. \n\nMontagueova gramatika specifikuje sadu „základních výrazů“ a sadu syntaktických pravidel. Základní výrazy jsou ty nejmenší jednotky nesoucí význam a pravidla stanovují jak větší výrazy, a nakonec i celé věty, můžou být zkonstruovány ze základních výrazů. Tyto pravidla se aplikují odspodu. \n\nSamostatný projekt Rosetta vznikl v roce 1980. Z výzkumů strojového překladu s malým rozsahem za prvních pět let vzešly dva překladové systémy, Rosetta1 a Rosetta2. Tyto systémy byly experimentální a velmi malé. \n\nVelký projekt začal v roce 1985; podíleli se na něm lingvisté z univerzity v Utrechtu a počítačoví vědci z Philips Research. Tento projekt se dělil na dvě fáze, první s krátkodobým cílem (Rosetta3) a druhá s dlouhodobým cílem (Rosetta4). \n\nPrvní fáze se soustředila na esenciální lingvistiku, počítačovou konstrukci a vybudování výzkumného systému (Rosetty3) pro překlad krátkých jednoduchých vět z nizozemštiny do angličtiny a španělštiny a z angličtiny nebo španělštiny do nizozemštiny. Byly použity malé slovníky, a tak systém nabízel všechny možné překlady. Rosetta3 nikdy nebyla testována na reálných datech, tedy na korpusech nebo reálných textech. \n\nDruhá fáze začala až v roce 1989 a věnovala se vytvoření robustnější verze předchozího systému (Rosetty3) a konstrukci modelového systému pro reálné uplatnění (Rosetta4). Systém měl nabídnout jen jeden překlad, který je pro daný kontext nejlepší. K tomu by ale potřeboval „znalost celého světa“. Místo toho ale sytém přišel s jiným způsobem, jak určit nejlepší možný překlad. V projektu se pracovalo s ideou, že nejlepší možný překlad lze dosáhnout i pomocí tzv. „inter-editingu“ (editace v průběhu analýzy), kdy je uživatel systému zapojen do desambiguačního procesu. Tento přístup, kdy systém s uživatelem interaktivně komunikuje, je vhodný pro specifické aplikace, kdy uživatel není profesionální překladatel, ale autor překládaného textu. Komunikace systému s uživatelem probíhá v průběhu analýzy vstupního textu a tak může být formulována v termínech zdrojového jazyka. Z pohledu čistého teoretického výzkumu je zajímavé, jestli může být sestaven takový systém, který je schopný přeložit zdrojový text rovnocenně do cílového jazyka s použitím zmíněných interakcí s uživatelem (s možným velkým, ale konečným množství možností nabídnutých systémem uživateli). \n\nZákladní vlastností bylo odvozování sémantických reprezentací ze syntaktických struktur výrazů podle principů kompozicionality (pro každý syntaktický derivační strom existuje odpovídající sémantický derivační strom, který je zároveň mezijazykovou interpretací daného textu). Další vlastností bylo prozkoumání oboustrannosti gramatiky, což je vlastnost využívaná v mnoha pozdějších projektech strojového překladu. \n\nPřístup ke strojovému překladu použitý v projektu Rosetta, obvykle nazývaný izomorfní gramatický přístup může být charakterizován pěti pravidly. Jsou to spíše „pracovní pravidla“, která měla pomoci systematickému výzkumu překladu a vlastní konstrukci překladového systému. Neměly by být interpretovány jako ověřitelná tvrzení o jazyku anebo o lidském překladu. Jednalo se o těchto pět pravidel: \n\nTato pravidla by měla vést k navržení překladového systému systematicky, ale neměla by být brána jako dogmata. Existují určité důvody proč se těmto pravidlům vyhnout při tvorbě praktických systémů. \n\nKonečným cílem projektu bylo vytvoření systému pro uživatele, kteří neznají cílový jazyk překladu. Systém by měl zahrnout jednojazyčnou interaktivní desambiguaci v průběhu analýzy překládaného textu. Tímto by měl dosáhnout možnosti vyprodukovat přeložený text, který nevyžaduje následnou editaci, čí úpravu. Těchto výsledků se ale zatím nedosáhlo, projekt se soustředil pouze na teoretickou a lingvistickou stránku. \n\nHlavním přínosem projektu Rosetta byl a zůstane poctivě založený výzkum vysoce zásadového přístupu k překladu a následné expanzi a obohacení teorie strojového překladu. Projekt podnítil mnoho výzkumníků strojového překladu k více důkladnému zvážení základů jejich vlastních přístupů ke strojovému překladu. \n"}
{"id": "1231107", "url": "https://cs.wikipedia.org/wiki?curid=1231107", "title": "Winglet", "text": "Winglet\n\nWinglet je malá pomocná plocha různého tvaru na konci nosného křídla letadla. Usměrňuje vzdušné víry, které působí na konce křídel, čehož důsledkem je snížený odpor během letu, v návaznosti na to snížená spotřeba paliva a tedy větší dolet. Winglety mohou mít také vliv na vlastnosti letadla během vzletu, zlepšit ovladatelnost a snížit hlučnost stroje.\n\nInstalací wingletů se zvýší rozpětí křídel a hmotnost, proto je nutné vyztužit i konstrukci křídla.\nWinglety jsou používány celou řadou aerolinek a logistických společností (např. DHL, FedEx, UPS) a používají je na svých letadlech i piloti během závodů Red Bull Air Race. Aerolinky na ně nezřídka umísťují svá loga či odkaz na své internetové stránky.\n\nSnahy o vylepšení aerodynamického profilu křídla existují již od počátků letectví. Winglety v moderní podobě vyvinula NASA v roce 1970.\n\nMalá firma Aviation Partners založená roku 1991 a sídlící na letišti King County International Airport v Seattlu původní koncept wingletů NASA vylepšila. V roce 1999 podepsala partnerství s firmou Boeing. Později se rýsovala spolupráce i s firmou Airbus, ale v roce 2012 na ni podala žalobu za porušení patentových práv. Airbus na svých letadlech používá také winglety, které nazývá sharklety.\n\n"}
{"id": "1231109", "url": "https://cs.wikipedia.org/wiki?curid=1231109", "title": "Menažerie", "text": "Menažerie\n\nMenažerie (z francouzského \"ménagerie\") je označení pro zvěřinec, kde byla držena především exotická zvířata. Toto označení se používalo přibližně od 17. století. Menažerie mohla být součástí cirkusů, soukromých sbírek vládců, aristokracie a různých potulných kejklířských skupin a většinou sloužila k předvádění zde umístěných zvířat veřejnosti. Šlo o předchůdce moderních zoologických zahrad. Velkými menažeriemi prosluli například Octavianus Augustus, Fridrich II., Kublaj, Rudolf II. či Ludvík XIV.\n\n"}
{"id": "1231112", "url": "https://cs.wikipedia.org/wiki?curid=1231112", "title": "Vokroj (příjmení)", "text": "Vokroj (příjmení)\n\nČeské příjmení Vokroj nosí více osobností, v současné době existuje v Česku přibližně devadesát mužů a devadesát žen s tímto příjmením, které pochází od Blatné na Strakonicku (zde se také nachází největší dochovaný rodokmen), kde vzniklo zřejmě zkomolením jména přistěhovaného sloužícího.\n\nK jeho rozšíření do většiny českých okresních měst došlo během 20. století zejména osídlením severozápadního pohraničí po druhé světové válce (Cheb, Tachovsko) a přestěhováním za prací (do Prahy již dříve).\n\n\n\n"}
{"id": "1231118", "url": "https://cs.wikipedia.org/wiki?curid=1231118", "title": "José Acosta Sánchez", "text": "José Acosta Sánchez\n\nJosé Acosta Sánchez (13. března 1937 Nerja – 8. listopadu 2015 Nerja) byl španělský politik, právník, univerzitní profesor a spisovatel.\n\nAbsolvoval v oboru právo na univerzitě v Granadě a v roce 1977 získal doktorát na Autonomní univerzitě v Barceloně s tezí \"Koncepce a období kapitalistického imperialismu\". V roce 1969 byl jmenován profesorem politického práva na univerzitě v Barceloně a působil zde až do roku 1982. Ve volbách do parlamentu Katalánska v roce 1980 byl zvolen poslancem Socialistické strany Andalusie za Barcelonu a zůstal v úřadu až do své rezignace v dubnu 1983.\n\nPozději se vrátil do Andalusie a byl zvolen místostarostou Córdoby za Izquierda Unida Los Verdes-Convocatoria por Andalucía v komunálních volbách v roce 1987, ale odstoupil v říjnu 1988. Byl také profesorem ústavního práva na univerzitě v Córdobě. \n\n"}
{"id": "1231119", "url": "https://cs.wikipedia.org/wiki?curid=1231119", "title": "GNU IceCat", "text": "GNU IceCat\n\nGNU IceCat, dříve známe jako GNU IceWeasel je svobodný internetový prohlížeč vydávaný projektem GNU, odvozený od prohlížeče Mozilla Firefox. Je kompatibilní s Linuxem, Windows, Androidem i OS X.\n\nProjekt GNU se snaží udržovat IceCat synchronizovaný s vývojem Firefoxu, ze kterého odstraňuje všechen chráněný obsah. A také udržuje seznam svobodných zásuvných modulů. Kromě toho přidává několik bezpečnostních prvků které nejsou součástí Firefoxu.\n\n\nVydání jsou obvykle synchronní s vydáním zdrojového kódu Mozilla Firefox s prodlouženou podporou (ERS).\n\nIceCat obsahuje dodatečné bezpečnostní prvky, jako například možnost blokovat obrázky třetích stran s nulovou délkou které vedou k získání cookies třetích stran, které slouží ke sledování uživatelů (Tato vlastnost byla obsažená ve Firefoxu 1.0, 1.5, a 3.0, ale byla odstraněna ve verzi 2.0). GNU IceCat také upozorňuje na přesměrování URL.\n\nVe verzi 3.0.2-g1, by na seznam důvěryhodných kořenových certifikátů přidána certifikační autorita CAcert.org. Na základě rozhodnutí vzniklém v diskusi na mailing listu \"savannah-hackers-public\".\n\nRozšíření GNU LibreJS detekuje a blokuje nesvobodný netriviální JavaScript.\n\nIceCat také umožňuje nastavit různá řetězec user agent pro různé domény pomocí codice_1.\n\n\n"}
{"id": "1231120", "url": "https://cs.wikipedia.org/wiki?curid=1231120", "title": "Vojenský hřbitov (Česká Skalice)", "text": "Vojenský hřbitov (Česká Skalice)\n\nVojenský hřbitov v České Skalici na Náchodsku se nachází na severovýchodním okraji města v Jiráskově ulici při cestě na Zlíč. Má rozlohu 2033 m² a je zde 33 pomníků a typových křížů.\n\n28. června roku 1866 proběhla u České Skalice jedna z bitev prusko-rakouské války. Padlí vojáci obou válčících stran byli pohřbeni na místě bojiště. Roku 1892 zde založil Spolek pro udržování hrobů a pomníků na bojištích z r. 1866 v Náchodě, Skalici a Svinišťanech vojenský hřbitov a pro tento účel odkoupil pozemek od českoskalické rodiny Steidlerů. K rozsáhlému rozšíření hřbitova došlo roku 1965, kdy sem byly přemístěny pomníky a hroby z různých míst České Skalice, Velkého Třebešova a Zlíče. Na přeneseném hrobě třinácti rakouských a šesti pruských vojáků od přehrady Rozkoš byl roku 2004 vztyčen pomník.\n\nVojenský hřbitov leží na trase Naučné stezky Česká Skalice – Svinišťany – Josefov 1866.\n\n\n"}
{"id": "1231121", "url": "https://cs.wikipedia.org/wiki?curid=1231121", "title": "Kangeanské ostrovy", "text": "Kangeanské ostrovy\n\nKangeanské ostrovy (indonésky \"Kepulauan Kangean\") je uskupení celkem 38 ostrovů a ostrůvků, z nichž 6 je obydlených. Nacházejí se v Indonésii, v Jávském moři asi 120 km severně od Bali a 120 km východně od ostrova Madura. Celkem zaujímají plochu 668 km². Největší z ostrovů jménem Kangean má rozlohu 490 km². Nejvyšší bod má výšku 364 m n. m. Administrativně náleží k Sumenep Regency v provincii Východní Jáva. Celková lidská populace ostrovů činila 123 367 k roku 2010. Od 90. let 20. století s na území ostrovů resp. při jejich pobřeží těží zemní plyn. Kromě toho se zde pěstuje teakové dřevo, kokosové palmy a z mořské vody se získává sůl. Z živočichů zde žijí například krokodýli mořští a dříve se zde vyskytovali i levharti skvrnití (poddruh levhart jávský), cíleně sem zavlečení zřejmě z Jávy jako lovná zvěř.\n"}
{"id": "1231122", "url": "https://cs.wikipedia.org/wiki?curid=1231122", "title": "Trisquel GNU/Linux", "text": "Trisquel GNU/Linux\n\nTrisquel GNU/Linux je počítačový operační systém, resp. linuxová distribuce, odvozená od Ubuntu. Cílem projektu je vytvořit kompletně svobodný systém bez proprietárního software nebo firmware a používat upravenou verzi kernelu z Ubuntu, bez nesvobodného kódu (bez binárních blobů). Trisquel je závislý na darech od svých uživatelů. Jeho logem je triskelion, keltský symbol slunce. Trisquel figuruje na seznamu Free Software Foundation jako distribuce obsahující jen svobodný software.\n\nK dispozici jsou čtyři hlavní verze.\n\nStandardní varianta Trisquel obsahuje desktopové prostředí a uživatelské rozhraní GNOME na obrazu DVD velkém 1,5 GiB.\n\nTrisquel Mini je alternativou k hlavní variantě Trisquel, vytvořenou k běhu na netbooku a starém hardware. Používá nenáročné prostředí LXDE a lehké GTK+ a alternativy X Window System ke GNOME a Qt-KDE aplikace. – vše na obrazu CD (ISO) o velikosti 500 MiB.\n\nSugar [ˈšugəː(r)] je svobodné a opensource desktopové prostředí vytvořené s cílem být používáno dětmi k interaktivní výuce. Sugar nahrazuje standardní GNOME.\n\nSestává z 25MiB obrazu CD s kernelem a minimem softwaru pro začátek instalace pomocí textového síťového instalátoru a stažení zbylých balíčků z internetu.\n\n"}
{"id": "1231124", "url": "https://cs.wikipedia.org/wiki?curid=1231124", "title": "Notorious (seriál)", "text": "Notorious (seriál)\n\nNotorious je americký právnický dramatický televizní seriál vysílaný stanicí ABC. V hlavních rolích se představili Piper Perabo a Daniel Sunjata. Seriál se vysílal od 22. září 2016 do 8. prosince 2017. V květnu roku 2017 byl seriál po první řadě zrušen.\n\nSeriál vznikl podle skutečného právníka Marka Geragose a televizní producentky Wendy Walker. Příběh sleduje zákulisí dramatického vztahu kriminálního práva a médií, kdy se vlivný právník a televizní producentka snaží manipulovat zprávy a názor diváků.\n\n\nNa recenzní stránce Rotten Tomatoes získal 25%. Na serveru Metacritic seriál získal 32 bodů ze sta. Na Česko-Slovenské filmové databázi získal 61%.\n"}
{"id": "1231126", "url": "https://cs.wikipedia.org/wiki?curid=1231126", "title": "Antarctica Starts Here", "text": "Antarctica Starts Here\n\n„“ je píseň velšského hudebníka a skladatele Johna Calea. Jde o závěrečnou (v pořadí devátou) píseň z jeho třetího sólového alba \"Paris 1919\", které vydala v březnu roku 1973 společnost Reprise Records. Cale je autorem hudby i textu písně. Producentem původní nahrávky byl Chris Thomas, který produkoval celé album \"Paris 1919\". Délka původní písně dosahuje dvou minut a 47 sekund.\n\nCale v roce 1991 nahrál novou verzi písně, která vyšla na desce \"\". Tato verze dosahuje délky tří minut a dvaceti sekund. V roce 2006 vyšlo album \"Paris 1919\" v reedici s řadou bonusů, mezi nimiž je například také alternativní verze písně „“ (je o několik sekund delší).\n\nV roce 1995 Cale vydal album \"Antártida\" (jde o soundtrack ke stejnojmennému filmu). Deska obsahuje také instrumentální píseň „Antártida“, která využívá motiv z písně „“. Dále se na albu nachází klavírní verze písně „“ (se zpěvem) a píseň „“ (s písmenem D místo C), která je nahraná pouze na akustickou kytaru, na níž hraje Chris Spedding.\n\nCale v původní nahrávce písně šeptem vypráví o filmové královně a o filmu \"Sunset Boulevard\" režiséra Billyho Wildera. V písni je Caleův hlas doprovázen elektrickým pianem a akustickou kytarou.\n\nKoncertní verze alba vyšla na albu \"Live at Rockpalast\" v roce 2010. Nahrávka pochází z roku 1983 a Cale jí nahrál pouze za doprovodu klavíru. Cale také několikrát představil celé album včetně této písně za doprovodu orchestru. Cale později při svých koncertech (například v Aucklandu v roce 2007) hrál radikálně přepracovnou verzi písně, která byla zčásti smixována s písní „Lilac Wine“.\n\nPrvní verš písně zní „“, tato nová verze měla však před tímto veršem novou část textu. Vydání se však dočkala pouze verze na albu \"Live at Rockpalast\".\n\nAnglický hudebník David J nahrál coververzi písně „“ v roce 1992 pro své čtyřpísňové EP s názvem \"\". Píseň se zde nachází ve dvou verzích, první je dlouhá přibližně dvě a půl minuty, druhá dosahuje pouhých padesáti sekund. David J označoval Calea jako jeden z největších vzorů. Svou verzi původně chtěl vydat na albu \"Urban Urbane\". Kontaktoval tedy Calea, aby pro svou coververzi dostal povolení. Cale mu odpověděl a faxem mu poslal nově přepracovaný text písně s různými poznámkami k němu. On sám se však rozhodl nahrát píseň s původním textem. O mnoho let později přiznal, že se mu nový text ve skutečnosti dost líbil.\n\nAmerická skupina Okkervil River vydala svou verzi písně v roce 2007 na svém albu \"Golden Opportunities\".\n\nAnglický experimentální hudebník Robert Hampson vydal v roce 2012 téměř desetiminutovou píseň „“, která je inspirována touto písní. Píseň je poctou Johnu Caleovi a vyšla na albu \"Répercussions\".\n\nAmerický rapper Lil Ugly Mane použil sampl písně ve své písni „“ v roce 2015.\n\n"}
{"id": "1231128", "url": "https://cs.wikipedia.org/wiki?curid=1231128", "title": "Ohryzek Járy Cimrmana", "text": "Ohryzek Járy Cimrmana\n\nOhryzek Járy Cimrmana je památník Járy Cimrmana umístěný na zahradě Přírodovědecké fakulty Jihočeské univerzity v Českých Budějovicích.\n\nDílo je tvořeno bronzovým odlitkem ohryzku jablka na žulovém podstavci. Jeho autor Michal Trpák se inspiroval skutečným zbytkem okousaného jablka a hlavní součást skulptury zhotovil ve skutečné velikosti.\n\nIdea díla se prý váže k okamžiku, kdy Jára Cimrman na daném místě dojedl jablko a jeho ohryzek odložil na kámen, zatímco líčil výhody ekologického kompostování. Pak na něj snad zapomněl, a proto je zbytek jablka oproti běžným zvyklostem poměrně velký. Alternativně se uvádí, že ohryzek Jára Cimrman demonstrativně zahodil, z praktických důvodů se však autor při realizaci držel první představy. Mistr tímto činem údajně položil základy ekologického kompostování, a na témže místě pak později vznikla Přírodovědecká fakulta.\n\nNa podstavci je proto připevněn nápis „\"Na památku českého génia Járy Cimrmana, jenž ohryzek zde zanechal a základy kompostování tak položil.\"“\n\nZa vznikem recesistického díla stojí Zdeno Gardian a Pavla Staňková, výzkumní pracovníci Přírodovědecké fakulty JU. Podařilo se jim získat svolení Zdeňka Svěráka a Davida Smoljaka a zhotovení památníku dojednali se sochařem Michalem Trpákem. Po neúspěšném jednání s českými slévárnami byl odlitek ohryzku zhotoven v Německu a na místo určení přepraven poštou.\n\nPamátník byl slavnostně odhalen dne 17. listopadu 2014 před startem pochodu na Kleť, který fakulta každoročně pořádá. Památník je volně přístupný veřejnosti stejně jako celá zahrada.\n\nV zahradě se nachází ještě jedna živá připomínka geniálního umělce, a to v podobě zde vysazeného endemitního ostružiníku, který identifikovali a název navrhli jihočeští botanikové, bratři Martin a Petr Lepší ve spolupráci s Bobem Trávníčkem. Jméno Rubus jarae-cimrmanii ined. zatím není oficiálně platné, druh je však zaznamenán v Červené knize květeny jižní části Čech.\n\nU příležitosti odhalení památníku se připomnělo obnovení místního kompostu, který zanikl v roce 2011 při stavbě nové budovy C, a byl znovuzaložen v roce 2013. O údržbu fakultního kompostu se stará studentský spolek Na Hnízdě.\n\n"}
{"id": "1231129", "url": "https://cs.wikipedia.org/wiki?curid=1231129", "title": "Slovensko na Letních olympijských hrách 2016", "text": "Slovensko na Letních olympijských hrách 2016\n\nSlovensko na Letních olympijských hrách v roce 2016.\n"}
{"id": "1231130", "url": "https://cs.wikipedia.org/wiki?curid=1231130", "title": "Wallbergbahn", "text": "Wallbergbahn\n\nWallbergbahn je dvoulanová oběžná lanová dráha se čtyřmístnými gondolami z města Rottach-Egern u Tegernsee na Wallberg v Bavorském předhůří Alp. Horní stanice se nachází ve výšce 1624 m n. m. Trasa lanové dráhy je dlouhá 2,14 km a překonává výškový rozdíl 825 m s maximálním stoupáním 74 %. Na dráze obíhá 50 kabin maximální rychlostí 3,5 m/s a její přepravní kapacita je 550 osob/h, jízda trvá 10 minut.\n\nPrvní nápad na stavbu lanové dráhy se datuje do roku 1920, kdy se skupina kolem majitele hotelu Maxe Bachmaira pokusila shromáždit kapitál na stavbu lanovky. Teprve v roce 1950 se podařilo založit akciovou společnost Wallbergbahn AG. O několik dní později započaly s výstavbou mnichovské stavební společnosti Held & Francke a Josef Riepl. Vlastní gondolová lanovka se 42 kabinami pro 4 osoby byla dodána firmou J. Pohlig AG z Kolína nad Rýnem. Provoz pro veřejnost byl spuštěn 20. dubna 1951, po 9 měsících výstavby. Krátce poté byla dokončena restaurace hned vedle horní stanice, v roce 1953 ji doplnil i hotel.\n\nV roce 1995 bylo 44 původních kabin nahrazeno 50 novými. V roce 1998 byla dostavěna panoramatická restaurace na horní stanici. \n\n"}
{"id": "1231134", "url": "https://cs.wikipedia.org/wiki?curid=1231134", "title": "Andalucia (píseň)", "text": "Andalucia (píseň)\n\n„Andalucia“ je píseň velšského hudebníka a skladatele Johna Calea. Jde o v pořadí čtvrtou píseň z jeho třetího sólového alba \"Paris 1919\", které vydala v březnu roku 1973 společnost Reprise Records. Cale je autorem hudby i textu písně. Producentem původní nahrávky byl Chris Thomas, který produkoval celé album \"Paris 1919\". Délka původní písně dosahuje tří minut a 54 sekund. V roce 2006 vyšlo album \"Paris 1919\" v reedici s řadou bonusů, mezi nimiž je například také alternativní verze písně „Andalucia“ (Cale zde zpívá jen části textu). Novinář Stephen Holden označil za nejkrásnější píseň z alba \"Paris 1919\". Cale také řadu let po vydání několikrát představil celé album včetně této písně za doprovodu orchestru. Americká skupina Yo La Tengo vydala coververzi písně „Andalucia“ na svém albu \"Fakebook\" v roce 1990.\n\n"}
{"id": "1231136", "url": "https://cs.wikipedia.org/wiki?curid=1231136", "title": "Oviječi", "text": "Oviječi\n\nOviječi (Paradoxurinae) jsou podčeledí cibetkovitých šelem. Podčeleď zahrnuje celkem pět rodů, jejichž zástupci žijí v jižní a jihovýchodní Asii.\n\nJedná se o menší šelmy trávicí mnoho času na stromech. Tomu odpovídá i jejich potrava, která je smíšená s velkým podílem plodů.\n\nNázev \"oviječ\" vznikl omylem, ocas těchto šelem není ovíjivý, při šplhání slouží pouze jako opora.\n\nTradičně je uváděno 5 rodů s celkem 7 recentními druhy.\n\nV roce 2009 bylo navrženo rozčlenění původního druhu \"Paradoxurus zeylonensis\" (endemit Srí Lanky) do celkem tří nových druhů:\n\n"}
{"id": "1231138", "url": "https://cs.wikipedia.org/wiki?curid=1231138", "title": "LGBT práva v Grónsku", "text": "LGBT práva v Grónsku\n\nPráva leseb, gayů, bisexuálů a translidí (LGBT) jsou v Grónsku velmi podobná dánským. Stejnopohlavní sexuální aktivita je zde legální s rovným věkem legální způsobilosti k pohlavnímu styku. Anti-diskriminační legislativa je zde rozsáhlá. V letech 1996-2016 mohly gay a lesbické páry uzavírat registrované partnerství, které jim garantovalo většinu práv a povinností plynoucích z manželství. 1. dubna 2016 byl zákon o registrovaném partnerství zrušen a nahrazen stejnopohlavním manželstvím.\n\nV r. 1979 získalo Grónsko samosprávu a jistou nezávislost na Dánsku a v roce 2009 si sestavilo vlastní vládu. I tak je ale stále pod určitým vlivem dánské kultury a politiky.\n\nStejně jako v Dánsku ani zde není pohlavní styk mezi osobami stejného pohlaví trestný. Ten byl legalizován v Dánsku v roce 1933. Věk způsobilosti k pohlavnímu styku byl sjednocen v roce 1977, dva roky před osamostatněním.\n\nGrónsko přijalo dánský zákon o registrovaném partnerství 1. července 1996. Registrované partnerství se v grónském jazyce nazývá \"nalunaarsukkamik inooqatigiinneq\".\n\nHomosexuální páry můžou vstupovat do manželství od 1. dubna 2016. Grónská verze dánského registrovaného partnerství, která byla až do té doby aplikovaná pouze na tomto území, pozbyla platnost k dni účinnosti zákona o rovném manželství.\n\n1. června 2009 byla zlegalizována možnost osvojení dítěte druhého z partnerů. Lesbické páry mají všeobecně více rodičovských práv než gay páry, a to díky přístupu k asistované reprodukci od r. 2006. Společné osvojení dětí je možné od 1. října 2015. Nicméně návrh novely zákona L122, který zahrnoval stejnopohlavní sňatky, plná adopční práva a další změny grónského rodinného práva, se nestačil projednat z důvodu parlamentních voleb. Nový legislativní proces zahájila nově zvolená vláda Dánské liberální strana předložením totožného návrhu zákona L35, který také prošel ihned při prvním čtení 5. listopadu 2015. Folketing přijal návrh 19. ledna 2016 a 3. února 2016 předal k podpisu královně. Část zákona, která umožňuje stejnopohlavním párům osvojení dětí, se stala účinnou 1. července 2016.\n\nV Grónsku platí stejné antidiskriminační zákony jako v Dánsku.\n\nV Grónsku působila v letech 2002-2007 LGBT organizace \"Qaamaneq\" (Světlo), která organizovala společenské akce. K jejímu obnovení došlo v roce 2014 pod názvem LGBT Qaamaneq.\n\n15. května 2010 se v grónské metropoli Nuuk konal první festival gay pride.\n\n"}
{"id": "1231146", "url": "https://cs.wikipedia.org/wiki?curid=1231146", "title": "Leaving It Up to You", "text": "Leaving It Up to You\n\n„“ je píseň velšského hudebníka a skladatele Johna Calea. Jde o v pořadí devátou píseň z jeho šestého sólového alba ', které vydala v listopadu roku 1975 společnost . Cale je autorem hudby i textu písně a původní nahrávku také produkoval. Původní verze alba, která obsahovala právě píseň „“ byla však brzy po vydání stažena z obchodů. Důvodem bylo, že právě tato píseň v textu zmiňovala herečku Sharon Tate, která byla roku 1969 zavražděna. Nové vydání alba tedy píseň „“ neobsahovalo, byla nahrazena skladbou „“. Pozdější vydání alba opět obsahovala píseň „“. V roce 1977 píseň „“ vyšla na kompilaci '. Rovněž vyšly čtyři koncertní verze písně, a to na albech \"John Cale Comes Alive\" (1984), \"Fragments of a Rainy Season\" (1992) a \"Live at Rockpalast\" (2010; obsahuje dvě verze). Dvě z těchto verzí byly nahrány za doprovodu kapely, dvě nahrál Cale sám).\n\n"}
{"id": "1231148", "url": "https://cs.wikipedia.org/wiki?curid=1231148", "title": "Sedm pozdějších mingských mistrů", "text": "Sedm pozdějších mingských mistrů\n\nSedm pozdějších mingských mistrů () je označení pro sedm předních básníků a spisovatelů působících v druhé polovině 16. století v mingské Číně.\n\nSedm pozdějších mingských mistrů jsou:\n\nPodobně jako sedm dřívějších mingských mistrů i sedm pozdějších mistrů se snažilo obrodit poezii návratem ke klasickým vzorům minulosti. Vůdčím představitelem sedmi pozdějších mistrů byl Li Pchan-lung, který si za vzor bral básníky vrcholně tchangského období, po jeho smrti byl neuznávanější Wang Š’-čen.\n"}
{"id": "1231151", "url": "https://cs.wikipedia.org/wiki?curid=1231151", "title": "Augusto Martínez Olmedilla", "text": "Augusto Martínez Olmedilla\n\nAugusto Martínez Olmedilla (1880, Madrid – 26. září 1965 Madrid) byl španělský spisovatel a novinář.\n\nByl doktorem práv. Působil jako novinář v časopisech Blanco y Negro, La Esfera, Nuevo Mundo a novinách El Globo, El Liberal, El Imparcial, Heraldo de Madrid atd. Jako autor byl plodný – napsal například více než třicet dlouhých románů, sedmdesát novel a více než tisíc článků. Jako dramatik přispěl k revitalizaci loutkového divadla. Jako esejista napsal \"Los teatros de Madrid. Anecdotario de la farándula madrileña\", které byly zveřejněny v roce 1948 a získaly cenu městské rady Madridu.\n\n\n\n\n"}
{"id": "1231176", "url": "https://cs.wikipedia.org/wiki?curid=1231176", "title": "Curt Maggitt", "text": "Curt Maggitt\n\nCurt Maggitt (* 4. února 1993 ve West Palm Beach, stát Florida) je hráč amerického fotbalu nastupující na pozici Outside linebackera za tým Indianapolis Colts v National Football League. Univerzitní fotbal hrál za University of Tennessee, po Draftu NFL 2016, kdy si ho nevybral žádný tým, podepsal smlouvu s Indianapolis Colts.\n\nMaggitt za University of Tennessee odehrál během čtyř sezón 35 utkání, ve kterých jako Outside linebacker nebo Defensive end zaznamenal 141 tacklů (58 asistovaných), z toho 28,5 tacklu pro ztrátu, 13,5 sacku a 4 forced fumbly. \n\nPoté, co si ho nevybral žádný tým během sedmi kol Draftu NFL 2016, Maggitt jako volný hráč podepsal 8. května 2016 smlouvu se Indianapolis Colts. Úspěšně prošel všemi fázemi zeštíhlování kádru a debut v NFL si připsal v prvním týdnu sezóny 2016 proti Detroit Lions. \n\n"}
{"id": "1231177", "url": "https://cs.wikipedia.org/wiki?curid=1231177", "title": "Karl von Kopal", "text": "Karl von Kopal\n\nKarel von Kopal (3. února 1788 Ctidružice – 17. června 1848 u Vicenzy, Itálie) byl moravský důstojník v armádě Rakouského císařství.\n\nKarel Kopal se narodil 3. února 1788 v moravských Ctidružicích, součásti tzv. Horního statku královského města Znojma. V rodině se mluvilo česky, němčina však byla přirozeně nezbytností: Karlův otec a děd zastávali na znojemské radnici vysoké úřední posty jako správci Ctidružic a přilehlého zboží. Mladý Karel Kopal vystudoval gymnázium na Jezuitském náměstí ve Znojmě a poté absolvoval jednoletý kurs na reálné škole v Mikulově. Jako sedmnáctiletý v září roku 1805 dobrovolně vstoupil do 22. pěchotního pluku prince Arnošta Fridricha Sasko-Kobursko-Saalfeldského a prošel ihned křestním ohněm bojů třetí koaliční války proti napoleonské Francii na vedlejším bojišti v Itálii i v proslulé bitvě u Slavkova. Po uzavření Prešpurského míru v prosinci 1805 nastoupil tříleté studium na kadetní škole v Terezíně. Do páté koaliční války roku 1809 se zapojil již jako čerstvý poručík 6. mysliveckého praporu v předsunuté brigádě barona Vécseyho. 22. dubna 1809 předvedl odvahu a statečnost, když v čele přidělené roty myslivců kryl ústup hlavních rakouských sil u bavorského Řezna. Po uzavření znojemského příměří v červenci 1809 povýšen na nadporučíka. V letech 1809–1813, po porážce Rakouska, několik let vykonával ostrahu česko-bavorské hranice jižně od Českého Krumlova a potíral činnost ozbrojených pašeráků.\n\nKdyž se Rakousko zapojilo v srpnu 1813 do šesté koaliční války proti Napoleonovi, byl nadporučík Karel Kopal s 6. mysliveckým praporem začleněn pod 2. lehkou divizi polního podmaršálka hraběte Bubny, která měla jako předvoj za úkol bránit nepříteli v postupu od lužické Žitavy do Čech. Při bojích u Jablonného v Podještědí na severu Čech prokázal Kopal vynikající strategický postřeh a osobní statečnost, načež byl 1. září 1813 povýšen do hodnosti kapitána. V říjnu 1813 byl pověřen velením předvoje Bubnovy divize v proslulé „bitvě národů“ u Lipska. Jeho útok na čele pouhých dvou rot do vesnice Paunsdorf byl velmi úspěšný, neboť se podařilo zajmout na tři desítky Francouzů. Po bitvě Kopal a Bubnova divize vytvořila nejzazší levé křídlo koaliční armády, které táhlo na Ženevu a podél Rhôny do jihozápadní Francie. Při postupu divize z Pont d`Ain do Meximieux 18. ledna 1814 dokázal Karel Kopal na čele předvoje navzdory ostré francouzské palbě proniknout až k Lyonu, překonat mohutný silniční zátaras a dobýt na krátko lyonské předměstí. Další bravurní kousek si připsal přesně o měsíc později, když francouzský maršál Charles Augereau zaútočil na rakouské pozice mezi Meximieux a Loyes. Protiútok rakouské jízdy nevyšel, nicméně Kopalovi myslivci dokázali zpoza křoví a živých plotů prudkou palbou obrátit nepřítele na útěk. Karel Kopal a 6. prapor myslivců se poté ještě zúčastnil poslední, sedmé koaliční války proti Napoleonovi v roce 1815, kdy bojoval v záložním armádním sboru arcivévody Ferdinanda Karla d`Este, konkrétně v brigádě generálmajora barona Paumgarttena.\n\nDlouhé mírové období po skončení napoleonských válek umožnilo kapitánu Karlu Kopalovi věnovat se i rodinnému životu. Roku 1832 se oženil s Terezou, dcerou generálmajora svobodného pána von Spiegel z Kostelní Břízy v Čechách. V roce 1833 se mu v Chebu narodil první syn Karel a o dva roky později dcera Viktorína. Po nástupu císaře a krále Ferdinanda I. (V.) Dobrotivého na trůn byl Karel Kopal 29. prosince 1835 povýšen do hodnosti štábního důstojníka – majora. Zároveň převzal velení u druhého praporu 8. pěchotního pluku arcivévody Ludvíka v Jihlavě. Alespoň nakrátko tak mohl se svojí mladou rodinou přesídlit do blízkého okolí svého rodiště. Právě v Jevišovicích se mu na začátku roku 1836 narodil druhý syn Viktor. Císař však potřeboval schopného důstojníka jinde. V březnu 1836 ho pověřil velením 7. mysliveckého praporu, který byl dislokován jako posádka v chorvatské Rijece (Fiume) a Bakaru (Buccar). 12. února 1837 pak císař ocenil věrnost devětačtyřicetiletého majora povýšením do prostého šlechtického stavu (Karl von Kopal). Kopal strávil v Chorvatském Přímoří čtyři roky a mezi místním obyvatelstvem si získal brzy velkou oblibu, důkazem čehož byl titul čestného občana (patricia) města Bakaru (1838) a poté i Rijeky (1840). Roku 1839 se mu zde také narodila další dcera Ernestina.\n\nV dubnu 1840 byl Kopalův 7. myslivecký prapor převelen do štýrského Celje (dnes Slovinsko). Na jaře 1841 povýšil císař Ferdinand I. Karla Kopala na podplukovníka a svěřil mu velení nad tyrolským mysliveckým plukem v Botcenu (Bolzano). V jižním Tyrolsku Karel Kopal s rodinou pobýval následujících pět let. Narodil se zde i jeho třetí syn Robert. Když v polovině května 1846 Kopal Tyrolsko opouštěl, setkal se s neobvykle emotivním rozloučením ze strany důstojnického sboru i honorace města Botcenu. Vyzdvihována byla především Kopalova spravedlivost, čest, skromnost a srdečnost. \n\nVyvrcholením Kopalovy kariéry byla hodnost plukovníka, které dosáhl 24. dubna 1846. Radost z postupu však Kopalovi zamlžil smutek z vážného zdravotního stavu manželky Terezy, která již na počátku roku 1846 musela s těžkými souchotinami odcestovat společně s dcerami a nejmladším synkem Robertem do domácího léčení v Kostelní Bříze. Prvorozený syn Karel brzy nastoupil na vojenskou akademii ve Vídeňském Novém Městě, druhorozený Viktor zůstal s otcem. V polovině roku 1846 novopečený plukovník Kopal ovdověl. Zároveň s povýšením byl šedesátiletý Karel Kopal pověřen velením u 10. praporu polních myslivců se základnou v severoitalském Miláně. Tento vojenský oddíl patřil mezi nejzkušenější a nejobávanější jednotky svého druhu v armádě habsburské monarchie. Kopal však přišel do čela praporu v době, kdy se celá rakouská Lombardie již chvěla silným vnitřním napětím namířeným proti ústřední vládě ve Vídni.\n\nKopalův 10. myslivecký prapor musel již na podzim 1847 zjednávat pořádek na řadě míst, kde propukly drobné pouliční protesty. Odvolání nenáviděného kancléře Metternicha ve Vídni dalo nespokojeným Lombarďanům dostatečně silný impuls k masivní rebelii, takže 18. března 1848 povstala celá provincie včetně Milánu. Vzápětí revoltovaly i rakouské Benátsko (viz První italská válka o nezávislost). Na rozkaz vrchního velitele maršála Radeckého proto zahájily všechny rakouské oddíly 22. března večer spořádaný ústup z Milánu směrem na jihovýchod. Kopalův dvanáctiletý syn Viktor byl kvůli nebezpečné situaci odeslán za svým starším bratrem na vojenskou akademii do Vídeňského Nového Města. Po krátké přestřelce ve vesnici Paullo 23. března 1848 dosáhli Kopalovi muži města Lodi a překročili řeku Addu. Zde se dozvěděli, že lombardské a benátské povstalce podpořila vpádem z Piemontu vojska sardinského krále Karla Alberta. Vypukla tak válka, do které proti Rakousku vystoupili také toskánský velkovévoda Leopold II., neapolský král Ferdinand II., a dokonce i papež Pius IX. Radecký proto v ústupu pokračoval. Do konce března se Strassoldova brigáda s Kopalovým praporem stáhla přes Cremu za řeku Oglio a odtud přes  Montichiari do Solferina. V prvních dubnových dnech dosáhla hranice mezi Lombardií a Benátskem a zaujala obrannou pozici. Dne 9. dubna 1848 se zde Kopalovi muži dostali poprvé do otevřeného boje s početně daleko silnějšími jednotkami sardinského krále. Ty se nakonec zmocnily městečka Monzambano a vynutily si přechod řeky Mincia. Další postup nepřítele však byl zastaven a 10. myslivecký prapor mohl s přehledem ustoupit do stínu velké rakouské pevnosti ve Veroně, kde setrval v druhé obranné linii další tři týdny.\n\nPoté, co Piemonťané zaútočili na rakouskou obrannou linii u Pastrenga, obdržel plukovník Kopal příkaz přemístit svůj odpočatý prapor opět k Strassoldově brigádě na západní předměstí Verony – v Santa Lucii. Brigádu kromě 10. mysliveckého praporu tvořil 3. prapor pěchotního pluku arcivévody Zikmunda, jeden oddíl Radeckého husarů a jedna baterie šestilibrových děl. Vysoká kostelní věž v Santa Lucii se veliteli Kopalovi stala ideální hláskou s výhledem do širokého okolí a s možností vizuální komunikace s pozorovatelnou staré citadely ve Veroně. Místní hřbitov s ohradní zdí proměnili Kopalovi muži v pevnůstku a v okolí vesnice zbudovali zákopy. V dopoledních hodinách 6. května 1848 byly rakouské pozice v Santa Lucii napadeny soustředěným útokem prvního sboru sardinské armády. I když byl nepřítel početně pětkrát silnější, Kopalovi Rakušané se během tříhodinového urputného boje dokázali účinně bránit a útoky odrážet. Maršál Radecký bitvu o tři dny později popsal následovně: „\"Jednoznačně nejtěžší úlohu měl 10. myslivecký prapor pod velením statečného plukovníka Kopala, který bránil tu část vesnice, kam nepřítel udeřil s celou svojí silou. Jediná rota tohoto praporu, jež byla umístěna na hřbitově, dokázala odrazit tři mocné útoky piemontské gardové pěchoty.\"“ Teprve když sardinské jednotky začaly Santa Lucii z větší vzdálenosti obkličovat, musela se Strassoldova brigáda stáhnout na pláň před hradbami Verony. Zde v odpoledních hodinách maršál Radecký znovu soustředil značnou část rakouských sil a vrhl je s Kopalovým praporem na levém křídle do útoku proti Santa Lucii. Ve večerních hodinách byla ves dobyta zpět a rakouské zbraně mohly slavit první velké vítězství ve válce. Myslivci z 10. praporu byli za svoji statečnost vyznamenáni, Karlu Kopalovi udělil císař rytířský kříž Leopoldova řádu. Kopalovi myslivci zůstali v první obranné linii v Santa Lucii až do konce května, kdy Radeckého vojsko ve Veroně přijalo posily hraběte Nugenta.\n\n27. května vyrazily hlavní rakouské kolony z Verony do Mantovy na řece Mincio. Z Strassoldovy brigády a brigády hraběte Clam-Gallase byla vytvořena divize pod velením polního zbrojmistra knížete Felixe Švarcenberka, která dne 29. května zaútočila na opevněné piemontské jednotky v Curtatone a Montanaře na jih od města, poté pak na severozápad, proti proudu Mincia, k městu Goito. Cílem manévru mělo být osvobození obležené rakouské pevnosti Peschiera. Bezvýsledný boj 30. května připravil Kopalův prapor o 10 mužů. Pevnost Peschiera toho dne navíc padla.\n\nRadecký tak musel přehodnotit svůj ofenzivní plán. Postupovat na západ by bývalo bylo vykoupeno příliš velkými oběťmi a navíc hrozilo odříznutí zásobovacích cest přes Benátsko. Rozhodl se proto co nejrychleji a pokud možno utajeně otočit své třicetitisícové vojsko a přesunout je k benátské Vicenze, kde se nacházelo zhruba patnáct tisíc vojáků z Neapolska, Církevního státu (dva pluky švýcarské pěchoty) a Benátska pod velením generála Duranda, bývalého velitele papežských jednotek, nyní ve službách sardinského krále. Po bitvě u Goita tábořila Strassoldova brigáda s Kopalovým praporem u nedaleké Saccy, odkud se v noci na 4. června společně s ostatními rakouskými jednotkami stáhla ve vší tichosti zpět do Mantovy. 5. a 6. června pokračovala v postupu přes Castel Belforte, Pellegrinu, Bovolone, pevnost Legnago do Bevilacquy, 8. a 9. června pak přes Montagnanu, Ponte di Barbarano do Debby na řece Bacchiglione pod Vicenzou. Zde se Kopalovi myslivci stočili na západ pod svah výrazného protáhlého pahorku Monte Berico. Odtud, ze sousedství vesnice Arcugnana, měli podle instrukcí hlavního štábu ráno 10. června vyrazit a do všeobecného útoku na pozice generála Duranda před Vicenzou.\n\nV předvečer bitvy nicméně nebylo zřejmé, kdo myslivce z 10. praporu do boje povede. Plukovník Kopal již několik dnů trpěl horečkou úplavice a sám maršál Radecký mu nedoporučoval osobní účast v boji. Navrhoval, aby Kopalův prapor zůstal v týlu jako záloha. Ctidružický rodák se s tím však nehodlal smířit a navzdory varováním lékaře se rozhodl do bitvy jít. Město Vicenza bylo nad ránem 10. června 1848 sevřeno rakouskou armádou ze tří stran. První armádní sbor byl rozprostřen na jih od města, v okolí strategického protáhlého hřebene Monte Berico. Nalevo stála divize generálmajora Culoze, uprostřed pak Švarcenberkova divize s Clam-Gallasovou a Strassoldovou brigádou a Kopalovými myslivci. Úkolem prvního sboru bylo dobýt silně opevněné pozice nepřítele na Monte Berico a z této klíčové pozice zaútočit na město. Hlavní úlohu při tomto obtížném manévru dostala Culozova brigáda, která v brzkých ranních hodinách zahájila bitvu výstupem na Monte Berico do osady Villa Margherita, odkud postupovala po hřebenové silnici k zámku Rombaldo. Zde měli první předsunuté pozice Italové pod velením plukovníka markýze d`Azeglio, kteří se sice bránili hustou dělostřelbou, nakonec však zámek vyklidili. V následné fázi byl nepřítel vytlačen z další pozice, na nejvyšším pahorku Monte Berica, zvaném Bella Vista. Pak se však rakouský postup na několik hodin zastavil, neboť mezi Monte Bella Vista a další obrannou pozicí Italů na pahorku Monte Baricocoli se rozprostíralo široké údolí a bez posil byl útok nemyslitelný. Kolem 10. hodiny se podle Radeckého instrukcí daly do pohybu všechny kolony rakouské armády u Vicenzy, Culozovi na Monte Berico spěchaly na pomoc oddíly dělostřelectva a také Kopalův 10. prapor myslivců, zatímco v údolí řeky zprava postupovala Clam-Gallasova brigáda. Když tyto posily kolem půl třetí odpoledne dorazily na místo, předstíral generálmajor Culoz slabost a dezorganizaci, aby vylákal nepřítele z jeho silného postavení. D`Azeglio se nechal zmást a vyslal vpřed silnou kolonu švýcarské pěchoty. Jakmile byli Švýcaři vzdáleni na několik desítek kroků, odmaskoval Culoz skrytou dělostřeleckou baterii a zasypal nepřítele hustou palbou. V tento moment překvapení zasáhl plukovník Kopal. Sesedl z koně, postavil se na čelo svého praporu a svižným přesunem úvozem ve svahu hory nepozorovaně vpadl Švýcarům do jejich levého boku a zčásti i do týlu. Zároveň nechal troubit a bubnovat k všeobecnému útoku, načež celá Culozova brigáda vyrazila do útoku na bodáky. Karlu Kopalovi však nebylo dopřáno dobojovat slavnou bitvu do konce. Když společně s hejtmanem Jablonským zdolával v první řadě svého oddílu palisádové opevnění u vily Carcano pod Baricocoli, zasáhla jeho pravou ruku dělostřelecká koule. V polním lazaretu mu byla rozdrcená ruka nad loktem amputována. Utrpení mu mohla alespoň trochu zmírnit novina o vítězném rakouském postupu přes pahorek Baricocoli k severnímu konci Monte Berica, kde byl dobyt klášter Madonna del Monte, dodnes hlavní dominanta Vicenzy. Ve večerních hodinách město kapitulovalo. Italský generál Durando uzavřel ještě v noci s maršálem Radeckým konvenci, která zaručovala římským a neapolským vojákům volný odchod pod podmínkou tříměsíčního příměří.\n\nV bitvě u Vicenzy padlo 141 císařských vojáků, zraněno jich bylo 540. Kopalův prapor přišel o 23 myslivců, přes devadesát jich utrpělo zranění. Zdravotní stav Karla Kopala se zdál po amputaci ruky stabilizovaný, nicméně v noci z 16. na 17. června se prudce zhoršil vlivem infekce tetanu. Nad ránem 17. června 1848 věhlasný plukovník zemřel. Následujícího dne byl se všemi vojenskými poctami a v doprovodu svých spolubojovníků pochován na městském hřbitově ve Vicenze.\n\nDne 27. listopadu 1848 byl Karel Kopal za rozhodující podíl na vítězství u Vicenzy vyznamenán in memoriam na rytíře Řádu Marie Terezie. Na základě císařského diplomu z 11. ledna 1852 byli členové Kopalovy rodiny povýšeni do stavu svobodných pánů (baronů). Do šlechtického znaku rodiny von Kopal byl tehdy přidán symbol proslulého signálního rohu od Vicenzy. Všichni tři Kopalovi synové se později stali důstojníky císařské armády. Nejúspěšnější byl nejstarší Karel (1833–1912), který dosáhl hodnosti generálmajora. Až do roku 1980 po něm bylo pojmenováno dnešní náměstí Oskara Kokoschky na Stubenringu ve Vídni. Prostřední syn Viktor (1836–1892) se oženil s Marií von Henneberg-Spiegel, dědičkou velkostatku a zámku Hartenberk (Hřebeny) v západních Čechách. Nejmladší syn Robert padl jako poručík 5. praporu císařových polních myslivců v proslulé vítězné bitvě u Custozzy v červnu 1866.\n\nV lednu 1850 obdržel 10. prapor polních myslivců jako výraz vděku od spolubojovníků Radeckého armády stříbrný signální roh ozdobený drahokamy a zlatými nápisy „Monte Berico“ a „Kopal ruft!“ (Kopal volá!). Ten je dnes vystaven ve vídeňském Vojenskohistorickém muzeu (Heeresgeschichtliches Museum).\n\n\n\n"}
{"id": "1231187", "url": "https://cs.wikipedia.org/wiki?curid=1231187", "title": "Meir Ezofovič", "text": "Meir Ezofovič\n\nMeir Ezofowicz je román Elizy Orzeszkowé, který ukazuje sociologický obraz malého židovského městečka ve východním Polsku.\n\nDílo vykazuje rysy ságy. Ústředním motivem románu je rodová legenda o tom, že jednou za několik generací se v rodině Ezofovičů vyskytne spravedlivý člověk, jehož srdce je přeplněno láskou k lidskému pokolení.\n\nPráci na románu předcházelo autorčino důkladné studium židovské kultury a náboženství a dvě výpravy do židovských městeček.\n\nPři sbírání materiálu pro tento román pomáhali autorce polští Židé Leopold Méyet a Mathias Bersohn. Román poprvé vyšel na pokračování na stranách týdenníku \"Kłosy\". Byl ilustrován dřevoryty vytvořenými podle kreseb Elwiro Michala Andriolliho.\n\nV roce 1911 byl na motivy tohoto románu natočen stejnojmenný němý film, z něhož se však dochoval pouze krátký fragment.\n\nDěj se odehrává ve fiktivním židovském městečku Šibově, ve kterém sídlí dva vlivné rody: Ezofovičové a Todrové.\n\nRod Todrů byl po dlouhé věky spojován s hlubokou zbožností a tradicí, rod Ezofovičů proslavili vynikající jednotlivci snažící se reformovat židovskou společnost: \"Michal Senior\", historická postava z doby Zikmunda Starého, kterému je v románu přiřčeno autorství traktátu vybízejícího ke spolupráci Poláků a Židů a k odpuštění vzájemných křivd, a \"Herš Ezofovič\", účastník čtyřletého sněmu a příznivce židovské asimilace.\nDěj románu se soustředí na osudy mladého Meira Ezofoviče (představujícího třídu obchodníků), který by rád navázal na šlechetné tradice rodu. Znepokojuje ho zaostalost a náboženský fanatismus jeho krajanů i pronásledování karaitů živořících v městečku na okraji společnosti. Sní o získání vzdělání v sekulárních naukách a o tom, že by nalezl ukrytý spis Michala Seniora a s jeho pomocí zreformoval židovskou společnost. Neustále však naráží a jeho konflikty s tradiční židovskou pospolitostí nabývají stále hrozivějších rozměrů: odmítá vstoupit do manželství s dívkou, kterou mu vybrali rodiče, zakročí proti bití malého chlapce ve škole, a stýká se s karaitskou dívkou Holdou, ke které si vytváří stále bližší vztah. Poté, co vyzradí zločin spáchaný několika obyvateli městečka a odmítá se podřídit autoritě rabína Izáka Todra, je nad ním vyřčena přísná kletba a jeho milovaná Holda je během souvisejících nepokojů zavražděna. Meir je donucen odejít do vyhnanství, ale zůstává morálním vítězem příběhu.\n\nČeský překlad Františka Aloise Hory vyšel v nakladatelství Aloise Hynka pravděpodobně v roce 1882.\n\n\n"}
{"id": "1231188", "url": "https://cs.wikipedia.org/wiki?curid=1231188", "title": "Hope (diamant)", "text": "Hope (diamant)\n\nHope je nejčastější název pro diamant typu IIb opředený četnými legendami, který je umístěn v Národním přírodovědném muzeu ve Washingtonu. Jeho hodnota se odhaduje na 250 milionů dolarů. Je dlouhý 2,5 cm a váží 45,5 karátu (přes devět gramů). Díky obsahu boru má neobvyklé sytě modrofialové zbarvení, které je typické spíše pro safíry.\n\nPrvním doloženým majitelem drahokamu byl francouzský cestovatel a obchodník Jean-Baptiste Tavernier, podle jehož tvrzení pochází z dolu Kollur v indickém Ándhrapradéši. Přivezl diamant do Evropy v roce 1653 a roku 1668 ho prodal králi Ludvíku XIV. za 147 kg zlata a šlechtický titul. Diamant, který byl nazýván \"Tavernier Bleu\" (Tavernierův modrý) nebo \"Le bleu de France\" (francouzský modrý), původně vážil okolo 115 karátů, jeho hmotnost snížila řada pozdějších výbrusů. Byl zasazen do náhrdelníku s řádem zlatého rouna, který tvořil součást francouzských korunovačních klenotů. Za velké francouzské revoluce byl ukraden a našel se až roku 1812 u londýnského obchodníka Daniela Eliasona. Pak vystřídal řadu majitelů, jedním z nich byl bankéř Thomas Hope, podle něhož dostal jméno (slovo „hope“ navíc znamená v angličtině „naděje“). Hope také nechal kámen zasadit do řetízku tvořeného 45 menšími bílými brilianty. Posledním soukromým vlastníkem byl sběratel Harry Winston, který klenot roku 1958 věnoval Smithsonian Institution, od té doby je vystaven ve washingtonském muzeu.\n\nS diamantem Hope je spojena pověra o tom, že přináší prokletí. Někteří z jeho majitelů totiž špatně skončili: Marie Antoinetta byla popravena, lord Francis Pelham-Clinton-Hope přišel o majetek, turecký sultán Abdulhamid I. byl svržen, mediální magnát Edward Beale McLean byl stižen duševní chorobou. Tuto populární legendu zpropagovala filmová série \"The Hope Diamond Mystery\" z roku 1921, která však byla později usvědčena z řady faktických nepřesností.\n\nPříběhem diamantu Hope byli inspirováni tvůrci filmu \"Titanic\", v němž se objevuje fiktivní modrý drahokam \"Heart of the Ocean\".\n\n"}
{"id": "1231191", "url": "https://cs.wikipedia.org/wiki?curid=1231191", "title": "Pierre-Édouard Bellemare", "text": "Pierre-Édouard Bellemare\n\nPierre-Édouard Bellemare (* 6. března 1985, Le Blanc-Mesnil) je francouzský hokejový útočník hrající v severoamerické National Hockey League (NHL) za tým Colorado Avalanche. Předtím působil ve Francii a Švédsku.\n\nBellemare s hokejem začínal ve Francie, kde s týmem Dragons de Rouen v sezónách 2002/2003 a 2005/2006 ovládl nejvyšší domácí soutěž Ligue Magnus. Následně se přesunul do Švédska, kde nastupoval v tamní švédské superlize ledního hokeje (SHL) v dresu mužstva Skellefteå AIK. S ním vyhrál dvakrát švédskou soutěž v ročnících 2012/2013 a 2013/2014.\n\nDne 11. července 2014 podepsal roční smlouvu s týmem severoamerické National Hockey League (NHL) Philadelphia Flyers. V první sezóně 2014/15 zaznamenal svou první branku v této soutěži, když 22. října v pensylvánském derby proti Pittsburghu Penguins překonal Marca-Andrého Fleuryho. Po uzávěrce přestupů podepsal dne 2. března 2015 s klubem nový dvouletý kontrakt, který mu zajistí celkem 1 425 000 amerických dolarů.\n\nDne 19. dubna 2016, v třetím zápase série úvodního kola play-off proti Washingtonu Capitals, dohrál souboj u mantinelu s ruským obráncem Dmitrijem Orlovem, který po jeho zákroku zůstal ležet na ledě. Následovala velká bitka a vedení NHL rozhodlo o jeho suspendaci na jedno utkání. Ačkoliv Orlov neutrpěl žádné výraznější zranění, incident rozdmýchal velkou debatu lidí okolo hokeje, např. bývalý rozhodčí NHL Kerry Fraser označil Bellemarův hit jako \"idiotský\" a \"špatně vyhodnocený\", navíc podle něj mohl mít za následek velmi vážné zranění Orlova.\n\nBellemarův otec se narodil na ostrově Martinik, který je zámořským departementem Francie. Jeho sestra, Rose-Eliandre Bellemareová, je sportovní gymnastkou; účastnila se mimo jiné Letních olympijských her 2008 v čínském Pekingu. Kromě francouzštiny mluví plynule švédsky.\n\n"}
{"id": "1231192", "url": "https://cs.wikipedia.org/wiki?curid=1231192", "title": "Spinová pěna", "text": "Spinová pěna\n\nSpinová pěna označuje topologickou strukturu vytvořenou z dvoudimenzionálních ploch, které představují jednu z konfigurací, které musí sečteny funkční integrací pro získání Feynmanova dráhového integrálu při popisu kvantové gravitace. Úzce souvisí se smyčkovou kvantovou gravitací.\n\nSmyčková kvantová gravitace má kovariantní formulaci, která v současné době poskytuje nejlepší formulaci dynamiky teorie kvantové gravitace. Jde o kvantovou teorii pole, kde je invariance realizována pod difeomorfismem z obecné teorie relativity. Výsledný dráhový integrál představuje součet přes všechny možné konfigurace geometrie, kódované ve spinové pěně.\n\nSpin síť je jednorozměrný graf, společně s označením jejích vrcholů a hran, které kódují aspekty prostorové geometrie. \n\nSpinová síť je definována jako diagram (jako Feynmanův diagram), který umožňuje základ spojení mezi prvky diferencovatelných variet pro Hilbertovy prostory definované nad nimi. Spinové sítě představují zastoupení pro výpočty amplitud mezi dvěma různými hyperpovrchy variet. Jakýkoli vývoj spinové sítě poskytuje spinovou pěnu přes varietu o jednu dimenzi vyšší, než rozměry odpovídající spinové síti. Spinová pěna může být viděna jako kvantová historie.\n\nSpinové sítě poskytují jazyk k popisu kvantové geometrie prostoru. Spinová pěna dělá stejnou práci v případě prostoročasu.\n\nProstoročas může být definován jako superpozice spinové pěny, která je zobecněná Feynmanovým diagramem, kde se na místo grafu užívá více dimenzionální komplex. V topologii tohoto druhu prostoru se nazývá 2-komplex. Spinová pěna je určitý typ 2-komplexu s označením vrcholů, hran a ploch. Hranice spinové pěna je spinová sít, stejně jako v teorii variet, kde hranice n-variety je (n-1)-varieta.\n\nVe smyčkové kvantové gravitaci, moderní teorie spinové pěny byla inspirována prací na Ponzanově-Reggeho modelu. Pojem spinové pěny, ačkoli v té době ještě nenesla tento název, byl představen v knize \"A Step Toward Pregeometry I: Ponzano-Regge Spin Networks and the Origin of Spacetime Structure in Four Dimensions\" od Norman J. LaFaveho z roku 1993. V této knize je popsána koncepce vytváření vrstev 4-geometrie (a místního časového měřítka) ze spinových sítí, spolu s propojením těchto spinových 4-geometrie tvořících cestu spinové sítě, spojujících danou hranici spinové sítě (spinovou pěnu). Kvantování struktury vede ke generalizovanému Feynmanovu dráhovému integrálu přes propojené cesty spinových sítí mezi hranicemi spinových sítí. Tato práce přesahuje další práce tím, že ukazuje jak je 4-geometrie představena v zdánlivě trojrozměrné spinové sítí, jak vznikají místní časové škály a jak jsou polní rovnice a zákony zachování generovány jednoduchým požadavkem na shodu. Myšlenka byla znovu zavedena v a později se vyvinul do Barrettova–Craneova modelu. Formulace, která se používá v moderní fyzice se běžně nazývá EPRL podle jmén autorů série vlivných prací, ale pro teorii jsou také podstatné základní příspěvky z práce mnoha jiných jako jsou Laurent Freidel (FK model) a Jerzy Lewandowski (KKL model).\n\nFunkce rozdělení pro model spinové pěny je obecně, \n\nformula_1\n\ns:\n\n"}
{"id": "1231196", "url": "https://cs.wikipedia.org/wiki?curid=1231196", "title": "Andesaurus", "text": "Andesaurus\n\nAndesaurus („ještěr z And“) byl rodem sauropodního dinosaura ze skupiny Titanosauria, který žil v období rané svrchní křídy (stupeň cenoman, asi před 100 až 97 miliony let) na území dnešní Argentiny (souvrství Candeleros, provincie Neuquén). Tento vývojově primitivní titanosaur byl vědecky popsán roku 1991. Objevena byla nekompletní kostra sestávající ze série obratlů, kostí pánve, žeber a částí kostry končetin.\n\nV dospělosti byl andesaurus zřejmě 15 až 18 metrů dlouhý a vážil přes 7 tun. Přesto byl podstatně menší než někteří jeho současníci z řad sauropodů, například \"Argentinosaurus\". Ve stejném ekosystému žil také menší dromeosaurid rodu \"Buitreraptor\" a zejména pak obří karcharodontosauridní teropod \"Giganotosaurus\", který mohl mláďata andesaura často lovit. Současníkem andesaura byl také další sauropod \"Limaysaurus\".\n\n"}
{"id": "1231199", "url": "https://cs.wikipedia.org/wiki?curid=1231199", "title": "Donucovací prostředek", "text": "Donucovací prostředek\n\nDonucovací prostředek je v právu takový prostředek, který je oprávněn užít policista (Policie České republiky) či strážník (obecní policie) k ochraně bezpečnosti své osoby, jiné osoby nebo majetku anebo k ochraně veřejného pořádku.\n\nPoužití donucovacích prostředků je upraveno zákonem o Policii České republiky. Uvedený zákon za donucovací prostředky považuje:\n\nPoužití donucovacích prostředků je upraveno zákonem o obecní policii. Uvedený zákon za donucovací prostředky považuje:\n\n\n"}
{"id": "1231202", "url": "https://cs.wikipedia.org/wiki?curid=1231202", "title": "Severně od šedesáté páté", "text": "Severně od šedesáté páté\n\nSeverně od šedesáté páté  je psychologický román českého spisovatele žijícího v Kanadě, Zdeňka Hanky. Příběh zasazený do extrémních podmínek kanadského severu podává obraz lidského charakteru, narušeného vidinou peněz.\n\nRomán je příběhem dvou přátel, Briana a Richarda.\n\nBrian, osmadvacetiletý záchranář, je čerstvě ženatý a čeká se svou ženou Julií dítě. Richard je původní profesí učitel biologie. Poté, co mu ztroskotalo manželství a přišel o práci, rozhodl se ve svých třiceti osmi letech složit zkoušky v oboru praramedik - pohotovostní záchranný specialista. Oběma mužům se jednoho dne naskytne možnost pracovat v odlehlé krajině u řeky Mackenzie, severně od šedesáté páté rovnoběžky. Odjedou tedy společně za novou prací. Během cesty zažijí Richard s Brianem konflikt, vyvolaný výhrou vysoké částky peněz. Oba jsou postaveni před morální dilema, každý z nich si totiž činí na výhru nárok. Tento banální spor radikálně naruší přátelské vztahy a má negativní dopad na odvedenou práci.\n\nPosláním jejich nového povolání je zajistit bezpečné lékařské zázemí pracovníkům, kteří se podílejí na seismickém projektu, jehož manažerem je Herman Maine. Brian, Richard a jeho pes Grimm přebývají v sanitce, kde mají operativně u vysílačky vyčkávat na případný signál k výjezdu. V terénu se nacházejí mimo dosah mobilního signálu a internetu. Spojení s civilizací je možné pouze z centrály v Tulitě, vzdálené od jejich stanoviště několik desítek kilometrů.\n\nHádky a rozpory způsobí mezi Brianem a Richardem napětí, v důsledku toho se nezachovají profesionálně. Nereagují na signál vysílačky a včas nezasáhnou, když je těžce zraněn jeden z dřevorubců, Andy. Následným ošetřením mu již nedokážou zachránit život. Ani tato tragická událost nedokáže oba přátele přivést k racionálnímu uvažování a vzájemné domluvě. Projekt musí být v důsledku smrtelného zranění Andyho přerušen. Brian a Richard se vracejí domů. Na zpáteční cestě však dochází k tragédii. Při přejezdu zamrzlé řeky sjedou z vyznačené trasy a sanitka se začne potápět.\n\n\n\n\n\n\n"}
{"id": "1231203", "url": "https://cs.wikipedia.org/wiki?curid=1231203", "title": "Pouta (nástroj)", "text": "Pouta (nástroj)\n\nPouta jsou omezující zařízení, které slouží ke spojení obou ruk člověka dohromady. Skládají se ze dvou částí, které jsou dohromady spojené řetězem anebo pantem. Každá polovina má otáčející ruku se zařízením, které znemožňuje otevření pout, jakmile jednou byla zavřena. Bez klíče pouta nelze odstranit a spoutaná osoba tedy nemůže posunout své ruce dále, než pár centimetrů od sebe, což způsobuje, že spousta běžných úkolů je nemožné anebo obtížné provést. Spoutání je obvykle prováděno policií (jedná se o donucovací prostředek), aby zamezila podezřelým utéci. Pouta se přikládají obvykle zepředu, či zezadu na ruce, případně je možné osobu připoutat i k vhodnému předmětu, např. zábradlí.\n"}
{"id": "1231211", "url": "https://cs.wikipedia.org/wiki?curid=1231211", "title": "Oda", "text": "Oda\n\nZkratka ODA nebo oda má více významů:\n\n\n\n\n\n\n"}
{"id": "1231214", "url": "https://cs.wikipedia.org/wiki?curid=1231214", "title": "Joule (rozcestník)", "text": "Joule (rozcestník)\n\nJoule [\"džaul\"] může znamenat:\n\n\n"}
{"id": "1231216", "url": "https://cs.wikipedia.org/wiki?curid=1231216", "title": "Michal Florian", "text": "Michal Florian\n\nMichal Florian (* 2. ledna 2007 Brno), přezdívaný \"Misha\", je hlavní tváří kanálu Mishovy šílenosti. Před svým současným úspěchem, za který vděčí zejména novému konceptu videí, umisťoval na svůj kanál videa z Minecraftu.\n\nMichal Florian se narodil 2. ledna 2007 v Brně, avšak vyrůstá v Kuřimi. Studuje ale na gymnáziu v Brně.\n\nMichal Florian už v pěti letech v roce 2012 natočil své první video s názvem \"Letsplayer Misha\" (V současné době je toto video skryté). Jeho bratr Oldřich Tristan Florian mu začal pomáhat už s videí \"Byl jsem zastřelen!\" a \"Vybouchl jsem!\". Michal se stal virálním na youtube až v roce 2016, kdy na svůj nahrál společně s bratrem Oldřichem Tristanem, tehdy působícím pod přezdívkou \"Metadon\", video s názvem \"Český Minecraft Song!!!\". V červenci 2016 vyšla na kanále Mishovy šílenosti anglicky nazpívaná píseň o hře Pokémon Go, která se stala virální i v zahraničí tomu pomohlo i to že do svého videa dal youtuber PewDiePie. O 2 měsíce později vytvořil s bratrem druhý kanál \"Mishovy šílenosti CZ\", na tom kanále nahrávají svoje videa v češtině, v původním kanále Mishovy šílenosti začali nahrávat videa v angličtině. \n\nV současné době tvoří serióznější elektronickou hudbu, kterou umisťuje na svůj vedlejší kanál. Píseň Very Well, kterou celou složil a vyprodukoval, však vydal i na kanále Mishovy šílenosti. \n\n"}
{"id": "1231217", "url": "https://cs.wikipedia.org/wiki?curid=1231217", "title": "Bublinková komora", "text": "Bublinková komora\n\nV bublinkové komoře je nádoba naplněna přehřátou transparentní kapalinou (většinou kapalným vodíkem), která se používá k detekci elektricky nabitých částic pohybujících se přes tuto kapalinu. Komoru vynalezl v roce 1952 Donald A. Glaser a za tento objev získal Nobelovu cenu za fyziku pro rok 1960. Glaser byl údajně inspirován bublinkami ve sklenici piva, nicméně v roce 2006 v rozhovoru tento příběh vyvrátil, ačkoli prohlásil, že pivo nebylo inspirací pro bublinovou komoru, ale dělal pokusy s použitím piva, kterým vyplňoval rané prototypy komory.\n\nMlžná komora funguje na stejném principu jako bublinková komora, ale je založena na přesycené páře, nikoli na přehřáté kapalině. Bublinková komora byla široce používána v minulosti, ale v 21. století je většinou nahrazena drátěnou komorou a jiskrovou komorou. Historicky pozoruhodná bublinkové komory jsou Big European Bubble Chamber (BEBC) a Gargamelle.\n\nBublinková komora je podobná mlžné komoře a to jak v aplikaci, tak v základním principu. Obvykle je vyrobena jako velký válec naplněný kapalinou zahřívanou těsně pod její bod varu. Jakmile částice vstoupí do komory, pohybem pístu dojde k náhlému poklesu tlaku a kapalina vstupuje do přehřáté metastabilní fáze. Nabité částice vytvoří ionizační stopu, kolem které se kapalina vypařuje za tvorby mikroskopických bublinek. Hustota bublinek podél dráhy je úměrná ztrátě energie částice.\n\nBubliny rostou ve velikosti tak, jak se komora se rozšiřuje, dokud nejsou dostatečně velké, aby je bylo možné pozorovat nebo vyfotografovat. Kolem komory je rozmístěno několik kamer, což umožňuje zachytit trojrozměrný obraz událostí. Byly provozovány bublinkové komory s rozlišením až několika mikrometrů.\n\nCelá komora je v konstantním magnetickém poli, které způsobuje, že nabité částice cestují po spirálovitých drahách, jejichž poloměr je určen jejich poměrem náboje ku hmotnosti a jejich rychlostí. Protože velikost náboje všech známých nabitých, dlouho žijících subatomárních částic je stejná jako u elektronu, jejich poloměr zakřivení musí být úměrný jejich hybnosti. Proto na základě měření jejich poloměr zakřivení může být určena jejich hybnost.\n\nMezi pozoruhodné objevy uskutečněné díky bublinkové komoře patří objev slabých neutrálních proudů v komoře Gargamelle (CERN) v roce 1973, který naznačil správnost teorie elektroslabých interakcí a vedl k objevu W a Z bosonů v roce 1983 (v UA1 a UA2 experimenty). V nedávné době byly bublinkové komory použity při výzkumu potenciálních částic temné hmoty WIMPů, v experimentech SIMPLE, COUPP, PICASSO a PICO.\n\nI když byly bublinkové komory byly v minulosti velmi úspěšné, mají pouze omezené použití v moderních experimentech fyziky vysokých energií, a to z řady důvodů:\n\nVzhledem k těmto důvodům byly bublinkové komory do značné míry nahrazeny drátěnými komorami, které umožňují měření energie částic ve stejnou dobu. Další alternativní technika je jiskrová komora.\n\n"}
{"id": "1231219", "url": "https://cs.wikipedia.org/wiki?curid=1231219", "title": "Dinofelis", "text": "Dinofelis\n\nDinofelis (z řečtiny „hrůzná kočka”) je vyhynulý rod kočkovitých šelem z tribusu Metailurini, který obýval Afriku, Evropu, Asii a Severní Ameriku od pliocénu do pleistocénu.\nFosilie rodu \"Dinofelis\" jsou známy z Eurasie, Severní Ameriky a Afriky, kde se patrně rod vyvinul. Nejstaršími druhy jsou asijský \"Dinofelis abeli\", evropský \"Dinofelis diastemata\" a severoamerický \"Dinofelis paleoonca\". Nejmladším druhem byl \"Dinofelis piveteaui\". Bylo popsáno celkem 8 druhů, přičemž mohly existovat další, jež nebyly popsány:\n\n\"Dinofelis\" byla kočkovitá šelma o délce těla mezi současným lvem a levhartem, většina byla velká jako jaguár americký. Tělo dosahovalo délky 1 až 2,5 m, přičemž velikost závisela na druhu. Druhy, jako africký \"Dinofelis barlowi\" a asijský \"Dinofelis cristata\" se stavbou těla podobali současným velkým kočkám, naopak \"Dinofelis piveteaui\" měl anatomicky blíže spíše k šavlozubým kočkám. Přední končetiny byly silné, zadní naopak relativně slabé, tyto kočky tedy patrně neběhaly příliš rychle. Žádné zbytky srsti se nezachovaly, takže nevíme s jistotou zda byla bez kresby, skvrnitá či pruhovaná. Nicméně komparativní ekologie předpokládá skvrnitý či pruhovaný vzor na kožichu.\n\nŠpičáky byly u tohoto rodu mírně zploštělé a ve srovnání s ostatními šavlozubými kočkami malé - někdy je tudíž označován jako nepravá šavlozubá kočka. Zadní zuby byly malé, proto patrně \"Dinofelis\" požíral pouze měkké maso, kosti nedrtil.\nO chování tohoto rodu je známo pouze málo informací. Byl to lovec, jehož stavba těla se podobala zvířeti žijícímu v porostech až smíšených stanovištích, ačkoli také mohl žít v mokřadech. Lovil patrně nejčastěji v noci, ze zálohy, na kořist číhal v podrostu, nebo na ni skočil ze stromu. Kořist asi nejprve strhl pomocí svých silných předních nohou a smrtelné kousnutí zasadil následně. V roce 1981 přišel Charles Brain v knize \"Hunters or the hunted\" s teorií, že \"Dinofelis\" patřil mezi nejčastější lovce pleistocénních primátů a prvních hominidů. V Africe byly nalezeny kostry dinofelisů společně s paviány, které možná zabil. Předpokládalo se, že mezi jeho kořist patřil \"Australopithecus africanus\", z jižní Afriky pochází nálezy lebek primátů druhu \"Paranthropus robustus\" se dvěma dírami v lebce připomínající stopy od špičáků dinofelise, jehož pozůstatky byly nalezeny nedaleko. Údajně napadal i zástupce druhu \"Homo habilis.\" Tento pohled byl dlouho považován za pravděpodobný a často byl parafrázován. Nicméně nejnovější výzkumy tuto specializaci dinofelisů na primáty a hominidy spíše vyvracejí a za hlavní lovce našich předků považují levharty a megantereony. \"Dinofelis\" spíše lovil pasoucí se zvířata, především různé druhy antilop.\n\nDinofelisové byli mimo Afriku vždy poměrně vzácní. Přesné datum vyhynutí tohoto rodu je neznámé, v Africe vyhynul před asi 1,4 miliony lety, je však možné, že zde druh přežil a zanikl teprve před 1 milionem let.\n\nVyhynutí způsobilo patrně mizení porostů, možná také lov lidmi na počátku doby ledové.\n\n\"Dinofelis\" byl znázorněn ve 4. díle pseudo-dokumentárního cyklu BBC \"Putování s pravěkými zvířaty\", kde byl představen jako lovec australopitéků. Bruce Chatwin ho krátce zmínil v knize \"The Songlines\".\n\n"}
{"id": "1231220", "url": "https://cs.wikipedia.org/wiki?curid=1231220", "title": "Farohat Iskandarova", "text": "Farohat Iskandarova\n\nFarohat Dodobojevna Iskandarova ( Фароғат Додобоевна Искандарова, , * 28. dubna 1955, Dušanbe, Tádžická SSR, Sovětský svaz) je tádžická filoložka a vysokoškolská pedagožka.\n\nRoku 1977 absolvovala Tádžickou státní univerzitu V. I. Lenina (dnes Tádžická národní univerzita). Po ukončení studia pracovala na Katedře tádžického jazyka a literatury pedagogické školy v Dušanbe. Od roku 1988 působí na Rusko-tádžické slovanské univerzitě v Dušanbe, kde byla pedagogicky činná zpočátku jako odborná asistentka Katedry tádžičtiny, později jako docentka. V roce 2000 jí byla udělena vědecká hodnost kandidátky pedagogických věd (CSc.).\n\n"}
{"id": "1231223", "url": "https://cs.wikipedia.org/wiki?curid=1231223", "title": "Gérard", "text": "Gérard\n\nGérard [\"žérár\"] může znamenat:\n\n\n\n"}
{"id": "1231224", "url": "https://cs.wikipedia.org/wiki?curid=1231224", "title": "Levhart zanzibarský", "text": "Levhart zanzibarský\n\nLevhart zanzibarský (\"Panthera pardus adersi\") je regionální formou levharta afrického, dlouho považovanou za vyhynulou. Do 80. let 20. století byl označovaný za jeden z asi 20-30 poddruhů levharta skvrnitého. Levharta zanzibarského popsal Reginald Innes Pocock v roce 1932. Zvíře obývalo ostrov Zanzibar (Unguja), který má rozlohu 1666 km² a je součástí Zanzibarského souostroví, jež náleží k Tanzanii. \n\nPředpokládá se, že levhart zanzibarský žil v izolaci od pevninských populací levhartů afrických od konce poslední doby ledové. Během té doby došlo k celkovému zmenšení velikosti této šelmy a změně jejího zbarvení - srst se stala světlejší a rozety se rozpadly do menších skvrn. Přesto se ještě před genetickými výzkumy ozývaly hlasy, že tento levhart není tak výjimečný a neměl by být vyčleňován do samostatné subspecie. Například český zoolog Luděk Dobroruka byl přesvědčen o tom, že je typově velmi blízký levhartům z východního pobřeží Afriky a patří k jejich rase. Zatím definitivní nepotvrzení typu jako samostatného poddruhu pochází ze studie z roku 2001. \n\nO životě levharta zanzibarského máme jen minimum informací. Víme, že kromě divokých zvířat zabíjel i domácí a výjimečně napadal i děti domorodců. Dokud existovala životaschopná populace, nebyla cíleně studována ve volné přírodě. Rozsáhlejší pokusy proběhly až v 80. a 90. letech, ale výzkumy znesnadňovalo i to, že domorodci věří, že pokud někdo levharta spatří, neměl by se s tím nikomu svěřovat, jinak ho postihne neštěstí, tudíž bylo velmi obtížné získat jakékoliv informace. Vesničané měli na zvíře velmi negativní názor, považovali ho za nástroj kouzelníků a čarodějnic (\"wachawi\"), který je měl sužovat - zabíjet je a jejich dobytek a vůbec působit různé další zlé věci.\n\nHlavní příčinou postupného úbytku počtu levhartů byl růst lidské populace na ostrově a s tím související vzájemné konflikty. Dalším faktorem byl obchod a poptávka po levhartích kůžích a částech těl. Počty levhartů se od 19. století rychle snižovaly. V roce 1919 je britská správa zařadila mezi místní endemity, jejichž zabití vyžadovalo speciální povolení. Populace levharta se poněkud vzpamatovala a postupně rostla. Nicméně omezený lov stále probíhal. Například v letech 1939-1943 bylo usmrceno nejméně 23 levhartů. V roce 1950 se koloniální vláda sklonila před domorodými pověrami a obavami z této velké kočky a vyjmula levharta z chráněných druhů (bylo ho ale dovoleno zabíjet jen s pomocí čelových lamp). Dalším negativním impulzem bylo vyhlášení nezávislosti v roce 1964, po němž se počty usmrcených zvířat opět drasticky zvýšily. Nová vláda ho označila za škůdce a původce zlých kouzel s cílem zvíře na ostrově zcela vyhubit. Tato kampaň se nazývala Kitanzi. Do pronásledování se zapojily různé vrstvy obyvatel, jak vesničané, tak i třeba státem placená národní asociace lovců. Z 80. a začátku 90. let existují podrobné údaje o počtech ulovených levhartů - v letech 1985-1996 jich bylo zabito celkem 115. Na dlouhou dobu poslední důkazy o výskytu této šelmy pocházely z roku 1996. Šelma následně byla více než 20 let považována za vyhynulou. Průzkum provedený biologem Forrestem Galantem z roku 2018 nicméně její přítomnost zřejmě prokázal, když jí zachytil na fotopast a zdokumentoval ve svém pořadu na Animal Planet \"Extinct or Alive\". Objevují se však názory, které tento objev zpochybňují.\n"}
{"id": "1231239", "url": "https://cs.wikipedia.org/wiki?curid=1231239", "title": "Mesilau", "text": "Mesilau\n\nMesilau je oblast na východním hřebeni hory Kinabalu v Národním parku Kinabalu na ostrově Borneo. Leží v nadmořské výšce asi 2 000 m. Oblastí protékají dvě řeky: East River a West River, přičemž East River vymílá hlubokou rokli a v její blízkosti se nachází jeskyně. \n\nV Mesilau začíná jedna ze dvou stezek na horu Kinabalu a je nazývána Mesilau Trail. S druhou stezkou, Kinabalu Summit Trail, se spojuje v nadmořské výšce asi 2 700 m n. m.\n\nV oblasti roste masožravá rostlina \"Nepenthes rajah\", která obývá strmý svah s výhledem na řeku East River. Lze zde najít také jiné láčkovky, například \"Nepenthes burbidgeae\", \"Nepenthes fusca\" a \"Nepenthes macrovulgaris\" a roste zde i vzácný přírodní hybrid \"Nepenthes lowii\" × \"Nepenthes rajah\". Tato tzv. \"Nepenthes Garden\" je přístupná i veřejnosti.\n"}
{"id": "1231245", "url": "https://cs.wikipedia.org/wiki?curid=1231245", "title": "China Southern Airlines", "text": "China Southern Airlines\n\nChina Southern Airlines je čínská letecká společnost se sídlem v Kantonu, Čínská lidová republika. Základny má na letišti v Pekingu a v Kantonu. Byla založena v roce 1988 a provozuje také nákladní společnost China Southern Cargo. V roce 2015 zaměstnávala přes 100 000 zaměstnanců. V roce 2016 to byla šestá největší letecká společnost podle počtu pasažérů, přičemž měla 193 destinací a přes 500 letadel ve flotile. Na modrém logu společnosti je červeně vyobrazen květ asijského tropického stromu Bombax ceiba. Aerolinie byla mezi roky 2011 až 2018 členem aliance SkyTeam.\n\nFlotila CSA měla v září 2016 521 letadel, přičemž dalších 82 bylo objednáno. Průměrné stáří činilo 7 let.\n\nCSA v minulosti operovala s následujícími typy letadel:\n\n"}
{"id": "1231250", "url": "https://cs.wikipedia.org/wiki?curid=1231250", "title": "Drátěná komora", "text": "Drátěná komora\n\nDrátěná komora (anglicky \"multi-wire proportional chamber\") je typ proporcionálního čítače, který rozpozná nabité částice a fotony a může dát poziční informace o jejich trajektoriích, sledováním drah plynné ionizace.\n\nDrátěná komora používá pole drátů vysokého napětí (anoda), které běží přes komoru s vodivými stěnami držícími potenciál v zemi (katoda). Alternativně mohou být kabely na potenciálu země a katody, která probíhá přes vysoké záporné napětí. Důležité je, že jednotné elektrické pole přitahuje další elektrony nebo záporné ionty k anodě drátů s malým bočním pohybem.\n\nKomora je naplněna pečlivě vybraným plynem, jako je směs argonu a metanu, proto aby každá ionizující částice, která prochází trubicí ionizovala okolní plynné atomy. Vzniklé ionty a elektrony jsou urychlovány elektrickým polem napříč komorou, což způsobuje lokální kaskády ionizace známé jako Townsendova lavina. Ta se sbírá na nejbližším drátu a výsledkem je náboj úměrná ionizačnímu efektu detekované částice. Výpočetní impulsy od všech drátů lze nalézt v trajektorii částice.\n\nAdaptace této základní konstrukce jsou \"tenké mezery, odporový talíř\" a \"driftová\" komora. Driftová komora má také subdělení do pásem zvláštního použití v návrhu komory známém jako časová projekce, mikropáskových plynů a typů detektorů, které používají křemík.\n\nV roce 1968 vynalezl Georges Charpak při svém pobytu v Evropské organizaci pro jaderný výzkum drátěnou komoru (\"multi-wire proportional chamber\", MWPC). Dřívější bublinová komora dokázala detekovat pouze jednu nebo dvě částic každou sekundu. Drátěná komora mohla detekovat až 1000 částic každou sekundu. Komora vyrábí elektronické signály z detekce částic umožňující vědcům zkoumat data pomocí počítače. Drátěná komora je vývojem jiskrové komory.\n\nV typickém experimentu obsahuje komora směs těchto plynů:\nMohou být ale použity i tyto plyny:\nPro experimenty fyziky vysokých energií se používá k pozorování drah částic. Po dlouhou dobu byly pro tento účel používány bublinkové komory, ale se zlepšením elektroniky se stala žádoucím mít detektor s rychlým elektronickým čtením. V bublinkové komoře byly vytištěny fotografie, které se následně zkoumaly. Drátěná komora je komora s mnoha paralelními vodiči uspořádanými jako mřížka. Tyto vodiče jsou pod vysokým napětím, kovový kryt je uzemněn. Stejně jako u Geigerova čítače zanechávají částice stopy iontů a elektronů, které jsou unášeny směrem k \"nejbližším\" drátům. Označením drátů, které zaznamenaly proudový pulz lze určit dráhu částice.\n\nKomora má velmi dobré relativní časové rozlišení, dobrou poziční přesnost a samospouštěcí funkci (Ferbel 1977).\n\nRozvoj komory umožnil vědcům studovat trajektorie částic s mnohem lepší přesnost a také poprvé pozorovat a studovat vzácnější interakce, které se vyskytují prostřednictvím interakcí částic.\n\nPokud dojde k přesnému měření časování proudových impulsů drátů a pokud je bráno v úvahu, že ionty potřebují nějaký čas, aby driftovaly na nejbližším drátu, lze odvodit vzdálenost, kterou částice prošla. Tím se výrazně zvyšuje přesnost dráhové rekonstrukci a tento koncept je znám jako driftová komora.\n\nDriftová komora funguje na principu vyrovnávání ztráty energie z částic způsobujících dopady s částicemi plynu s narůstáním energie vytvořené s vysokoenergetickým elektrickým polem používaným k urychlení částic.\nDesign je podobný drátěné komoře ale střední vrstva drátů je ve větší vzdálenosti od sebe. Detekce nabitých částic uvnitř komory je možná na ionizujících částicích plynu v důsledku pohybu nabitých částic.\n\nV detektoru CDF II ve Fermilabu je driftová komora nazývaná Central Outer Tracker. Komora obsahuje argon a metan, dráty jsou odděleny mezerami velkými 3.56 mm.\n\nPokud se dvě driftové komory používají s dráty, jedna s vodiči kolmými na vodiče druhé komory, obě kolmé ke směru paprsků, je možná přesnější detekce polohy. Pokud se používá k detekci další jednoduchý detektor se špatným nebo nulovým pozičním rozlišením částic v pevné vzdálenosti před nebo za dráty, třídimenzionální rekonstrukce může být provedena a rychlost částic odečtena z rozdílu doby průchodu částic v jiné části detektoru. Toto nastavení dává detektor nazvaný časová projekční komora.\n\nPro měření rychlosti elektronů v plynu existuje speciální driftová komora, rychlostní driftová komora, která měří driftový čas pro známou polohu ionizace.\n\n"}
{"id": "1231251", "url": "https://cs.wikipedia.org/wiki?curid=1231251", "title": "Hažín nad Cirochou", "text": "Hažín nad Cirochou\n\nHažín nad Cirochou je obec na Slovensku v okrese Humenné.\n\nOd okresního města je vzdálena přibližně 5 km východním směrem. V obci se narodil Ján Babjak, biskup řeckokatolické církve. Také se zde nachází kaštel.\n\nHažín nad Cirochou leží na silnici I/74, vedoucí z Humenného směrem na Sninu. Obec má i vlastní zastávku na železniční trati číslo 196 Humenné – Stakčín.\n"}
{"id": "1231258", "url": "https://cs.wikipedia.org/wiki?curid=1231258", "title": "Nelli Kimová", "text": "Nelli Kimová\n\nNelli Vladimirovna Kimová (; * 29. července 1957 Šurab) je bývalá sovětská gymnastka, pětinásobná olympijská vítězka a pětinásobná mistryně světa.\n\nJe po otci korejského a po matce tatarského původu. Narodila se v Tádžikistánu a vyrostla v kazašském Šymkentu, kde od devíti let cvičila v klubu Spartak. V dětství nebyla pokládána za velký talent, až v roce 1973 vyhrála mistrovství SSSR na bradlech a byla pozvána do reprezentace, s níž získala na mistrovství světa 1974 titul v soutěži družstev. Na olympiádě v Montrealu 1976 svedla velký souboj s Rumunkou Nadiou Comaneciovou, které podlehla ve víceboji, byla však členkou vítězného týmu a získala individuální zlato v přeskoku a prostných, kde za své cvičení, oceňované pro eleganci a ženskost projevu, získala jako první v olympijské historii plný počet deseti bodů. Na domácí olympiádě v Moskvě 1980 obhájila prvenství v soutěži družstev a v prostných. Ve víceboji byl jejím největším úspěchem titul mistryně světa v roce 1979 a druhé místo na světovém poháru ve stejném roce.\n\nByl jí udělen titul zasloužilé mistryně sportu a řád Rudého praporu práce, roku 1999 byla uvedena do Mezinárodní gymnastické síně slávy.\n\nJejím prvním manželem byl gymnasta Vladimir Ačasov, za nímž se roku 1977 přestěhovala do Minsku, druhým cyklista Valerij Movčan (olympijský vítěz z Moskvy 1980), s nímž má dceru Nellie.\n\nPo ukončení závodní kariéry působila jako trenérka, mezinárodní rozhodčí a funkcionářka Mezinárodní gymnastické federace. Podílela se na změně systému bodování gymnastických soutěží, přijaté v roce 2006.\n\nV roce 1978 absolvovala Kazašský státní institut tělesné kultury v Alma-Atě. V roce 2010 zahájila dálkově aspiranturu na Státní univerzitě tělesné kultury, sportu a zdraví P. F. Lesgafta (katedra teorie a metodiky gymnastiky). Pracuje na disertaci věnované problémům organizace rozhodčích ve sportovní gymnastice.\n\nKanadská zpěvačka portugalského původu Nelly Furtado, narozená po montrealské olympiádě (* 1978) dostala jméno podle ní.\n\nFrontman skupiny Bachyt-Kompot Vadim Stěpancov přiznal, že nad novinovou fotografií gymnastky v pubertě onanoval.\n\n\n\n\n"}
{"id": "1231259", "url": "https://cs.wikipedia.org/wiki?curid=1231259", "title": "Wang Tching-siang", "text": "Wang Tching-siang\n\nWang Tching-siang (, 1474–1544) byl čínský konfuciánský filozof a spisovatel působící v říši Ming.\n\nWang Tching-siang používal zdvořilostní jméno C’-cheng () a Ping-cheng () a literární pseudonym Ťün-čchuan (). Za své zásluhy obdržel posmrtné jméno Su-min ()\n\nWang Tching-siang pocházel z I-fengu () v provincii Che-nan v severní Číně (dnešní okres Lan-kchao v městské prefektuče Kchaj-feng). Jeho rodina nepatřila k vyšším vrstvám místní společnosti, otec Wang Tching-sianga pocházel z provincie Šen-si a do Che-nanu byl poslán za trest na vojenskou službu, v I-fengu však získal pozemky osvobozené od daně a zbohatl. Tching-siang v mládí studoval konfucianismus, přihlásil se k úřednickým zkouškám, roku 1495 složil provinční zkoušky a (po neúspěšném pokusu roku 1496) roku 1502 uspěl i v metropolitních a palácových zkouškách, a získal titul \"ťin-š’\". Poté nastoupil úřední kariéru.\n\nZprvu pracoval v akademii Chan-lin, roku 1504 se stal tajemníkem úřadu dohledu nad ministerstvem vojenství. V Pekingu se začlenil do literárních kruhů kolem Li Meng-janga, s nímž, Che Ťing-mingem, a dalšími je počítán mezi takzvaných sedm dřívějších mingských mistrů. Jeho generace se snažila povznést úroveň básnictví, přičemž se inspirovali u klasiků minulosti, naopak tvorbu starších současníků (a svých nadřízených), v čele s velkým sekretářem Li Tung-jangem, kritizovali jako slabou a bezvýraznou. Wang Tching-siang nicméně zůstal s pozdějšími velkými sekretáři v dobrých vztazích, vysoce hodnotil např. literární styl Sia Jena. Kromě literatury psal i o filozofii, obřadech, hudbě.\n\nV Pekingu zůstal do roku 1508, kdy se dostal do konfliktu s frakcí kolem eunucha Liou Ťina a o úřad přišel. Po pádu Liou Ťina se do služby vrátil a zastával různé funkce v provinciích. V polovině 20. let se postavil na stranu císaře Ťia-ťinga ve velkém sporu o obřady. Panovník jeho oddanou loajalitu ve 30. letech ocenil vysokými místy ve vládě, včetně náměstka ministra vojenství, nankingského ministra vojenství a vedoucího kontrolního úřadu,\n\nCísařskou přízeň ztratil roku 1541. Totiž po požáru chrámu císařských předků, chápaném jako výstraha Nebes, začalo hledání, co kdo udělal špatně. Wang Tching-siang byl pokárán, že jako vedoucí kontrolního úřadu nehlásil provinění jednoho z úředníků. Vzápětí byl vévoda Kuo Sün (1475–1542) obžalován z neuctivého chování k panovníkovi a Wang Tching-siang jako jeho spojenec zbaven funkcí a poslán domů jako prostý poddaný. Zemřel o tři roky později. Po smrti Ťia-ťinga byl jeho trest, v rámci všeobecné rehabilitace úředníků postižených za panování zemřelého císaře, zrušen a v uznání zásluh o stát dokonce obdržel posmrtné jméno Su-min („Uctivý a svědomitý“).\n\nJako filozof odmítal Wang Jang-mingovo učení, stavěl se však i proti Ču Siho ortodoxii. Nesouhlasil s prioritou principu \"li\"; při hledání zdroje jednoty všech věcí se obrátil k energii \"čchi\", čímž volně navázal na tradici myšlení sungského Čang Caje a mingského Süe Süana. Učil, že z prvotního \"čchi\" (\"jüan čchi\") se zrodil vesmír a vše v něm, v kontrastu k Ču Siho pojetí, podle něhož je prvotní princip \"li\" a \"čchi\" je pouze hmotnou manifestací \"li\".\n\nWang Tching-siangovy názory rozvíjel jeho současník Luo Čchin-šun. Oba se snažili vybudovat filozofii méně moralizující a více empirickou, což byl směr, který v čínském konfuciánství převládl o století později v raně čchingském období.\n\nNejvětším Wangovým spisem je \"Šen-jen\" (, \"Dobře zvážená slova\"), drobné práce včetně korespondence a odpovědí přátel jsou shrnuté ve \"Wang Tching-siang ťi\" (王廷相集, \"Sebrané spisy Wang Tching-sianga\", Peking: Chuang-chua, 1989)\n"}
{"id": "1231262", "url": "https://cs.wikipedia.org/wiki?curid=1231262", "title": "Ursula Poznanski", "text": "Ursula Poznanski\n\nUrsula Poznanski (* 30. října 1968 Vídeň) je rakouská spisovatelka. Za thriller \"Erebos\" obdržela v roce 2011 německou cenu za literaturu pro mládež.\n\nPo ukončení gymnázia studovala Poznanski na Vídeňské univerzitě postupně japanologii, publicistiku, právo a divadelní vědu, žádný obor však nedokončila. Od roku 1996 byla zaměstnána jako redaktorka v odborném zdravotnickém nakladatelství. Po narození syna v roce 2000 se scénářem k milostné komedii zúčastnila soutěže Rakouského rozhlasu, nebyla však mezi oceněnými. V roce 2001 přijalo rakouské nakladatelství Dachs její rukopis \"Buchstabendschungel\" (Džungle písmen), který pak vyšel roku 2003. V následujících letech uveřejnila další knížky pro děti a zároveň připravovala první román pro mládež. Když však při hledání vhodného nakladatele zjistila, že kniha neodpovídá aktuálním požadavkům trhu, napsala svůj první thriller s názvem \"Erebos\", který vydalo v roce 2010 nakladatelství Loewe. Roku 2011 obdržela za tento román německou cenu za literaturu pro mládež.\n\nUrsula Poznanski žije se svou rodinou jižně od Vídně. Jejím koníčkem je geocaching. \n\n\n\n\n"}
{"id": "1231264", "url": "https://cs.wikipedia.org/wiki?curid=1231264", "title": "Vojenský hřbitov (Náchod)", "text": "Vojenský hřbitov (Náchod)\n\nVojenský hřbitov v Náchodě se nachází 900 metrů západně od náchodského zámku v ulici Alej Kateřiny Zaháňské. Má rozlohu 577 m² a je chráněn jako nemovitá Kulturní památka České republiky.\n\nHřbitov byl založen roku 1867 na západním okraji zámeckého parku v aleji na místě staršího pohřebiště s ostatky vojáků zemřelých roku 1762 za sedmileté války. Založila jej rodina majitele náchodského zámku Viléma prince ze Schaumburg-Lippe (1834-1906) a upravila do podoby romantické zříceniny kostela s použitím kamene ze zbořené zámecké sýpky. Slavnostní vysvěcení proběhlo 26. června 1870.\n\nPři Prusko-rakouské válce roku 1866 obsadili Prusové Náchod a zřídili na zámku vojenský lazaret pro zraněné vojáky obou válčících stran. Zemřelí z lazaretu byli pohřbíváni na nově založeném hřbitově - 20 důstojníků, jejichž jména jsou na pomnících a deskách zasazených do hřbitovní zdi, a přibližně 200 vojáků v hromadných hrobech označených litinovými kříži. Hrob vojáků ze sedmileté války označuje pískovcový Bílý kříž s německým a českým nápisem. Zakladatel hřbitova generál jízdy Vilém princ ze Schaumburg - Lippe, jeho manželka Bathildis Amalgunde a syn František Josef byli pohřbeni na hřbitově vedle hromadných hrobů vojáků, další členové rodiny pak v dodatečně přistavěné pravé části.\n\nSto metrů před vojenským hřbitovem byli v průběhu druhé světové války pohřbíváni němečtí vojáci, kteří zemřeli v náchodských lazaretech a v bitvě u Bělovsi 9. května 1945, a německé oběti z náchodského pivovaru z 10. května 1945. Tyto ostatky byly roku 2002 exhumovány a přemístěny na centrální německý vojenský hřbitov v Brně. \n\nKolem hřbitova vede Naučná stezka Náchod - Vysokov - Václavice 1866.\n\n\n"}
{"id": "1231265", "url": "https://cs.wikipedia.org/wiki?curid=1231265", "title": "Hamar (rozcestník)", "text": "Hamar (rozcestník)\n\nHamar může být:\n\n"}
{"id": "1231266", "url": "https://cs.wikipedia.org/wiki?curid=1231266", "title": "Jan Hribik", "text": "Jan Hribik\n\nJan Hribik (* 31. ledna 1983) je český rozhodčí ledního hokeje. Působí v české nejvyšší soutěži, v níž na svém dresu od sezóny 2014/2015, kdy rozhodčí mají na dresech místo svých jmen čísla, nosí devítku. Během sezóny 2012/2013 se spolu s dalšími rozhodčími (z České republiky jimi byli Martin Fraňo a Antonín Jeřábek) účastnil výměnného programu rozhodčích organizovaném Mezinárodní hokejovou federací (IIHF). Soudcoval tak například utkání ruské Kontinentální hokejové ligy (KHL). Rozhodoval ale také mezistátní zápasy na mistrovstvích světa.\n"}
{"id": "1231267", "url": "https://cs.wikipedia.org/wiki?curid=1231267", "title": "Památník Mininovi a Požarskému", "text": "Památník Mininovi a Požarskému\n\nPamátník Mininovi a Požarskému () je bronzová plastika sochaře Ivana Martose, která je umístěna před Chrámem Vasila Blaženého na Rudém náměstí v Moskvě.\n\nPomník byl postaven v roce 1818 na počest Kuzmy Minina a Dmitrije Požarského, stojících v čele druhé lidové domobrany, které se během smuty podařilo porazit Poláky a vyhnat je z Moskvy (1612). \n\nPůvodně měl památník stát v Nižním Novgorodu, kde proběhlo svolání domobrany. Sbírka začala v roce 1803 po iniciativě \"Svobodné společnosti milovníků slovesnosti, věd a umění\". Soutěž na vytvoření památníku vyhrál v roce 1808 sochař Ivan Martos. Bylo rozhodnuto, že kvůli významu památníku pro ruské dějiny bude stát v Moskvě, ve středu Rudého náměstí. V Nižním Novgorodu ho měl nahradit mramorový obelisk. Slavnostní odhalení památníku se konalo 4. března 1818. V roce 1931 byl přesunut ze středu náměstí k Chrámu Vasila Blaženého, aby nepřekážel prvomájovým průvodům a vojenským přehlídkám.\n\nV roce 2005 byla v Nižním Novgorodu odhalena kopie památníku, nižší o pět centimetrů.\n"}
{"id": "1231271", "url": "https://cs.wikipedia.org/wiki?curid=1231271", "title": "Auður Ava Ólafsdóttir", "text": "Auður Ava Ólafsdóttir\n\nAuður Ava Ólafsdóttir (* 1958 Reykjavík) je islandská spisovatelka.\n\nVystudovala kunsthistorii na francouzské Sorbonně. Literárně debutovala románem \"Upphækkuð jörð\" (1998); za svou druhou knihu \"Listopadoví motýli\" (\"Rigning í nóvember\", 2004) obdržela Literární cenu Tómase Guðmundssona.\n\nZatím největší ohlas vzbudil její román \"Výhonek osmilisté růže\" (\"Afleggjarinn\", 2007), jenž byl přeložen do řady světových jazyků včetně češtiny. Kniha je komorným příběhem mladíka, který odchází na dalekou cestu do horského kláštera, aby se pokusil obnovit tamější zahradu a zasadit na ni výhonky osmilisté růže, zdědené po své matce. Autorka byla za tuto knihu nominována (kromě jiných cen) na Literární cenu Severské rady.\n\nPozději publikovala básnickou sbírku \"Sálmurinn um glimmer\" (2010) a román \"Undantekningin\" (2012). Pod vlivem svého dlouhého pobytu v různých katolických zemích se rozhodla konvertovat ke katolicismu. Kromě literární činnosti vyučuje historii umění na Islandské univerzitě.\n\nZa román \"Nad propastí byla tma\" obdržela Literární cenu Severské rady za rok 2018.\n\n\n"}
{"id": "1231276", "url": "https://cs.wikipedia.org/wiki?curid=1231276", "title": "Plamenná orlice", "text": "Plamenná orlice\n\nPlamenná orlice, někdy nazývaná \"svatováclavská\", či \"přemyslovská\" ( \"aquila di san Vencelsao\" nebo \"aquila fiammante\"), je heraldická figura – orlice tvořící základ přemyslovského erbu.\n\nZnak tvoří orlice černé barvy, se zlatými drápy a zbrojí, posetá po celém obvodu plamínky. Původně znak rodu Přemyslovců, dynastie českých knížat a králů (a mezi nimi svatý Václav, jehož jméno orlice nese), je nyní součástí tridentského znaku, ale také dalších českých obcí.\n\nPřemyslovský, potažmo svatováclavský erb představovala černá orlice a zřejmě také nejstarší rodový erb v Čechách, a to konkrétně dochovaná pečeť Přemysla Otakara I. z roku 1192. Plamenná orlice s korunou je rovněž jedním z atributů svatého Václava. Jako symbol je spojena s vícero městskými znaky.\n\nSvatováclavská orlice se objevuje jako symbol přemyslovských českých knížat, avšak její původ není zcela jasný (je možné, že představuje vztah knížat k řísi, která jako symbolu užívala dvouhlavého orla). Plamenná orlice se používala již v době knížete Václava jehož jméno nese, (panoval v letech 921 až 935), a evangelizzatore v českých zemích, oslavovaný jako světec bezprostředně po své smrti rukou svého bratra Boleslava. Nejstarší artefakty, na nichž se symbol objevuje jsou následující: několik mincí ražené knížetem Bedřichem mezi lety 1179 a 1181, a knížecí pečeť krále Přemysla Otakara I., z roku 1192.\n\n\n"}
{"id": "1231278", "url": "https://cs.wikipedia.org/wiki?curid=1231278", "title": "The Firearms", "text": "The Firearms\n\nThe Firearms je tříčlenná kapela pocházející ze Slavkova u Brna. Svou první píseň \"\"Of Our Secrets\"\" nahrála v roce 2013 ve studiu RESET. Zpěvákem a kytaristou je Tomáš Půček, na baskytaru hraje jeho bratr Ondra a na bicí Honza Jurák. Svůj zatím poslední singl \"\"Kites\"\" nahráli v bratislavském LVGNC studios.\n\n\n\n"}
{"id": "1231279", "url": "https://cs.wikipedia.org/wiki?curid=1231279", "title": "Kardinál vikář", "text": "Kardinál vikář\n\nKardinál vikář (oficiálně Generální vikář Jeho Svatosti pro římskou diecézi) je kardinál jmenovaný papežem, aby v jeho jménu spravoval římskou diecézi. Titul římského biskupa náleží výlučně papeži, který ovšem funkci vykonává prostřednictvím kardinála vikáře. V současnosti jsou práva a povinnosti kardinála vikáře definovány apoštolskou konstitucí \"Ecclesia in Urbe\" z roku 1998. Ve výkonu funkce kardinálu vikáři pomáhá římský vicegerent v hodnosti arcibiskupa, který je jeho generální vikář. Pro městský stát Vatikán je určen Generální vikář Jeho Svatosti pro Vatikánské město. \n\n\n"}
{"id": "1231281", "url": "https://cs.wikipedia.org/wiki?curid=1231281", "title": "Emil Jeřábek", "text": "Emil Jeřábek\n\nMgr. Emil Jeřábek, Ph.D. (* 1977) je český vědec a matematik, který se zabývá matematickou formální aritmetikou, logikou a modální logikou. Absolvoval Matematicko-fyzikální fakultu UK a Filozofickou fakultu UK, kde studoval obory logika lingvistika. Na obou vysokých školách obhájil titul magistr, na MFF UK získal titul Ph.D. Působil jako postdoktorand na fakultě filozofie na univerzitě v Utrechtu, poté ve stejné pozici na fakultě informatiky na univerzitě v Torontu. Od roku 2006 pracuje v Matematickém ústavu Akademie věd ČR.\n\nV roce 2010 byl oceněn Akademií věd České republiky, od které obdržel Prémii Otto Wichterleho. Roku 2016 převzal od nadačního fondu Neuron na podporu vědy Cenu Neuron pro mladé vědce v oboru matematika.\n"}
{"id": "1231286", "url": "https://cs.wikipedia.org/wiki?curid=1231286", "title": "Světová výstava 1962", "text": "Světová výstava 1962\n\nSvětová výstava 1962 (v angličtině známá též jako \"Century 21 Exposition\") byla v pořadí 30. světová výstava a zároveň druhá, která se uskutečnila v Seattlu. Trvala od 21. dubna do 21. října 1962 a během tohoto období ji navštívilo bezmála 10 milionů lidí. Téma výstavy znělo „Living in the Space Age“, což v překladu znamená \"Život ve vesmírné době\". Symbolem výstavy, a později i celého Seattlu, se stala 184 m vysoká věž Space Needle, navržená Victorem Steinbrueckem a Johnem Grahamem Jr. Hlavním organizátorem celé výstavy byl jmenován architekt Paul Thiry.\n\nSvou kandidaturu na pořádání světové výstavy podali seattleští radní v roce 1955. O dva roky později byla žádost města schválena Kongresem a to zejména jako americká reakce na úspěch sovětské mise Sputnik 1. Jako místo pořádání byl vybrán městem vlastněný 30 hektarový pozemek ve čtvrti Queen Anne Hill. V roce 1960 výstavu posvětil Mezinárodní úřad pro výstavnictví a udělil jí status světové výstavy trvající šest měsíců. Oficiální účast potvrdilo 35 státu, avšak kvůli napjaté geopolitické situaci na počátku 60. let bylo omezeno zapojení komunistických států; Sovětský svaz svou účast odmítl a Čína spolu se Severním Vietnamem a Severní Koreou nebyli pozváni.\n\nVýstavní areál byl rozdělen do pěti tematických oblastí:\n\nNejvýraznějším symbolem výstavy se stala 184 m vysoká věž Space Needle, navržená Victorem Steinbrueckem a Johnem Grahamem Jr. Její oblibu dokládá fakt, že se na vrchol věže, kde se dodnes nachází restaurace SkyCity, výtahem svezlo až 20 tisíc lidí denně, což za celou výstavu dělalo více než 2,3 milionu návštěvníků. Původní myšlenka celého projektu vznikla v roce 1959 u Eddieho Carlsona. Jako inspirací mu byla Stuttgartská televizní věž.\n\nDalším velice známým exponátem byl 1,5 km dlouhý monorail. Byl postaven západoněmeckou společností ALWEG za zhruba 3,5 milionu dolarů a za celou šest měsíců trvající výstavu svezl více než 8 milionů lidí.\n\nPacifické centrum vědy (anglicky \"Pacific Science Center\"), tehdy jako součást amerického pavilonu, bylo navrženo architektem Minoru Yamasakim. Jedná se o vědecké muzeum složené z osmi budov rozkládajících se na 29 000 m².\n\nAutory Mezinárodní fontány (\"International Fountain\") jsou Hideki Shimizu a Kazuyuki Matsushita.\n\n\n"}
{"id": "1231290", "url": "https://cs.wikipedia.org/wiki?curid=1231290", "title": "Turistická třída", "text": "Turistická třída\n\nTuristická třída, anglicky economy class, v překladu ekonomická třída nebo standardní třída, je nejnižší a nejčastější cestovní třída sedadel při cestování letadlem, vlakem, lodí čí jiným dopravním prostředkem. Historicky byla tato třída poprvé nazývána turistickou na zaoceánských lodích.\n\nV turistické třídě u leteckých společností je k dispozici sedadlo s mírně sklonitelným sedadlem a vyklopitelným stolkem. Rozestup mezi sedadly bývá 74 až 91 centimetrů. Kapsa přes sedadlem obsahuje sáček při nevolnosti, kartu s mapkou evakuačních východů, často také magazín a nabídku služeb. Podle délky letu a společnosti mohou cestujující dostat deku, polštář, sluchátka, pantofle nebo malou taštičku s drobnostmi jako například oční maska, zubní pastou, kartáčkem a špunty do uší. Na palubě může být také nabízen IFE – In flight entertainment (zabavení při letu). Jako IFE se počítá rádio nebo mp3 přehrávač, obrazovka s promítáním filmu individuální a nebo nad hlavami pro více lidí.\n\nV úzkotrupých letadlech se v turistické třídě sedí nejčastěji 3-3, 2-2 a občas 2-3. V širokotrupých letounech se sedí podle společnosti a šířky letadla v uspořádání 2-3-2, 2-4-2, 3-3-3, nebo 3-4-3. Ekonomická třída v letadle bývá označována jako „Y\".\n\nNapříklad do největšího letadla Českých aerolinií, Airbusu A330-300 se vejde celkem 276 cestujících, přičemž je 24 v obchodní třídě a 276 v ekonomické.\n\nNěkteré společnosti nabízejí třídu Economy Premium, ve které je o něco více prostoru na nohy, lepší sedadla a nebo lepší servis. Premium Economy nabízejí tyto například tyto společnosti, jen v některých letadlech a letech: Air Canada, Air New Zealand, Alitalia, American Airlines, Turkish Airlines, Thai Airways, Cathay Pacific, British Airways, Virgin Australia, Virgin Atlantic, EVA Air, Qantas, Delta Air Lines, JetBlue, Air India, United Airlines, Scandinavian Airlines, Singapore Airlines, Pakistan International Airlines a China Southern Airlines.\n\n"}
{"id": "1231291", "url": "https://cs.wikipedia.org/wiki?curid=1231291", "title": "Světová výstava v Seattlu", "text": "Světová výstava v Seattlu\n\nV Seattlu se konaly celkem dvě světové výstavy:\n"}
{"id": "1231294", "url": "https://cs.wikipedia.org/wiki?curid=1231294", "title": "Komijské pralesy", "text": "Komijské pralesy\n\nKomijské pralesy (rusky \"Девственные леса Коми\") se rozkládají na severu Uralu na území Komijské republiky Ruské federace. Od roku 1995 jsou zaneseny na . Jedná se o největší nedotčené lesy Evropy (na ploše 32 800 km²).\n\nLesy přináleží k uralské tajze. Jejich území spadá pod \"Pečoro-Ilyčskou přírodní rezervaci\" (721,3 km²)a \"Národní park Jugyd va\" (18,917 km²). Západní část má charakter rovin, východní část je spíše podhorská až horská. Masivem lesa protéká několik řek. Žije zde více než 200 druhů ptáků, stejně jako řada vzácných druhů ryb, savců i rostlin.\n\nKomijské pralesy se rozkládají na ploše 32 800 km² na západním svahu severního Uralu, na severovýchodě Komijské republiky. Na západě je území tvořeno rovinami tajgy, na východě potom stoupá až do horských poloh. Roviny na západě se nacházejí přibližně 100 m n. m. Na nich se nachází četné bažiny a nivy. Na východě se začíná terén vlnit a táhne se přes podhůří Uralu. Na jihu tohoto území leží \"Pečoro-Ilyčská přírodní rezervace\", zalesněná rovina s písčitými a jílovitými půdami, vzniklá pohyby ledovců. Podhůřím protékají řeky pramenící v Uralu, například Ilyč, Ščugor či Podčerje, které ústí do Pečory. Díky erozi vápence vznikla v podhůří krasová oblast, ve které se nachází mnoho různých propastí, kráterů, kamenných sloupů a proměnlivých koryt řek. Východní hranice pralesů tvoří vrcholky Uralu, nejvyšší horou nacházející se na území chráněné oblasti je Narodnaja, vysoká 1895 m.\nVelká část Komijských pralesů má charakter tajgy, která se táhne od bažin a niv v rovinách až po podhůří Uralu. Lesy jsou tvořeny především borovicí lesní a modřínem sibiřským, který roste hlavně ve vyšších polohách. V údolích se daří smrku ztepilému, jedli sibiřské a borovicím. Ve vyšších polohách je tajga nahrazena subalpínským vegetačním stupněm s travinatými územími či horským lesem. Komijské pralesy jsou jediným územím v Evropě, kde se vyskytuje borovice sibiřská.\n\nKomijské pralesy jsou útočištěm pro množství ohrožených a chráněných druhů zvířat, jako například vydra říční, vlk, bobr evropský, rys ostrovid, rosomák sibiřský či sobol asijský. K nejznámějším druhum savců patří mj. los evropský, zajíc bělák, kuna lesní, poletuška slovanská, veverka obecná či medvěd hnědý. Kromě bobra se na území nově usadila také ondatra pižmová. Mezi 204 rozpoznaných druhů ptáků patří datel černý, bělokur rousný, ořešník kropenatý, datlík tříprstý, modruška tajgová, tetřívek obecný a tetřev hlušec, stejně jako některé druhy vodních ptáků: hohol severní, morčák velký, husa polní či hvízdák euroasijský. Téměř všechny řeky protékající tímto územím souží jako místa tření lososů. Celkem zde bylo objeveno 16 různých druhů ryb, např. lipan podhorní či různé druhy síhů.\n\nAčkoli je území komijských pralesů chráněno ruskými zákony i mezinárodními úmluvami, bohatá naleziště zlata na území národního parku \"Jugyd va\" přitahují těžaře. Na teritoriu parku docházelo k nelegální těžbě zlata a tlak na komijskou vládu vyústil až v posunutí hranic parku roku 2010 a tím k oficiálnímu uvolnění ložisek zlata.\n"}
{"id": "1231310", "url": "https://cs.wikipedia.org/wiki?curid=1231310", "title": "Mössbauerův jev", "text": "Mössbauerův jev\n\nMössbauerův jev nebo odraz jaderné rezonanční fluorescence je fyzikální jev objevený Rudolfem Mössbauerem v roce 1958. Zahrnuje rezonanční a zpětný ráz volné emise a absorpce záření gama pomocí atomových jader vázaných v pevném skupenství. Jeho hlavní použití je v Mössbauerově spektroskopii.\n\nV Mössbauerově efektu se úzké rezonance jaderných gama emisí a absorpce výsledků z dynamických odrazů dostávají do okolní krystalové mřížky, naopak nedochází k vyzařování nebo pohlcování nukleonů. Když k tomu dojde, energie z jiných zdrojů než gama záření ztratí kinetickou energii zpětného rázu jádra buď emisí nebo absorpcí konce gama přechodu: emise a absorpce se vyskytují ve stejné energii, což vede k silné, rezonanční absorpci.\n\nEmise a absorpce rentgenového záření plyny byly pozorovány již dříve a očekávalo se, že podobný jev by mohl být nalezen i pro gama záření, které je vytvářeno jadernými přechody (na rozdíl od rentgenového záření obvykle vytvářeného elektronovými přechody). Nicméně pokusy pozorovat rezonance nukleární produkce gama záření v plynech neuspěly kvůli ztrátě energie zpětného rázu a zabránění rezonance (Dopplerův efekt také rozšiřuje spektrum gama záření). Mössbauer byl schopen pozorovat rezonanci v jádrech pevného iridia, což vzneslo otázku proč jsou rezonance gama záření možné v pevných látkách, ale ne v plynech. Mössbauer navrhl, že by pro případ atomů vázaných do pevné látky mohlo k fragmentaci dojít za určitých okolností v podstatě bez zpětného rázu. Přisuzoval pozorované rezonance tomuto odrazu volné frakce jaderných událostí.\n\nMössbauerův jev byl jeden z posledních velkých objevů ve fyzice původně ohlášený v německém jazyce. První zprávou v angličtině byl dopis popisující opakování experimentu.\n\nObjev byl odměněn Nobelovou cenou za fyziku v roce 1961, kterou získal rovněž Robert Hofstadter za výzkum elektronového rozptylu na atomových jádrech.\n\nMössbauerův jev je proces v němž jádro emituje nebo absorbuje gama záření bez ztráty energie jaderným zpětným rázem. Objevil jej německý fyzik Rudolf L. Mössbauer v roce 1958 a ukázal se být pozoruhodně užitečným pro základní výzkum v oblasti fyziky a chemie. Používá se například pro přesné měření malých změn energie v jádru, atomech a krystalech indukovaných elektrickým, magnetickým nebo gravitačním polem. V přechodu atomového jádra z vyššího do nižšího energetického stavu s doprovodnou emisí gama záření emise obecně způsobí jaderný zpětný ráz, a to vyžaduje energii vyzařovaného záření gama. Gama záření nemá dostatečnou energii k excitaci cílového jádra, které má být zkoumáno. Nicméně Mössbauer zjistil, že jsou možné přechody ve kterých je zpětný ráz pohlcen celým krystalem, ve kterém je vázáno vyzařující jádro. Za těchto okolností je energie, která jde do zpětného rázu zanedbatelná část energie přechodu. Proto emitované gama záření nese prakticky všechnu energii uvolněnou jaderným přechodem. Gama záření je tedy schopné vyvolat zpětný ráz a to za podobných podmínek zanedbatelného zpětného rázu v cílové jádru, které je ze stejného materiálu jako zářič, ale v nižším energetickém stavu. Obecně platí, že gama záření je tvořeno jadernými přechody z nestabilních vysokoenergetických hladin na stabilní nízkoenergetické stavy. Energie emitovaného záření gama odpovídá energii jaderného přechodu, minus množství energie, která je ztracena jako zpětný ráz vyzařujícího atomu. V případě, že je ztracená energie \"zpětného rázu\" malá ve srovnání s energií tloušťky čáry jaderného přechodu, pak energie gamma záření stále odpovídá energii jaderného přechodu a gamma záření může být absorbováno druhým atomem stejného typu jako první. Tyto emise a následné absorpce se nazývají rezonanční fluorescence. Další energie zpětného rázu se také ztrácí během absorpce. Aby rezonance způsobila zpětný ráz energie, musí mít ve skutečnosti méně než poloviční šířku čáry pro odpovídající jaderný přechod.\n\nMnožství energie tělese pociťujícím zpětný ráz () lze nalézt ze zákona zachování hybnosti:\nkde je hybnost hmoty pociťující zpětný ráz a je hybnost gama záření. Dosazení energie do rovnice dává:\nkde (0.002 eV pro 57Fe) je energie ztracena jako zpětný ráz, je energie gama záření (14.4 keV pro 57Fe), (56.9354 u pro 57Fe) je hmotnost emitujícího nebo absorbujícího tělesa a \"c\" je rychlost světla. V případě plynu jsou vyzařující a pohlcující tělesa atomy, takže hmotnost je relativně malá, což má za následek velký zpětný ráz energie, která zabraňuje rezonanci. (Všimněte si, že stejné rovnice platí pro zpětný ráz energetických ztrát u rentgenového záření, ale fotonová energie je mnohem menší, což má za následek nižší ztráty energie a to je důvod, proč by plynná fáze rezonance mohla být pozorována s rentgenovým zářením.)V pevné látce jsou jádra vázána na mříž a nemají zpětný ráz stejným způsobem jako v plynu. Mříž jako celek má zpětný ráz, ale zpětný ráz energie je zanedbatelný, protože ve výše uvedené rovnici je hmotnost celé mřížky. Nicméně energie v rozpadu může představovat přijaté nebo poskytnuté kmity mřížky. Energie těchto kmitů je kvantována v jednotkách známých jako \"fonony\". K Mössbauerova jevu dochází, protože existuje konečná pravděpodobnost výskytu rozpadu zahrnujících fonony. Ve zlomku jaderných událostí se celý krystal chová jako těleso se zpětným rázem a tyto události jsou v podstatě zpětný ráz zdarma. V těchto případech je energie zpětného rázu zanedbatelná, proto má vyzařované gama záření odpovídající energie a může nastat rezonance.Obecně (v závislosti na poločasu přeměny) má gama záření velmi úzké spektrální čáry. To znamená, že je velmi citlivé na malé změny v energii jaderných přechodů. Ve skutečnosti může být gama záření použito jako sonda pro pozorování účinků interakcí mezi jádrem a elektrony a jeho sousedy. To je základ pro Mössbauerovu spektroskopii, která kombinuje Mössbauerův jev s Dopplerovým jevem ke sledování těchto interakcí.\n\nNulové-fononové optické přechody, což je proces úzce analogický k Mössbauerovu jevu, lze pozorovat v mřížce vázaných chromoforů při nízkých teplotách.\n\n"}
{"id": "1231312", "url": "https://cs.wikipedia.org/wiki?curid=1231312", "title": "Vztyčení vlajky na Ground Zero", "text": "Vztyčení vlajky na Ground Zero\n\nVztyčení vlajky na Ground Zero je fotografie Thomase E. Franklina pořízená 11. září 2001 a otištěná poprvé v novinách The Record (Bergen County, NJ). \n\nObrázek ukazuje tři newyorské hasiče při vztyčování americké vlajky na Ground Zero, místě zřícených mrakodrapů Světového obchodního centra po útocích z 11. září. Oficiální názvy pro fotografii, použité v \"The Record, \"jsou Hasiči vztyčují vlajku a Hasiči vztyčují vlajku na Ground Zero. Na titulní straně The Record se fotografie objevila 12. září 2001. Noviny fotografii poskytly také Associated Press a ta se tak objevila na obálkách mnoha novin po celém světě. Často je přirovnávána k fotografii \"Vztyčení vlajky na Iwo Jimě\", pořízené Joe Rosenthalem během druhé světové války.\n"}
{"id": "1231334", "url": "https://cs.wikipedia.org/wiki?curid=1231334", "title": "Tambuyukon", "text": "Tambuyukon\n\nTambuyukon (malajsky: Gunung Tambuyukon) je svou nadmořskou výškou 2579 m třetí nejvyšší horou nejen Sabahu, ale celé Malajsie.\n\nNachází se v pohoří Crocker, je vzdušnou čárou vzdálena 18 km od nejvyšší hory Kinabalu (4095 m) a je součásti národního parku Kinabalu. Rozkládá se na hranici tří sabažských okresů: Ranau, Kota Marudu a Kota Belud. Hora nemá výrazný vrcholek, má rozdvojeno vrcholovou partií podobnou dvouhrbému velbloudu, která je z důvodu hojného deště velmi často zahalena do mlžného oparu. Trojici nejvyšších hor Malajsie doplňuje nedaleká Trus Madi vysoká 2642 m.\n\nTambuyukon je vytvořena hlavně z magmatických ultramafických hornin, které byly vytlačeny z hlubin k povrchu tektonickými pochody, má nejvyšší koncentraci ultramafických nevýživných hornin v celém Sabahu.\n\nV minulosti bylo nejvýznamnější dřevo, které poskytovaly horské lesy. Po vytvoření národního parku Kinabalu se rozšířila snaha více chránit místní přírodu a propagovat její zvláštnosti. Proto se i v Sabahu stále více a více propaguje horská turistika přinášející finanční zdroje a poskytující práci místním lidem.\n\nHora Tambuyukon je o dost nižší než častěji navštěvována nejvyšší hora Kinabalu, přesto je na ní výstup delší a namáhavější. Je ze tří nejvyšších hor tou nejméně navštěvovanou, což je dáno její odlehlosti, špatnou přístupností a nutnosti vykonat podstatnou část cesty po neustále stoupajících a zase klesajících horských stezkách.\n\nTento \"výlet\" trvá podle zvoleného programu čtyři dny a tři noci až šest dnů a pět nocí. Vše je regulováno, výprava musí být předem objednaná a nutno zaplatit mnohé poplatky. Je počítáno i s nosiči, neboť je potřeba vzít si sebou všechno jídlo a výbavu, povinné jsou ponožky odpuzující hojné pijavice. Cesta vede národním parkem a je povoleno pohybovat se pouze po vyhrazené trase a jen s doprovodem. Přespává se v provizorních přístřešcích, obvykle často prší.\nBěhem cesty lze vidět mohutné bělokoré stromy čeledi dvojkřídláčovitých i mnohé přízemní raflézie. Od nadmořské výšky cca 1500 m lze spatřit mnohé láčkovky, např. \"Nepenthes edwardsiana\", \"Nepenthes rajah\", \"Nepenthes villosa\" a horské orchideje a pěnišníky. Vrcholové partie jsou téměř výhradně porostlé nevysokými druhy balmínu a na kamenitých či mechových úbočích roste stálezelený horský les a jsou na nich četná vřesoviště.\n\nExotická zvířata, které v oblasti běžně žijí, bývají během pohybu lidí obvykle zaplašena a lze poslouchat jen zpěv ptáků, kterých tam žije přes 320 druhů a pozorovat některé z více než tisícovky druhů motýlů.\n\n"}
{"id": "1231337", "url": "https://cs.wikipedia.org/wiki?curid=1231337", "title": "Ju-jitsu", "text": "Ju-jitsu\n\nJu-jitsu nebo česky džu-džitsu je úpolový sport, který vznikl v Evropě v sedmdesátých letech dvacátého století z džúdžucu, později džúdó praktikovaného v Evropě po desítky let jako sebeobrana. Ju-jitsu kombinuje tři formy japonských bojových umění beze zbraně – judo, karate a aikido. Zastřešující organizací ju-jitsu je Mezinárodní federace ju-jitsu (JJIF), která je členem GAISF. Vrcholnou soutěží JJIF jsou Světové hry a Světové bojové hry. Česko není plnohodnotným členem JJIF.\n\nVedle JJIF existují další mezinárodní organizace ju-jitsu, z nichž v Česku je nejznámější federace WJJF-WJJKO a Budo Center Europa (BCE).\n\nSportovní ju-jitsu vzniká po vzoru juda v sedmdesátých letech. V roce 1977 zakládají Německo, Itálie a Švédsko Evropskou federaci ju-jitsu (EJJF), která s rostoucím počtem členů mění v roce 1987 název na Mezinárodní federaci ju-jitsu (tehdy IJJF). V roce 1993 se IJJF stává přidruženým členem GAISF a od roku 1998 jako plnohodnotný člen pod pozměněmým názvem JJIF.\n\nV roce 1997 je ju-jitsu poprvé na programu Světových her a v roce 2010 i prvních Světových bojových her.\n\n\n\n\nVrcholnou soutěží ju-jitsu jsou Světové hry a Světové bojové hry. Vedle těchto soutěží JJIF každoročně pořádá mistrovství světa ju-jitsu a jednotlivé kontinentální federace pořádají kontinentální mistrovství. Mistrovství Evropy v ju-jitsu organizuje Evropská unie ju-jitsu (JJEU).\n\n\n\n\n"}
{"id": "1231393", "url": "https://cs.wikipedia.org/wiki?curid=1231393", "title": "Asymptotická volnost", "text": "Asymptotická volnost\n\nVe fyzice je asymptotická volnost vlastnost některých kalibračních teorií, která způsobuje, že vazby mezi částicemi asymptoticky slábnou, jak se energie zvyšuje a klesá vzdálenost.\n\nAsymptotická volnost je rys kvantové chromodynamiky (QCD), kvantová teorie pole jaderné interakce mezi kvarky a gluony, základních složek jaderné hmoty.\nKvarky interagují slabě při vysokých energiích, což perturbuje výpočty DGLAP průřezů v hlubokých neelastických procesech ve fyzice částic a silně při nízkých energiích, což brání rozpadu baryonů (například protony nebo neutrony se třemi kvarky) nebo mezonů (jako piony se dvěma kvarky), kompozitních částic jaderné hmoty.\n\nAsymptotická volnost byla objevena a popsana v roce 1973 Frankem Wilczekem a Davidem Grossem\na nezávisle Hughem Davidem Politzerem ve stejném roce.\nVšichni tři obdrželi Nobelovu cenu za fyziku v roce 2004.\n\nAsymptotická volnost byl popsána a publikována v roce 1973 Davidem Grossem a Frankem Wilczekem a také Davidem Politzerem. I když tito autoři byli první, kdo pochopil fyzikální význam silné interakce, již v roce 1965 objevili V. S. Vanyashin a M. V. Terentev asymptotickou volnost v kvantové elektrodynamice u nabitých vektorových polí\na v roce 1969 Josif Chriflovič v SU(2) kalibrační teorii teorie.\nGerardus 't Hooft v roce 1972 také poukázal na existenci efektu, ale svoji práci nezveřejnil.\nZa objev získali Gross, Wilczek a Politzer Nobelovu cena za fyziku pro rok 2004.\n\nObjev byl důležitý při obnově kvantové teorie pole. Před rokem 1973 měli mnozí teoretici podezření, že teorie pole je zásadně nekonzistentní, protože se interakce stávají nekonečně silnými na krátkých vzdálenostech. Tento jev se obvykle nazývá Landaův pól, a definuje nejmenší délkové měřítko, které může teorie popsat. Tento problém byl objeven v oblasti teorie interakce skalárních veličinách a spinorů, včetně kvantová elektrodynamiky a Lehmanovy pozitivity, což vedlo mnohé k podezření, že je to nevyhnutelné.\nAsymptoticky volné teorie se stávají slabými na krátké vzdálenosti, není přítomen žádný Landaův pól, a tyto kvantové teorie pole jsou, jak se věří zcela konzistentní pro libovolnou délku stupnice.\n\nStandardní model není asymptoticky volný, s Landauovým pólem je problém vzhledem k Higgsově bosonu. Kvantová trivialita může být použita k omezení nebo předpovědi parametrů, jako je hmotnost Higgsova bosonu. To vede k předvídatelné hmotnost Higgsova bosonu ve scénářích asympotické bezpečnosti. V dalších scénářích jsou interakce slabé tak, že jakékoli nesrovnalosti vznikají ve vzdálenostech kratších než Planckova délka.\n\nZměny ve fyzikální vazebné konstantě v rámci změny rozsahu lze chápat kvalitativně jako pocházející z akčního pole virtuálních částic nesoucích příslušný náboj. Chování Landauova pólu v kvantové elektrodynamice (QED, týkající se kvantové triviality) je důsledkem \"stínění\" virtuálních párů částice-antičístice, jako jsou elektron-pozitronové páry, ve vakuu. V okolí náboje se vakuum stává \"polarizované\": virtuální částice protichůdného náboje jsou přitahovány k náboji a virtuální částice shodného náboje jsou odpuzovány. Čistý efekt je částečné vyrušení pole v nějaké konečné vzdálenosti. Stále blíže a blíže k centrální náboji lze vidět méně a méně účinku vakua a efektivní zvyšování náboje.\n\nV kvantové chromodynamice se totéž děje s virtuálními páry kvarků a antikvarků, které mají tendenci projevovat barevný náboj. Nicméně v případě kvantové chromodynamiky její částice, zodpovědné za přenos síly, gluony samy nesou barevný náboj. Každý gluon nese barevný náboj a antibarevný magnetický moment. Čistý efekt polarizace virtuálních gluonů ve vakuu se neprojevuje na poli, ale \"rozšířuje\" a mění jeho barvu. To se někdy nazývá \"antistínění\". Blíže ke kvarku se snižuje vliv antistínění na okolní virtuální gluony, takže tento efektu oslabuje efektivní náboj s klesající vzdáleností.\n\nVirtuální kvarky a virtuální gluony přispívají opačnými účinky, takže efekt výhry závisí na počtu různých druhů nebo vůní kvarků. Pro standardní kvantovou chromodynamiku se třemi barvami existuje ne více než 16 vůní kvarků (nepočítaje antikvarky samostatně), antistínění převládá a teorie je asymptoticky volná. Ve skutečnosti je jen 6 známý vůní kvarků.\n\nAsymptotickou volnost lze odvodit pomocí výpočtu beta-funkce popisující odchylky vazebná konstanty teorie v rámci renormalizační grupy. Pro dostatečně krátké vzdálenosti, nebo velké výměny hybnosti (které sondují krátkou vzdálenost chování, protože platí inverzní vztah mezi kvantovou hybností a De Broglieho vlnovou délkou), jde o asymptoticky volnou teorii podléhající perturbační teorii, kde se výpočty provádějí pomocí Feynmanových diagramů. Takové situace jsou proto teoreticky tvárné více než dlouhé vzdálenosti a silně propojené chování je také často přítomné v takových teoriích, což vytváří uvěznění kvarků.\n\nVýpočet beta-funkce je záležitost vyhodnocení Feynmanových diagramů, které přispívají k interakci emitace kvarků nebo absorpce gluonů. V podstatě beta-funkce popisuje, se vazebné konstanty liší jako jednoškálový systém formula_1. Výpočet lze provést pomocí změny škálování v pozici prostoru nebo dynamiku prostoru. V neabelovské kalibrační teorii jako kvantová chromodynamika závisí existence asymptotické volnosti na kalibrační grupě a počte vůní interakce částic. Pro nejnižší netriviální pořadí, beta-funkce v SU(N) kalibrační teorii s formula_2 druhy kvarků je\nkde formula_4 je ta teoretický ekvivalent konstanty jemné struktury, formula_5 v jednotkách oblíbených částicovými fyziky. Je-li tato funkce negativní, teorie je asymptoticky volná. Pro SU(3) má formula_6\na podmínku, že formula_7 dává \nTedy pro SU(3), barevný náboj kalibrační grupy teorie kvantové chromodynamiky je asymptoticky volná, pokud existuje 16 nebo méně vůní kvarků.\n\nKromě kvantové chromodynamiky, může být asymptotická volnost pozorována i v jiných systémech jako je nelineární formula_9-model ve 2 rozměrech, který má strukturu podobnou SU(N) invariantní Yangově-Millsově teorii ve 4 rozměrech.\n\nA konečně, lze nalézt teorie, které jsou asymptoticky volné a redukovatelné na kompletní Standardní model elektromagnetické, slabé a silné interakce pro dostatečně nízké energie.\n"}
{"id": "1231394", "url": "https://cs.wikipedia.org/wiki?curid=1231394", "title": "Davis Cup 2016 – baráž", "text": "Davis Cup 2016 – baráž\n\nBaráž Světové skupiny Davis Cupu 2016 představovala osm mezistátních utkání hraných mezi 16. až 18. zářím 2016. Utkalo se v ní osm týmů, které prohrály v 1. kole světové skupiny s osmi družstvy z 1. skupin tří regionálních zón.\n\nVítězové se kvalifikovali do Světové skupiny pro rok 2017 a poražení pak sestoupili do 1. skupin tří regionálních zón pro rok 2017.\n\n\"Tučně jsou zvýrazněny týmy, které postoupily do Světové skupiny 2017.\"\nPáteční program byl přesunut na sobotu pro déšť. Pátý set druhé dvouhry byl pro tmu přesunut ze soboty na neděli. \n"}
{"id": "1231395", "url": "https://cs.wikipedia.org/wiki?curid=1231395", "title": "Veřejná telefonní stanice", "text": "Veřejná telefonní stanice\n\nVeřejná telefonní stanice (VTS) je telefonní stanice, která je na základě smlouvy s operátorem nabízena k dispozici veřejnosti. Bývaly umístěny například na obecních úřadech (MNV), na poště, v hospodě, v domě starosty či v jiném soukromém domě atd. Většinou patřily obci, ale spravovaly je soukromé osoby. Tato forma veřejného poskytování telefonních služeb měla význam zejména před rozšířením mobilních telefonů a veřejných telefonních automatů, kdy často představovala hlavní spojení vesnice se světem. Často tato místa zároveň oficiálně jsou ohlašovnami požárů. \n\nV roce 2011 jich bylo například v okrese Benešov podle Zlatých stránek kolem 200 (tedy více než veřejných telefonních automatů, kterých v okrese tehdy bylo 189), a lidé je již téměř nevyužívali – jen ojediněle například starší člověk, který mobilní telefon ani pevnou linku nemá, nebo lidé, kteří na mobilním telefonu nemají signál či kredit atd. \n\nV roce 2014 Telefónica O2 uváděla v celé republice zhruba 250 veřejných telefonních stanic v rámci režimu univerzální služby (zatímco veřejných automatů bylo v té době kolem 15 tisíc), a jako účel uváděla, aby zejména obyvatelé menších obcí měli možnost využít pevnou linku v případě krizových situací, kdy může dojít k výpadkům mobilního signálu. Z podobných důvodů je zachována i síť veřejných telefonních automatů.\n\nPodle článku z roku 2011 volající platí hovor podle tarifu plus 5 Kč na amortizaci, zatímco paušál za linku platí obec. Podle reportáže ČT v dubnu 2016 dosud obce za provoz těchto stanic nemusely nic platit, ale nově jim od března 2016 operátor začal účtovat nájem, takže například Bystřice u Benešova platí za 11 veřejných telefonních stanic 70 tisíc Kč ročně, tj. kolem 500 Kč za jednu stanici měsíčně. Dvě z 11 linek na základě této situace obec zrušila, ostatní nabídla stávajícím správcům k osobnímu užívání, čímž do konce roku všech 11 veřejných telefonních stanic zruší. Zástupce Českého telekomunikačního úřadu uvedl, že zpoplatnění je v pořádku v případě, kdy jde o veřejné telefonní stanice v tzv. komerčním režimu, nikoliv v režimu univerzální služby. Povinnost poskytování univerzální služby má operátor v obcích, které mají méně než 2000 obyvatel. Je-li tedy malá osada součástí větší obce, je z tohoto hlediska znevýhodněna. V roce 2020 existují VTS v rámci Univerzální služby, kterou na základě posledního přezkumu v roce 2017 financuje Český telekomunikační úřad a dle jím zvřejněného seznamu se jich na území České republiky nachází 197 z toho například pouze dvě v Ústeckém kraji.\n\n"}
{"id": "1231396", "url": "https://cs.wikipedia.org/wiki?curid=1231396", "title": "Leptogeneze", "text": "Leptogeneze\n\nVe fyzikální kosmologii je leptogeneze obecný termín pro hypotetické fyzikální procesy, které produkují asymetrii mezi leptony a antileptony ve velmi raném vesmíru, což má za následek převahu leptonů nad antileptony. Obdobný mechanismus pro baryony se nazývá baryogeneze.\n\nLeptonová a baryonová asymetrie umožňují mnohem lépe pochopit nukleosyntézu velkého třesku v pozdější době, během níž se začala tvořit lehká atomová jádra. Úspěšná syntéza lehkých prvků vyžaduje, aby ve vesmíru byla nerovnováha v počtu baryonů a antibaryonů asi o jednu částici z miliardy ve prospěch baryonů, v době když byl vesmír jen pár minut starý. Asymetrie v počtu leptonů a antileptonů není nutností pro nukleosyntézu velkého třesku. Nicméně univerzální zákon zachování náboje naznačuje, že jakákoli asymetrie mezi nabitými leptony a antileptony (elektrony, miony a tauony) by měla být stejného řádu jako baryonová asymetrie. (Pozorování výskytu prvotního helia 4 stanoví horní limit pro jakoukoli leptonovou asymetrii spočívající v neutrinech, který však není nijak přísný.)\n\nJe třeba mít na vědomí, že v současnosti uznávaný model základních interakcí, standardní model, neumožňuje tvorbu leptonů jako takových, jelikož jeho procesy jsou vázány zákony zachování, např. zákonem zachování elektrického náboje, a tak ve všech známých procesech je vznik leptonů vždy doprovázen vznikem stejného počtu antileptonů, jak ukazují následující příklady:\n\nK popisu takových možných mechanismů používá teorie leptogeneze metody oborů fyziky jako je kvantová teorie pole a statistické fyziky. \n\nBaryogeneze a leptogeneze by také mohly být spojeny jevem, který by umožňoval převést baryonové číslo na leptonové číslo a naopak. To by z leptogeneze dělalo jeden z možných scénářů baryogeneze, neboť leptonová asymetrie může být dílem přeměněna na asymetrii baryonovou. Některé (neporuchové) konfigurace kalibračních polí, tzv. sfalerony, by mohly převádět leptony na baryony a naopak. To znamená, že takováto modifikace, navržená Andrejem Sacharovem v roce 1960, by v zásadě byla schopna poskytnout vysvětlení mechanismu k vytvoření baryonů a leptonů. Nejjednodušší verze standardního modelu však kvantitativně neumožňuje realizovat tuto možnost. Jednoduchou modifikaci standardního modelu, která by byla schopna ji umožnit, navrhli M. Fukugita a T. Yanagida.\nStandardní model rozšířili přidáním pravotočivého neutrina, umožňujícího realizaci houpačkového mechanismu, a udělujícího neutrinům klidovou hmotnost. Zároveň je rozšířený model schopen spontánně vytvářet leptony rozpadem pravotočivých neutrin. Sfalerony jsou pak schopny převést spontánně generovanou leptonovou asymetrii do pozorované asymetrie baryonové.\n\n"}
{"id": "1231398", "url": "https://cs.wikipedia.org/wiki?curid=1231398", "title": "Majoron", "text": "Majoron\n\nV částicové fyzice jsou majorony (pojmenované po Ettore Majoranovi) hypotetickým typem Goldstoneových bosonů, o nichž se fyzikové domnívají, že zprostředkovávají narušení neutrinových hmotností leptonovým číslem nebo číslem \"B\" − \"L\" v některých vysokoenergetických srážkách jako jsou\nKde se dva elektrony srazí a vytvoří dva bosony W a majoron J. Pro U(1) symetrie se předpokládá, že je globální, takže majoron není pohlcen kalibračním bosonem a nedochází ke spontánnímu narušení. Majorony byly původně formulovány ve čtyřech rozměrech podle Y. Chikashigea, R. N. Mohapatry a . R. D. Pecceiho pro pochopení hmotností neutrin houpačkovým mechanismem a které jsou vyhledávány v procesu dvojité beta přeměny. Existují teoretické možnosti rozšíření této myšlenky na supersymetrické teorie a teorie zahrnující extra kompaktifikované rozměry. Šířením prostřednictvím dodatečných prostorových dimenzí detekovatelný počet majoronů vytváří odlišující se události. Matematicky mohou být majorony modelovány tím, že se mohou šířit prostřednictvím materiálu, zatímco všechny ostatní síly Standardní modelu jsou vázány na body variet.\n\nExperimenty studující dvojité beta přeměny nastavily limity na rozpadové módy, které vyzařují majorony.\n\nSkupina experimentu NEMO pozorovala různé prvky. Skupina EXO a zařízení Kamland-Zen stanovilo limity poločasu přeměny pro majoron rozpadající se v xenonu.\n\n"}
{"id": "1231400", "url": "https://cs.wikipedia.org/wiki?curid=1231400", "title": "Reutov", "text": "Reutov\n\nReutov () je město v Moskevské oblasti v Ruské federaci. Při sčítání lidu v roce 2010 měl sedmaosmdesát tisíc obyvatel. Jedná se o naukograd, město se soustředěním podniků vědeckotechnického (v tomto případě vojenského) rozvoje.\n\nReutov leží dvanáct kilometrů východně od centra Moskvy těsně za Moskevským dálničním okruhem. Směrem od Moskvy pryč na něj na severovýchodě navazuje Balašicha a na jihovýchodě Železnodorožnyj.\n\nPrvní písemná zmínka o Reutovu je z roku 1573, kdy je zmíněn jako \"Reutovo\".\n\nMěstem se Reutov stává v roce 1940, kdy je zároveň starší jméno \"Reutovo\" změněno na \"Reutov\".\n"}
{"id": "1231401", "url": "https://cs.wikipedia.org/wiki?curid=1231401", "title": "Michal Brozman", "text": "Michal Brozman\n\nMichal Brozman (* 17. března 1978) je bývalý český fotbalista, záložník.\n\nV české lize hrál za SK Dynamo České Budějovice. Nastoupil v 9 ligových utkáních. Ve druhé lize hrál za FC Tatran Poštorná.\n\n\n"}
{"id": "1231403", "url": "https://cs.wikipedia.org/wiki?curid=1231403", "title": "Conway", "text": "Conway\n\nConway může znamenat:\n\n\n\n\n\n"}
{"id": "1231407", "url": "https://cs.wikipedia.org/wiki?curid=1231407", "title": "Jabłonka", "text": "Jabłonka\n\nJabłonka (slovensky \"Jablonka\", maď. \"Jablonka\") je vesnice na polské Oravě, která je součástí gminy Jabłonka. Zároveň je sídlem gminy. Správně spadá pod Powiat nowotarski a Malopolské vojvodství. V roce 2003 tu žilo 4767 obyvatel.\n\nJabłonka až do konce první světové války patřila Rakousko-Uhersku. Do roku 1923 patřila dočasně do Československa, následně však připadla Polsku. V letech 1939 až 1945 obec patřila do Slovenské republiky, ale po druhé světové válce opět přešla pod správu Polska.\n"}
{"id": "1231410", "url": "https://cs.wikipedia.org/wiki?curid=1231410", "title": "Ippolita Trivulzio", "text": "Ippolita Trivulzio\n\nIppolita Trivulzio (1600, Palazzo Trivulzio – 20. června 1638, Knížecí palác v Monaku) byla italská šlechtična, manželka Honoré II. a monacká kněžna.\n\nNarodila se roku 1600 v Palazzo Trivulzio jako jediná dcera Carla Emanuela Teodora Trivulzio, hraběte z Melza a Cateriny Gonzagové. Její rodina pocházela z Milána. Její starší bratr byl kardinál Gian Giacomo Teodoro Trivulzio.\n\nDne 13. února 1616 se vdala za monackého knížete Honora II. z rodu Grimaldiů. Spolu měli jednoho syna:\n\nZemřela 20. června 1638 v Knížecím paláci v Monaku. Původně byla pohřbena v kryptě katedrály svatého Mikuláše v Monaku a dne 4. listopadu 1966 byla na příkaz knížete Rainiera III. přemístěna.\n"}
{"id": "1231414", "url": "https://cs.wikipedia.org/wiki?curid=1231414", "title": "Mordparta (seriál)", "text": "Mordparta (seriál)\n\nMordparta je český kriminální televizní seriál vysílaný na stanici Prima. Odehrává se na oddělení obecné kriminality policie v krajském městě. Režie se ujali slovenští režiséři Peter Bebjak a Róbert Šveda, scénář napsal Tomáš Bombík. Televizní stanice Prima \"Mordpartu\" označila jako „kriminální seriál severského typu“.\n\nPrvní série seriálu má osm epizod a každá z nich řeší jeden ucelený příběh. V hlavních rolích vyšetřovacího týmu se objevili Jiří Bartoška, Vojtěch Kotek, Markéta Plánková, Pavel Batěk a Jiří Bábek.\n\nOd 19. listopadu 2016 do února 2017 se natáčela druhá řada, která měla taktéž osm epizod.\n\n"}
{"id": "1231425", "url": "https://cs.wikipedia.org/wiki?curid=1231425", "title": "Seznam olympijských medailistek ve skocích na trampolíně", "text": "Seznam olympijských medailistek ve skocích na trampolíně\n"}
{"id": "1231434", "url": "https://cs.wikipedia.org/wiki?curid=1231434", "title": "Skautský institut", "text": "Skautský institut\n\nSkautský institut zřizuje Junák — český skaut. Existuje proto, aby pečoval o paměť skautingu, popularizoval ji a zpřístupňoval ji k bádání. Nezůstává ale jen u minulosti, ptá se, jakou stopu nechává skauting na světě. Vytváří také prostor pro setkávání, debatu a hledání nových impulsů.\n\nHistorie Skautského institutu sahá do roku 1999. V současné době funguje zhruba od roku 2013, kdy se stal ředitelem Miloš Říha. Pod jeho vedením vznikla série Skautské století, v jejímž rámci se při rozhovorech setkávali mladí skauti se staršími členy skautské organizace a vzniklé rozmluvy byly nahrávány. Ty pak byly zveřejněny na webových stránkách institutu. Vlastním nákladem organizace také vydala publikaci z cyklu nazvaného Skautské vize, ve které se objevují rozhovory s veřejně známými osobnostmi, které byly členy skautských oddílů, například s hercem Tomášem Hanákem nebo vědkyní Helenou Illnerovou.\n\nInstitut momentálně funguje jako prostor pro sdílení myšlenek a nápadů k projektům mezi skauty a je součástí Pražského kreativního centra.\n\nSkautský institut má od roku 2015 pronajaté prostory v historickém objektu domu U Minuty na Staroměstském náměstí. Měsíčně se zde konají desítky různých akcí a setkání. Kromě Prahy funguje pobočka Skautského institutu také v Brně, Olomouci, Plzni, Kolíně, Českých Budějovicích a v Mostě. V Ostravě funguje pobočka pod názvem \"ROV – Roverské ostravské večery\".\n\nBrněnský Skautský institut působil v Centru Syřiště, od roku 2017 získal k užívání prostory na Moravském náměstí. V květnu téhož roku uspořádal crowdfundingovou kampaň na HitHitu, aby získal prostředky na jejich zařízení.\n"}
{"id": "1231438", "url": "https://cs.wikipedia.org/wiki?curid=1231438", "title": "Protonový synchrotron", "text": "Protonový synchrotron\n\nProtonový synchrotron (, PS) je nejstarší větší urychlovač částic v Evropské organizaci pro jaderný výzkum postavený jako protonový urychlovač částic pro energie až 28 GeV v pozdních 50. letech a uvedený do provozu v roce 1959. Urychluje protony z Proton Synchrotron Booster na kinetickou energii 1,4 GeV a ionty z Low Energy Ion Ring (LEIR) na 72 MeV na nukleon. Později byl provozován jako injektor pro Intersecting Storage Rings (ISR), Super Proton Synchrotron (SPS) a Velký elektron-lozitronový urychlovač (LEP). Urychlovač je součástí vstřikovacího řetězce Velkého hadronového urychlovače (LHC), urychluje protony a těžké ionty.\n\nByl také použit jako zdroj částic pro další experimenty jako je bublinkové komory Gargamelle, pro kterou urychlovač dodával neutrinové paprsky. To vedlo k objevu slabých neutrálních proudů v roce 1974.\n\nSynchrotron je kruhový urychlovač s obvodem 628.3 m. Jedná se o univerzální stroj, který umožňuje urychlovat protony, antiprotony, elektrony, pozitrony a různé druhy iontů. Hlavní vylepšením je zlepšení jeho výkonu na více než tisícinásobek od roku 1959. Jediné významné složky zbývající z původní instalace před více než 50 lety jsou ohýbací magnety a budova.\n"}
{"id": "1231440", "url": "https://cs.wikipedia.org/wiki?curid=1231440", "title": "Jasper Lefevere", "text": "Jasper Lefevere\n\nJasper Lefevere, (* 13. července 1988 v Kortrijku, Belgie) je belgický zápasník–judista.\n\nSe sportovním judem se začal vážněji zabývat jako student vysoké škole v Leuvenu, kde promoval v roce 2011. V roce 2012 dosáhl na evropskou kontinentální kvótu pro účast na olympijských hrách v Londýně. Na olympijské hry však nebyl Belgickým judistickým svazem nominovám, protože nesplnil přísnější kritéria Belgického olympijského výboru umístnit se do osmého místa na mistrovství světa v Paříži, stupních vítězů na turnajích světového poháru apod. Evropská kvalifikační kvóta tak Belgii v pololehké váze propadla ve prospěch Andorry. Na svoji olympijskou účast si musel počkat do roku 2016. Dosáhl opět na evropskou kvalifikační kvótu a splnil všechny podmínky pro nominaci na olympijské hry v Riu. Na olympijských hrách vypadl v prvním kole na tři šida po takticky nepodařeném výkonu proti Kazachu Zhansayi Smagulovovi.\n\n"}
{"id": "1231443", "url": "https://cs.wikipedia.org/wiki?curid=1231443", "title": "Pustina (seriál)", "text": "Pustina (seriál)\n\nPustina je česká dramatická televizní minisérie režisérů Ivana Zachariáše a Alice Nellis z roku 2016. Děj se odvíjí v prostředí fiktivní obce na česko-polském pomezí, kde se odehrává spor mezi starostkou a těžební společností. Autorem scénáře osmidílného seriálu z produkce HBO je Štěpán Hulík.\n\nSeriál se odehrává ve vesnickém prostředí fiktivní obce na česko-polském pomezí. Obyvatelé Pustiny jsou postaveni před zásadní otázku, zda povolit těžbu v místních dolech. O tu má eminentní zájem nadnárodní těžařská společnost, která místním nabízí lukrativní peníze za jejich domovy. Starostka Sikorová (Zuzana Stivínová) proti prodeji pozemků bojuje, je ale do značné míry osamocena. Mnoho obyvatel vyžaduje referendum, čemuž se ona k nelibosti mnohých brání. Její 14letá dcera Míša zmizí, což může mít souvislost s politikou, nebo se zdivočelými výrostky z místního pasťáku.\n\nSvětovou premiéru měl seriál na festivalu v Torontu v září 2016, kde byly uvedeny všechny díly. První dvě epizody byly uvedeny i na festivalu v Karlových Varech v červenci 2016. Česká televizní premiéra Pustiny byla odvysílána 30. října 2016 na stanici HBO. První dvě epizody HBO uvolnila též on-line prostřednictvím on-line videotéky HBO GO.\n\nNatáčení Pustiny probíhalo od listopadu 2015 do května 2016 převážně v Čechách a na česko-polském pomezí. Většina záběrů byla záměrně pořízena v lokalitách s velmi osobitou atmosférou – v Komořanech, na zámku Jezeří, v obci Hole u Prahy a Vrbice, v Kladně či v chatové osadě Kersko. Deset natáčecích dnů štáb strávil také v depresivním a bezútěšném prostředí povrchových dolů u Kadaně.\n\nPrvní díly natočil a vizuální styl tím určil režisér Ivan Zachariáš, pro kterého to byla první takto velká produkce. Zbývající čtyři díly natočila Alice Nellis.\n\nAutor scénáře Štěpán Hulík původně pracoval především na příběhu zpěvačky Evy Olmerové s názvem Čekej tiše. S výsledkem prací však nebyl spokojený a tak se začal plně soustředit na projekt, který do té doby psal jen ve volném čase - scénář k minisérii Pustina. Scénář seriálu vznikal ve spolupráci s producenty Tomášem Hrubým a Pavlou Janouškovou Kubečkovou. Podílel se na něm též Lukáš Kokeš.\n\nRežisér Ivan Zachariáš vtiskl celému projektu svérázný vizuální styl a podobu. Alice Nellis byla v rámci Pustiny ochotna potlačit svůj osobitý styl a inspirovat se vedením Zachariáše.\n\nPustina 1. díl (premiéra: 30. října)\n\nRežie: Ivan Zachariáš\n\nVyostřující se spory v Pustině o uspořádání referenda kvůli možnosti odprodeje pozemků nadnárodní těžební společnosti vyvrcholí zmizením dcery starostky a zabitím zvířecího maskota místní mateřské školky. Není však jasné, nakolik tyto události souvisí s politikou. Lidé v Pustině mají svá tajemství a často balancují na hraně zákona. Mohou za vším stát kluci z místního pasťáku?\n\nPustina 2. díl (premiéra: 6. listopadu)\n\nRežie: Ivan Zachariáš\n\nKriminální policie spouští pátrání po ztracené Míše Sikorové. Hana Sikorová, matka ztracené Míši, je šokována, když jí policie sdělí, že zmizení její dcery může mít spojitost s útěkem Filipa Paskowského. Ten byl ve stejnou dobu na útěku z nápravného zařízení v Pustině. Policie také vyšetřuje otce ztracené Míši, psychicky nemocného Karla Sikoru. Vychovatel v pasťáku, Adam, zjistí, že Míšino zmizení není spojené jen s Filipovým útěkem, ale i přímo s jeho rodinou.\n\nPustina 4. díl (premiéra: 20. listopadu)\n\nRežie: Alice Nellis\n\nPolicie pokračuje v pátrání a všechny stopy směřují ke Karlovi. Podezření, že je to právě on, kdo může za zmizení Míši, sílí. Mezitím Klára odhalí, že Lukáš zná Míšu mnohem lépe, než jak jí přiznal. Policie přijíždí na Karlovu chalupu v areálu Babylon a celou ji prohledává. Jejich pátrání vede i do studny na zahradě...\n\nPustina 5. díl (premiéra: 27. listopadu)\n\nRežie: Alice Nellis\n\nDetektiv Rajner vyslýchá Karla, jeho výpověď ale policisty nepřesvědčí a Karel vyhrožuje, že se zabije. Nakonec je propuštěn a vydává se za Hankou s Katkou. Hanka těžce nesla nález ve studni a sjela s dodávkou do jezera. S odtahem zničeného auta ji pomáhá Lukáš, který jí zavede do cikánského ghetta. I Hanka začíná mít pocit, že Lukáš něco ví. Když Karel dorazí domů, aby vše vysvětlil, nepochodí ani tady a Klára na něj volá policii.\n\n\n\n\"“Režisérský tandem Ivan Zachariáš a Alice Nellis dostal do ruky geniální materiál a svoji šanci proměnil bezezbytku. Od samého začátku máte pocit, že vám každý z těch dvou z jedné strany sadisticky rozevírá oční víčka a dalšími a dalšími záběry škrábe na vyschlou bulvu. Je to kurevsky nepříjemné, ale masochista ve vás si to nějakým zvrhlým způsobem užívá.”\"\n\n\"“Postavy, rekvizity, kostýmy, nálada, jazyk, hudba, všechno sedí, po filmařské stránce má Pustina opravdu mimořádné kvality…po dvou dílech získá divák pocit, že už nikdy neuvidí slunce, že na celém světě neexistuje místo, kde by se lidé alespoň pousmáli, že každý včetně něj je namočený v nějaké levárně a že nic nemá smysl ani budoucnost. Pustina je prostě jako stvořená pro filmové labužníky a podzimní deprese.”\"\n\n\"\"Co se režie týče, Ivan Zachariáš se očividně inspiroval zahraničními krimi, což tady vůbec není na škodu, naopak. Navíc si jako kameraman a režisér reklam přitáhl osobitý vizuální styl, který je Pustině jako ušitý na míru a po řemeslné stránce tomu víceméně nebudete mít co vytknout. Konečně. Ze všeho nejvíc mu ale skládám poklonu za vedení herců, protože málokdy se stane, že naši herci skutečně ve svých rolích zmizí.\"\"\n\n"}
{"id": "1231448", "url": "https://cs.wikipedia.org/wiki?curid=1231448", "title": "Bianca Bellová", "text": "Bianca Bellová\n\nIng. Bianca Bellová (* 20. února 1970 Praha) je česká spisovatelka s bulharskými kořeny. Vystudovala VŠE. Pracuje jako překladatelka a tlumočnice z angličtiny, její texty vycházejí v příloze \"Práva Salon\".\n\nJejí novela \"Jezero\" byla nominována na Literu za prózu v rámci cen Magnesia Litera 2017, nakonec zvítězila v kategorii „Kniha roku“. Za stejnou knihu získala Cenu Evropské unie za literaturu, jakož i Studentskou cenu Česká kniha.\n\nJejím manželem je Adrian T. Bell, zpěvák kapely The Prostitutes. Mají tři děti.\n\n\nJejí povídky vyšly také ve sbírkách \"O Vánocích se dívám do nebe\" (2012), \"A celý život budem šťastný...\" (2012), \"Miliónový časy. Povídky pro Adru\" (2014), \"Možná si porozumíme\" (2015) a \"Dámská jízda\" (2016). Knihu Jezero v roce 2018 načetla pro Český rozhlas Vltava jako četbu na pokračování Petra Špalková.\n\n"}
{"id": "1231455", "url": "https://cs.wikipedia.org/wiki?curid=1231455", "title": "Sportovní lezení na Světových hrách 2017", "text": "Sportovní lezení na Světových hrách 2017\n\nSportovní lezení bylo na Světových hrách v roce 2017 počtvrté a naposledy, sportovní lezci závodili 21.-23. července v polské Vratislavi, celé hry probíhaly 20.-30. července. Od roku 2020 bude dále již lezení na olympijských hrách.\n\npolsky: \"Światowe Igrzyska Sportowe 2017 - Wspinaczka sportowa (prowadzenie, na czas, bouldering)\"\n\nanglicky: \"The World Games 2017 - sport climbing (lead, speed, boulder)\"\n\nKromě lezení na obtížnost a na rychlost se poprvé závodilo také v boulderingu, čímž se oproti minulým hrám o třetinu zpřísnily nominační kvóty pro závodníky (3x 12 mužů a žen, dříve 2x 18 mužů a žen), ve sportovním lezení zde mohlo závodit 72 závodníků, nakonec se jich ze 73 přihlášených zúčastnilo jen 68 a udělovalo se 12 medailí.\n\n\n\nZahájení her proběhlo na Městském stadionu ve Vratislavi.\n\nZávody ve sportovním lezení se uskutečnily na náměstí \"(Plac) Nowy Targ\" přímo uprostřed města Vroclav poblíž městského úřadu a řeky Odry. Vroclav se nachází 175 km (autem) severozápadně od Hradce Králové.\n\nDalšími kandidáty na pořádání her v tomto roce byly města Budapešť (Maďarsko), Kapské Město (Jihoafrická republika) a Janov (Itálie).\n\nLezci se nominovali z mistrovství světa, světového poháru, mistrovství světa juniorů, kontinentálních mistrovství a z pořadatelské země. Chybějící závodníci byli doplněni z mistrovství světa \"(celkový maximální počet závodníků 12x 6 = 72, nominovalo se jich 71)\". Francouzka Anouck Jaubert měla nejvíce nominací (z MS, SP a ME).\n\nV pátek začalo lezení na hrách boulderingem, do kvalifikace (4 bouldry) nastoupilo 12 mužů a 11 žen (bez Megan Mascarenas z USA). Z mužů topoval 3 bouldry pouze Tomoa Narasaki, mezi ženami topovali 3 bouldry Akijo Noguči, Miho Nonaka a Fanny Gibert. Postoupilo šest mužů i žen, ve finále se lezly 4 bouldry, které topovali vítězové Jošijuki Ogata a Staša Gejo.\n\nV sobotu se lezly závody na rychlost, tradičním způsobem na standardních 15m cestách, nejprve kvalifikace a poté vyřazovacím pavoukem 8 a 4 závodníci a poté boj o 1. a 3. místo. Nejrychlejší časy měli vítězové ve finále. Reza Alipourshenazandifar 5.58 s a Julija Kaplinová nový světový rekord 7.32 s.\n\nV neděli se lezla obtížnost, jedna kvalifikační cesta a jedna finálová, osm postupujících. V obou kolech byla stejná pořadí jak u mužů, tak i u žen, topy nepadly a rozhodovaly výsledky z kvalifikace.\n\nNejsilnější reprezentaci zde mělo Japonsko, z osmi nominovaných závodníků (+1 ve dvou disciplínách) získali čtyři medaile, z toho dvě zlaté. Devět domácích (polských) závodníků nezískalo žádnou medaili. Jediný Kanaďan, Sean McColl lezl na obtížnost i rychlost a v první disciplíně získal bronz. Japonka Akijo Noguči byla v obtížnosti a boulderingu 6. a 4. Také Australan Campbell Harrison závodil ve dvou disciplínách, v lezení na obtížnost a v boulderingu, v obou skončil osmý.\n\n\n\n\n"}
{"id": "1231458", "url": "https://cs.wikipedia.org/wiki?curid=1231458", "title": "Konstruktivismus (mezinárodní vztahy)", "text": "Konstruktivismus (mezinárodní vztahy)\n\nKonstruktivismus je teorie mezinárodních vztahů, podle níž jsou základem mezinárodního systému vzájemné interakce států. Konstruktivismus je poměrně nový vědecký směr (jeho začátky sahají k přelomu 80. a 90. let 20. století). Už však nahradil marxismus jako třetí nejvýznamnější teorie mezinárodních vztahů vedle realismu a liberalismu. Na rozdíl od realismu, který se soustřeďuje na moc jednotlivých států a neexistenci světové vlády, a od liberalistických teorií vyzdvihujících hodnotové aspekty, konstruktivismus zkoumá, jak sebevnímání jednotlivých států a jejich způsob vnímání mezinárodního systému formují (konstruují) tento systém. Konstruktivismus tvrdí, že objektivním faktorem, který v daném časovém úseku určuje vývoj mezinárodní scény, není moc a její anarchičnost, ale vzájemné ovlivňování států a chápání vlastních identit a zájmů. Tyto zájmy a identity, které jsou výsledkem interakcí států, lze považovat za společenské konstrukty. Jinými slovy, mezinárodní systém není produktem konkrétních objektivních realit, které vymezují možnosti jednotlivých států v rámci systému, ale naopak - mezinárodní systém vytvářejí svými praktikami samy státy. Z toho vyplývá závěr, že jak se v průběhu času mění sebevnímání států, tak se mění a bude měnit i mezinárodní systém.\n"}
{"id": "1231468", "url": "https://cs.wikipedia.org/wiki?curid=1231468", "title": "Geotrasa sudetská", "text": "Geotrasa sudetská\n\nGeotrasa sudetská, polsky Geostrada Sudecka, je společný česko – polský projekt, jehož výsledkem je vybudování geoturistické trasy podél horských hřbetů v oblasti Sudet, od polské Bogatyně na západě na hranicích s Německem, až po slezskou Opavu na východě.\n\nNázev \"Geostrada Sudecka\" navrhl v 2006 vratislavský geolog a kartograf Leszek Sawicki, jinak známý polský cestovatel a světoběžník. Projekt byl v rámci Operačního programu přeshraniční spolupráce mezi Českou republikou a Polskou republikou připravován od roku 2007, přičemž jedním z hlavních cílů byla podpora cestovního ruchu v pohraničních oblastech mezi oběma zeměmi. Projekt s oficiálním názvem \"Geotrasa sudetská, geologicko-turistický průvodce\", spolufinancovaný z prostředků Evropského fondu regionálního rozvoje, byl realizován společně kolektivy autorů z Państwowego Instytutu Geologicznego – Państwowego Instytutu Badawczego, Oddziału Dolnośląskiego ve Wrocławi a České geologické služby v Praze. Samotná realizace v terénu spolu s vytvořením příslušných internetových stránek, včetně map a průvodce, proběhla v době od 1. 7. 2010 do 30. 6. 2013.\n\nGeologicko – turistická trasa má celkovou délku 602 km a prochází vesměs méně známými horskými oblastmi v českém a polském pohraničí. Trasa projektu byla rozdělena na tři úseky. \"Západosudetská\" měří 161 km a vede od Bogatyně přes Frýdlant a Hejnice až po Kowary a krkonošský hraniční přechod Przełęcz Okraj. \"Středosudetská trasa\", která je dlouhá 237 km, začíná u hraničního přechodu Okraj – Pomezní Boudy a přes Trutnov, Adršpach a Teplice nad Metují vede do Broumova, kde přes hraniční přechod Tlumaczów přechází na polské území. Zde pokračuje přes Kudowu a Dlugopole až ke hraničnímu přechodu Ploszczyna. \"Východosudetská trasa\" začíná po návratu na české území ve Starém Městě pod Sněžníkem. Odtud vede do Branné, Jeseníku a přes Vidnavu do polských Glucholaz. Z tohoto lázeňského města se vrací opět na české území do Zlatých Hor. Přes Vrbno pod Pradědem a Bruntál míří do Budišova nad Budišovkou, někdejšího střediska těžby břidlice. Z Budišova se opět stáčí severovýchodním směrem a přes Vítkov pokračuje do Opavy, kde tento poslední, 204 km dlouhý úsek geotrasy končí.\n\nHlavním výsledkem realizace projektu je geologicko-turistický průvodce, který obsahuje popisy více než 300 lokalit na polské i české straně. Na konkrétních příkladech ukazuje různé typy hornin, vysvětluje historii jejich vzniku i procesy, kterým podléhaly v dlouhém geologickém vývoji Sudet. Jak v elektronickém průvodci, tak i na jednotlivých informačních tabulích v terénu jsou prezentována nejzajímavější místa, mezi nimž jsou nejen různé morfologické formy skalních útvarů, ale i četné pozůstatky po hornické činnosti a v neposlední řadě i vývěry minerálních vod, rašeliniště, místní vodní zdroje apod. Kromě průvodce jsou výsledkem prací na projektu také různé informační materiály a skládačky, internetová stránka www.geostrada.eu a 21 velkých dvojjazyčných informačních tabulí – 11 na českém území a 10 na polské straně. První z těchto informačních tabulí se nachází v Hejnicích před železniční zastávkou na trati Raspenava – Bílý Potok pod Smrkem. Tato úvodní tabule obsahuje informace o 14 geologických lokalitách v okolí Frýdlantu, Hejnic a Jizerky.\n\n\n"}
{"id": "1231480", "url": "https://cs.wikipedia.org/wiki?curid=1231480", "title": "Turnaj na Gorlanu", "text": "Turnaj na Gorlanu\n\nTurnaj na Gorlanu \"(The Tournament at Gorlan)\" je první díl prequel knižní série První roky k souboru Hraničářův učeň od australského spisovatele Johna Flanagana. Děj se odehrává 15 let před prvním dílem Rozvaliny Gorlanu a navazuje na povídku Hiberňan z knížky Ztracené příběhy. Hlavními hrdiny jsou tedy Halt s Crowleym, kteří se snaží zabránit Morgarathovi uchvátit moc v království Araluen. V australském originále knížka vyšla v roce 2015 u nakladatelství Random House a českého překladu se čtenáři dočkali o rok později, když vyšla u nakladatelství Egmont.\n\nDěj navazuje na povídku Hiberňan, kde se Halt s Crowleym seznámili. Nyní se snaží utéct před Morgarathovými vojáky a zároveň najít prince Duncana, který má pravomoc přebudovat hraničářský sbor v akceschopnou jednotku. Morgarath jej totiž rozložil, aby snáze mohl uchvátit araluenský trůn.\n\nOba přátelé se doslechnou, že princ Duncan přepadává severní vesnice Araluenu a také Pikty (ta odpovídá Skotsku), a podniká i útoky do Pikty, čímž může vyprovokovat mezi zeměmi válku. Vydají se tedy za princem a zjistí, že se jedná pouze o podvodníka, který zřejmě chce pošpinit skutečného Duncana.\n\nBěhem své cesty Halt s Crowleym zadrží Morgarathova posla. Z jeho listiny se dozví, že prince drží na hradě Divoká voda a Morgarath má v plánu přesvědčit jeho otce, krále Osvalda (kterého drží na svém hradě), aby prince vydědil. Také zjistí jména dvanácti hraničárů, kteří mají být (jako několik jejich předchůdců) očerněni a propuštěni z hraničářského sboru, protože jsou věrni králi Osvaldovi. Postupně se jim je povede shromáždit a připojí se k nim i Pritchard, starší hraničář, který učil Crowleyho i Halta. K jejich snaze se přidá i baron Arald a lady Paulina. Rozhodnou se, že Morgaratha zastaví na turnaji, který se bude konat na Gorlanu. Právě tam chce totiž Morgarath veřejně vyrukovat se svojí vzpourou.\n\nHraničáři ještě před turnajem zachrání prince Duncana a zadrží toho falešného, který se ve skutečnosti jmenuje Tiller. Během turnaje se Morgarath pokouší přesvědčit část baronů, aby jej podpořili jako nového krále. Také vyzve Aralda na souboj, čehož hraničáři využijí a osvobodí krále Osvalda. Mezitím Morgarath, který s Araldem prohrává, použije bojové kopí, čímž poruší pravidla a vyhodí Aralda ze sedla. Chystá se ho zabít, ale tomu zabrání Duncan a Morgaratha obviní ze zrady. Morgarath vše popírá a tvrdí, že zrádce je Duncan, protože porušoval dohodu s Piktou.\n\nDo slovní potyčky, která má přesvědčit nerozhodnuté barony, zasáhne král Osvald, který také Morgaratha obviní. Ten prohlásí, že chce, aby jej soudila rada baronů, a mezitím se opevní na svém hradě, který poté obklíčí vojska některých baronů. O měsíc později při prohlídce hradu Halt zjistí, že Morgarath s vojáky utekl tajnou chodbou a při útěku zabil Pitcharda, za což Halt přísahá, že Morgaratha zabije.\n"}
{"id": "1231483", "url": "https://cs.wikipedia.org/wiki?curid=1231483", "title": "Registrované partnerství v Litvě", "text": "Registrované partnerství v Litvě\n\nLitva dosud nelegalizovala stejnopohlavní manželství, ani registrované partnerství.\n\n25. března 2015 zpracovalo a předložilo 9 poslanců litevského jednokomorového parlamentu Seimas ze Sociální demokracie a Liberálního hnutí návrh zákona o registrovaném partnerství. Litevský premiér a lídr Sociální demokracie Algirdas Butkevičius se k návrhu vyjádřil odmítavě. 6. května 2015 oznámil Výbor pro právní záležitosti, že neshledává u návrhu zákona o registrovaném partnerství žádné ústavní překážky, a že je tedy zcela právně nezávadný. Parlament nestihl do konce volebního období v listopadu 2016 o návrhu hlasovat. Podobný návrh zpracovali poslanci Liberálního hnutí 30. května 2017. Návrh byl zamítnut v prvním čtení 15. června 2017 v poměru hlasů 29:59 a 20 zdrženími se.\n\nV r. 2017 navrhla Unie litevských farmárů a zelených a Unie domova návrh zákona o partnerském soužití jako alternativu k předchozímu návrhu zákona o registrovaném partnerství. Partnerské soužití by garantovalo homosexuálním párům právo vzájemně se navštěvovat v nemocnicích, dědit po sobě a mít společný majetek. Povilas Urbšys, jeden z autorů návrhu, řekl: „Důvodem našeho projektu je zefektivnit regulaci vlastnických a majetkových práv párů žijících ve společné domácnosti a předcházet negativním následkům, k nimž za současné právní úpravy dochází v případě rozpadu vztahu.“ Příslušný návrh kritizovaný LGBT skupinami, přímo zmiňuje, že účelem uzavření smlouvy o partnerském soužití není založit rodinu a vychovávat děti. Tento návrh přijal Seimas v poměru hlasů 46:17 a 6 zdrženími se 31. května 2017. Momentálně se nachází ve fázi dalších legislativních přezkumů. 25. října jej podpořila litevská vláda.\n\nSňatky párů stejného pohlavní nejsou v Litvě legální. Podle občanského zákoníku vzniká manželství svobodným projevem vůle muže a ženy. Kromě toho existuje explicitní zákonné ustanovení, které zakazuje párům stejného pohlaví uzavřít manželství. V prosinci 2005 zahájila sociálně konzervativní část Seimasu sběr podpisů za ústavní novelu, která by zakazovala manželství homosexuálních párů. Julius Sabatauskas, předseda parlamentního Výboru pro právní záležitosti, řekl, že je taková legislativa zbytečná. Jiní poslanci byli taktéž toho názoru, že není třeba dál měnit ústavu na tomto poli, neboť manželství je už dávno ústavně definované jako svazek muže a ženy. Ústava říká: „Manželství je institucí založenou na svobodném projevu souhlasu jednoho muže a jedné ženy.“ Aktuální efekt tohoto ustanovení je momentálně sporný a stává se z něj předmětem soudních přezkumů.\n\nEurobarometr z r. 2015 ukázal, že pouze 24 % Litevců podporuje stejnopohlavní manželství, což je třetí nejnižší výsledek v Evropské unii spolu se Slovenskem. Celková podpora v členských zemích byla 61 %.\n\n"}
{"id": "1231486", "url": "https://cs.wikipedia.org/wiki?curid=1231486", "title": "LGBT práva v Austrálii a Oceánii", "text": "LGBT práva v Austrálii a Oceánii\n\nAustrálie a Oceánie má tak jako ostatní kontinenty velmi rozmanitý přístup v zákonech týkajících se homosexuality. Škála se pohybuje v rozmezí od vysoké úrovně práv LGBT komunity, včetně práva na uzavřené manželství, na Novém Zélandu a Pitcairnových ostrovech po trestnost homosexuálního styku v 6 zemích a jednom teritoriu.\n\n"}
{"id": "1231490", "url": "https://cs.wikipedia.org/wiki?curid=1231490", "title": "Kostel svaté Ludmily (Horní Počernice)", "text": "Kostel svaté Ludmily (Horní Počernice)\n\nKostel svaté Ludmily v Praze-Horních Počernicích je farní kostel hornopočernické farnosti.\n\nKostel je stavebně propojený s bočním křídlem objektu chvalského zámku (tvrze). Na místě dnešního kostela bývala jednolodní zámecká kaple svaté Anny, kterou vystavěli jezuité.\n\nKaple byla v letech 1793-1794 přestavěna a rozšířena, přičemž původní kaple se stala presbytářem nového kostela, přibyl nový kůr s varhanami. Novorománská kostelní věž je z roku 1825. Větší rekonstrukcí prošel kostel v letech 1997-1999.\n\nDuchovním správcem kostela a administrátorem farnosti je P. Dr. Vojtěch Eliáš.\n\n"}
{"id": "1231508", "url": "https://cs.wikipedia.org/wiki?curid=1231508", "title": "Rumunsko na Letních olympijských hrách 2016", "text": "Rumunsko na Letních olympijských hrách 2016\n\nRumunsko se účastnilo Letní olympiády 2016.\n\n"}
{"id": "1231512", "url": "https://cs.wikipedia.org/wiki?curid=1231512", "title": "Ázerbájdžán na Letních olympijských hrách 2016", "text": "Ázerbájdžán na Letních olympijských hrách 2016\n\nÁzerbájdžán na Letních olympijských hrách 2016 .\n\n"}
{"id": "1231514", "url": "https://cs.wikipedia.org/wiki?curid=1231514", "title": "Gruberova cena za kosmologii", "text": "Gruberova cena za kosmologii\n\nGruberova cenu za kosmologii založená v roce 2000 je jednou ze tří mezinárodních cen spojených s odměnou 500 000 amerických dolarů udílených Gruberovou nadací, což je nezisková organizace se sídlem na Yaleově univerzitě v New Havenu ve státě Connecticut.\n\nOd roku 2001 je Gruberova cenu za kosmologii spolusponzorována Mezinárodní astronomickou unií.\n\nOcenění jsou vybíráni panelem z nominací, které jsou přijímány z celého světa. \n\nGruberova nadace vyznamenává cenou za kosmologii přední kosmology, astronomy, astrofyziky nebo vědecké filozofy za teoretické, analytické nebo koncepční objevy vedoucí k zásadnímu pokroku v oblasti.\n\n\n"}
{"id": "1231521", "url": "https://cs.wikipedia.org/wiki?curid=1231521", "title": "Žansaj Smagulov", "text": "Žansaj Smagulov\n\nŽansaj Smagulov (* 26. září 1992) je kazašský zápasník–judista a sambista.\n\nV mladí prošel reprezentačními výběry Kazachstánu v zápasu sambo. Mezi judisty se na mezinárodní scéně objevuje od roku 2013. V roce 2016 se kvalifikoval na olympijské hry v Riu, kde po úvodní výhře nad Belgičanem Jasperem Lefeverem prohrál v dalším kole s nasazenou jedničku Korejcem An Pa-ula submisí.\n\n\n"}
{"id": "1231523", "url": "https://cs.wikipedia.org/wiki?curid=1231523", "title": "Státní liga 1936/37", "text": "Státní liga 1936/37\n\nPod názvem Státní liga se v sezóně 1936/37 hrály dvě soutěže:\n"}
{"id": "1231524", "url": "https://cs.wikipedia.org/wiki?curid=1231524", "title": "Doma TV", "text": "Doma TV\n\nDoma TV je chorvatská televizní stanice se sídlem v Záhřebu v městské části Remetinec. Televize začala vysílat 21. ledna 2011. Do roku 2018 patřila do skupiny CME, tzn. že byla sesterskou stanicí Nova TV TV Nova. Od 1. srpna 2018 je vlastníkem společnost United Group. Většinu vysílacího času televize vyplňují filmy, seriály, reality show a zpravodajství. Kanál vysílá 24 hodin denně (168 hodin týdně).\n\nSesterskými kanály jsou \"Nova\", \"Mini TV, Nova World, NOVA PLUS FAMILY a NOVA PLUS CINEMA\". Nova TV v Chorvatsku provozuje i internetový kanál Oyo.\n\n\n\n"}
{"id": "1231528", "url": "https://cs.wikipedia.org/wiki?curid=1231528", "title": "Státní liga 1937/38", "text": "Státní liga 1937/38\n\nPod názvem Státní liga se v sezóně 1937/38 hrály dvě soutěže:\n"}
{"id": "1231529", "url": "https://cs.wikipedia.org/wiki?curid=1231529", "title": "Kilian Le Blouch", "text": "Kilian Le Blouch\n\nKilian Le Blouch, (* 7. října 1989 v Clamartu, Francie) je francouzský zápasník–judista.\n\nS judem začal v Clamartu v 7 letech. Od roku 2009 je členem klubu FLAM91 na předměstí Paříže (do roku 2012 klub nesl název AJ91), kde se připravuje pod vedením Baptisty Leroye. V roce 2012 jeho sportovní kariéru přibrzdilo zranění ramene. V roce 2015 uspěl na regionálních turnajích světového poháru, které ho katapultovaly na přední příčky žebříčku pololehkých vah. Francouzská jednička Loïc Korval se v roce 2016 tahal s Francouzskou antidopingovou agetůrou (AFLD) po soudech a při nominační uzávěrce Francouzům nezbyla jiná možnost než ho na olympijské hry v Riu nominovat. V úvodním kole olympijského turnaje ho v posledních sekundách zápasu zachránila rozhodčí, když jeho soupeři Britu Colinu Oatesi udělila přísně šido za pasivitu. V prodloužení získal na Britovi třetí šido a postoupil do dalšího kole, ve kterém podlehl Korejci An Pa-ulovi technikou seoi-nage na wazari.\n\nVedle aktivni sportovní kariéry se věnuje i práci trenéra, k jeho žákům a sparringpartnerům patří například Walide Khyar.\n\n\n"}
{"id": "1231530", "url": "https://cs.wikipedia.org/wiki?curid=1231530", "title": "Richard Vinen", "text": "Richard Vinen\n\nRichard Vinen (* ? Birmingham) je britský historik, působící jako profesor na King's College v Londýně. Působil rovněž na Trinity College v Cambridge a londýnské Queen Mary College. Je specialistou na evropské dějiny 20. století, přičemž se zaměřuje především na moderní historii Velké Británie a Francie. \n\n\n\n"}
{"id": "1231532", "url": "https://cs.wikipedia.org/wiki?curid=1231532", "title": "Vésigniéit", "text": "Vésigniéit\n\nVésigniéit je zřídka se vyskytující minerál v třídě fosforečnanů, arseničnanů a příbuzných nerostů; v tomto případě se jedná o zásaditý vanadičnan měďnato-barnatý. \nPoprvé jej popsal v roce 1955 Claude Guillemin, ten jej také pojmenoval na počest francouzského sběratele minerálů a zakladatele Francouzské mineralogické společnosti Louise Vésignié (1870–1954).\n\nJedná se o vzácný sekundární minerál polymetalických rud typu U-V v sedimentech bohatých na sulfidy mědi.\n\n\n\nČasto v asociaci s volborthitem, malachitem, ťujamunitem, psilomelanem, carnotitem, barytem a kalcitem.\n\nTento minerál je velmi vzácný, zájem o něj jeví tedy především sběratelé. Stále ještě (2019) je předmětem vědeckého zkoumání.\n\n\n"}
{"id": "1231546", "url": "https://cs.wikipedia.org/wiki?curid=1231546", "title": "Seznam vrcholů v Kyjovské pahorkatině", "text": "Seznam vrcholů v Kyjovské pahorkatině\n\nSeznam vrcholů v Kyjovské pahorkatině obsahuje pojmenované kyjovské vrcholy s nadmořskou výškou nad 300 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 300 m. Celkem jich je 10. Nejvyšší horou je Babí lom vysoký 417 m, který se nachází v geomorfologickém podcelku Věteřovská vrchovina.\n\nKyjovská pahorkatina má malou nadmořskou výšku a malou členitost, takže se zde nenachází mnoho výrazných vrcholů. Jediným vrcholem s prominencí nad 100 m je nejvyšší hora Babí lom (119 m).\n\n"}
{"id": "1231548", "url": "https://cs.wikipedia.org/wiki?curid=1231548", "title": "Mezinárodní fontána", "text": "Mezinárodní fontána\n\nMezinárodní fontána (anglicky \"International Fountain\") je fontána s vodotrysky nacházející se v americkém městě Seattle. Byla navržena pro světovou výstavu 1962 sochaři Kazuyuki Matsushitaem a Hideki Shimizuem. \n"}
