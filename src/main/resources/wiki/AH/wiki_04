{"id": "1179251", "url": "https://cs.wikipedia.org/wiki?curid=1179251", "title": "Jarmila Čapková", "text": "Jarmila Čapková\n\nJarmila Čapková rozená Pospíšilová (24. ledna 1889 Praha – 10. prosince 1962 Praha) byla česká překladatelka, manželka výtvarníka a spisovatele Josefa Čapka.\n\nNarodila se v rodině pražského advokáta JUDr. Jaroslava Pospíšila a jeho manželky Zdenky, rozené Bursíkové. Její mladší bratr Jaroslav (1890–1909) zemřel předčasně.\n\nRodiče si představovali její vzdělání v oblasti rodinné a hudební výchovy a se znalostí cizího jazyka. Nechtěli, aby šla studovat Uměleckoprůmyslovou školu, ona si toto studium od školního roku 1909–1910 vymohla, ale nedokončila. Na škole se setkala se svým budoucím manželem Josefem Čapkem, který zde studoval již od roku 1904.\n\nPo devítileté známosti se vdala za Josefa Čapka. Sňatek se konal 3. května 1919 v kostele sv. Ludmily na Vinohradech. V té době bydleli novomanželé s bratrem Josefa Karlem Čapkem v bytě rodičů v Říční ulici v Praze; když se jim narodila jediná dcera Alena Čapková, provdaná Dostálová (1923–1971), žili u matky Jarmily Čapkové, Zdenky Pospíšilové, na Purkyňově náměstí (dnes náměstí Míru). V roce 1925 se oba bratři Čapkové přestěhovali do novostavby dvojdomu v Úzké ulici (dnešní ulici Bratří Čapků) na pražských Vinohradech.\n\nV manželství upozadila Jarmila Čapková svou osobnost i své umělecké ambice. Zůstala ženou v domácnosti, její překlady z francouzštiny byly jen občasné.\n\nJosef Čapek byl 1. září 1939 zatčen a uvězněn. Zemřel krátce před osvobozením v koncentračním táboře Bergen-Belsen.\n\nPolovinu dvojdomu v Úzké ulici, která patřila Josefu Čapkovi, zabral v roce 1943 příslušník SS pro svou rodinu. V jednopokojovém suterénním bytu, který jí byl náhradou přidělen, uskladnila pouze část nábytku; po vystěhování žila i s dcerou Alenou u své matky. Obrazy Josefa Čapka uschoval statečný soused z protější vily ing. Josef Sameš, který Jarmile Čapkové pomohl i v roce 1945 svým automobilem, když odjela hledat stopy Josefa Čapka. Do svého domu se Jarmila Čapková vrátila až po válce.\n\nPo celou okupaci i poté ale Jarmila Čapková věřila v návrat svého manžela. Ve svých vzpomínkách uvedla, jak po osvobození pravidelně chodila k pražskému Lékařskému domu, kam přijížděly autobusy s navracejícími se vězni z koncentračních táborů. Již v červnu 1945 se vydala hledat stopy přímo v Bergen-Belsenu a jela tam pátrat doprovázena Rudolfem Margoliem. O úmrtí manžela získávala rozporné informace, např. v červenci 1945 od E. F. Buriana, že Josef Čapek žil ještě po osvobození. Podruhé se vydala do Německa na podzim 1947. Pátrala bezvýsledně, až do prosince 1947.\n\nPečovala nadále o manželův odkaz. V roce 1947 se stala spoluzakladatelkou Společnosti bratří Čapků, pátrala po nezvěstném díle Josefa Čapka. V té době již opět žila v domě v dnešní ulici Bratří Čapků. Podle přání Josefa Čapka, které vyjádřil v dopise z koncentračního tábora, zničila některé obrazy, které Čapek považoval za nepovedené nebo nehotové. Její vzpomínky vyšly knižně až posmrtně, v roce 1998.\n\nPřeklady:\nVlastní dílo:\n\nPodle knihy \"Vzpomínky\" Jarmily Čapkové byl v roce 2014 režisér Josef Císařovský hraný dokument \"Ztracen 1945\". Jarmilu Čapkovou představovaly Taťjana Medvecká a Anna Císařovská, Josefa Čapka hrál Saša Rašilov ml.\n\nDokumentární film České televize \"Heftlink Josef Čapek\" z roku 2012 byl též inspirován jejími vzpomínkami.\n\n"}
{"id": "1179259", "url": "https://cs.wikipedia.org/wiki?curid=1179259", "title": "Bohuš Tomsa", "text": "Bohuš Tomsa\n\nBohuš Tomsa (2. srpna 1888 Nový Bydžov – 10. května 1977 Praha) byl český právník a filosof, profesor právní filosofie a mezinárodního práva na právnické fakultě Univerzity Komenského v Bratislavě a později na právnické fakultě Univerzity Karlovy v Praze.\n\nVystudoval jak právnickou fakultu, tak filosofickou fakultu v Praze (doktorát práv získal roku 1912, doktorem filosofie byl promován v roce 1917), poté získával praxi v advokacii i justici. V roce 1920 absolvoval studijní pobyt v Římě a téhož roku se na pražské právnické fakultě habilitoval pro obor právní filosofie a mezinárodního práva. Už o rok později byl jmenován mimořádným a v roce 1926 řádným profesorem na bratislavské právnické fakultě, kde byl nejvíce činný a vydal většinu svých prací. Bohuš Tomsa se stal členem Učené společnosti Šafaříkovy, v letech 1926–1927 a 1930–1931 fakultu jako děkan vedl, mezi roky 1933–1934 byl také rektorem celé univerzity a přednášel i na zdejší filosofické fakultě. Na konci 30. let ale musel, stejně jako další čeští profesoři, samostatné Slovensko opustit.\n\nTomsa se vrátil do Prahy a stal se členem Královské české společnosti nauk, vědecky ale mohl působit jen do uzavření českých vysokých škol okupačními úřady ke konci roku 1939. Ačkoli hned po válce začal opět vyučovat na právnické fakultě Univerzity Karlovy a získal další členství ve vědecké společnosti, České akademii věd a umění, nový nucený odchod následoval ihned po uchopení moci komunisty v únoru 1948. Nejdříve byl poslán na nucenou dovolenou, aby si „prohloubil znalosti marxismu-leninismu“, a roku 1951 byl definitivně penzionován. Přesto nezůstal pasivní, pořádat bytové semináře a psal hry a povídky, které nicméně zůstaly převážně v rukopisech.\n\nBohuš Tomsa se zabýval dějinami právních teorií a filosofií práva. Příliš neuznával pozitivismus, ačkoli ve svém díle uplatňoval pozitivistický objektivismus, jeho stanoviska mají nejblíže ke kritickému realismu. V praktické oblasti byl zastáncem čechoslovakismu, představy jednotného československého národa. O národním jazyku soudil, že jde o přeceňovanou okolnost.\n\n"}
{"id": "1179260", "url": "https://cs.wikipedia.org/wiki?curid=1179260", "title": "Zemětřesení v Mexico City (1985)", "text": "Zemětřesení v Mexico City (1985)\n\nK silnému zemětřesení v Mexico City došlo 19. září 1985 v blízkosti pobřeží Mexika na západ od města Mexico City.\n\nVětšina zemětřesení na území Mexika vzniká z důvodu narážení Severoamerické litosférické desky do Kokosové litosférické desky a Pacifické desky. Přestože není Mexico City položeno blízko zlomové linie, jako například Los Angeles či San Francisco, je stále vystaveno vysokému počtu zemětřesení za rok. Důvodem těchto otřesů je vznik povrchu, na kterém je město položeno. Mexico City bylo postaveno na ostrovu v jezeře Texcoco, které postupně vysychá. Tím se město ocitlo na podmáčené půdě s velkým množstvím měkkých půd se sopečným prachem, pod kterými se již nalézá láva.\n\nZemětřesení o síle 8,1 stupně Richterovy škály a Mercalliho intenzitou IX začalo ráno 19. září roku 1985 v 7:17 hod. Dvacetimilionové město bylo ochromeno, bez elektřiny a bez pomoci. Chatrné konstrukce domů se bortily a mezi nimi zahynulo více jak deset tisíc lidí. Největší zemětřesení v historii Mexika otřáslo nejen zemí. Nebylo ovšem jediné. Druhé zemětřesení, které následovalo, mělo sílu 7,8 stupně Richterovi škály. Epicentra zemětřesení se nacházela v Tichém oceánu u pobřeží Michoacánu, státu Mexika, zhruba 350 km od města Mexico City. Bylo uvedeno, že uvolněná energie odpovídala zhruba 1 000 výbuchům jaderných zbraní. Otřesy země byly zachyceny na ploše o rozloze 825 000 km. Kokosová litosférická deska narazila do Severoamerické desky, což vyvolalo seismickou vlnu. Zemětřesení mělo dvě epicentra, proto bylo dvojité. Bohužel tato dvě zemětřesení nebyla jedinými výsledky seismického dění mezi Kokosovou a Severoamerickou deskou. Celé Mexiko bylo vystaveno otřesům po další měsíc. Naštěstí se otřesy neprojevily v dění oceánu. Byly zde sice vlny tsunami, žádná ale nebyla větší než tři metry. Ekvádor prohlásil, že vlny na jeho pobřeží byly vysoké 60 cm.\nTisíce mrtvých lidí, tisíce zničených budov. Zemětřesení nemělo potíže s ničením, neboť Mexico City mělo stavby chatrné. Nejznámější mexický architekt v té době, Mario Pani, stavěl podle tehdejší evropské módy. Postavil budovu rektorátu mexické univerzity, hotely, školy a mnoho nemocnic. Jeho stavby byly moderní a považované za velmi bezpečné. Nepočítal ovšem se silným zemětřesením, které poskládalo všechny tyto domy jako domečky z karet k zemi. Mexiko se z této situace poučilo a razantně změnilo způsob výstavby. Od roku 1985 se v Mexiku z důvodu zemětřesení nezřítila žádná větší budova.\nVýstavba silnějších a pevnějších domů nebylo jediné poučení pro Mexiko po tomto ničivém zemětřesení. Mexiko zavedlo výborný systém senzorů, rozmístěných po každém větším městě. Jakmile tyto senzory zaznamenají otřes, rádiové vysílání změní svou funkci ve varovný signál, který se rozezní po celém městě z tlampačů. Mimo jiné bude ohrožení hlášeno uvnitř budov a existuje také aplikace do chytrých telefonů, která je též zaměřená na takovéto varování. Dále například Mexico City zavedlo varovné hlášení, do kterého se zapojuje celé obyvatelstvo Mexico City, 6 miliónů lidí. Takovýto systém je tak jedinečný, že se chtějí inspirovat i američtí experti při výrobě systému, který má ochraňovat západní pobřeží USA.\n"}
{"id": "1179262", "url": "https://cs.wikipedia.org/wiki?curid=1179262", "title": "Ground Master 400", "text": "Ground Master 400\n\nGround Master 400 je mobilní radarový systém vyráběný společností ThalesRaytheonSystems. GM 400 je plně digitální 3D radar dlouhého dosahu s aktivním elektronickým snímáním, který slouží pro účely protivzdušné obrany, přičemž umožňuje detekci cílů ve velké i velmi malé výšce. Radar zachycuje široké spektrum cílů od vysoce manévrujících bojových letounů ve výšce několika set stop až po nekonvenční cíle s malým radarovým průřezem, jakými jsou bezpilotní letouny nebo střely s plochou dráhou letu.\n\nRadar může být připraven čtyřčlennou obsluhou k činnosti za 30 minut a rovněž jej lze ovládat na dálku. Celý systém se vejde do standardního kontejneru o délce 20 stop (6,1 m) a váží méně než deset tun. GM 400 může být přepravován nákladním automobilem s pohonem všech kol (6x6 nebo 8x8), transportním letounem C-130 Hercules nebo vrtulníkem.\n\nRadar GM 400 si vybrala Evropská kosmická agentura k ochraně Guyanského kosmického centra.\n\n"}
{"id": "1179264", "url": "https://cs.wikipedia.org/wiki?curid=1179264", "title": "Sibyla Sasko-Kobursko-Gothajská", "text": "Sibyla Sasko-Kobursko-Gothajská\n\nSibyla Sasko-Kobursko-Gothajská (18. ledna 1908, Gotha – 28. listopadu 1972, Stockholm) byla matka současného švédského krále Karla XVI. Gustava, členka Sasko-Kobursko-Gothajské dynastie. Švédskou princeznou se stala po sňatku s Gustavem Adolfem Švédským, který byl před svou smrtí druhým v pořadí na trůn.\n\nNarodila se 18. ledna 1908 v paláci Friedenstein, jako starší dcera a druhé dítě Karla Eduarda, vévody Sasko-Kobursko-Gothajského a jeho manželky princezny Viktorie Adléty Šlesvicko-Holštýnské, dcery princezny Karolíny Matildy Šlesvicko-Holštýnsko-Sonderbursko-Augustenburské a Fridricha Ferdinanda, vévody Šlesvicko-Holštýnského, pocházejícího ze staršího skandinávského královského rodu. Přes jejího otce byla pravnučkou královny Viktorie. Její dědeček Leopold, vévoda z Albany, byl nejmladším synem královny Viktorie a prince Alberta Sasko-Kobursko-Gothajského.\n\nV listopadu 1931 odjela Sibyla do Londýna, aby se zúčastnila svatby Lady May Abel Smith jako družička. Další družičkou byla princezna Ingrid Švédská která představila Sibylu svému bratrovi, princi Gustavu Adolfu. Jejich zasnoubení bylo oznámeno 16. června 1932 v paláci Callenberg v Coburgu.\nDne 19. října 1932 se civilně vdala za svého bratrance prince Gustava. Církevní svatba proběhla o den později. Gustav Adolf byl nejstarší syn korunního prince Gustava Adolfa (později Gustav VI. Adolf) a princezny Margarety z Connaughtu, vnučky královny Viktorie. Sibyla i Gustav byli oba pravnoučaty královny Viktorie. Sibyla se nikdy nestala korunní princeznou, protože její manžel zemřel před svým dědečkem Gustavem V.\n\nPár sídlil v paláci Haga a jejich čtyři dcery byly ve svém dětství běžně známy jako \"Hagaprinsessorna\" (Hagaské princezny). Svou královskou funkci začala pouhé dva dny po svém příchodu, kdy s princeznou Ingrid představila cenu pro vítěze turnaje v šermu. Se svým manželem sdílela nadšení pro sportovní a outdoorové aktivity. Pár také vlastnil chatu na Ingarö a také v Storlienu. Byla horlivým stoupencem hnutí Švédských skautek.\n\nMezi jejími oficiálními úkoly bylo předsednictví v Sällskapet Barnavård (Společnost pro dětskou péči), čestné předsednictví v Hörselfrämjandet (Společnost pro slyšení), Sveriges flickscoutråd (Švédské skoutky), Kvinnliga bilkåren (Ženské automobilové síly), Stiftelsen Solstickan (Společnost Solstickan), Stiftelsen Drottning Victorias Vilohem på Öland (Dům odpočinku královny Viktorie v Ölandu). Roku 1938 založila Prinsessan Sibyllas S:t Martin-stiftels (Nadace princezny Sibyly – svatého Martina).\n\nRoku 1947 princezna ovdověla. Její manžel zemřel při havárii letadla u Letiště Kodaň. Jejich jediný syn, princ Karel Gustav se ve věku devíti měsíců stal druhým v pořadí na švédský trůn. Roku 1950 se přestěhovala z Hagy do stockholmského královského paláce. Během léta odcházela do paláce Solliden.\n\nRoku 1965 po smrti její tchyně, královny Luisy, se Sibyla stala starší královskou princeznou Švédska, působící ve vedlejší roli u svého tchána, krále Gustava VI. Adolfa. Během těchto let se zvedla její popularita.\n\nZemřela 28. listopadu 1972 na rakovinu.\n\nSibylla se svým manželem zplodila pět dětí:\n\n\nNárodní vyznamenání\n\nVyznamenání cizích zemí\n"}
{"id": "1179268", "url": "https://cs.wikipedia.org/wiki?curid=1179268", "title": "Seznam děkanů Právnické fakulty Univerzity Komenského", "text": "Seznam děkanů Právnické fakulty Univerzity Komenského\n\nToto je seznam děkanů Právnické fakulty Univerzity Komenského v Bratislavě:\n\n"}
{"id": "1179269", "url": "https://cs.wikipedia.org/wiki?curid=1179269", "title": "EL/M-2084", "text": "EL/M-2084\n\nEL/M-2084 Multi Mission Radar (MMR) je izraelský 3D radar s aktivním elektronickým snímáním, který představuje senzorovou jednotku protiletadlového systému SPYDER-MR. Radar EL/M-2084 operuje v pásmu S, v režimu sledování vzdušného prostoru vyhodnocuje až 1100 cílů a dokáže zachytit cíle ve vzdálenosti až 250 km. Ze stacionární pozice v režimu obrany před raketami a střelami radar pokrývá 120° azimut, zatímco při sledování letadel rotuje kolem své osy (360°) rychlostí 30 otáček za minutu. \n\nRadar EL/M-2084 využívají protivzdušné systémy SPYDER, Iron Dome nebo David's Sling. Verzi WRL (Weapon Locating Radar) radaru EL/M-2084 zakoupila kanadská armáda. Osm radarů EL/M-2084 má Izrael ve spolupráci s českým obranným průmyslem dodat do roku 2021 jako náhradu zastaralých sovětských systémů, provozovaných 26. plukem velení, řízení a průzkumu Armády České republiky. \n"}
{"id": "1179272", "url": "https://cs.wikipedia.org/wiki?curid=1179272", "title": "Ski Tour Canada", "text": "Ski Tour Canada\n\nSki Tour Canada byla série závodů v běhu na lyžích, obdoba populárního Tour de Ski. Konala se v roce 2016 jako součást Světového poháru v běhu na lyžích 2015/16. Od 1. do 12. března 2016 běžci na lyžích bojovali v 8 etapách: tři sprinty, dva stíhací závody, skiatlon, klasický závod s hromadným startem a individuální bruslařský závod.\n\n"}
{"id": "1179273", "url": "https://cs.wikipedia.org/wiki?curid=1179273", "title": "Třída Castor", "text": "Třída Castor\n\nTřída Castor jsou hlídkové lodě belgického námořnictva. Hlavním úkolem plavidel je hlídkování ve 200mílové výlučné ekonomické zóně země, kontrola rybolovu, znečištění a mise SAR. Celkem byly postaveny dvě jednotky této třídy.\n\nObě dvě plavidla této třídy postavila francouzská loděnice SOCARENAM.\n\nJednotky třídy \"Castor\":\nPlavidla mají ocelový trup a nástavby z hliníkových slitin. Jsou vybavena kajutami pro 15 členů posádky a 18 dalších osob. Na palubě jsou dva inspekční čluny RHIB o délce 7,5 a 9 metrů. Plavidla jsou vyzbrojena jedním 12,7mm kulometem v dálkově ovládané zbraňové stanici FN Herstal SeaDeFNder. Pohonný systém tvoří dva diesely MTU. Lodní šrouby jsou dva. Nejvyšší rychlost dosahuje 21 uzlů. Dosah je 4500 námořních mil při rychlosti 12 uzlů.\n"}
{"id": "1179275", "url": "https://cs.wikipedia.org/wiki?curid=1179275", "title": "Margaretha Švédská", "text": "Margaretha Švédská\n\nMargaretha Švédská (* 31. října 1934 Solna) je švédská princezna a starší sestra krále Karla XVI. Gustava.\n\nNarodila se 31. října 1934 v paláci Haga jako první dítě prince Gustava Adolfa Švédského a jeho manželky princezny Sibylly Sasko-Kobursko-Gothajské. Z otcovy strany byla vnučkou korunního prince Gustava Adolfa a jeho manželky princezny Margarety z Connaughtu. Z matčiny strany byla vnučkou Karla Eduarda, vévody Sasko-Kobursko-Gothajského a jeho manželky princezny Viktorie Adelaidy Šlesvicko-Holštýnské.\n\nI když je nejstarším dítětem, podle bývalé švédské ústavy jako žena neměla právo na trůn.\n\nRoku 1950 měla vztah s Robinem Douglas-Homem, se skotským aristokratem a synovcem budoucího premiéra Spojeného království Aleca Douglas-Home avšak se nikdy nevzaly.\n\nRoku 1963 poznala na jedné večeři s oslavou ve Spojeném království svého budoucího manžela Johna Kennetha Amblera. Zasnoubení bylo oznámeno 28. února 1964. Svatba proběhla 30. června 1964 v kostele Gärdslösa na ostrově Öland. Pár se usadil ve Vile Chippinghurst v Oxfordshire. V důsledku jejího sňatku s nešlechticem přišla o titul \"Její královská Výsost\" a král jí předal zdvořilostní titul \"Princezna Margaretha, paní Ambler\". Její potomci nemají právo na trůn.\n\nRoku 1994 se pár oddělil avšak se nikdy nerozvedli. Její manžel zemřel 31. května 2008.\n\nSe svým manželem zplodila tři děti:\n\nV červnu roku 1960 Margaretha se svou sestřenicí korunní princeznou Markétou Dánskou a s její tetou princeznou Astrid Norskou odletěli do USA. Na této návštěvě tři skandinávské princezny navštívily Disneyland, Hollywood a Paramount Pictures. Zde se setkali s Deanem Martinem, Jerry Lewisem a s Elvisem Presley.\n\nMargaretha žije poblíž Chipping Norton, Oxfordshire kde neprovádí žádné oficiální závazky jménem královské rodiny.\n\nPodílela se na rodinných akcích jako byly např. padesáté narozeniny krále Gustava, svatba její neteře korunní princezny Viktorie Švédské a Daniela Westlinga, svatba neteře princezny Madeleine Švédské a Christophera O'Neilla, svatba synovce prince Karla Filipa Švédského a Sofie Hellqvist, křtiny a pohřby.\n\nNárodní vyznamenání\n\nVyznamenání cizích zemí\n"}
{"id": "1179280", "url": "https://cs.wikipedia.org/wiki?curid=1179280", "title": "Seznam rektorů Univerzity Komenského v Bratislavě", "text": "Seznam rektorů Univerzity Komenského v Bratislavě\n\nToto je seznam rektorů Univerzity Komenského v Bratislavě (včetně rektorů Slovenské univerzity v letech 1940–1954):\n\n"}
{"id": "1179284", "url": "https://cs.wikipedia.org/wiki?curid=1179284", "title": "Akce Albrecht I.", "text": "Akce Albrecht I.\n\nAkce Albrecht I. (německy Aktion Albrecht der Erste), též Zvláštní akce A (německy: Sonderaktion \"A\") nebo jen Akce A byla preventivní zatýkací akce gestapa v Protektorátu Čechy a Morava na počátku války proti Polsku v září 1939. Zatčeno a uvězněno bylo nejméně 1 247 představitelů českého národa. \n\nNázev akce byl odvozen od gestapácké \"kartotéky A\" (A-Kartei), která se dělila na tři části. Část A I obsahovala seznam nejdůležitějších osob a funkcionářů, kteří měli být zatčeni ihned během příprav mobilizace; osoby uvedené v části A II měly být zatčeny později po vypuknutí války; v části A III byly osoby, které nepředstavovaly aktuální hrozbu, ale mohly být nebezpečné v době krize. Z toho důvodu se název zřejmě nevztahoval ke konkrétní historické osobnosti.\n\nSamotná akce, připravovaná již od června, započala 1. září 1939 na území Protektorátu Čechy a Morava (souběžně však probíhala i na říšských územích) a probíhala celé září. Spojená byla bezprostředně s německým vpádem do Polska. Důvodem k zatýkání byla obava, že po vypuknutí války se osoby vedené na seznamu podezřelých stanou (nebo už dokonce jsou) vůdci protinacistického odboje a současně mělo zatýkání posloužit k zastrašení ostatního českého obyvatelstva. Německé zpravodajské služby braly též v úvahu možnost vypuknutí ozbrojeného povstání na území protektorátu. Na rozdíl od předcházející zatýkací akce, Akce Mříže, nebyly o Akci Albrecht I. informovány protektorátní úřady. Česká policie a četnictvo do akce nebyly zapojeny.\n\nZatýkáním byly zasaženy všechny složky národního života: bývalí legionáři a příslušníci Československé armády, příslušníci levicových stran (sociální demokrati a komunisté), osobnosti kulturního a náboženského života či členové Sokola a samozřejmě Židé. Zatýkáni byli ale i příslušníci protektorátních institucí jako Národního souručenství či Vládního vojska, neboť na přípravě seznamů se podíleli kolaboranté z Vlajky a dalších fašistických organizací, kteří tak využili příležitosti k likvidaci svých politických odpůrců. \n\nZatčení byli umisťováni do místních věznic či izolovaných budov. Malý počet zatčených (uvádí se 110 až 160 osob), především staří a nemocní, byli vzápětí propuštěni na svobodu. Ostatní byli převáženi do koncentračního tábora Dachau odkud byli po dalších třech týdnech někteří transportováni do koncentračního tábora Buchenwald. Zde byli drženi jako tzv. rukojmí. Zároveň jim byl přiznán výlučný status tzv. zvláštních vězňů (někdy uváděný jako čestní vězňové) což ovšem v nepříznivých podmínkách koncentračních táborů nemělo žádný význam. Přibližně polovina ze zadržených byla v průběhu války propuštěna, zbytek setrval v internaci do konce války.\n\nNa pomoc postiženým přijala protektorátní vláda některá opatření. Rodinám státních úředníků byl nadále vyplácen služební plat, rodiny ostatních zatčených měly dostávat příspěvky z veřejných prostředků.\n\nAž na některé dílčí pokusy se protektorátní vláda nepokusila o jednotnou intervenci u německých úřadů za propuštění zadržených. Protože o akci byl prostřednictvím domácího odboje informován odboj zahraniční, který proti svévolnému zatýkání vystoupil, požadovaly německé okupační úřady po protektorátní reprezentaci veřejné prohlášení proti zahraničnímu odboji. To státní prezident Emil Hácha a ministerský předseda Alois Eliáš zpočátku odmítali. Nakonec se ale podvolili německému tlaku a za příslib propuštění některých osob vydali 8. září provolání, ve kterém činnost československého zahraničního odboje odsoudili.\n\nProtože na rozdíl od Akce Mříže německá okupační správa o Akci Albrecht I. neinformovala protektorátní úřady byla pro ně evidence zatčených a internovaných osob značně problematická. Údaje se rozcházely jak mezi českými a německými úřady (zjištěnými při výsleších Němců po osvobození) tak i mezi samotnými českými úřady v protektorátu. Předsednictvo ministerské rady uvádělo 964 zatčených, ministerstvo vnitra ke konci září uvádělo 1 247 zatčených (přičemž seznamy nebyly pokládány za úplné a některé odhady hovořily až o dvojnásobném počtu zatčených, některé dokonce o troj- až čtyřnásobku počtu zatčených), následně propuštěno bylo dle předsednictva ministerské rady 114 osob, dle ministerstva vnitra 164 osob, ve vazbě dle předsednictva ministerské rady zůstalo 848 osob, dle ministerstva vnitra 1083 osob. 1 osoba zemřela ve vazbě, 1 osobě bylo nařízeno zdržovat se doma (tzv. konfinace). Dalším důvodem pro rozpory v počtech zatčených byl fakt, že nebylo oznámeno datum ukončení celé akce a nebylo tudíž jasné, které zatýkání bylo do samotné akce zahrnuto.\n\nDo koncentračního tábora Buchenwald bylo v závěrečné fázi převezeno 693 osob, z čehož bylo v průběhu války 350 osob propuštěno a 43 jich pobyt v koncentračním táboře nepřežilo.\n\n\n\n"}
{"id": "1179287", "url": "https://cs.wikipedia.org/wiki?curid=1179287", "title": "BMW F 800 GS", "text": "BMW F 800 GS\n\nBMW F 800 GS je motocykl kategorie enduro, vyvinutý firmou BMW, vyráběný od roku 2008. Jeho předchůdcem byl jednoválcový model F 650 GS.\n\nMenší model označený F 650 GS má stejný objem motoru, ale liší se sníženým výkonem motoru na 52 kW a 75 Nm, sníženou výškou sedla o 60 mm, předním kolem 19 palců a o 6 kg nižší hmotností. Má stejně jako větší enduro BMW R 1200 GS, které ale používá pro BMW typický motor typu boxer, dělený přední světlomet a zobákovitý přední blatník. Praktické střední cestovní enduro využitelné jak pro městský provoz, tak pro delší výlety a díky dostatečnému výkonu i pro provoz po dálnici.\n\n\n"}
{"id": "1179291", "url": "https://cs.wikipedia.org/wiki?curid=1179291", "title": "Pomalá televize", "text": "Pomalá televize\n\nPomalá televize (též slow television či slow TV) je televizní program, který vysílá zdánlivě obyčejné události ze života lidí, zvířat, rostlin a strojů. Na počátku 21. století jej zpopularizovala norská televize NRK, když v roce 2009 začala vysílat 7hodinovou cestu vlakem.\n\nTento koncept je modernizací pomalého filmu z roku 1963 umělce Andy Warhola \"Sleep\", v němž básník John Giorno spí 5 hodin a 20 minut. 27. listopadu 2009 norská televize NRK vysílala pohled z kabiny strojvůdce na 7hodinové cestě železniční tratí Bergensbanen. 16. června 2011 živě začala vysílat cestu lodě rozvážející poštu MS Nordnorge (1996) z Bergenu do Kirkenesu, která trvala 134 hodin.\n\nObě vysílání se setkala s rozsáhlým zájmem Norů i zahraničních médií a zaznamenala velký úspěch, když sledovanost předčila všechna očekávání a stanice NRK2 zaznamenala rekord ve sledovanosti.\n\nPopularitou norského fenoménu pomalé televize se nechali inspirovat i tvůrci z jiných zemí. Americké televize Travel Channel a LMNO Cable Group plánují vysílat dvanáctihodinovou panoramatickou výpravu „Slow Road live“. BBC připravuje celý Slow TV seriál.\n\nV letech 2009–2013 vysílala norská veřejnoprávní televize NRK několik programů slow TV. Norský výraz \"Sakte-tv\" (pomalá tv) se v roce 2013 norským slovem roku. Na rok 2017 plánují program, který bude mapovat tři tisíce sobů při jejich jarní migraci. \n\n\n\n\n\n\nV Česku začali s konceptem pomalé televize v roce 2015 v projektu Slow TV na Playtvak.cz. V lednu 2019 se původní tým pomalé televize přestěhoval na internetovou Mall.TV. Zde nabízí živé přenosy pro fanoušky letadel, vlaků, lodní dopravy, zvířat a netradičních lidských aktivit. \n\n\nČeská Slow TV na rozdíl od norské své pořady vysílá na internetu. Sledovanost se pohybuje ve stovkách tisíc zhlédnutí za měsíc.\n\n"}
{"id": "1179296", "url": "https://cs.wikipedia.org/wiki?curid=1179296", "title": "Václav Hora", "text": "Václav Hora\n\nVáclav Hora (9. září 1873 Kozojedy – 17. ledna 1959 Praha) byl český právník, odborník na civilní proces. Byl profesorem Právnické fakulty UK a dvakrát jejím děkanem.\n\nNarodil se do rodiny malorolníka. Po maturitě v Plzni roku 1892 studoval práva na české právnické fakultě v Praze a na univerzitě v Lipsku. Promován doktorem práv byl roku 1898. Po ukončení studií působil v justici, nejdříve jako soudní adjunkt v Novém Boru, po habilitaci v oboru civilního soudního řízení roku 1907 přešel do Prahy k vrchnímu zemskému soudu a roku 1910 byl jmenován soudcem. Už o rok později ale soudnictví opustil, neboť byl jmenován mimořádným a v roce 1916 řádným profesorem procesního práva občanského.\n\nPo vzniku Československa se na ministerstvu unifikací podílel na sjednocování občanskoprávních procesních předpisů, pracoval též v oblasti organizace československých soudů a působil u československo-maďarského rozhodčího soudu. Byl řádným členem České akademie věd a umění i Šafaříkovy akademie v Bratislavě. V letech 1919–1920 a 1936–1937 byl také děkanem Právnické fakulty Univerzity Karlovy. V roce 1926 si postavil Řevnicích u Prahy vilu, kam často s manželkou jezdil a kde byl členem místního okrašlovacího spolku. Roku 1939 odešel na odpočinek a do Řevnic se úplně přestěhovali. Po válce se načas na fakultu vrátil, únor 1948 ale znamenal definitivní konec činnosti na univerzitě, ačkoli ještě v roce 1953 byl jmenován akademikem a doktorem právních věd.\n\nProfesor Hora se zabýval občanským právem procesním, zvláště úpravou exekucí a odvolacího řízení. Věnoval se též sjednocení československého právního řádu či otázkám soudcovské nezávislosti. Jeho spis o odvolání z roku 1915 získal Cenu Josefa Hlávky a jeho třídílné \"Československé civilní právo procesní\" z let 1922–1924 se dočkalo dalších dvou vydání a znovu vyšlo v roce 2010. Psal také často do časopisu \"Právník\" nebo \"Sborníku věd právních a státních\".\n\n\n"}
{"id": "1179301", "url": "https://cs.wikipedia.org/wiki?curid=1179301", "title": "Sovětský fotbalový pohár", "text": "Sovětský fotbalový pohár\n\nSovětský fotbalový pohár (rusky: \"Кубок СССР по футболу\") byla fotbalová pohárová vyřazovací soutěž v Sovětském svazu. Soutěž byla založena v roce 1936, zanikla v roce 1991 po rozpadu Sovětského svazu.\n\nNejúspěšnějším týmem byl s deseti prvenstvími klub Spartak Moskva.\n\nZdroj: \n\n\n"}
{"id": "1179306", "url": "https://cs.wikipedia.org/wiki?curid=1179306", "title": "Magnesia Litera 2016", "text": "Magnesia Litera 2016\n\nMagnesia Litera 2016 je 15. ročník cen Magnesia Litera. Vyhlášení vítězů proběhlo 5. dubna 2016. Přihlášek bylo 347.\n\n\n\n\n\n\n\n\n\n\n"}
{"id": "1179310", "url": "https://cs.wikipedia.org/wiki?curid=1179310", "title": "Gigi Hadid", "text": "Gigi Hadid\n\nJelena Noura „Gigi“ Hadid (* 23. dubna 1995, Los Angeles, Kalifornie) je americká topmodelka. Za poslední dva roky se řadí mezi 10 nejžádanějších modelek světa. Objevila se na titulních stránkách časopisu Vogue pro mnoho zemí, včetně Československé verze Vogue. Od roku 2015 vystupuje na nejznámější přehlídce spodního prádla Victoria Secret Fashion Show.\n\nGigi Hadid, rozená Jelena Noura Hadid, se narodila 23. dubna 1995 v Los Angeles. Její matka, Yolanda Foster, je bývalá modelka a její otec, Mohamed Hadid, je realitní magnát. Neméně slavná sestra Bella Hadid se také věnuje modelingu. \n\n\"Gigi\" je její umělecké jméno, často brané i jako přezdívka. Několik měsíců chodila s Joem Jonasem. Když Zayn Malik 23. března 2015 opustil skupinu One Direction i svoji přítelkyni Perrie Edwards z Little Mix, začal chodit právě s Gigi.\n"}
{"id": "1179315", "url": "https://cs.wikipedia.org/wiki?curid=1179315", "title": "Sovětský Superpohár", "text": "Sovětský Superpohár\n\nSovětský Superpohár (rusky: \"Кубок сезона\") byla nepravidelná sovětská fotbalová soutěž, která zahrnovala pouze jediné utkání ročně (v sezónách 1984 a 1985 dva zápasy).\n\nPrávo na účast v ní si vybojovali vítězové sovětské ligy a národního poháru z předešlého ročníku těchto soutěží (příklad: Superpoháru 1981 se účastnil mistr ligy 1980 a vítěz národního poháru 1980).\n\nZdroj:\nLegenda:\n\nZdroj: \n\n"}
{"id": "1179321", "url": "https://cs.wikipedia.org/wiki?curid=1179321", "title": "Sovětský ligový pohár", "text": "Sovětský ligový pohár\n\nSovětský ligový pohár (rusky: \"Кубок Федерации футбола СССР\", Pohár Fotbalové federace SSSR) byla fotbalová ligová pohárová vyřazovací soutěž v Sovětském svazu. Soutěž byla založena v roce 1986, zanikla v roce 1990.\n\nNejúspěšnějším týmem byl s dvěma prvenstvími klub Dněpr Dněpropetrovsk.\n\n\nZdroj: \n\n\n"}
{"id": "1179322", "url": "https://cs.wikipedia.org/wiki?curid=1179322", "title": "Salarjevo (stanice metra v Moskvě)", "text": "Salarjevo (stanice metra v Moskvě)\n\nSalarjevo () je stanice moskevského metra. Na jihozápadním konci linky Sokolničeskaja je konečnou stanicí. Pojmenována byla po vesnici Salarjevo, která zde stávala předtím, než se Moskva v roce 2012 rozrostla jihozápadním směrem.\n\nStanice byla otevřena 15. února 2016 jako součást úseku Rumjancevo – Salarjevo. Do 20. června 2019 byla jižní konečnou. Je součástí stejnojmenného dopravního uzlu, který byl otevřen 22. dubna 2019.\n\n"}
{"id": "1179326", "url": "https://cs.wikipedia.org/wiki?curid=1179326", "title": "Čtyřdobý zážehový motor", "text": "Čtyřdobý zážehový motor\n\nČtyřdobý zážehový motor je spalovací motor, u něhož je směs paliva a vzduchu ve válci zapálena (zažehnuta) elektrickou jiskrou, kterou obvykle vytvoří zapalovací svíčka. Tím se liší od vznětového motoru, kde dochází k samovznícení vstříknutého paliva samotnou teplotou stlačeného vzduchu.\n\nČtyřdobý zážehový motor vynalezl v roce 1876 Nicolaus Otto. Ve čtyřdobém zážehovém motoru se na výkonu podílí každý válec jen čtvrtinu doby. Proto má řada motorů čtyři válce. Jeden z nich je vždy v pracovní fázi, takže se kliková hřídel plynule otáčí. Použití více válců vede k překrývání pracovních fází jednotlivých válců a k plynulejšímu otáčení klikové hřídele.\n\nPohyb pístu nahoru a dolů pomocí ojnice je přímočarý pohyb pístu převeden na rotační pohyb klikové hřídele. Tento pohyb je dále veden do převodovky automobilu, otáčení vrtule letadla, atd… Spalování je vysoce exotermní chemická reakce uvolňující velké množství tepla, což zvyšuje tlak odváděných plynů. Plynné produkty reakce mají větší tlak než směs paliva a vzduchu, čímž se „výfukový efekt“ zvětšuje. Rozdíl v tlaku plynů znamená, že velikost síly vyvíjené výfukovými plyny, které tlačí píst nahoru, je větší, než velikost síly nutné ke stlačení původní směsi paliva a vzduchu. Práce vykonaná motorem je dána rozdílem těchto dvou sil.\n\n\n\n\n"}
{"id": "1179354", "url": "https://cs.wikipedia.org/wiki?curid=1179354", "title": "Alfa Horologii", "text": "Alfa Horologii\n\nAlfa Horologii je nejjasnější hvězda v souhvězdí Hodin. Tato hvězda je oranžový obr spektrální třídy K2III.\n"}
{"id": "1179383", "url": "https://cs.wikipedia.org/wiki?curid=1179383", "title": "Nekomerční marketing", "text": "Nekomerční marketing\n\nNekomerční neboli sociální marketing se stejně jako komerční marketing snaží působit na emoce, tzn. šokovat, překvapit, dojmout či rozesmát, ale navíc angažuje množství známých osobností, které zvyšují důvěryhodnost propagovaných ideálů. Vychází z předpokladu, že pokud reklama umí přimět lidi k nákupu, dokáže také změnit jejich chování, a nejen to nákupní. \n\nV odborné literatuře je nekomerční marketing chápán jako plánování, organizování, realizace a kontrola marketingové strategie a aktivit nekomerčních organizací, nestátních a zájmových organizací, ekologických hnutí a charitativních organizací, které ve své komunikaci s cílovými zájmovými skupinami velice intenzivně využívají všechny formy sociální reklamy, zejména však sociální marketingové kampaně. \n\nV podstatě jde o jednu z marketingových aplikací, která využívá technik komerčního marketingu k ovlivnění sociálního chování. Upozorňuje zejména na nebezpečí pohlavních nemocí, užívání alkoholu a drog, ale také například na problematiku domácího násilí, sexuálního zneužívání či lidských práv obecně.\n\nV současné době je možné se setkat i s jistou terminologickou nejasností při vymezení obsahu pojmů nekomerční marketing, sociální reklama a cause-related marketing, spíše známý pod zkratkou CRM. Přesto, že se tyto pojmy ve své praktické aplikaci překrývají, každý z nich souvisí se specifickou oblastí marketingové praxe i teorie. Sociální reklama je specifický typ reklamy a je využívána neziskovými organizacemi a státními složkami jako komunikační nástroj sociálního (nekomerčního) marketingu. CRM je vnímán jako marketingová snaha podniku o vytvoření veřejného spojení s určitou společenskou nebo charitativní záležitostí či organizací za účelem propagace produktů nebo služeb společnosti a získání peněžních prostředků pro danou záležitost či organizaci. \nZa reálné počátky nekomerčního marketingu lze považovat už středověk, kdy se na sebe církevní, sociální, zdravotní a vzdělávací organizace snažily upoutat pozornost a měnit či ovlivňovat názory, chování lidí. \n\nMyšlenku sociálního marketingu nahodil jako první v roce 1952 G. D. Wiebe, který ve svém článku Public Opinion Quarterly položil řečnickou otázku: „Proč nemůžete prodat bratrství a racionální myšlení tak, jako mýdlo?“. Sociální marketing jako disciplína se začal rozvíjet v USA až počátkem 70. let minulého století s jasným cílem snížit sociální problémy lidstva. V roce 1971 poprvé použili termín sociální marketing Philip Kotler a Gerald Zeltman v časopise Journal of Marketing, kde popisují použití marketingových principů a technik ke zlepšení sociálních sporů, nápadů, ale i chování. Nejúspěšnější a zároveň první kampaní v USA, týkající se sociálního marketingu, byla kampaň na podporu prodeje válečných (a později spořících) dluhopisů neziskové organizace Ad Council. Neméně úspěšná byla také sociální marketingová kampaň Rosie The Riveter – We Can Do It!, zaměřená na podporu nástupu žen do amerického průmyslu, na místa mužů bojujících za oceánem.\n\nPrvní zprávy o sociálním marketingu se do České republiky dostaly koncem 80. let minulého století díky monografii Richarda R. Manoffa, která byla zaměřená na zdravotnickou problematiku a jejíž název byl „Nový imperativ veřejného zdravotnictví“. Sociální marketingová kampaň byla zaměřena na prevenci chorob srdce a cév s důrazem zejména na zdravé a nevhodné výživy. Sociální reklama a sociální marketingové kampaně, jak je známe dnes, se začaly v České republice objevovat především po změně politického režimu v roce 1989, přičemž mezi první sociální marketingové kampaně patřily „Suvenýr z Prahy, který si nikdo nechce přinést domů“, která byla zaměřena na úklid exkrementů psů z ulic a kampaň „Jenom vůl nedá přednost zebře“, která podporovala přednost chodců na přechodech.\n\nSociální marketingové kampaně bývají realizovány ve čtyřech hlavních oblastech:\nSociální marketingové kampaně nemají pouze podobu mediálních reklamních kampaní, ale využívají také různé netradiční prostředky, které často mají povahu events (demonstrace, happeningy, apod.) Pro dosažení cílů v některých oblastech mohou být takové kampaně mnohem účinnější než kampaně klasické, jelikož dokáží více vtáhnout cílovou skupinu „do děje“ a na její členy emocionálně zapůsobit.\n\nNizozemská organizace Cordaid spustila v roce 2007 kampaň „Little Money, Big Difference“. Fotografie byly vystavovány na billboardech, v přeplněných nákupních centrech, barech, restauracích a tomu podobných místech. Cílem kampaně bylo vyvést lidi z jejich pohodlné zóny a konfrontovat je se spotřebitelským chováním. Kampaň vyvolala pozitivní i negativní ohlasy, nakonec vyhrála na reklamním festivalu v Cannes stříbrného lva a  doteď ji jako výukový materiál používají reklamní školy.\n\nMezinárodní kampaň „Praví muži si dívky nekupují“ upozorňovala na obchodování s bílým masem, zejména co se týče žen a dívek. Pod kampaní byl podepsán tehdejší manželský pár Demi Moore a Ashton Kutcher a v televizních spotech vystupovaly takové hvězdy jako Sean Penn (Praví muži vědí, jak používat žehličku), Jamie Foxx (Praví muži vědí, jak používat dálkové ovládání), Justin Timberlake (Praví muži preferují důkladné oholení), Bradley Cooper (Praví muži vědí, jak připravit jídlo) a mnoho dalších.\nHumorným způsobem pojala svoji nekomerční kampaň nezisková organizace AIDES, která pro varování před virem HIV využila animované postavičky, kocoura jménem Smutley. V epizodě nazvané „Ocas do větru“ ukazuje svého hrdinu, jak si „hraje“ se vším, co se jen trochu hýbe. Kampaň připravila agentura Goodby Silverstein & Partners.\n\nNejvětší celostátní kampaň Ministerstva dopravy České republiky byla zaměřená na věkovou skupinu řidičů do 25 let a nejčastější příčiny jejich dopravních nehod. Kampaň probíhala prostřednictvím televizních obrazovek a zejména internetu s cílem představit lidem situace, do kterých se mohou za volantem dostat, pokud se nebudou chovat v souladu s dopravními předpisy. Jednotlivé spoty této kampaně končí smrtí cestujícího ve vozidle. Záměrem kampaně bylo ovlivnit chování mladých řidičů negativním působením, respektive vyvoláním negativních emocí a varovat před hrozícím nebezpečím na silnicích.\n"}
{"id": "1179387", "url": "https://cs.wikipedia.org/wiki?curid=1179387", "title": "Michal Bystrov", "text": "Michal Bystrov\n\nMichal Bystrov (* 30. listopadu 1979, Praha) je český novinář, spisovatel, překladatel, písničkář a básník. Absolvoval VOŠ při Konzervatoři Jaroslava Ježka (hudebně dramatický obor). Studium bohemistiky na FF UK neukončil.\n\nV novinářské profesi se zabývá zejména kulturou a hudební publicistikou. Začínal jako elév v Českém rozhlase. Mezi lety 1999 a 2013 publikoval stovky recenzí, portrétů, rozhovorů, reportáží a sloupků v Lidových novinách. Pracoval také jako redaktor domácí a zahraniční rubriky, píše o historii. Velkou část článků uveřejnil v LN, Deníku, Reflexu a UNI.\n\nK okruhu autorů časopisu UNI patří od roku 2007, autorem Reflexu je od roku 2015. Další spolupráce: Xantypa (2002), Respekt (2004–2006), Rádio Česko (2011), Crossroads (2011–2012), Aktuálně (2014), Rock & Pop (2013–2015), Rock & All (2015–2017), Reportér (2015–2017), Tři veteráni (2017), Dotyk (od roku 2017).\n\nZaměstnání: redaktor domácího zpravodajství Hospodářských novin (2007), redaktor kulturní rubriky centrální redakce Deníku (2008–2009), redaktor ČRo 7 (2011), redaktor kulturní rubriky Lidových novin (2013), redaktor zahraničního zpravodajství centrální redakce Deníku (2017-2018), vedoucí kulturní rubriky centrální redakce Deníku (od roku 2018).\n\nAutorsky se prosadil knižní trilogií \"Příběhy písní\" o historii starých zlidovělých skladeb (Galén 2009–2015). Je autorem básnických sbírek \"Sebevražda čápem\" a \"Šrám na kytaře\", variací na texty starých bluesmanů \"Blues na rozcestí\" a knížky básní pro děti \"Nech ten mech\", kterou ilustroval Petr Nikl (Nejkrásnější česká kniha roku 2014 v kategorii Literatura pro děti a mládež). Spolu s Gitou Zbavitelovou přeložil texty Boba Dylana v knize \"Lyrics/Texty 1962–2001\".\n\nOd roku 2004 překládal hudební biografie (Tom Waits, Beatles, Pink Floyd, Bob Dylan, Led Zeppelin, Paul Simon, Freddie Mercury, Bruce Springsteen). Časopisecky publikoval překlady poezie Michaela Ondaatjeho, Richarda Brautigana, Charlese Bukowského a Kennetha Rexrotha.\n\nOd roku 2010 je členem sdružení Osamělí písničkáři. Spolu s Janem Řepkou stál u vzniku akce Karlínský Open Mic (později Vinohradský Open Mic a Open Mic Potrvá). Skládá hudbu, píše texty, hraje na kytaru a foukací harmoniku. Vystupuje sám i s kapelou, kromě vlastní tvorby a zhudebňování českých básníků píše i texty pro jiné interprety. Dramaturgicky se podílel na úspěšném projektu Wabi & Ďáblovo stádo. Album \"Wabi & Ďáblovo stádo: Příběhy písní\" (Supraphon /Tranzistor 2014) je volně inspirováno jeho stejnojmennými publikacemi.\n\nV roce 2016 sestavil obsáhlou antologii Od samomluvy k chóru aneb Písniček se držte! s podtitulem Čtení o české lidové a zlidovělé písni. V roce 2017 se stal editorem knihy Neučesané vzpomínky Vladimíra Bystrova. Roku 2019 přišel s knihou literárně historických bádání Příběhy spadlé pod stůl (a zametené pod koberec).\n\nMichalův dědeček Nikolaj Bystrov - absolvent práv, novinář a překladatel, československý občan ruského původu - pracoval před válkou na ministerstvu zahraničí. Po osvobození byl z Prahy odvlečen sovětskou tajnou policií a strávil deset let v sibiřském gulagu. Potomek britsko-německého rodu usazeného počátkem 19. století v Rusku byl synem okružního soudce V. N. Bystrova, vnukem profesora Vojensko-lékařské akademie N. I. Bystrova a synovcem Nicholase Johnsona, tajemníka velkoknížete Michaila II. Alexandroviče. V červnu 1918, měsíc před carskou rodinou, byli velkokníže i jeho pobočník zavražděni bolševiky na Urale ve městě Perm.\n\nSyn Nikolaje Bystrova, Michalův otec Vladimír Bystrov (1935–2010) byl významným filmovým novinářem. Od roku 1972 nemohl svobodně publikovat a živil se jako tlumočník a překladatel. Po revoluci stál u vzniku Syndikátu novinářů ČR, časopisu Reflex a deníku Noviny. Později založil vydavatelství Bystrov & synové. Od roku 1993 vedl výbor Oni byli první, shromažďující svědectví o osudech lidí odvlečených po válce z ČSR do sovětských pracovních táborů. Stal se prvním držitelem Ceny Rudolfa Medka, v roce 2007 mu byl propůjčen Řád TGM.\n\nMichalovou matkou je známá novinářka Marta Bystrovová (Švagrová), dlouholetá vedoucí kulturních rubrik Svobodného slova, Týdne a Lidových novin. Žurnalistice se věnoval i jeho starší bratr Vladimír, bývalý šéfredaktor časopisu Strategie, dnes partner mediální agentury Bison & Rose a vydavatel časopisu Marketing & Media.\n\n\n\n\n\n\n\n"}
{"id": "1179389", "url": "https://cs.wikipedia.org/wiki?curid=1179389", "title": "Baunatal", "text": "Baunatal\n\nBaunatal je město v německém zemském okresu Kassel ve spolkové zemi Hesensko. Vzniklo teprve v roce 1966 a žije zde obyvatel.\n\nV roce 1999 město hostilo populární hesenský festival Hessentag (v překladu \"Hesenský den\").\n\nBaunatal se nachází na jihu zemského okresu Kassel v údolí řeky Fuldy. Na západě a severovýchodě sousedí s malým horským pásmem Habichtswaldem a na jihu s 413 m vysokým vrchem Baunsberg. Samotné město dostalo jméno podle řeky Bauna, která protéká přes město a pokračuje od severozápadu na jihovýchod, kde se v obci Guntershausen vlévá do Fuldy. Guntershausen je malá obec, která spadá právě pod Baunatal.\n\nBaunatal na severu hraničí s obcí Schauenburg, na východě s Fuldabrückem, na jihovýchodě s Guxhagenem, na jihu s obcí Edermünde a na západě s městem Niedenstein.\n\nFirma Volkswagen Kassel byla postavena v roce 1957 v bývalých prostorách společnosti Henschel v Altenbauně. Výroba byla zahájena v roce 1959 a již rok po tom počet zaměstnanců přesáhl 6 000. Kvůli tak velkému náporu nároky na oblast a bydlení rostly. V důsledku toho byly vesnice Altenbauna, Altenritte a Kirchbauna spojeny pod názvem Baunatal, čímž vznikla větší obec. Stalo se tak 1. ledna 1964.\n\n1. července 1966 byl k Baunatalu připojen Großenritte, tím pádem Baunatal získal od spolkové země Hesensko privilegia města. Prvním starostou nově založeného města se stal Horst Werner a Baunatal měl v té době 11 705 obyvatel, přičemž počet zaměstnanců továrny Volkswagen činil asi 13 400 lidí. O dva roky později, konkrétně 27. listopadu 1968, získalo město i vlastní znak.\n\nNejzajímavějším místem města je Stadtmuseum; vlastivědné muzeum v obci Altenritte (součást Baunatalu od roku 1964). V muzeu se většina výstav týká 20. století a témata se týkají prvních železničních staveb, historií Heschelské zbrojovky, každodenního života během nacismu a historie továrny Volkswagen. Další trvalým tématem je i rozvoj Baunatalu od roku 1966.\n\nHeimatmusesum je další vlastivědné muzeum v obci Altenritte. Muzeum přináší pohled na životní a pracovní život lidí v Baunatalu koncem 19. století a začátkem 20. Je zde k vidění historická kovárna nebo truhlářství.\n\nHünstein je kulturní památkou v Großenritte (součást Baunatalu od roku 1966). Jedná se o menhir z křemence, který během 3. a 4. století př. n. l. sloužil k rituálům.\n\nBaunatal s městem Kassel spojen autobusy. Město má také svoji vlastní autobusovou síť s názvem \"StadtBus Baunatal\". Krom toho, čtvrti Rengershausen a Gunterhausen jsou součástí sítě železnic. Samotné Baunatal je napojen na dálnice A7, A44 a A9.\n\nBaunatal je napojen na dálnici A 7 , A 44 a A 49 .\n\nBaunatal podepsal smlouvy o spolupráci s těmito městy:\n\n"}
{"id": "1179390", "url": "https://cs.wikipedia.org/wiki?curid=1179390", "title": "Diskmag", "text": "Diskmag\n\nDiskmag (z angličtiny, kde jde o hovorovou variantu spojení ) je magazín distribuovaný na disketách nebo CD nosičích, pro jehož čtení jsou užívány počítače. Povětšinou byly diskmagy ve formě svébytného počítačového programu, který upravoval grafickou podobu a rozvržení obsažených textů a umožňoval jejich listování. Diskmagy byly populární v 80. a 90. létech. Často byly součástí nosičů přibalovaných k počítačovým tištěným časopisům a nejčastěji pojednávaly o příbuzných tématech jako jsou počítačové hry nebo konkrétní typy počítačů a jejich svět, např. Amiga. V současné době nahradily diskmagy až na výjimky magazíny na internetu, v souvislosti s jeho širokým rozšířením.\n\nV Československu byl vydáván diskmag Guru. Později v Česku byl vydáván například diskmag Pařenište, Realtime, KLAN, Narsil nebo Engine, na Slovensku pak Bonus, Slanina a další.\n"}
{"id": "1179391", "url": "https://cs.wikipedia.org/wiki?curid=1179391", "title": "Stephan Schröck", "text": "Stephan Schröck\n\nStephan Markus Cabizares Schröck (* 21. srpna 1986, Schweinfurt, Západní Německo) je německo-filipínský fotbalový záložník, hráč německého klubu SpVgg Greuther Fürth. Na mládežnické úrovni reprezentoval Německo, v seniorské kategorii je reprezentantem Filipín.\n\n\nSchröck nastupoval za německé mládežnické reprezentace U18, U19 a U20. S německým týmem do 19 let se v roce 2005 zúčastnil Mistrovství Evropy U19 v Severním Irsku, kde mladí Němci podlehli v semifinále Francii 2:3.\n\nV A-mužstvu reprezentace Filipín debutoval v roce 2011.\n\n"}
{"id": "1179397", "url": "https://cs.wikipedia.org/wiki?curid=1179397", "title": "Johann Kaim", "text": "Johann Kaim\n\nJohann Kaim (2. listopadu 1798 Glöckelberg – 10. listopadu 1875 Glöckelberg), byl rakouský politik německé národnosti z Čech, během revolučního roku 1848 poslanec Říšského sněmu.\n\nNarodil se v Glöckelbergu (později Zvonková) na Šumavě. Pocházel z původně korutanského rodu, který v Glöckelbergu patřil mezi nejstarší rodiny. Vychodil školu v Glöckelbergu. V září 1837 se oženil v Polné na Šumavě s Marií Fuchsovou. Usadil se v Meisetschlagu, odkud pocházela manželka, a převzal zde zemědělské hospodářství. Měli jediného syna Mathiase, který ale zemřel krátce po narození. V roce 1842 se stal rychtářem.\n\nUvádí se jako majitel rolnického hospodářství v obci Meisetschlag (česky Míšňany nebo Myšňany poblíž v současnosti zaniklého Mladoňova), též jako zemědělec v Krumlově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Český Krumlov. Tehdy se uváděl coby majitel hospodářství. Řadil se k sněmovní levici. Ve volbách porazil Felixe Schwarzenberga. Kaim získal 119 ze 158 hlasů, zatímco krumlovský starosta Franz X. Goll 24 hlasů a Schwarzenberg jen 5 hlasů. Ve prospěch Kaima hrál fakt, že voličstvo v tomto okrsku tvořili hlavně rolníci. Patřil mezi deset poslanců z Čech, reprezentujících rolnický stav. Na Říšském sněmu se profiloval jako \"sebevědomý, energický a výřečný poslanec\". Biografický lexikon Rakouského císařství z roku 1877 ovšem poslance Kaima popisuje jako \"hrubého a opilého rolníka, který byl později pro urážku majestátu trestně stíhán\". Šlo o incident z 5. listopadu 1848, kdy měl Kaim v podnapilém stavu v krumlovském hostinci Zum weißen Lamm pronášet urážlivé výroky na adresu císaře Ferdinanda, Alfreda Windischgrätze a Felixe Schwarzenberga. V lednu 1849 ovšem parlamentní výbor odmítl zbavit Kaima imunity a stíhání bylo ukončeno.\n\nV roce 1870 zemřela jeho manželka. Kaim potom prodal hospodářství v Meisetschlagu a závěr života strávil u rodiny svého mladšího bratra v rodném Glöckelberg. Zde v listopadu 1875 zemřel na žaludeční katar. V roce 1922 byla na jeho bývalém statku v Meisetschlagu odhalena pamětní deska.\n"}
{"id": "1179398", "url": "https://cs.wikipedia.org/wiki?curid=1179398", "title": "Ceres-La Salle FC", "text": "Ceres-La Salle FC\n\nCeres-La Salle Football Club, zkráceně Ceres FC, je filipínský fotbalový klub založený roku 2012 ve městě Bacolod v provincii Negros Occidental. V sezóně 2016 hraje nejvyšší filipínskou ligu United Football League – Division 1. Domácím hřištěm je Panaad Stadium s kapacitou 15 500 míst.\n\n\n"}
{"id": "1179399", "url": "https://cs.wikipedia.org/wiki?curid=1179399", "title": "Vodárna Kolín", "text": "Vodárna Kolín\n\nVodárna s věžovým vodojemem v Kolíně byla vybudována v roce 1930 podle projektu Jana Hráského a Františka Jandy. Stojí na mírném návrší v ul. Míru na Pražském předměstí, v západním intravilánu města Kolína. Věžový vodojem vysoký 45 m je výraznou dominantou města viditelnou z širokého okolí. Od roku 2010 je chráněn jako kulturní památka České republiky. Rekonstrukcí z roku 2015 byl vodojem přebudován na rozhlednu a zpřístupněn veřejnosti.\n\nPůvodní vodovod v Kolíně, tzv. Štítarský vodovod byl vybudován v letech 1896 – 1904 podle projektu významného českého hydrologa Ing. Jana Hráského. Při jeho rekonstrukci a rozšíření byl v letech 1928 – 1930 vybudován nový vodovod, napájený ze dvou studní z oblasti Štítarského potoka z hloubky 28 a 35 m. Nad větší studnou byla postavena čerpací stanice o výkonu 2400 l/min., která dopravovala vodu do 45 m vysokého věžového vodojemu o objemu 450 m³, postaveného podle projektu Ing. Jana Hráského a architekta Františka Jandy. Celou stavbu vodovodního systému, včetně vodojemu, řídili Ing. F. Uher z Peček a Ing. Pucek. Čerpací stroje a další technologická zařízení dodaly strojírny ČKD. Třetí vrtaná studna, hluboká 40 m byla vyhloubená pro posílení vodních zdrojů v roce 1945, zhruba 200 m od čerpací stanice. Po rekonstrukci vodovodu a vybudování vodárenského zařízení zásoboval vodojem prakticky celé město (kromě Zálabí a několika ulic na Kutnohorském předměstí).\n\nV roce 1977 byl provoz vodojemu zastaven a technologická část byla demontována. Po roce 1990 objekt několikrát změnil majitele a chátral. V roce 2005 jej koupilo město Kolín za cca 2,7 mil. Kč a hledalo pro 45 metrů vysokou věž využití. Koncem roku 2010 byl vodojem prohlášen za technickou památku a zapsán do Ústředního seznamu kulturních památek České republiky.\n\nProjekt konstruktivistické železobetonové stavby vypracoval Ing. Hráský. Končenou podobu získal vodojem úpravou projektu architektem Františkem Jandou, který navrhl ve výšce 36 m vyhlídkový ochoz podepřený betonovými sloupy se zátiším a kašnou a k němu přístupové schodiště.\nMenší rekonstrukce proběhla v roce 2012 s cílem zajistit statiku objektu a zabránit zhoršování stávajícího stavu.\n\nOd prosince 2014 do srpna 2015 proběhla kompletní rekonstrukce vodojemu a jeho přebudování na vyhlídkovou věž s muzejní expozicí podle dokumentace připravené Ing. Martinem Škorpíkem. K vyhlídkovému ochozu vede skoro 300 schodů (navrhované vybudování výtahu nebylo památkáři povoleno). Financování rekonstrukce (cca 12 mil. Kč) bylo z větší části hrazeno z ROP Střední Čechy, zbytek zajistilo město Kolín. S ohledem na finanční možnosti se v příští etapě uvažuje zřídit v přízemí objektu informační středisko a restauraci. Další úpravy jsou plánovány i v okolí věže (lavičky, stojany na kola ap.)\n\nPo rekonstrukci nabízí 45 m vysoká vyhlídková věž návštěvníkům vyhlídku z nejvyššího patra, bezbariérový ochoz s projekcí a v prostoru bývalé vodní nádrže videoprojekci s expozicí přibližující historii budovy, její technická zařízení i tematiku vody a vodárenství. Zároveň upozorňuje na industriální architekturu a turistické cíle v okolí. Opravená věž byla slavnostně otevřena 9. září 2015. \n\n"}
{"id": "1179400", "url": "https://cs.wikipedia.org/wiki?curid=1179400", "title": "Wenzel Kaulich", "text": "Wenzel Kaulich\n\nWenzel Kaulich (30. prosince 1790 Dolní Vernéřovice – 24. července 1869 Horní Vernéřovice) byl rakouský politik německé národnosti z Čech, během revolučního roku 1848 poslanec Říšského sněmu.\n\nPůsobil jako obchodník, majitel hospodářství a starosta. Uvádí se jako obchodník v obci Horní Vernéřovice, též jako obchodník a majitel hospodářství v Broumově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Broumov. Tehdy se uváděl coby obchodník a majitel hospodářství . Řadil se k sněmovní pravici.\n"}
{"id": "1179401", "url": "https://cs.wikipedia.org/wiki?curid=1179401", "title": "Fedor Kromer", "text": "Fedor Kromer\n\nFedor Kromer (\"cca 1819\" – 5. září 1871 Cheb) byl rakouský soudce a politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako auskultant zemského soudu. Později byl prezidentem zemského soudu v Chebu. Do této funkce byl jmenován na přelomu června a července 1871. Předtím zastával post rady vrchního zemského soudu v Praze.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Česká Kamenice. Tehdy se uváděl coby auskultant zemského soudu. Řadil se k sněmovní levici.\n\nZemřel v září 1871 ve věku 52 let.\n"}
{"id": "1179402", "url": "https://cs.wikipedia.org/wiki?curid=1179402", "title": "Kaim (rozcestník)", "text": "Kaim (rozcestník)\n\nKaim může znamenat:\n\n"}
{"id": "1179403", "url": "https://cs.wikipedia.org/wiki?curid=1179403", "title": "Antonín Kučera (politik)", "text": "Antonín Kučera (politik)\n\nAntonín Kučera, též Anton Kutschera, byl rakouský politik z Čech, během revolučního roku 1848 poslanec Říšského sněmu.\n\nV červnu 1848 byl velitelem příbramské posily vyslané na pomoc pražskému povstání. Roku 1849 se uvádí jako magistrátní rada v Příbrami.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Příbram. Tehdy se uváděl coby magistrátní rada. Řadil se k sněmovní pravici.\n"}
{"id": "1179404", "url": "https://cs.wikipedia.org/wiki?curid=1179404", "title": "Antonín Kučera", "text": "Antonín Kučera\n\nJméno a příjmení Antonín Kučera má více nositelů:\n\n"}
{"id": "1179405", "url": "https://cs.wikipedia.org/wiki?curid=1179405", "title": "Mlýnecký potok", "text": "Mlýnecký potok\n\nNázev Mlýnecký potok má více vodních toků:\n\n"}
{"id": "1179406", "url": "https://cs.wikipedia.org/wiki?curid=1179406", "title": "Josef Hrabák (montanista)", "text": "Josef Hrabák (montanista)\n\nJosef Hrabák (13. dubna 1833, Sirá – 15. července 1921, Příbram) byl český montanista a vysokoškolský pedagog. Byl též předním činovníkem Klubu českých turistů, psal vlastivědné publikace.\n\nNarodil se v Siré u Zbiroha v početné rodině. Vystudoval plzeňské gymnázium a Báňskou akademii v Banské Štiavnici. Po krátkém působení na Ředitelství státních dolů lesů a statků v Banské Štiavnici a v soukromé společnosti v chorvatské Tergovske Goře se dále věnoval pedagogické dráze na báňských akademiích v Leobenu a poté, od roku 1867 v Příbrami. Tam se stal nejprve zastupujícím a od roku 1871 řádným profesorem, tuto funkci vykonával 28 let, než odešel na odpočinek. V letech 1879 až 1880 a 1885 až 1888 byl ředitelem příbramské báňské akademie.\n\nAbsolvoval množství studijních cest, mnohdy se svými posluchači. Zveřejnil více než čtyři desítky odborných publikací a příruček, věnoval se též metrologii, hornické a technické terminologii nebo historii hornictví a hutnictví. Vynikla jeho v Berlíně vydaná příručka \"Hilfsbuch für Dampfmaschinen-Techniker\" o stavbě parních strojů z roku 1883. Byl spolupracovníkem Riegrova slovníku naučného a později Ottova slovníku.\n\nV roce 1888 byl jmenován vrchním horním radou.\n\nJosef Hrabák byl pravděpodobně přítomen založení Klubu českých turistů v Praze v červnu 1888, 16. března 1889 spoluzakládal Klub českých turistů v Příbrami a o tři roky později se stal jeho předsedou. Absolvoval řadu cest, při kterých popsal okolí Příbrami, a výsledkem byl výpravný knižní \"Průvodce po Příbrami a okolí\", vydaný v roce 1893, jehož byl redaktorem. Publikace ale nepřinesla jen poznatky o místopisu, ale podrobný vlastivědný popis, včetně závěrečné části věnované dějinám zdejších dolů.\n\n"}
{"id": "1179409", "url": "https://cs.wikipedia.org/wiki?curid=1179409", "title": "Josef Quitensky", "text": "Josef Quitensky\n\nJosef Quitensky, též uváděn jako Josef Quitenský, Josef Quitenski, Josef Kvitensky, nebo Josef Květenský (13. února 1799 Litrbachy – 8. září 1866 Litrbachy) byl rakouský politik německé národnosti z Čech, během revolučního roku 1848 poslanec Říšského sněmu.\n\nNarodil se roku 1799 do rodiny rolníka Mathause a Kathariny.\n\nRoku 1849 se uvádí jako majitel hospodářství v obci Litrbachy (Lauterbach). Byl etnickým Němcem. Stabilní katastr roku 1839 ho uvádí s přídomkem Mertal jako majitele usedlosti čp. 171 v Litrbachu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Litomyšl. Tehdy se uváděl coby majitel hospodářství. Na mandát rezignoval 1. ledna 1849 s poukazem na domácí poměry a úmrtí v rodině. V březnu 1849 ho v parlamentu nahradil František Švestka.\n\nZemřel v září 1866 ve věku 67 let. V matrice uveden jako Joseph Květenský. 10. prosince 1866 zdědila usedlost v Litrbachu v hodnotě 10 536 zlatých rakouského čísla jeho manželka Kateřina.\n"}
{"id": "1179410", "url": "https://cs.wikipedia.org/wiki?curid=1179410", "title": "Pustý potok", "text": "Pustý potok\n\nNázev Pustý potok má více vodních toků:\n\n"}
{"id": "1179412", "url": "https://cs.wikipedia.org/wiki?curid=1179412", "title": "Kozlovský potok", "text": "Kozlovský potok\n\nNázev Kozlovský potok má více vodních toků:\n\n"}
{"id": "1179414", "url": "https://cs.wikipedia.org/wiki?curid=1179414", "title": "Pořadí dílů seriálu Simpsonovi při české premiéře", "text": "Pořadí dílů seriálu Simpsonovi při české premiéře\n\nToto je seznam dílů seriálu \"Simpsonovi\" v pořadí, v jakém jeho prvních dvanáct řad uvedla Česká televize při české premiéře. Americký animovaný televizní seriál \"Simpsonovi\" (v originále \"The Simpsons\") nebyl při svém prvním uvedení odvysílán v původním pořadí, nejen že bylo promícháno pořadí dílů v jedné řadě, ale několik dílů bylo dokonce přesunuto do jiné řady. Seznam platí pouze pro premiérové uvedení, při reprízách už bylo zvoleno jiné pořadí a kolem roku 2010 už začalo být dodržováno pořadí americké s díly na příslušném místě v příslušné řadě. V přehledu jsou české premiérové vysílací řady označeny římskou číslicí (i když u několika prvních řad nebylo toto číslo v programech uváděno). Od XIII. řady výše bylo nadlouho dodrženo pořadí jako při americké premiéře, až v XXIII. řadě došlo opět k odchylce.\n\nSimpsonovi jsou epizodický seriál, kde změna pořadí dílů většinou nehraje roli, ale k několika zvláštnostem v českém pořadí došlo:\n\n\n\n"}
{"id": "1179415", "url": "https://cs.wikipedia.org/wiki?curid=1179415", "title": "Mirko Stieber", "text": "Mirko Stieber\n\nMirko Stieber (* 3. ledna 1945) je český spisovatel a dramatik, žijící v Praze.\n\nMirko Stieber se narodil v pražské stavitelské rodině. Jeho otec však mohl dokončit studia na Českém vysokém učení technickém až po válce. Dědeček, bývalý stavební podnikatel (jeho firma postavila například dnešní americkou residenci či budovy ruské a čínské ambasády v Praze), architekt a president Inženýrské komory, přišel po únoru 1948 o svou firmu, zámek i lesy a byl (v akci B, buržousti z Prahy ven) vyhoštěn s celou svou rodinou do vysídleného pohraničí. A jen díky důrazné přímluvě odborářů a komunistů z jeho vlastní firmy mohla jeho rodina zůstat v Praze a jeho vnuk (který chtěl být lesníkem, ale dostal na vybranou stát se horníkem či kominíkem) se mohl vyučit řemeslu v Průmstavu, dědečkově bývalé stavební firmě.\n\nPředtím však značnou část svého dětství prožil u rodičů své matky v Podkrkonoší. Druhý dědeček, bývalý továrník, zakladatel lomnického letiště, předseda leteckého a loveckého klubu, také nezahořkl. Sochařil, maloval, psal pohádky a svého vnuka vedl k lásce k přírodě, myslivosti, umění, koním, psům, včelám … a tak ho pro příští život výrazně ovlivnil.\n\nMirko Stieber se po vyučení (s novým „ dělnickým“ profilem) dostal na průmyslovou školu, kterou však později opustil. Začal psát povídky (otištěné v Literárních novinách, Studentu, Mladém světě, Trnu, Sešitech atp.) hrát amatérské divadlo. Střídal, leckdy po několika měsících, nejrůznější povolání. Jezdil se sanitkou, s několika cirkusy. Pracoval v lese, jako osvětlovač v divadle, cihlář, závozník, topič, plavčík.\nPo maturitě na večerním gymnasiu studoval (kvůli odkladu vojny) jeden měsíc na Strojní fakultě Českého vysokého učení technického, a potom pět nádherných let scenáristiku a dramaturgii na Filmové fakultě Akademie múzických umění (FAMU). Krátce pak byl scenáristou na Barrandově, ale brzo dal výpověď. odešel na volnou nohu a věnoval se psaní divadelních, televizních a rozhlasových her.\n\nNejkrásnější vzpomínky má na čas, kdy mohl být při zkouškách svědkem, jak Miroslav Macháček režíruje jeho hru „Poslední prázdniny“ s herci Hrušínským, Růžkem, Petrovickou, Havelkovou, Svojtkou, Štěpánkem, Medveckou, Turbovou, Štepničkou a Čápem v Národním divadle.\n\nPo „listopadu“ převzal starost o vrácené rodinné lesy a splnil si tak svůj dávný „lesnický“ sen. A navíc mohl mít své koně, psy, včely a věnovat se létání. Když se mu lesní hospodářství podařilo s pomocí odborníků odvodnit, zašetřit, vylepšit, opravit staré rybníky a postavit dva nové, přiletěla z Ameriky tetička a lesy (které ji jeho dědeček kdysi věnoval) prodala. Stejně, jako po „únoru“ jeho předci, nezahořkl, opustil lesovnu a začal se opět věnovat psaní. S vírou, že se mu ještě podaří vytvořit něco dobrého a krásného.\n\nDivadlo\n\n\nTelevizní hry\n\nRozhlasové hry   \n\n\"Chlapáci\" (1975), \"Dva\" (1977), \"Srdeční slabost\" (1980), \"Babí léto\" (1981), \"Nejkrásnější román na světě\" (1981), \"První povídka\" (1982), \"Absolutní nesmysl\" (1982), \"V mezipatře\" (1983), \"První rande\" (1983), \"Uprostřed mostu\" (1985), \"Noční výlet\" (1983), \"Sledovaný objekt\" (1987), \"Po bitvě\" (2014)\n\nBeletrie\n\n"}
{"id": "1179419", "url": "https://cs.wikipedia.org/wiki?curid=1179419", "title": "Tymošenkova teorie ohybu nosníku", "text": "Tymošenkova teorie ohybu nosníku\n\nTymošenkova teorie ohybu nosníku (přepisem z ruštiny Timošenkova teorie, též \"Bresseho-Tymošenkova teorie\") je teorie umožňující přibližně popsat ohyb nosníku. Teorie vychází ze dvou předpokladů o deformaci nosníku:\n\n\nNa základě těchto předpokladů lze deformaci nosníku zcela popsat pomocí relativního posunutí a natočení průřezů nosníku. Od klasické Bernoulliho–Navierovy hypotézy ohybu nosníku se Tymošenkova teorie liší odstraněním předpokladu o zachování kolmosti průřezů nosníku na osu nosníku. Díky tomu poskytuje Tymošenkova teorie přesnější popis deformace a namáhání nosníku, což se projevuje především v případech, kdy příčné rozměry nosníku nejsou zanedbatelně malé vůči rozměru podélnému nebo když frekvence příčného kmitání nosníku je natolik vysoká, že příčné rozměry nosníku již nejsou zanedbatelně malé vůči délce příčné vlny. Nevýhodou Tymošenkovy teorie, oproti teorii Eulerově-Bernoulliho, je vyšší počet deformačních charakteristik a tím i komplikovanější charakter řešení. \n\nPřesnější popis ohybu nosníku, než poskytuje Tymošenkova teorie, nabízí teorie ohybu nosníku s méně omezujícími předpoklady o deformaci nosníku, např. Levinsonova teorie či teorie Reddyho, popřípadě postupy založené na popisu deformace dvoj- či trojrozměrného kontinua. Ekvivalentem Tymošenkovy teorie pro popis ohybu desek je teorie Reissnerova-Mindlinova.\n\nTeorie je pojmenována podle Stepana Prokopovyče Tymošenka, ukrajinského inženýra a profesora inženýrské mechaniky na Stanfordově univerzitě,< který je autorem knihy \"Kurs teorii uprugosti: Steržni i plastinki\" z roku 1916, kde je tato teorie popsána.\n\nV případě, že se nosník prohýbá v jedné rovině a nedochází ke kroucení nosníku, což platí například u izotropního nosníku se symetrickým průřezem, který je vystavený zatížení působícímu v rovině symetrie, lze dle předpokladů teorie popsat posuv bodů nosníku pomocí vztahů\n\nkde formula_4 je posuv ve směru osy nosníku, formula_5 je průhyb nosníku a formula_6 je posuv ve směru kolmém na rovinu průhybu a osu nosníku, formula_7 je posuv ve směru osy nosníku na ose nosníku formula_8, formula_9 je kolmá vzdálenost od osy nosníku měřená v rovině průhybu a formula_10 je natočení průřezu nosníku kolem osy formula_11. \n\nDiferenciální rovnice popisující chování nosníku a správný tvar okrajových podmínek lze odvodit pomocí d'Alembertova principu pro deformovatelné těleso. Podle něj pro těleso bez jednostranných vazeb v kterémkoli okamžiku platí, že součet práce vnitřních sil, vnějších sil a práce setrvačných sil vykonané na jakémkoli geometricky přípustném poli posunutí, jež nezávisí na čase a vztahuje se ke stavu tělesa v daném okamžiku, se rovná nule:\n\nkde formula_13 označuje práci a formula_14 označuje variaci, tj. hodnotu související s jakoukoli geometricky přípustnou deformací nosníku, popsanou pomocí libovolných geometricky přípustných posuvů formula_15 a formula_16 a natočení formula_17.\nV případě nosníku se spojitým příčným zatížením platí (zatížení na konci nosníku nemění tvar výsledných diferenciálních rovnic)\n^2+ c_{\\mathrm{L}}^2 + \\frac{\\kappa c_{\\mathrm{S}}^2A}{k^2I}\\right) \\pm\\sqrt{ \\left(\\kappa c_{\\mathrm{S}}^2+ c_{\\mathrm{L}}^2 + \\frac{\\kappa c_{\\mathrm{S}}^2A}{k^2I} \\right)^2-4\\kappa c_{\\mathrm{S}}^2c_{\\mathrm{L}}^2} }{2} }\\.</math>\n\nRychlost šíření vlnění je tedy závislá na vlnové délce – dochází k disperzi vlnění. Pro vlnové délku blížící se v limitě nule je rychlost šíření vlnění konečná, čímž se Timošenkova teorie liší od teorie Eulerovy-Bernoulliho. To platí i pro grupovou rychlost. Z výše uvedeného vztahu je také patrné, že existují dva typy vlnění, které se šiří různou rychlostí.\n\nV případě statického ohybu lze rovnice () a () převést na rovnice vhodnější pro řešení\n\nU nosníku s konstantním průřezem lze pak psát\n\nPro vetknutý nosník (konzolu) s konstantním průřezem, který je vystavený spojitému konstantnímu svislému zatížení, lze integrací rovnic () a () při užití okrajových podmínek\nzískat řešení\n\nMaximální průhyb lze vyjádřit ve tvaru\n\nkde člen v závorce představuje součinitel zpřesňující hodnotu průhybu získanou pomocí klasické Eulerovy-Bernoulliho teorie.\n\nPro nosník s obdélníkovým průřezem pak lze psát \n\nkde formula_24 je šířka a formula_25 výška průřezu. Obdobný vztah platí i pro nosník z ortotropního materiálu, jehož hlavní materiálová osa je rovnoběžná s osou nosníku. Z uvedeného vztahu je zřejmé, že vliv smykové deformace se výrazněji projeví u krátkých nosníků či nosníků z materiálů, jejichž modul pružnosti ve smyku je výrazně menší než modul pružnosti v tahu.\n\nOpravný smykový součinitel formálně udává poměr mezi rovnoměrnou poměrnou příčnou smykovou deformací nosníku, dle předpokladů Tymošenkovy teorie, a velikostí posouvající síly\npřičemž pro formula_27 Tymošenkova teorie odpovídá Rayleighově teorii kmitání nosníku. Pokud se nejedná o rovinný ohyb nosníku, je zapotřebí znát alespoň dva obecně různé korekční součinitele.\n\nNěkdy se pojem opravný smykový součinitel užívá pro jeho převrácenou hodnotu, tj.\nviz např. .\n\nOpravný smykový součinitel lze chápat jako nástroj pro úpravu předpovědí chování nosníků dle Tymošenkovy teorie tak, aby co nejlépe odpovídaly výsledkům experimentů, či předpovědím dle přesnějších teorií. Velikost součinitele obecně závisí na tvaru a velikosti průřezu, materiálových vlastnostech, zatížení a okrajových podmínkách nosníku a frekvenci kmitání nosníku.\n\nVýpočtové postupy jsou založeny na různých principech, např:\n\n\nTeorii kmitání nosníku, jež zohledňuje smykovou deformaci a moment setrvačnosti průřezů nosníku, publikoval v roce 1859 Jacques Antoine Charles Bresse, profesor na École Nationale des Ponts et Chaussées. Bresse odvodil soustavu diferenciálních rovnice popisující podélné a příčné kmitání slabě zakřiveného nosníku, ale tuto teorii ve své knize nepoužil pro řešení konkrétních problémů. Bresse nezavedl pojem korekční smykový součinitel, ale pracoval s příčnou tuhostí vyjádřenou součinem Youngova modulu pružnosti, formula_30, a blíže nespecifikovaného součinitele formula_31. \n\nTymošenko publikoval svoji teorii v ruštině v roce 1916 a v angličtině v roce 1920, nicméně obvykle je citována anglická verze z roku 1921. Tymošenko se zabýval příčným kmitáním prizmatických nosníků, přičemž doplnil existující Rayleighovu teorii kmitání nosníku z roku 1877 zahrnující vliv rotační setrvačnosti průřezu nosníku o korekci na smykovou deformaci nosníku. Na příkladu vlastní frekvence kmitání nosníku s obdélníkovým průřezem a s podepřenými konci ukázal, že vliv smykové deformace na velikost vlastní frekvence je výraznější než vliv rotační setrvačnosti, přičemž oba vlivy klesají se vzrůstající vlnovou délkou a vzrůstajícím poměrem délky a výšky nosníku. Opravný smykový součinitel, označený formula_32, formula_33 či formula_34, Tymošenko stanovil na základě předpokladu, že smyková deformace po průřezu nosníku odpovídá smykové deformaci na ose nosníku stanovené pomocí přibližné Žuravského teorie. Tento postup je však sporný, neboť závisí na volbě vztažné osy nosníku a neposkytuje dostatečně přesné hodnoty smykové součinitele. \n\nVe svém článku Tymošenko Bresseho teorii nezmiňuje. Zmínku o Bresseho knize, avšak ne o Bresseho teorii, lze u Tymošenka najít v jeho pojednání o historii nauky o pružnosti a pevnosti z roku 1953.\n\nVe svém článku z roku 1922 se Tymošenko zabýval kmitáním nosníku s obdélníkovým průřezem, jehož tloušťka je velmi malá (stav rovinné napjatosti) nebo velmi velká (stav rovinné deformace), přičemž k nosníku přistupoval jako k dvojrozměrnému kontinuu. Odvodil vztah pro vlastní frekvenci kmitání a srovnal jej se vztahem dle teorie ze svého předcházejícího článku. Poté ještě srovnal vztah pro vlastní frekvenci kmitání válcového nosníku dle Pochhammera se vztahem pro válcový nosník dle teorie ze svého dřívějšího článku. Pochhammerův vztah je aproximací exaktního řešení problému trojrozměrného kmitání nekonečně dlouhého nosníku s kruhovým průřezem.\n\nK popularizaci své teorie Tymošenko později přispěl svými knihami.\n\nV anglicky psané literatuře upozornil na existenci Bresseho teorie nejpozději v roce 1893 Karl Pearson v knize \"A history of the theory of elasticity and of the strength of materials from Galilei to the present time\". V souvislosti s Tymošenkovou teorií pak na Bresseho teorii upozornili Mindlin a Deresiewicz v roce 1953.\n\nKorekce Eulerovy-Bernoulliho teorie zohledňující vliv smykové deformace na statický ohyb nosníku, která je identická s korekcí dle Tymošenka, byla publikována už v roce 1858 profesorem stavebního inženýrství a mechaniky na University of Glasgow Williamem Rankinem.\n\n"}
{"id": "1179425", "url": "https://cs.wikipedia.org/wiki?curid=1179425", "title": "Albert Weber", "text": "Albert Weber\n\nAlbert Weber (* 24. října 1957, Schaffhausen, Švýcarsko) je švýcarský umělec. Jeho práce jsou kombinací abstrakce a realismu v jednom obraze (weberismus). Práce olejovými barvami, akrylem, špachtlí, kovem, betonem, diamantem, zlatem, stříbrem, žulou, tvoří skulptury, instalace a současné umění.\n\nAlbert Weber vyrůstal v Neuhausenu a Schaffhausenu. První stupeň školy navštěvoval v Neuhausenu, druhý v Schaffhausenu. Poté v letech 1973 až 1977 absolvoval Uměleckou školu v Curychu (Kunstgewerbeschule Zürich). Svá díla vystavoval na různých domácích i mezinárodních výstavách a v muzeích.\nAlbert Weber žije dnes v kantonu Curych.\n\nK nejdůležitějším dílům Alberta Webera patří kromě jiných abstraktní série „Novinové texty a umění“, zhotovené výtvarní technikou oleje a akrylu. (např.: TWO BLUE HANDS, 2001). Částečně abstraktní série prací „Umění a zvířata“ ve formě zdeformovaných objektů (např.: MUSIC SHOE RED, 2003). Série rukou, představující nejrůznější zobrazení pozic rukou a znamení rukama ve formě olejových obrazů (např.: VICTORY YELLOW, 2005). Série zvířat, zobrazující reálné a abstraktní zvířecí podoby v olejové malbě kombinované s barevnými poli, vytvořenými špachtlí (weberismus) – (např. PODICEPS CRISTATUS, 2006).\n\nNové práce jsou „REVOLUTION“, 2011, „CHE GUEVARA“ realizované špachtlí a železnými hřebíky a skulptura/instalace „HIGH HEEL MEN“, 2012, „BARACK OBAMA“, polyester, světelná instalace a různé materiály. Další realistické i abstraktní díla kombinované ve formě témat olejových obrazů vznikla v letech 2010 až 2014.\n\n\n\n\nSpirit of Art – Vídeň 2015, Mezinárodní výstava současného umění, 25. až 28. června 2015 v Národopisném a uměleckém muzeu Vídeň (Volkskunde- & Kunstmuseum Wien); z 60 uměleckých děl od 24 umělců z Rakouska, Spojených arabských emirátů, Belgie, Německa, Francie, Mexika, Španělska, Švédska, Izraele, Argentiny, Slovenska a Švýcarska obdržel Albert Weber od odborné poroty / kurátor 1. cenu\n"}
{"id": "1179426", "url": "https://cs.wikipedia.org/wiki?curid=1179426", "title": "Désirée Švédská", "text": "Désirée Švédská\n\nDésirée Švédská (* 2. června 1938, Solna) je švédská princezna a baronka Silfverschiöld.\n\nNarodil se 2. června 1938 v paláci Haga jako dcera prince Gustava Adolfa Švédského a jeho manželky princezny Sibyly Sasko-Kobursko-Gothajské. Je pojmenována podle první švédské královny z rodu Bernadotte Désirée Švédské.\n\nDne 31. května 1964 oznámila své zasnoubení s baronem Nilsem Augustem Silfverschiöldem, synem barona Carla Silfverschiölda a jeho manželky Madeleine Bennich. Svatba proběhla 5. června 1964 v Sankt Nikolai kyrka ve Stockholmu. Z důvodu sňatku s nižším šlechticem přišla o oslovení \"Její královská Výsost\" a proto jí král předal oslovení \"Princezna Désirée, baronka Silfverschiöld\". Podle švédské ústavy nemá ona ani její potomci právo na trůn.\n\nSpolu mají tři děti:\n\nV listopadu roku 1960 Désirée se svou sestrou princeznou Birgittou Švédskou navštívila USA jménem svého dědečka krále Gustava. VI. Adolfa z důvodu 50. výročí Americko-skandinávské nadace.\n\nPrincezna žije na zámku Koberg a na zámku Gasevadholm v Hallandu. Podílí se na švédských akcí královské rodiny.\n\n\n\nZahraniční vyznamenání\n\n"}
{"id": "1179427", "url": "https://cs.wikipedia.org/wiki?curid=1179427", "title": "Bond Minicar", "text": "Bond Minicar\n\nBond Minicar byla řada automobilů se třemi koly, které vyráběla v letech 1949 až 1966 britská firma Bond Cars (do roku 1963 Sharps Commercials Ltd).\n\nS plány vozů přišel konstruktér Lawrence Bond — první typy měly podobu kabrioletu, později se vozy vyráběly i se zastřešenou karosérií. Šlo o lidová vozidla skromných rozměrů s nízkou spotřebou: jejich váha se pohybovala od 140 do 305 kilogramů a dosahovala maximální rychlosti 88 km/h. Jejich úspěch byl dán tím, že v té době byly tříkolky zatíženy nižší spotřební daní a také bylo snazší na ně získat řidičské oprávnění. Karosérie byla vyrobena původně z hliníku, v polovině padesátých let výrobce přešel na sklolaminát. Vůz byl poháněn vzduchem chlazeným motorem Villiers, spojeným s předním kolem válečkovým řetězem.\n\nV roce 1962 byla sazba daně na tříkolá a čtyřkolá vozidla sjednocena, což vedlo k poklesu prodeje a výroba Minicarů byla ukončena v listopadu 1966. Celkem se vyrobilo 24 482 vozů.\n\n\n"}
{"id": "1179429", "url": "https://cs.wikipedia.org/wiki?curid=1179429", "title": "František Vavřínek (právník)", "text": "František Vavřínek (právník)\n\nFrantišek Vavřínek (4. října 1877 Jičín – 14. května 1944 Praha) byl český právník, státovědec a profesor ústavního práva na právnické fakultě Univerzity Karlovy v Praze.\n\nNarodil se do rodiny advokáta. Po absolvování gymnázia v Jičíně se zapsal na českou právnickou fakultu v Praze, kde byl roku 1901 promován doktorem práv. Pak jako kandidát advokacie získal více než roční praxi u pražského zemského soudu a následně odešel na studijní pobyt do Heidelbergu, Freiburgu a Lipska. Zde se pod vlivem učení Jellineka a Mayera rozhodl věnovat státnímu (správnímu a ústavnímu) právu. Po návratu do Prahy se roku 1905 na české právnické fakultě habilitoval v oboru všeobecného a rakouského státního práva. Poté opět absolvoval studijní cestu po Velké Británii (Oxford a Cambridge) a Švédsku, aby byl v Praze roku 1909 jmenován mimořádným a v roce 1915 řádným profesorem. Kromě toho dvakrát, 1918–1919 a 1935–1936, zastával úřad děkana právnické fakulty a byl členem České akademie věd a umění.\n\nHojně publikoval, často např. ve \"Sborníku věd státních a právních\", jehož byl spoluredaktorem. Ve svém díle se mj. zabýval rozlišováním mezi soukromým a veřejným právem, přičemž tento dualismus podporoval jako tradiční součást kontinentální právní kultury a dostával se tak do opozice vůči brněnské právní škole, která jej popírala.\n\n\n"}
{"id": "1179431", "url": "https://cs.wikipedia.org/wiki?curid=1179431", "title": "Chyby", "text": "Chyby\n\nChyby ( Chybie, \"Chybi\") jsou vesnice v jižním Polsku ve Slezském vojvodství v okrese Těšín. Leží na území Těšínského Slezska v centru tzv. Žabího kraje. Spolu s obcemi Mnich, Frelichov, Záboří a Záříčí tvoří gminu Chyby. V minulosti poměrně důležité hospodářské středisko severovýchodního Těšínska spjaté původně s rybníkářstvím a později cukrovarnickým průmyslem. Železniční uzel na Severní dráze císaře Ferdinanda (trať Přerov – Ostrava – Krakov/Katovice).\n\nPrvní zmínka o obci pochází z roku 1568. V listině těšínského knížete Václava III. Adama, obsahující potvrzení prodeje louky těšínskému měšťanu Jakubu Frančkovi a povolení pro něj založit další rybníky, se objevilo označení \"Zeleny Chyb\" (ve smyslu „les“, „hvozd“). To se týkalo zalesněné oblasti kolem potoka Bajerka, která je na mapách z 19. století označována jako \"Wald Zeleny\" (zelený les).\n\nSprávní hranice Chyb byly poprvé určeny v 17. století. Postupná proměna místní krajiny a vývoj obce od 18. století byly spjaty s vysycháním rybníků a stavěním na jejich místě nových domů. Pole po vyschlých rybnících představovala v 19. století čtvrtinu území obce. Dodnes je na podobě uliční sítě viditelný obrys dávných hrází. Protíná je vytyčená někdy v první polovině 19. století císařská silnice Jasenice – Strumeň, která se stala hlavní osou vesnice. V sousedních vesnicích (mj. Jilovnice a Drahomyšl) existují početné rybníky pořád a celá oblast je nazývána Žabí kraj. Zmíněná silnice je ve východní části vsi (směrem k Jasenici) lemována přes dvěma sty dubů, které byly v roce 1993 prohlášeny za přírodní památku.\n\nStěžejní událostí v dějinách Chyb 19. století bylo zprovoznění v roce 1855 vlakové stanice na Severní dráze císaře Ferdinanda, hlavní tratí spojující Vídeň přes východní i severní Moravu a Slezsko s Krakovem a Haličí. V roce 1884 se Těšínská komora rozhodla postavit v obci cukrovar. Po dalších víc než sto let zaměstnávaly většinu obyvatelstva právě železnice a cukrovarské závody.\n\nNa sklonku 19. století se obec Chyby formálně skládala se dvou částí: Chyby Ves (v jejích hranicích Tarlisko a Chodniczny) a Neuteich (nový rybník) s Beňovcem. Kromě toho existovaly okrajové osady Żabiniec (kolem stejnojmenného rybníku) a Zowiść (Zawisti). Podle sčítání lidu z roku 1900 žilo v Chybech 1 231 obyvatel. 73,8 % uvedlo jako obcovací řeč polštinu (včetně těšínského nářečí), 16,7 % němčinu a 5,1 % češtinu. 89 % se hlásilo ke katolictví, 3,5 % k evangelické církvi a 4,7 % k judaismu.\n\nPo rozdělení Těšínska v roce 1920 se Chyby ocitly na polské straně a byly připojeny k autonomnímu slezskému vojvodství.\n\nV letech 1911 až 1925 existovala úzkorozchodná lokálka (resp. meziměstská tramvaj) spojující nádraží v Chybech s blízkou Strumení a tamní cihelnou (městečko nebylo tenkrát na železniční síť vůbec napojeno). Lokálka byla zrušena poté, co vznikla nová železniční trať Chyby – Strumeň – Slezské Pavlovice. Její výstavba souvisela s rozdělením Těšína a snahou zkrátit cestu mezi polským Těšínem a novým správním centrem, tedy Katovicemi. V meziválečné době byla navíc postavena trať Chyby – Skočov – Visla, což z vesnice učinilo železniční uzel.\n\nPo německém útoku na Polsko v září 1939 se Chyby spolu s celým polským Slezskem staly součástí Třetí říše. V zimě 1945 zde probíhaly urputné boje mezi Wehrmachtem a Rudou armádou. Samotná vesnice byla obsazena 11. února během tzv. strumeňské bitvy, později se však fronta až do dubna zastavila hned za Strumení a Drahomyšlí.\n\n11. prosince 1945 Chyby spolu s Mnichem, Frelichovem, Zábořím a Záříčím vytvořily dodnes existující gminu (správní obec). Mezi lety 1975 až 1998 patřily k Bílskému vojvodství.\n\nV roce 1955 byla na Visle postavena Goczałkowická přehrada. Tím vzniklá nádrž zaplavila část Frelichova a Záříčí.\n\nV roce 1969 založil v obci místní rodák Franciszek Dzida Amatérský filmový klub \"Klaps\". Natočil několik desítek filmů a získal přes 60 cen a vyznamenání, mj. Zlatou medaili Mezinárodní unie nezávislého filmu UNICA. Dzidův příběh se stal námětem filmu Krzysztofa Kieślowského \"Amator (Amatér)\". S Chyb pocházel také známý polský herec Henryk Machalica (1930-2003).\n\nV roce 2009 byl chybský cukrovar uzavřen novým soukromým majitelem Südzucker AG, který výrobu přenesl do Polské Cerekve na Ratibořsku. I železniční provoz byl v počátcích 21. století podstatně omezen a na trati do Strumeně v letech 2004 až 2018 dokonce úplně zastaven.\n\n"}
{"id": "1179432", "url": "https://cs.wikipedia.org/wiki?curid=1179432", "title": "Naučná stezka Jáchymovské peklo", "text": "Naučná stezka Jáchymovské peklo\n\nNaučná stezka Jáchymovské peklo je trasa pro pěší turistiku vyznačená v okolí Jáchymova. V roce 2001 byla otevřena a v roce 2015 obnovena. Naučná stezka je připomínkou pracovních táborů pro těžbu uranu ze 40.–50. let 20. století, zároveň však obsahuje informace o historii města, okolní přírodě a ekologii. Trasa stezky má 12 panelů a pět QR kódů odkazjících na web s popisem dané zastávky. Stezka vede po žluté a ke konci modré turistické trase a má celkovou délku 8,5 kilometru. Stezka je střední obtížnosti, vzhledem k horským podmínkám dané lokality není vhodná pro návštěvu v zimním období.\n\nIniciátorem vzniku stezky byl jáchymovský Hornický spolek Barbora, kterému se podařilo získat podporu karlovarské pobočky Konfederace politických vězňů, města Jáchymova, okresního a krajského úřadu. Na samotné realizaci projektu se podílel rovněž okresní Klub českých turistů v Karlových Varech. Hotová naučná stezka byla otevřena roku 2001.\n\nV letech 2014–2015 spolek Političtí vězni.cz provedl obnovu naučné stezky, jejíž některé panely již byly značně poničeny. Obnova stezky spočívala především v instalaci nových panelů s aktualizovaným a doplněným obsahem v nové grafice. Na tvorbě obnovené stezky se podíleli dobrovolníci, pamětníci, historici a pracovníci krajského muzea. Obnovená naučná stezka byla otevřena 27. června 2015 v Den památky obětí komunistického režimu. Úvodní tabuli slavnostně odhalili kmotři stezky Hana Truncová, Zdeněk Mandrholec a František Wiendl. Následovala komentovaná túra po stezce a večerní „Koncert pro Jáchymov“ se skupinou The Tap Tap.\n\nTrasa naučné stezky vede okruhem po žluté turistické značce. Začíná panelem Naučná stezka Jáchymovské peklo (1) umístěným u památníku Křížová cesta ke svobodě před kostelem svatého Jáchyma a svaté Anny v Jáchymově. Trasa pokračuje do kopce kolem mincovny a po schodišti k panelu Důl Svornost (2). Odtamtud stezka půl kilometru stoupá lesem kolem panelů Štola č.1 (3) a Mauthausenské schody (4) až nahoru na plošinu, na které stával pracovní tábor Svornost (5). Trasa pokračuje cca 1,2 kilometru po vrstevnici k panelu Městský rybník (6), odkud půl kilometru stoupá k prostorám bývalého pracovního tábora Nikolaj (7). Od něj se jde asi 700 metrů po zpevněné cestě kolem panelu Lesní porosty Jáchymovska (8) až do míst, kde stojí pozůstatky dolu Eduard (9). Právě na dole Eduard pracovali vězni z tábora Nikolaj. Od dolu Eduard cesta klesá k Heinzovu rybníku (10) a pokračuje cca 1 kilometr údolím Eliášského potoka k panelu tábory Eliáš (11) s odbočkou ke Skautskému kříži (12, QR kód). Následuje kilometrové stoupání k zastávce tábor Rovnost (13, QR kód) a infopanelu Důl a tábory Rovnost (14). Zbývajících 1,3 kilometru směřuje po modré turistické značce kolem zastávky Švýcar (15, QR kód) a kaple Matky Boží (16, QR kód) ke kapli Panny Marie Altöttinské (17, QR kód), kde je poslední zastavení naučné stezky. Zpět do města se sestupuje kolem věže Šlikovky s pěkným výhledem na horu Klínovec s vysílačem.\n\n"}
{"id": "1179433", "url": "https://cs.wikipedia.org/wiki?curid=1179433", "title": "Augustin Beer", "text": "Augustin Beer\n\nAugustin Jindřich Beer (15. července 1815 Příbram – 7. dubna 1879 Příbram) byl český montanista, báňský inženýr a vysokoškolský pedagog.\n\nV Příbrami začal studovat na gymnáziu, které pak dokončil v Praze, a následně absolvoval báňskou akademii v Banské Štiavnici. Poté nastoupil do státních služeb. Absolvoval několik studijních cest po zahraničí a nakonec se vrátil zpět do rodné Příbrami, kde se dál věnoval odborné činnosti. V letech 1853 až 1863 byl ředitelem dolu Františka Josefa I. na Březových Horách.\n\nSouběžně se od roku 1849 věnoval pedagogické činnosti na Montánním učilišti v Příbrami, kde byl nejprve asistentem. Po krátkém působení na nové Horní škole v Příbrami, kde vyučoval budoucí důlní dozorce, se vrátil ve funkci profesora vrátil v roce 1863 na Montánní učiliště, brzy přejmenované na Báňskou akademii. V letech 1875–1878 vykonával funkci ředitele.\n\nZemřel v Příbrami a je pohřben na tamním hřbitově.\n\nV roce 1852 vydal první moderní českou báňskou příručku \"Počátkové horního měřičství\". V roce 1858 sepsal publikaci o hlubinném vrtání \"Erdbohrkunde\", která dosáhla mezinárodního významu.\n\nZejména v mládí ale vytvořil také několik básnických a dramatických děl, např. divadelní hru \"Loupežníci na Čertové hoře\" nebo báseň \"Horníkův domov\".\n\n"}
{"id": "1179434", "url": "https://cs.wikipedia.org/wiki?curid=1179434", "title": "Mokotów", "text": "Mokotów\n\nMokotów (česky také psáno \"Mokotov\") je městský obvod (\"dzielnica\") polského hlavního města Varšavy. Nachází se na levém břehu Visly jižně od středu města. Má rozlohu 35,42 km² a žije v něm 218 911 obyvatel, je tak nejlidnatějším varšavským obvodem.\n\nPrvní písemná zmínka pochází z roku 1367, název je odvozován od pruského majitele pozemků jménem Mokot nebo Mokoto. Osada byla založena na návrší okolo Služevieckého potoka, postupně se šířila do vysoušených bažin podél Visly. V 19. století se stal Mokotów výletním místem pro bohaté Varšavany a roku 1916 byl administrativně připojen k Varšavě. Prudké boje zde probíhaly za Varšavského povstání, upomíná na ně neoficiální hymna Marsz Mokotowa, která zní každodenně z místní gotické věže.\n\nTradiční průmyslovou oblastí je Służewiec Przemysłowy na západě Mokotówa, většina obvodu je však rezidenční čtvrtí, kde sídlí množství velvyslanectví a ředitelství velkých firem. Ceny nemovitostí jsou vysoké, také díky množství parků, jako je Pole Mokotowskie, Park Arkadia, Park Morskie Oko, Park Dreszera a Park Sielecki, chráněným přírodním výtvorem je Jeziorko Czerniakowskie. Významnými historickými památkami jsou Fort M, Rogatki Mokotowskie, Pałac Szustra, Folwark Sielce a Królikarnia. Na území Mokotówa sídlí Vysoká škola ekonomická ve Varšavě, Teatr Nowy, Polskie Radio, Telewizja Polska a policejní komandatura. Galeria Mokotów je největším nákupním a zábavním centrem Varšavy. Hlavní tepnou Mokotówa je ulica Puławska.\n\nČtvrť je proslulá také kvůli Mokotovské věznici na ulici Rakowiecka, v níž byli za 2. světové války i v dobách komunistického režimu vězněni i popravováni četní polští vlastenci, např. rotmistr Witold Pilecki, major Zygmunt Szendzielarz, generál August Emil Fieldorf.\n\nGórny Mokotów\n\nDolny Mokotów\n\n"}
{"id": "1179435", "url": "https://cs.wikipedia.org/wiki?curid=1179435", "title": "Dawsonit", "text": "Dawsonit\n\nDawsonit je poměrně vzácný rombický minerál ze skupiny karbonátů. Tento nerost byl objeven roku 1874 během konstrukce muzea Redpath v kampusu McGillovy univerzity. Prvně nalezený vzorek je na počest místa nalezení uchován ve sbírkách muzea Redpath. Byl pojmenován podle významného kanadského geologa sira Johna Williama Dawsona. Jeho chromem bohatý analog se jmenuje Dawsonit-(Cr), který má téměř stejné vlastnosti a jemně nafialovělou barvu.\n\nVznik je buďto hydrotermální na nízkoteplotních ložiskách, tvořící povlaky na zlomech a výplně vzniklých dutin, dále v autigenických uhlonosných břidlicích anebo v kyselých půdách na nefelín-syenitických tufech.\n\n\nTento minerál nemá žádné širší průmyslové ani ekonomické využití a tak je spíše vyhledáváným nerostem sběratelů.\n\n\nČasto se vyskytuje v asociaci s minerály jako jsou dolomit, kalcit, fluorit, křemen, aragonit, pyrit a galenit.\n\n\n"}
{"id": "1179436", "url": "https://cs.wikipedia.org/wiki?curid=1179436", "title": "Josef Velfl", "text": "Josef Velfl\n\nJosef Velfl (* 30. září 1956 Rakovník) je český historik a muzejník, ředitel Hornického muzea v Příbrami. Je autorem mnoha článků i knih z dějin příbramského regionu.\n\nJosef Velfl se narodil v Rakovníku, ale už když mu byl rok, přestěhovala se rodina do Příbrami. V roce 1975 absolvoval příbramské gymnázium a poté Pedagogickou fakultu Univerzity Karlovy.\n\nHned poté nastoupil do příbramského Hornického muzea, jehož ředitelem se v roce 1994 stal. Za jeho působení se areál muzea rozšířil o několik objektů, včetně historických dolů Anna a Vojtěch, řadu památek pomohl zachránit a expozici muzea modernizovat. Pomáhal také při budování muzea obětí komunismu, který podle jména pracovního tábora nese označení Památník Vojna.\n\nV letech 1990 až 1992 byl zmocněncem federální vlády pro analýzu událostí let 1967–1970. Založil country skupinu Bonanza.\n\nNapsal více než 200 článků do odborného tisku a je též autorem několika monografií. Podílel se i na vzniku několika dokumentárních filmů a výstav.\n\n\nTřikrát získal Medaili mezinárodního sympozia Hornická Příbram ve vědě a technice, v roce 2007 oceněn Zlatou medailí Českého báňského úřadu, v roce 2008 Medailí Středočeského kraje. Další ocenění obdržel od Armády ČR, ministerstva obrany či spolků účastníků odboje a politických vězňů. Je čestným členem Českého svazu bojovníků za svobodu. 4. dubna 2015 mu Čestné občanství udělila obec Chotilsko.\n"}
{"id": "1179437", "url": "https://cs.wikipedia.org/wiki?curid=1179437", "title": "Arnošt Wenig-Malovský", "text": "Arnošt Wenig-Malovský\n\nArnošt Wenig-Malovský, původně jen Arnošt Wenig (10. září 1883 Příbram – 21. října 1964 Jičín), byl český právník, profesor obchodního a směnečného práva a děkan Právnické fakulty Univerzity Karlovy.\n\nPocházel z tradiční učitelské rodiny, např. jeho starší bratr Karel byl profesorem klasické filologie na filosofické fakultě. Bratranec Josef Wenig byl zase akademický malíř a ilustrátor. Sám Arnošt v roce 1906 vystudoval právnickou fakultu, kde o rok později získal doktorát práv, a zpočátku získával praxi u pražského zemského soudu. Na delší dobu se ale poté stal magistrátním úředníkem. Během této doby nicméně absolvoval studijní cesty do Mnichova a Berlína a na základě výzvy profesora Hermanna-Otavského se se spisem \"O patentní licenci podle rakouského práva soukromého\" roku 1911 habilitoval v oboru obchodního a směnečného práva. Roku 1919 byl jmenován mimořádným a v roce 1924 řádným profesorem. Arnošt Wenig vydal řadu prací, např. \"O náhradnictví v právu směnečném\", především ale široce použitelnou a opakovaně vydávanou učebnici \"Příručka práva obchodního, platného v Čechách, na Moravě a ve Slezsku\".\n\nStal se členem České akademie věd a umění a kromě toho se díky sňatku se Zdeňkou Dolanskou, dcerou ministra spravedlnosti Josefa Dolanského, seznámil s mnoha významnými osobnostmi tehdejšího československého průmyslu a získal členství v řadě správních rad. Zastával též dvakrát funkci děkana právnické fakulty, ačkoli druhé funkční období bylo přerušeno 17. listopadu 1939 uzavřením všech českých vysokých škol okupačními orgány. Vrátil se proto do služeb pražského magistrátu a zároveň se zapojil do odbojové činnosti ve skupině primátora Klapky. Skupinu ale brzy rozbilo gestapo, profesor Wenig byl odsouzen na doživotí a zbytek války strávil v různých německých věznicích. Po válce začal používat své krycí jméno z doby okupace „Malovský“ jako součást příjmení. Vrátil se na fakultu, ale vzhledem k tehdejším poměrům, které obchodnímu právu příliš nepřály, začal vyučovat občanské a rodinné právo a podílel se na přípravě učebnice v těchto právních oborech. Nakonec přešel na Vysokou školu ekonomickou, kde začal zavádět tzv. podnikové právo.\n\n"}
{"id": "1179441", "url": "https://cs.wikipedia.org/wiki?curid=1179441", "title": "221. vrtulníková letka", "text": "221. vrtulníková letka\n\n221. vrtulníková letka je součástí Vzdušných sil Armády České republiky v rámci 22. základny vrtulníkového letectva na letišti Náměšť nad Oslavou.\n\nLetka vznikla dne 1. října 2008 přejmenováním 231. vrtulníkové letky, která navazovala na přerovskou 331 . vrtulníkovou letku vytvořenou 1. ledna 1995 z několika rušených útvarů v Plzni a Prostějově. Na konci roku 2013 se z jednotypové letky stala letka dvoutypová. Ve výzbroji jednotky se nachází 10 bitevních vrtulníků Mil Mi-24V (ve stavu má celkem 17 kusů) a 3 transportní vrtulníky Mil Mi-171Š.\n\nVelitelem letky je od 1.12.2016 podplukovník Petr Slíva. Ten nahradil ve funkci pplk. Martina Janďourka, který byl velitelem jednotky od 1.12.2013.\n\n221. letka se pravidelně účastní několika mezinárodních cvičení. Jedním z nich je i prestižní cvičení NATO Tiger Meet – cvičení elitních tygřích letek NATO – kde vyhrála řadu ocenění. Pro prezentaci 221. tygří letky na cvičeních NATO Tiger Meet letka přestříkává jeden z vrtulníků. S unikátně zbarveným bitevníkem Mi-24/35 stylizovaným do podoby filmového vetřelce se podařilo získat cenu za nejlepší kamufláž na cvičení tygřích letek NATO v roce 2016 ve španělské Zaragoze. Vrtulník byl pojmenován jako Mi-24/35 Alien Tiger. \n\nV listopadu roku 2018 havaroval na letišti v Náměšti nad Oslavou vrtulník Mi-24, spadl při vzletu z výšky několika metrů.\n\n<mapframe latitude=\"49.1710\" longitude=\"16.1284\" zoom=\"13\" width=\"400\" height=\"300\" align=\"center\">\n</mapframe>\n\n"}
{"id": "1179442", "url": "https://cs.wikipedia.org/wiki?curid=1179442", "title": "222. vrtulníková letka", "text": "222. vrtulníková letka\n\n222. vrtulníková letka je součástí Vzdušných sil Armády České republiky v rámci 22. základny vrtulníkového letectva na letišti Náměšť nad Oslavou.\n\nLetka formálně vznikla dne 1. prosince 2013 v souvislosti s transformací 22. základny letectva na základnu vrtulníkového letectva, ale její tradice sahá až k 1. lednu 1995, kdy byla na základně v Přerově vytvořena 332. letka dopravních a speciálních vrtulníků, vyzbrojená stroji Mil Mi-2, Mi-8, Mi-9 a Mi-17.\n\nVe výzbroji jednotky se nachází 11 vrtulníků Mi-171Š. Sedm transportních vrtulníků tohoto typu je vyzbrojeno kulomety M-134D-H Minigun nebo PKM, které dostaly v rámci jejich komplexní modernizace v souvislosti s nasazením v Afghánistánu, resp. působením ve prospěch úkolové jednotky speciálních leteckých operací SOATU (Special Operations Air Task Unit).\n\nVelitelem letky je podplukovník Robert Papš.\n\n"}
{"id": "1179443", "url": "https://cs.wikipedia.org/wiki?curid=1179443", "title": "241. dopravní letka", "text": "241. dopravní letka\n\n241. dopravní letka je součástí Vzdušných sil Armády České republiky v rámci 24. základny dopravního letectva na letišti Praha-Kbely.\n\nLetka vznikla dne 1. července 2003 jako nástupce 61. dopravní letky.\n\nVe výzbroji letky se nacházejí:\n\nHlavním úkolem letounů je přeprava osob včetně ústavních činitelů.\n\n\nVelitelem letky je od 1. října 2007 podplukovník Libor Tomolya.\n\n\n\n"}
{"id": "1179444", "url": "https://cs.wikipedia.org/wiki?curid=1179444", "title": "242. transportní a speciální letka", "text": "242. transportní a speciální letka\n\n242. transportní a speciální letka je součástí Vzdušných sil Armády České republiky v rámci 24. základny dopravního letectva na letišti Praha-Kbely.\n\nLetka vznikla rozdělením 241. dopravní letky dne 1. října 2007.\n\nVe výzbroji letky se nacházejí:\n\n\nVelitelem letky je podplukovník Miloš Domin.\n\n\n\n"}
{"id": "1179445", "url": "https://cs.wikipedia.org/wiki?curid=1179445", "title": "243. vrtulníková letka", "text": "243. vrtulníková letka\n\n243. vrtulníková letka je součástí Vzdušných sil Armády České republiky v rámci 24. základny dopravního letectva na letišti Praha-Kbely.\n\nLetka vznikla dne 1. října 2007 přejmenováním 242. vrtulníkové letky, která existovala od 1. července 2003.\n\nVe výzbroji letky se nacházejí:\n\nKromě přepravních letů letka zajišťuje:\n\nVrtulníky letky rovněž zabezpečují pohotovost k přepravě:\n\nVelitelem letky je podplukovník Ing. Radek Henkl \n\n\n"}
{"id": "1179446", "url": "https://cs.wikipedia.org/wiki?curid=1179446", "title": "Zemské volby v Sasku-Anhaltsku 2016", "text": "Zemské volby v Sasku-Anhaltsku 2016\n\nZemské volby v Sasku-Anhaltsku v roce 2016 se konaly 13. března od 8 do 18 hodin současně se zemskými volbami v Bádensku-Württembersku a v Porýní-Falci, přibližně pět let po volbách v roce 2011. Voliči rozhodovali o 105 mandátech zemského sněmu Saska-Anhaltska sídlícího v Magdeburgu, mandáty se přidělovaly poměrným volebním systémem s 5% uzavírací klauzulí.\n\nVolby vyhrála Křesťanskodemokratická unie (CDU) s 29,8 hlasů respektive s 30 mandáty, na druhé místo se dostal nováček Alternativa pro Německo (AfD) s 24,3 % a 25 mandáty, třetí skončila Levice s 16,3 % respektive 16 mandáty, čtvrtá Sociálnědemokratická strana Německa (SPD) s 10,6 % respektive s 11 mandáty a jako poslední se do parlamentu dostal Svaz 90/Zelení s 5,2 % a 5 mandáty. Těsně se nedostala Svobodná demokratická strana s 4,9 %.\n\nPo volbách byla sestavena koalice CDU, SPD a Zelených a zemským premiérem zůstal Reiner Haseloff (CDU), který předchozí volební období vedl koalici samotných CDU a SPD. Všechny parlamentní strany kromě nové AfD si pohoršily, nejvíce SPD, která ztratila bezmála 11 procentních bodů, respektive 15 křesel.\n\nVládu ve spolkové zemi obhajuje velká koalice Křesťanskodemokratické unie a Sociálnědemokratické strany Německa, které v roce 2011 získaly 32,5 % a 21,5 % hlasů, respektive 41 a 26 mandátů. Strana Levice obhajuje 23,7 %, respektive 26 mandátů, a Svaz 90/Zelení obhajuje 7,1 %, respektive 9 mandátů.\n\nZ ostatních stran, které v roce 2011 nezískaly žádné mandáty, se předpokládalo na základě předvolebním průzkumů, že do výsledků prakticky jistě zasáhne nová strana Alternativa pro Německo a hranici pěti procent by mohla překročit i Svobodná demokratická strana, která v roce 2011 získala 3,8 % hlasů.\n\n"}
{"id": "1179456", "url": "https://cs.wikipedia.org/wiki?curid=1179456", "title": "Verchňaja Pyšma", "text": "Verchňaja Pyšma\n\nVerchňaja Pyšma () je město ve Sverdlovské oblasti v Ruské federaci. Při sčítání lidu v roce 2010 měla bezmála šedesát tisíc obyvatel.\n\nVerchňaja Pyšma leží na východním kraji Středního Uralu na horním toku Pyšmy, pravého přítoku Tury.\n\nOd Jekatěrinburgu, správního střediska celé oblasti, je Verchňaja Pyšma vzdálena přibližně patnáct kilometrů na sever. Nejbližší město je Sredněuralsk sousedící s Verchňajou Pyšmou na západě, přičemž centra obou měst jsou od sebe vzdálena přibližně šest kilometrů.\n"}
{"id": "1179459", "url": "https://cs.wikipedia.org/wiki?curid=1179459", "title": "Katharina Schultens", "text": "Katharina Schultens\n\nKatharina Schultens (* 1980, Kirchen (Sieg)) je německá spisovatelka.\n\nStudovala kulturní vědy v Hildesheimu, St. Louis a Bologni a od roku 2006 pracuje na Humboldtově univerzitě v Berlíně. Tam je od roku 2012 ředitelkou \"School of Analytical Sciences Adlershof (SALSA)\". Vydává od roku 1998 texty v časopisech (Bella triste, Randnummer, Ostragehege, Sprache im technischen Zeitalter) a antologiích. Od roku 2004 také publikovala tři svazky poezie a esejů. Od roku 2007 do roku 2009 působila jako členka \"Forum der 13\". Žije v Berlíně-Kreuzbergu.\n\n\n"}
{"id": "1179460", "url": "https://cs.wikipedia.org/wiki?curid=1179460", "title": "Kirovo-Čepeck", "text": "Kirovo-Čepeck\n\nKirovo-Čepeck () je město v Kirovské oblasti v Ruské federaci. Při sčítání lidu v roce 2010 mělo přes osmdesát tisíc obyvatel.\n\nKirovo-Čepeck leží při ústí řeky Čepcy do Vjatky ve vzdálenosti přibližně třiceti kilometrů na jihovýchod od Kirova, správního střediska celé oblasti.\n"}
{"id": "1179461", "url": "https://cs.wikipedia.org/wiki?curid=1179461", "title": "Sudža (město)", "text": "Sudža (město)\n\nSudža () je město v Kurské oblasti v Ruské federaci. Při sčítání lidu v roce 2010 měla přes šest tisíc obyvatel.\n\nSudža leží na jižním kraji Středoruské vysočiny na stejnojmenné řece, přítoku Pselu v povodí Dněpru.\n\nOd Kursku, správního střediska celé oblasti, je Sudža vzdálena přibližně sto kilometrů na jihozápad.\n\nZa druhé světové války byla Sudža 18. října 1941 obsazena německou armádou a dobyta zpátky 3. března 1943 Voroněžským frontem Rudé armády v rámci třetí bitvy o Charkov.\n"}
{"id": "1179466", "url": "https://cs.wikipedia.org/wiki?curid=1179466", "title": "Brigitte Große", "text": "Brigitte Große\n\nBrigitte Große (* 21. února 1957, Vídeň) je rakouská překladatelka.\n\nStudovala filozofii, hudební vědu, sociologii a psychologii ve Vídni a Hamburku. Následně pracovala jako redaktorka. Nyní žije v Hamburku.\n\nPřekládá narativní a esejistické texty z francouzštiny a z angličtiny. Roku 1994 získala Hamburger Förderpreises für Literatur und Literarische Übersetzungen.\n\n\n"}
{"id": "1179467", "url": "https://cs.wikipedia.org/wiki?curid=1179467", "title": "Švédská mužská basketbalová reprezentace", "text": "Švédská mužská basketbalová reprezentace\n\nŠvédská mužská basketbalová reprezentace reprezentuje Švédsko v mezinárodních soutěžích v basketbalu.\n"}
{"id": "1179471", "url": "https://cs.wikipedia.org/wiki?curid=1179471", "title": "Václav Feřtek (1943)", "text": "Václav Feřtek (1943)\n\nVáclav Feřtek (* 20. prosince 1943) je bývalý český fotbalista, útočník. Po skončení aktivní kariéry působil jako trenér.\n\nV československé lize hrál za SONP Kladno. Dal 5 ligových gólů. Na vojně hrál druhou ligu za Duklu Slaný. Ve svých 17 letech byl tehdy nejmladším fotbalistou v nejvyšší soutěži. Reprezentoval Československo na dorosteneckém Mistrovství Evropy v Rumunsku v roce 1962. V sedmdesátých letech přestoupil do Příbrami. S fotbalem skončil po zranění kolena.\n\n\n"}
{"id": "1179474", "url": "https://cs.wikipedia.org/wiki?curid=1179474", "title": "Salomon Hugo Lieben", "text": "Salomon Hugo Lieben\n\nSalomon Hugo Lieben (28. dubna 1881 Praha – 10. listopadu 1942, Praha) byl jedním ze zakladatelů Židovského muzea v Praze a významnou postavou pražské židovské komunity první poloviny 20. století.\n\nSalomon Hugo Lieben se narodil 28. dubna 1881 v pražské německy hovořící rodině, jeho otec Samuel Lieben byl obchodník. V roce 1899 Salomon Hugo odmaturoval na staroměstském gymnáziu a následně odjel studovat do Německa. Zde navštěvoval frankfurtský rabínský seminář a jednotlivé judaistické přednášky na universitě v Gießenu. \n\nVe městě, kde Liebenova vysokoškolská studia započala, Frankfurtu nad Mohanem, vznikla již roku 1897 \"Společnost pro zkoumání židovských historických památek\", která si vytkla za cíl, kromě jiného, také založit židovské muzeum. Je proto velmi pravděpodobné, že pobyt ve Frankfurtu nad Mohanem inspiroval Liebenovu pozdější pražskou iniciativu. \n\nV Praze Lieben od roku 1902 pokračoval ve studiích na filosofické fakultě Karlo-Ferdinandovy univerzity. Právě probíhající asanace pražské židovské čtvrti byla zřejmě dalším impulsem, aby Lieben roku 1906 spolu s Augustem Steinem a dalšími založil \"Spolek pro založení a vydržování židovského musea v Praze\", a stal se jeho jednatelem. Již za tři roky se mohl pyšnit prvním významnějším úspěchem: Sbírka předmětů, kterou se zvláště díky jeho úsilí podařilo shromáždit, byla uznána za natolik reprezentativní, že byla, i když jen v provizorních podmínkách, vystavena.\n\nKdyž Lieben téhož roku (1909) završil svá univerzitní studia, začal pracovat jako středoškolský učitel židovského náboženství. Dalším důležitým mezníkem jeho života se stal červen 1914; tehdy se Salomon Hugo Lieben v Mariánských Lázních oženil se Sophií Adlerovou. Ačkoli se schylovalo k první světové válce, Lieben nemusel svou manželku opustit, neboť byl uznán neschopným vojenské služby. V roce 1916 se manželům narodil syn Samuel (později si změnil jméno na Jan Lomský) a rok nato Löb Gabriel (Hanuš Lomský).\n\nSalomon Hugo Lieben byl velmi činorodý. Kromě pedagogické praxe provozoval i knihkupectví, nakladatelství a antikvariát. Dále psal odborné články a publikace, recenze i hesla do německých židovských encyklopedií. Neutuchající činnost vyvíjel v rámci muzejního spolku, roku 1924 sepsal kupříkladu průvodce po expozici a o dva roky později se podílel na jejím přesunu do budovy pražského židovského Pohřebního bratrstva. Od roku 1928 byl členem památkové komise Nejvyšší rady Svazů židovských obcí náboženských v Čechách, na Moravě a ve Slezsku. \n\nJelikož se hlásil k ortodoxnímu judaismu, angažoval se v různých podobně orientovaných spolcích a institucích (např. komise dohlížející na dodávky košer masa, či přezkušující učitele). Roku 1931 se stal předsedou Pohřebního bratrstva. Teprve roku 1937 přestal Lieben zastávat funkci jednatele muzejního spolku, která mu byla přiřčena již při založení této instituce před 31 lety. Lieben nicméně neopustil muzeum zcela, pouze se přesunul do pozice 2. místopředsedy. \n\nKdyž se schylovalo ke druhé světové válce, prostíraly se před Liebenem různé možnosti jak opustit Československo, žádnou z nich však nakonec nevyužil. Stále vedl instituci, v níž se za války transformovalo Pohřební bratrstvo a i s manželkou se zapojil do katalogizace knih a stříbrných předmětů, soustřeďovaných za války do Židovského ústředního muzea. S Tobiasem Jakobovitsem se rovněž podílel na přípravě první instalace Židovského ústředního muzea ve Vysoké synagoze. Tato expozice byla věnována knihám.\n\nSalomon Hugo Lieben zemřel náhle cestou do synagogy 10. listopadu 1942 a byl pohřben na Novém židovském hřbitově na Olšanech. Jeho manželka však byla deportována v červenci roku 1943 do Terezína a na podzim roku 1944 do Osvětimi, kde byla zavražděna. Oběma Liebenovým synům se podařilo uprchnout do Velké Británie, oba se také podíleli na československých exilových aktivitách. Jan vstoupil do britské armády, Hanuš pracoval v továrně jako svářeč. Byl aktivní v rámci komunistické strany. Jeho dcera je někdejší disidentka Věra Roubalová-Kostlánová.\n\n\n\n"}
{"id": "1179476", "url": "https://cs.wikipedia.org/wiki?curid=1179476", "title": "Thajská mužská basketbalová reprezentace", "text": "Thajská mužská basketbalová reprezentace\n\nThajská mužská basketbalová reprezentace reprezentuje Thajsko v mezinárodních soutěžích v basketbalu.\n"}
{"id": "1179477", "url": "https://cs.wikipedia.org/wiki?curid=1179477", "title": "Milan Petřík", "text": "Milan Petřík\n\nMilan Petřík (* 26. ledna 1963) je český fotbalový trenér.\n\nV české lize trénoval v sezóně 1999/00 SK Hradec Králové. V předchozí sezóně působil jako asistent Ladislava Škorpila a Stanislava Kocourka.\n\n\n"}
{"id": "1179478", "url": "https://cs.wikipedia.org/wiki?curid=1179478", "title": "Katarská mužská basketbalová reprezentace", "text": "Katarská mužská basketbalová reprezentace\n\nKatarská mužská basketbalová reprezentace reprezentuje Katar v mezinárodních soutěžích v basketbalu.\n"}
{"id": "1179479", "url": "https://cs.wikipedia.org/wiki?curid=1179479", "title": "Cécile Wajsbrot", "text": "Cécile Wajsbrot\n\nCécile Wajsbrot (* 21. července 1954, Paříž) je francouzská spisovatelka.\n\nPracovala jako profesorka moderní literatury a poté se stala novinářkou a překladatelkou na volné noze. Spolupracuje s časopisy Autrement, Les Nouvelles littéraires a Le Magazine littéraire. V současnosti žije v Paříži a v Berlíně.\n\n\n\n\n"}
{"id": "1179482", "url": "https://cs.wikipedia.org/wiki?curid=1179482", "title": "Kolumbijská mužská basketbalová reprezentace", "text": "Kolumbijská mužská basketbalová reprezentace\n\nKolumbijská mužská basketbalová reprezentace reprezentuje Kolumbiji v mezinárodních soutěžích v basketbalu.\n"}
{"id": "1179484", "url": "https://cs.wikipedia.org/wiki?curid=1179484", "title": "Malajsijská mužská basketbalová reprezentace", "text": "Malajsijská mužská basketbalová reprezentace\n\nMalajsijská mužská basketbalová reprezentace reprezentuje Malajsii v mezinárodních soutěžích v basketbalu.\n"}
{"id": "1179486", "url": "https://cs.wikipedia.org/wiki?curid=1179486", "title": "Libanonská mužská basketbalová reprezentace", "text": "Libanonská mužská basketbalová reprezentace\n\nLibanonská mužská basketbalová reprezentace reprezentuje Libanon v mezinárodních soutěžích v basketbalu.\n"}
{"id": "1179491", "url": "https://cs.wikipedia.org/wiki?curid=1179491", "title": "Julia Francková", "text": "Julia Francková\n\nJulia Franck (* 20. února 1970, Berlín, NDR) je německá spisovatelka a laureátka Německé knižní ceny (2007) za román \"Polednice\".\n\nJe dcerou německé herečky Anny Kathariny Franck (roz. Maschat) a televizního režiséra Jürgena Sehmische. V roce 1978 se přestěhovala s matkou a třemi sestrami do západní části Berlína, a krátce poté odešly do Šlesvicko-Holštýnska. Po maturitě v Berlíně započala studium práva, avšak po pobytu v americkém San Franciscu se rozhodla pro studium filozofie, nové německé literatury na Svobodné univerzitě v Berlíně. \n\n\n\n\n"}
{"id": "1179493", "url": "https://cs.wikipedia.org/wiki?curid=1179493", "title": "Jordánská mužská basketbalová reprezentace", "text": "Jordánská mužská basketbalová reprezentace\n\nJordánská mužská basketbalová reprezentace reprezentuje Jordánsko v mezinárodních soutěžích v basketbalu.\n"}
{"id": "1179494", "url": "https://cs.wikipedia.org/wiki?curid=1179494", "title": "Fatou Diome", "text": "Fatou Diome\n\nFatou Diome (* 1968, Niodior) je senegalská spisovatelka.\n\nProvdala se za Francouze a studovala na štrasburské univerzitě. Po vydání první sbírky povídek v roce 2001 zažila velký úspěch se svým debutovým románem \"Le Ventre de l’Atlantique\". Francie, Afrika a jejich vztah tvoří základ jejích příběhů. V současné době žije ve Francii.\n\n\n"}
{"id": "1179507", "url": "https://cs.wikipedia.org/wiki?curid=1179507", "title": "Mirjam Akavja", "text": "Mirjam Akavja\n\nMirjam Akavja, rozená Matylda Weinfeld, (20. listopadu 1927, Krakov – 16. ledna 2015, Tel Aviv) byla izraelská spisovatelka a překladatelka. Přežila gheto v Krakově, pak koncentrační tábory v Plaszow, Osvětimi a Bergen-Belsenu. Od roku 1946 žila v Izraeli. Její práce se zabývala především židovskými osudy během holocaustu.\n\n\n"}
{"id": "1179509", "url": "https://cs.wikipedia.org/wiki?curid=1179509", "title": "August Stein", "text": "August Stein\n\nAugust Stein (také Augustin Mojžíš Stein, 10. června 1854, Nový Knín – 30. srpna 1937, Praha) byl jedním ze zakladatelů Židovského muzea v Praze a důležitým představitelem českožidovského hnutí, které propagovalo syntézu židovského náboženství a uvědomělého češství jako odpověď na otázku po moderní židovské identitě.\n\nAugust Stein se narodil 10. června 1854 v rodině rabína. Když roku 1875 v Písku s vyznamenáním dokončil gymnaziální studia, odešel do Prahy, aby na Karlo-Ferdinandově univerzitě studoval práva. V novém prostředí se záhy začal angažovat: Když roku 1876 vznikl \"Spolek českých akademiků – židů\", byl jedním z jeho zakládajících členů. Podle programu, na jehož utváření se Stein výrazně podílel, mělo uskupení sdružovat obyvatele Českých zemí náležející k židovskému vyznání, kteří se nicméně aktivně hlásili k české kultuře a jazyku. Stein se také stal prvním šéfredaktorem periodika, které Spolek vydával, Kalendáře česko-židovského (funkci zastával do roku 1885). Činný byl Stein i v náboženské odnoži hnutí, zvané Or tomid, pro niž přeložil do češtiny modlitební knihy (nejprve sidur a později machzor).\n\nKdyž Stein získal úplné právnické vzdělání, působil krátce jako koncipient u dalšího přívržence českožidovského hnutí, Aloise Zuckera. Poté zahájil svou úřednickou kariéru, která byla nejtěsněji spjata s pražským magistrátem. Vystřídal zde různé referáty, až se nakonec octl ve vedení odboru pověřeného řízením asanace Josefova. Úlohou samotného Steina bylo vypořádávat spletité majetkové poměry v pražské židovské čtvrti. Důkladná znalost pražských židovských památek, kterou takto získal, jej zřejmě přiměla, aby se roku 1906 podílel na založení \"Spolku k založení a vydržování židovského musea v Praze\" a stal se jeho prvním místopředsedou.\n\nRoku 1922, tedy již za první republiky, se stal Stein předsedou pražské židovské obce. Kvůli zmíněné společenské změně vzrostlo napětí mezi česky a německy hovořícími židy, a především s ním se Stein musel soustavně potýkat. K jeho výraznějším úspěchům patřila stabilizace administrativy a finanční situace obce. Svou funkci opustil roku 1930 (po dvou volebních obdobích), vedl však i další organizace, Nejvyšší radu svazů náboženských obcí židovských v Čechách, na Moravě a ve Slezsku a Svaz náboženských obcí Velké Prahy. Své služby prokázal také republice, která ho vyslala do národnostně rozháraného Liberce jako vládního komisaře.\n\nAugust Stein zemřel 30. srpna 1937, jeho žena však zahynula během šoa, stejně jako všechny čtyři jejich děti (tři synové a jedna dcera).\n\n"}
{"id": "1179511", "url": "https://cs.wikipedia.org/wiki?curid=1179511", "title": "Jiří Švec (politik)", "text": "Jiří Švec (politik)\n\nJiří Švec (* 28. listopadu 1975 České Budějovice) je český politik, od roku 2010 starosta města Lišov na Českobudějovicku, od roku 2016 zastupitel a později i radní Jihočeského kraje, člen STAN.\n\nVyučil se mechanikem a opravářem zemědělských strojů. Následně absolvoval základní vojenskou službu a po té pracoval jako svářeč, montér a řidič ve společnostech EGE, ČKD a Metrostav. Při zaměstnání vystudoval Střední školu podnikání v Českých Budějovicích a později i obor regionální politika na Vysoké škole evropských a regionálních studií (získal titul Bc.).\n\nJe ženatý, má dvě děti.\n\nV komunální politice je aktivní od roku 2002, kdy byl zvolen předsedou místní samosprávy ve Velechvíně, místní části města Lišov. Ve volbách v roce 2002 také kandidoval jako nestraník za ČSSD do Zastupitelstva města Lišova, ale neuspěl. O čtyři roky později ve volbách v roce 2006 byl zvolen zastupitelem jako nestraník za SNK ED a stal se místostarostou a po volbách v roce 2010 starostou města Lišov (kandidoval jako nezávislý). Post obhájil i ve volbách v letech 2014 a 2018.\n\nV krajských volbách v roce 2012 kandidoval za STAN v rámci subjektu \"\"TOP 09 a Starostové pro Jihočeský kraj\"\" do Zastupitelstva Jihočeského kraje, ale neuspěl. Od února 2016 je předsedou jihočeské organizace hnutí STAN.\n\nVe volbách do Poslanecké sněmovny PČR v roce 2013 kandidoval za STAN v rámci koalice \"TOP 09 a STAN\" v Jihočeském kraji, ale neuspěl. Na IX. republikovém sněmu STAN v Praze dne 25. března 2017 byl zvolen členem předsednictva hnutí. Ve volbách do Poslanecké sněmovny PČR v roce 2017 byl lídrem kandidátky hnutí STAN v Jihočeském kraji, ale neuspěl.\n"}
{"id": "1179512", "url": "https://cs.wikipedia.org/wiki?curid=1179512", "title": "Istrie", "text": "Istrie\n\nIstrie může odkazovat na:\n\n\n\n"}
{"id": "1179513", "url": "https://cs.wikipedia.org/wiki?curid=1179513", "title": "Kostel svatého Prokopa (Svémyslice)", "text": "Kostel svatého Prokopa (Svémyslice)\n\nKostel svatého Prokopa ve Svémyslicích je barokní kostel, jehož současná podoba je z roku 1773. Společně se samostatně stojící barokně přestavěnou zvonicí stojí na místním hřbitově na návsi vedle obecního úřadu. Jeho adresa je Svémyslice 11 (fara). Kostel je zapsán na seznamu kulturních památek. U kostela za zdí rovněž stojí bývalá fara.\n\nV místě dnešního kostela stával ve 12. století raně gotický kostel (od roku 1384 farní kostel brandýského děkanátu) zasvěcený svatému Prokopovi, slovanskému opatovi Sázavského kláštera. Původní kostel se nezachoval, zůstala po něm jen památka z roku 1754 v podobě kresby půdorysu chrámu, jejíž originál je uložen v místodržitelském archivu.\n\nZ důvodu špatného stavu byl starý gotický kostel v roce 1770 zbořen a o tři roky později byl na jeho místě postaven současný pozdně barokní kostel. Z původní stavby se zachovala pouze část původní renesanční zvoniční věže, původně však byla vyšší a cibulovitá střecha byla v roce 1846 nahrazena novou.\n\nV letech 2005 – 2006 byl kostel částečně opraven.\n\nKostel sv. Prokopa je poměrně prostá stavba, má podobu jednolodního obdélníku se čtvercovým presbytářem. Na jižní straně byla přistavěna čtvercová sakristie.\n\nHlavní rokokový oltář kostela, na němž je vyobrazen sv. Prokop, a po jeho stranách jsou sochy sv. Václava a sv. Vojtěcha, pochází z roku 1776 a rokoková je také kazatelna.\n\nZajímavostí je samostatně stojící zvonice kostela. Ta byla původně renesanční, ale kolem roku 1776, tedy při výstavbě nového kostela, byla barokně přestavěna a stavebně upravena. Poměrně nezvyklé je nově vzniklé schodiště na východní straně zvonice. To je vedeno zvláštním polygonálním tubusem.\n\nPůvodní střecha zvonice cibulovitého typu byla nahrazena střechou stanovou. V letech 1999–2000 byla střecha nově pokryta.\n\nPravidelné bohoslužby se konají každou neděli ve 14:30\n\n\n"}
{"id": "1179520", "url": "https://cs.wikipedia.org/wiki?curid=1179520", "title": "Josef Leberl", "text": "Josef Leberl\n\nJosef Leberl byl rakouský politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako majitel pivovaru (Brauhof) v obci Meclov (Metzling), též jako rolník v Poběžovicích.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Poběžovice (Ronšperk). Tehdy se uváděl coby rolník. Řadil se k sněmovní levici.\n"}
{"id": "1179521", "url": "https://cs.wikipedia.org/wiki?curid=1179521", "title": "David Bauer", "text": "David Bauer\n\nDavid William Bauer, známý jako páter Bauer (2. listopadu 1924 Kitchener — 9. listopadu 1988 Goderich) byl kanadský hokejista a hokejový trenér, občanským povoláním římskokatolický kněz.\n\nPocházel z hokejové rodiny, starší bratr Bobby Bauer hrál National Hockey League za Boston Bruins. Klub měl zájem také o Davida, ale ten dal před profesionální kariérou přednost studiu na katolické St. Michael's College School v Torontu. Hrál na postu útočníka za juniorské týmy Toronto St. Michael's Majors a Oshawa Generals, se kterým vyhrál roku 1944 Memorial Cup. Na konci druhé světové války sloužil v armádě, roku 1953 byl vysvěcen na kněze v Kongregaci svatého Basila. Působil na St. Michael's College School jako učitel a trenér školního hokejového týmu, který v roce 1961 dovedl k zisku Memorial Cupu.\n\nV roce 1962 odešel učit na Univerzitu Britské Kolumbie. Ve stejném roce kanadská hokejová reprezentace neuspěla na mistrovství světa v ledním hokeji 1962, když v utkání o titul prohrála se Švédskem. Bauer vystoupil s prohlášením, že evropské týmy se rychle zlepšují a už je neudržitelná dosavadní praxe, kdy Kanadu na vrcholných mezinárodních akcích reprezentuje klub, který vyhrál Allanův pohár. Kanadská amatérská hokejová asociace Bauerovy argumenty přijala a pověřila ho sestavením stálého reprezentačního týmu vybraného z nejlepších amatérských (převážně univerzitních) hokejistů celé Kanady. S mužstvem, jehož základ tvořili jeho svěřenci z Univerzity Britské Kolumbie, se Bauer poprvé představil na olympiádě 1964 v Innsbrucku. Jako manažer vedl spolu s trenérem Jackie McLeodem Kanaďany na mistrovství světa v ledním hokeji 1965, mistrovství světa v ledním hokeji 1966, mistrovství světa v ledním hokeji 1967 a mistrovství světa v ledním hokeji 1969 a olympiádě 1968, nejlepším umístěním byl zisk bronzových medailí v letech 1966, 1967 a 1968. Také se svým týmem vyhrál Turnaj ke 100 letům Kanady 1967. Řada Bauerových odchovanců se později prosadila v NHL, jako Fran Huck, Seth Martin nebo Marshall Johnston. V sedmdesátých letech působil Bauer jako trenér v Japonsku a Rakousku, byl také vedoucím kanadského týmu na olympiádě 1980.\n\nV roce 1967 obdržel David Bauer za své zásluhy o kanadský hokej Řád Kanady. V roce 1989 byl zvolen do kanadské Hokejové síně slávy a v roce 1997 do mezinárodní Síně slávy IIHF. Je po něm pojmenovaná Father David Bauer Olympic Arena v Calgary, kde se hrály některé zápasy olympijského turnaje 1988.\n\nV lednu 1964, když hrál kanadský národní tým přátelské zápasy v Pardubicích, sloužil David Bauer dvakrát mši v místním kostele sv. Bartoloměje.\n\n"}
{"id": "1179522", "url": "https://cs.wikipedia.org/wiki?curid=1179522", "title": "Zdeněk Just", "text": "Zdeněk Just\n\nZdeněk Just (* 6. prosince 1956) je bývalý český fotbalista, záložník.\n\nV československé lize hrál za Spartu Praha. Nastoupil ve 20 ligových utkáních, gól v lize nedal. V nižších soutěžích působil ve Slovanu Varnsdorf.\n\n\n"}
{"id": "1179526", "url": "https://cs.wikipedia.org/wiki?curid=1179526", "title": "José Carlos Chaves", "text": "José Carlos Chaves\n\nJosé Carlos Chaves Innecken (* 3. září 1958 Atenas) je bývalý kostarický fotbalový obránce či záložník a kostarický reprezentant.\n\nNa střední škole strávil rok v Ohiu, poté začal hrát v mládežnických mužstvech Deportiva Saprissa. Roku 1980 se stal hráčem Alajuelense, s nímž třikrát vyhrál kostarickou ligu (1979/80, 1982/83 a 1983/84) a v roce 1986 i Pohár mistrů CONCACAF.\n\nV kalendářním roce 1991 byl hráčem Interu Slovnaft Bratislava v československé nejvyšší soutěži.\n\nRoku 1992 se vrátil do Kostariky, kde začal hrát za Herediano. V sezoně 1992/93 s tímto klubem vyhrál svůj čtvrtý mistrovský titul a roku 1994 zde svou hráčskou kariéru ukončil.\nOd roku 1988 nastupoval v reprezentačním mužstvu Kostariky. Byl jedním z nejstarších hráčů v kostarickém kádru pro Mistrovství světa 1990 v Itálii, nastoupil zde ke všem čtyřem utkáním, která Kostarika odehrála. Nakonec byla v osmifinále vyřazena Československem i díky hattricku Tomáše Skuhravého (prohra 1:4).\n\nJelikož si neporozuměl s reprezentačním trenérem Marvinem Rodríguezem, před mistrovstvím světa v Itálii se reprezentace vzdal. Po kostarickém svazu však požadoval, aby byl Rodríguez nahrazen Borou Milutinovićem. Tak se také stalo a srbský trenér ho okamžitě povolal zpět do reprezentačního mužstva. Poslední reprezentační utkání odehrál 19. ledna 1994 proti Norsku.\n\nKostariku reprezentoval i ve futsalu.\n\nPo skončení hráčské kariéry se stal v Alajuelense asistentem trenéra, v letech 1996–1999 byl sportovním ředitelem Herediana. V roce 2012 se začal věnovat juniorskému týmu v Alajuelense.\n\n\n"}
{"id": "1179533", "url": "https://cs.wikipedia.org/wiki?curid=1179533", "title": "Karel Karban", "text": "Karel Karban\n\nKarel Karban (* 26. dubna 1948) je bývalý český fotbalista, útočník.\n\nV československé lize hrál za Slavii Praha. Nastoupil ve 12 ligových utkáních. Gól v lize nedal. Ze Slavie odešel do TJ Sklostroj Turnov.\n\n\n"}
{"id": "1179536", "url": "https://cs.wikipedia.org/wiki?curid=1179536", "title": "Şehzade Mustafa", "text": "Şehzade Mustafa\n\nŞehzade Mustafa Muhlisi (1515, Manisa - 6. října 1553, Konya) byl syn osmanského sultána Sulejmana I. a jeho druhé manželky Mahidevran Sultan. Byl správcem provincie Manisa v letech 1533-1541 a vládce provincie Amasya v letech 1541-1553. Mustafa byl nejstarším žijícím synem sultána a nejpravděpodobnějším následníkem. Byl v Anatolii velmi oblíbeným princem, avšak nakonec byl z příkazu svého otce popraven.\n\nMustafa se narodil v roce 1515 v Manise, sultánovi Sulejmanovi I. a jeho manželce Mahidevran Sultan. V té době byl Sulejman ještě princem.\n\nMustafa měl problémy ve vztahu ke svému otci již v raném dětství. Byl prvorozený syn a měl plné právo na trůn, avšak Sulejman byl více soustředěný na jeho bratra, Şehzade Mehmeda, který byl nejstarším synem Hürrem Sultan. \n\nMustafa měl vždy dobrý vztah se svými bratry Mehmedem a následným sultánem Selimem II.<div>To nejspíš zapříčinilo i pozdější Selimův kladný vztah k Mahidevran Sultan v posledních letech jejího života.\n\nMustafa byl předělen z Manisy do Amasye. Správa Manisy byla přidělena princi Mehmedovi. Nicméně, Mustafa dostal dopis od svého otce, že přesídlení do Amasye nebylo z důvodu, že by neměl nastoupit na trůn, ale protože chce, aby Mustafa bránil východní hranice říše a získal zkušenosti správou většího území. Uchlácholeno bylo též osmanské vojsko a lid, protože v Mustafovi spatřovali budoucího panovníka.\n\nV roce 1547, během sultánova tažení proti perským Safíjovcům, se Sulejman setkal se svými syny Mustafou, Selimem a Bayezidem na různých místech a probíral s nimi politickou situaci v Osmanské říši. Ačkoli se vzhledem ke smrti prince Mehmeda zdálo, že Mustafovi v cestě na trůn nic nebrání, musel čelit další výzvě. Selim byl poslán do Anatolie jako Maniský princ v roce 1544.\n\nV roce 1549 byl Mustafa poslán do provincie Konya. Nyní byl Mustafův život v ohrožení. Hürrem Sultan a Rüstem Paş\"a\" se proti němu spikli ve prospěch Hürreminých synů, Selima a Bayezida.\n\nHürrem a Rüstem využili situace, když sultán Sulejman po cestě do Persie zastavil s armádou v Ereğli. Během pobytu v Ereğli navrhl Rüstem Mustafovi, aby se přidal k armádě. Zároveň Rüstem pomluvami Sulejmana přesvědčil, že jeho syn přichází, aby ho zabil a zmocnil se vlády.\n\nMustafa přijal Rüstemův návrh a okamžitě vyrazil. Sulejman to považoval za hrozbu a po falešném varování od Hürrem vydal příkaz k Mustafově popravě. Když Mustafa vstoupil do stanu svého otce, aby se s ním setkal, napadli ho Sulejmanovi strážci a po dlouhém zápasu ho uškrtili tětivou luku.\n\nPo Mustafově smrti se jeho janičáři a anatolští vojáci začali bouřit proti Sulejmanovu rozhodnutí. Osmanská společnost nesouhlasila s usmrcením prince Mustafy, protože lid věřil, že příčinou jeho vraždy byla politická hra Hürrem Sultan a Rüstema Paşi. V roce 1553 napadli hlavní palác Topkapi v Konstantinopoli.\n\nPo protestech armády zbavil sultán Sulejman Rüstema jeho funkce velkovezíra a poslal jej zpět do Konstantinopole. Hürrem poslal do exilu, do starého paláce v Edirne. Mustafovi nechal Sulejman uspořádat velkolepý a důstojný pohřeb v Konstantinopoli. Po týdnu, co bylo jeho tělo uchováváno v Hagia Sophia, bylo jeho tělo převezeno do Bursy a tam bylo i pochováno.\n\nMustafova smrt byla ještě dlouho oplakávána v Anatolii, také v Amasyi, Manise a Konyi, protože lidé viděli v Mustafovi budoucího sultána a vynikajícího vůdce Osmanské říše.\n\nLidé a rodina Sulejmana (jeho sestry) byli velmi rozzlobení na Rüstema, Hürrem a poté i na Sulejmana, protože nechal dopustit, aby jeho prvorozený syn byl popraven.\n\nMustafa byl synem osmanského sultána Sulejmana I. a jeho čerkeské konkubíny Mahidevran Sultan (dcera Idara z Kabardina a Nazcan Hatun), která pocházela z Kavkazu ze šlechtické rodiny Temruků. To zřejmě vysvětluje, proč netvořily většinu Mustafových žen otrokyně ani konkubíny, ale svobodné muslimky z řad čerkeské nebo tatarské nobility.\n\nMustafovy ženy:\nMěl 9 dětí, o kterých se dochovaly záznamy:\n\nV roce 1561, devět let po Mustafově smrti, francouzský spisovatel Gabriel Bounin napsal tragédii \"La Soltane \"o Hürrem Sultan a o Mustafově smrti. Díky této tragédii byli Francouzi poprvé detailněji obeznámeni s Osmanskou dynastií.\n\nV televizním seriálu Velkolepé století (2011 - 2014) byl Mustafa ztvárněn tureckým hercem Mehmetem Günsürem.\n"}
{"id": "1179537", "url": "https://cs.wikipedia.org/wiki?curid=1179537", "title": "Albánská mužská basketbalová reprezentace", "text": "Albánská mužská basketbalová reprezentace\n\nAlbánská mužská basketbalová reprezentace reprezentuje Albánii v mezinárodních soutěžích v basketbalu.\n"}
{"id": "1179540", "url": "https://cs.wikipedia.org/wiki?curid=1179540", "title": "Jan Lhota", "text": "Jan Lhota\n\nJan Nepomuk Lhota (16. května 1811 Miletín – 15. října 1890 Miletín) byl rakouský státní úředník, spisovatel a politik české národnosti z Čech, během revolučního roku 1848 poslanec Říšského sněmu.\n\nPocházel z rodiny podnikatele. Oba dědečkové zastávali úřad starosty. Jan studoval roku 1835 práva v Praze. V letech 1836–1842 působil na správní a soudní praxi v Hradci Králové. Od roku 1843 byl správním úředníkem na různých místech v Čechách. Mezi jeho známé patřila řada významných spisovatelů. Sám publikoval literární díla pod pseudonymem Květoslav Bystřický.\n\nRoku 1849 se uvádí jako Johann Lhotta, magistrátní rada v Náchodě, též jako statkář v Hořicích.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Hořice. Tehdy se uváděl coby magistrátní rada a statkář. Řadil se k sněmovní pravici.\n\nPo rozpuštění parlamentu se vrátil do státní služby. V období let 1855–1863 zastával post podkrajského ve Vrchlabí, pak v Jaroměři. Do konce roku 1862 zastával úřad okresního hejtmana ve Vrchlabí, pak byl na vlastní žádost přeložen do Jaroměře. Od roku 1868 žil v Miletíně a zabýval se vlastivědným bádáním.\n"}
{"id": "1179541", "url": "https://cs.wikipedia.org/wiki?curid=1179541", "title": "Korupční turistika", "text": "Korupční turistika\n\nKorupční turistika je cestování za korupčními památkami, což jsou místa spojená s korupčními kauzami. \n\nTuristika spojená s korupčními skandály může mít jak spontánní, tak i organizovanou podobu. Spontánně se občas vyskytne kolem jednotlivého skandálu, konkrétní osoby nebo kauzy (jako například v Číně nebo na Ukrajině). \n\nV organizované podobě (jako dlouhodobá aktivita) se korupční turistika objevila v České republice, Mexiku, nebo v roce 2016 ve Velké Británii. V České republice se jí věnuje cestovní kancelář Corrupt Tour, založená v únoru 2012 Petrem Šourkem. O výletech této korupční cestovky referovala i mnohá zahraniční média, jako např. The Wall Street Journal, CNN, The New York Times a BBC.\n\nV americkém městě Albany se plánuje zřízení Muzea politické korupce.\n\n"}
{"id": "1179542", "url": "https://cs.wikipedia.org/wiki?curid=1179542", "title": "Do You Remember Love", "text": "Do You Remember Love\n\nDo You Remember Love je americký televizní film z roku 1985. Hlavní postavy ztvárnili Joanne Woodward a Richard Kiley. Film byl poprvé vysílán v roce 1985. Film získal cenu Emmy v jedné z vedlejších kategorií, konkrétně drama/comedy special.\n"}
{"id": "1179544", "url": "https://cs.wikipedia.org/wiki?curid=1179544", "title": "Krzysztof Grabowski", "text": "Krzysztof Grabowski\n\nKrzysztof „Grabaż” Grabowski (13. března 1965, Piła) je polský zpěvák, člen kapel Pidżama Porno a Strachy Na Lachy.\n\nGrabowski je také autorem písňových textů svých kapel; jeho poezie vyšla poprvé v roce 1994 v knize \"Welwetowe Swetry\".\n"}
{"id": "1179545", "url": "https://cs.wikipedia.org/wiki?curid=1179545", "title": "Kamzík středozemní", "text": "Kamzík středozemní\n\nKamzík středozemní (\"Rupicapra pyrenaica\") je druh kamzíka žijící v Pyrenejích, Kantaberském pohoří a v Apeninském pohoří. Dosahuje až 80 cm výšky, letní srst má ryšavě hnědou, v zimě se mění na černohnědou s tmavšími skvrnami kolem očí. Samci i samice mají dozadu zahnuté rohy dosahující až 20 cm délky. Hlavním zdrojem potravy jsou trávy, lišejníky, pupeny stromů. Tak jako všechny kozí antilopy je mrštný, jistý v nerovném hornatém terénu, nachází se ve výšce až 3 000 m. V polovině 20. století se stal ohroženým druhem, jeho kůže se využívala pro výrobu jelenice. Populace kamzíka se ale stabilizovala, v roce 2002 byla odhadnuta na 25 000 jedinců a dle Mezinárodního svazu ochrany přírody je málo dotčeným druhem.\n\n\n"}
{"id": "1179548", "url": "https://cs.wikipedia.org/wiki?curid=1179548", "title": "Vodní nádrž Folsom", "text": "Vodní nádrž Folsom\n\nVodní nádrž Folsom je vodním dílem vytvořeným na řece American v severní Kalifornii ve Spojených státech, asi 40 km severovýchodně od hlavního města Sacramento. Její betonová tížiná (gravitační) hráz má výšku 100 m a je 430 m dlouhá. Dokončena byla v roce 1955, oficiálně spuštěna následujícího roku.\n\nPřehrada byla umístěna na soutok severního a středního ramene řeky American. Vybudována byla \"United States Army Corps of Engineers\", ovšem po svém dokončení byla převedena pod Americký úřad pro kultivaci (\"United States Bureau of Reclamation)\". Přehrada a nádrž zvaná jezero Folsom (\"Folsom Lake\") jsou součástí projektu \"Central Valley\", který měl za cíl zajistit protipovodňovou ochranu, výrobu elektřiny a kontrolovat zásobování vodou v Central Valley. V souvislosti se zlepšením povodňové ochrany Sacramenta na 200 letou vodu (každý rok je šance 0,5% na příchod povodní které by systém nezadržel) buduje \"US Army Corp of Engineers\" ještě podpůrný bezpečnostní přeliv. Ten by měl být dokončen v roce 2017 a měl by umožnit vypustit z nádrže vodu dřív než její výška dosáhne propustí.\n\nSoučástí \"Central Valley Project\" na řece American je také vodní nádrž Nimbus, nacházející se dále po proudu řeky a plánovaná (nikdy nedokončená) nádrž Auburn.\n"}
{"id": "1179549", "url": "https://cs.wikipedia.org/wiki?curid=1179549", "title": "John Wesley Hyatt", "text": "John Wesley Hyatt\n\nJohn Wesley Hyatt (28. listopadu 1837 – 10. května 1920) byl americký chemik a vynálezce. \n\nAčkoliv bývá uváděn jako vynálezce celuloidu, ve skutečnosti pouze zjednodušil a zlepšil výrobu tohoto prvního průmyslově vyráběného plastu, tento postup si nechal patentovat v roce 1869. Celuloid vynalezl Angličan Alexander Parkes v roce 1855 a patentoval jej pod značkou \"Parkesine\", ale jeho proces výroby nezaručoval jeho stabilní kvalitu. \nJohn Wesley Hyatt experimentoval s nitrocelulózou. Jeho cílem bylo nalézt materiál vhodný na výrobu biliardových koulí, které se doposud vyráběly z drahé slonoviny. Jako materiál použil plátno, slonovinový prach, šelak a především kolódium. Roku 1870 John a jeho bratr Isaiah patentovali proces výroby materiálu podobajícího se slonovině s přídavkem nitrocelulózy a kafru. V minulosti také Parkes a Daniel Spill (majitel společnosti \"Xylonite\") uváděli jako přísadu kafr při experimentech, ale byli to bratři Hyattovi, kteří zjistili jeho přesná množství pro plastifikaci nitrocelulózy. \n\nNázev \"„Celluloid”\" vznikl v roce 1870 (po dlouhých sporech se Spillem) jako obchodní známka společnosti \"Celluloid Manufacturing Company\".\n\nJohn Wesley Hyatt podal několik stovek dalších patentů. Od roku 1914 byl držitelem Perkinovy medaile Americké chemické společnosti.\n"}
{"id": "1179552", "url": "https://cs.wikipedia.org/wiki?curid=1179552", "title": "Christina Švédská", "text": "Christina Švédská\n\nChristina Švédská (* 3. srpna 1943, Solna) je švédská princezna.\n\nNarodila se 3. srpna 1943 v paláci Haga jako dcera prince Gustava Adolfa Švédského a jeho manželky princezny Sibyly Sasko-Kobursko-Gothajské.\n\nRoku 1961 na obědě ve Stockholmu potkala svého budoucího muže Torda Gösta Magnusona. Roku 1974 oznámily své zasnoubení. Pár byl oddán 15. června 1974 v kostele Stockholmského paláce. Princezna měla na hlavě tiáru princezny Margarety z Connaughtu, která je součástí sbírky švédských královských šperků.\n\nZ důvodu jejího sňatku s nešlechticem přišla o oslovení \"Její královská Výsost\" a proto jí král předal titul \"princezna Christina, paní Magnuson\". Spolu mají tři děti:\n\nPrincezna žije se svým mužem ve Stockholmu, který ji doprovází na královské rodinné střetnutí. Příležitostně vystupuje při střetnutí z úřední povahy. Mezi smrtí své matky roku 1972 a sňatkem jejího bratra roku 1976, byla jedinou královskou princeznou ve Švédsku, a v zemi vystupovala jako první dáma.\n\nDevět let byla předsedkyní Švédského Červeného kříže.\n\nNárodní vyznamenání\n\nVyznamenání cizích zemí\n"}
{"id": "1179557", "url": "https://cs.wikipedia.org/wiki?curid=1179557", "title": "Modrá jeskyně (Capri)", "text": "Modrá jeskyně (Capri)\n\nModrá jeskyně (italsky \"Grotta Azzurra\") je příbojová jeskyně na západním pobřeží italského ostrova Capri. Jeskyně je dlouhá 60 metrů a široká 25 metrů, hloubka vody dosahuje 15 metrů. Sluneční paprsky, pronikající úzkým vchodem a lomící se na písčitém mořském dně, osvětlují stěny jeskyně efektní sytě modrou barvou. Turisté mohou jeskyni navštívit na loďkách, jediná vstupní brána, která je pouze dva metry široká a něco málo přes jeden metr vysoká, však umožňuje přístup pouze za velmi klidného moře.\n\nVe starověku sloužila jeskyně jako chrám nymphaeum, za svého pobytu na Capri ji často navštěvoval císař Tiberius. Modrá jeskyně inspirovala četné spisovatele (Axel Munthe, Mark Twain) a malíře (Jakob Alt, Giorgio Sommer).\n\n"}
{"id": "1179559", "url": "https://cs.wikipedia.org/wiki?curid=1179559", "title": "Modrá jeskyně", "text": "Modrá jeskyně\n\nModrá jeskyně je označení vodou zatopené jeskyně, jejíž interiér má v důsledku lomu světla modrou barvu. Příklady jsou:\n"}
{"id": "1179560", "url": "https://cs.wikipedia.org/wiki?curid=1179560", "title": "Josef Loos (politik)", "text": "Josef Loos (politik)\n\nJosef Loos byl rakouský římskokatolický duchovní a politik české národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako Joseph Loos, konzistorní rada a emeritní okresní vikář v Kouřimi. V letech 1815–1847 byl farářem v nedaleké Přistoupimi jistý Josef Loos.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Kouřim. Tehdy se uváděl coby konzistorní rada a farář. Řadil se k sněmovní pravici. Na podzim 1848 patřil mezi poslední čtyři české poslance z Čech, kteří neodjeli ze stále se radikalizující Vídně a zasedali nadále v nyní již kusém parlamentu dominovaném německou liberální levicí. Uvádí se jako méně významný poslanec. Později se účastnil i schůzí parlamentu po jeho přesunu do Kroměříže.\n"}
{"id": "1179562", "url": "https://cs.wikipedia.org/wiki?curid=1179562", "title": "Sigvard Bernadotte", "text": "Sigvard Bernadotte\n\nSigvard Bernadotte (7. června 1907, Drottningholm – 4. února 2002, Stockholm) byl švédský princ, hrabě z Wisborgu a průmyslový designér.\n\nNarodil se 7. června 1907 v Drottningholmu jako syn korunního prince Gustava Adolfa a jeho manželky princezny Margarety z Connaughtu. Z otcovy strany byl strýcem švédského krále Karla XVI. Gustava a z matčiny strany strýcem dánské královny Markéty II. a řecké královny Anny-Marie.\n\nPrinc Sigvard se oženil třikrát.\n\nJeho první svatba byla 8. března 1934 v Londýně s Ericou Marií Patzek. Toto manželství bylo rozvedeno 14. října 1943.\n\nPodruhé se oženil 26. října 1943 v Kodani se Sonjou Christensen Robbert. Spolu měli jednoho syna:\n\nPár byl rozveden 6. června 1961.\n\nO měsíc později 30. července 1961 se ve Stockholmu oženil s Gullan Marianne Lindberg. Později byla přijata mezi lucemburskou šlechtu a stala se Marianne Bernadotte, hraběnkou z Wisborgu.\n\nSigvard Bernadotte se narodil jako princ švédský a vévoda z Uplandu. Z důvodu sňatku s nešlechtičnou ztratil královský titul a právo na trůn.\n\nDne 2. července 1951 byl se svou rodinou přijat velkovévodkyní Šarlotou mezi lucemburskou šlechtu a zde byl oslovován jako Sigvard Oscar Frederik princ Bernadotte, jakož i hrabě z Wisborgu, jako byl jeho prastrýc Oskar Bernadotte. Hrabata z Wisborgu jsou považována za součást švédské šlechty.\n\nByl průmyslovým designérem, známým projektováním luxusních předmětů ze stříbra pro Georga Jensena a výrobků pro každodenní užití v domácnosti.\n"}
{"id": "1179563", "url": "https://cs.wikipedia.org/wiki?curid=1179563", "title": "Josef Prušák", "text": "Josef Prušák\n\nJosef Prušák (3. prosince 1873 Chrudim – 22. února 1921 Praha) byl český právník, profesor trestního práva a děkan právnické fakulty Univerzity Karlovy.\n\nNarodil se do rodiny soudce. Josef postupně navštěvoval gymnázia v Chrudimi, Německém Brodě a pražské Akademické gymnázium, pak absolvoval právnickou fakultu české Karlo-Ferdinandovy univerzity a byl také na krátkých studijních pobytech např. v Halle či Lipsku. Poté vstoupil do služeb justice, ale zároveň se věnoval teorii trestního práva a roku 1900 se v něm na základě práce \"O příčetnosti osob mladistvých a jejich trestání\" habilitoval. O sedm let později byl jmenován mimořádným a roku 1911 řádným profesorem trestního práva a trestního řízení. Stal se členem České akademie věd a umění a mezi roky 1914–1915 byl také děkanem právnické fakulty.\n\nProfesor Prušák byl pozitivistou, zároveň ale ve svém díle zdůrazňoval sociální aspekty trestního práva. Napsal mj. studii \"Kriminální noetika\", v níž vyložil svou koncepci systému trestní vědy a jejích základních pojmů, nebo \"Rakouské právo trestní, díl všeobecný\", první skutečnou českou učebnici trestního práva hmotného. Učebnice procesního práva \"Československé řízení trestní, platné v Čechách, na Moravě a ve Slezsku\" vyšla těsně před jeho předčasnou smrtí.\n\n"}
{"id": "1179570", "url": "https://cs.wikipedia.org/wiki?curid=1179570", "title": "Jan Mucha (politik)", "text": "Jan Mucha (politik)\n\nJan Mucha byl rakouský úředník a politik z Čech, během revolučního roku 1848 poslanec Říšského sněmu.\n\nRoku 1849 se uvádí jako Johann Mucha, c. k. krajský pokladní v Klatovech. Roku 1861 byl jistý \"kasír Jan Mucha\" jmenován kontrolorem české zemské pokladnice.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Klatovy. Tehdy se uváděl coby krajský pokladník. Řadil se k sněmovní pravici.\n\nV roce 1878 se uvádí, že 19. dubna 1878 zemřel v Přešticích jistý Johann Mucha, referent okresní odhadní komise.\n"}
{"id": "1179572", "url": "https://cs.wikipedia.org/wiki?curid=1179572", "title": "Dánská mužská basketbalová reprezentace", "text": "Dánská mužská basketbalová reprezentace\n\nDánská mužská basketbalová reprezentace reprezentuje Dánsko v mezinárodních soutěžích v basketbalu.\n"}
{"id": "1179573", "url": "https://cs.wikipedia.org/wiki?curid=1179573", "title": "Fregat", "text": "Fregat\n\nFregat (rusky: Фрегат, fregata) je horní stupeň vyvinutý podnikem NPO Lavochkin v devadesátých letech, který se používá spolu s některými nosiči Sojuz a Zenit. Používají raketový motor na kapalná paliva, konkrétně UDMH a NO.\n\nTento raketový stupeň může být až 25 krát restartován, což umožňuje umístit náklady, jako je například GIOVE-B, na jejich plánované dráhy.\n\nStupně Fregat jsou v současné době používány jako čtvrté stupeně kosmických nosičů Sojuz.\n\nNPO Lavočkina vyrobila mnoho meziplanetárních sond a stupně Fregat pokračují v jejích tradicích. Hlavní částí tohoto stupně je šest protínajících se koulí umístěných na jedné ploše, přičemž čtyři z nich obsahují palivo. Zbývající dvě obsahují řídící zařízení. Hlavní motor je umístěn uprostřed, takže Fregat je těsně svázaný stupeň s průměrem o hodně větším, než je jeho výška.\n\nFregat je univerzální kosmická loď: může být použita nejen pro vynášení na oběžnou dráhu Země, ale může být využita i jako nosič pro vynášení kosmických sond na meziplanetární dráhy (například Venus Express a Mars Express).\n\nNádrže nosiče Fregat-M/Fregat-MT mají na vrchu kulovité \"přívěsky\". Tyto přívěsky zvyšují náklad paliva z 5350 kilogramů na 6640 kilogramů, bez dopadu na celkové rozměry nosiče.\n\nVerze, pojmenovaná Fregat-SB, může být použita s nosičem Zenit-2SB. Tato verze je variantou Fregat-M s blokem odhoditelných nádrží (\"SBB\" nebo Сбрасываемый Блок Баков v ruštině) které umožňují zvýšit nosnost nákladu. SBB ve tvaru toroidu váží 360kilogramů a obsahuje až 3050 kilogramů paliva. Celková suchá hmotnost Fregat-SB (zahrnující SBB) je 1410 kilogramů a maximální kapacita paliva je 10150 kilogramů.\n\nFregat-SB byl poprvé použit 20. ledna 2011, kdy byla na geosynchronní dráhu vynesena meteorologická družice Elektro-L.\n\n\n\n"}
{"id": "1179574", "url": "https://cs.wikipedia.org/wiki?curid=1179574", "title": "Bad Zurzach", "text": "Bad Zurzach\n\nBad Zurzach je obec v jednom z největším švýcarských kantonů — Aargau. Nachází se v okresu Zurzach, kde je také se svými 4 139 obyvateli (2014) největším městem.\n\nBad Zurzach byl dříve znám jako \"Zurzach\", v referendu pořádaném 21. května 2006 se ale obyvatelé města rozhodli, že jméno přejmenují na současný název \"Bad Zurzach\". Město se nachází na řece Rýn a má několik termálních pramenů, což z něj dělá oblíbenou turistickou atrakci. Starý trh, klášterní kostel sv. Verena a pozdně románský hrad \"Tenedo\" na Kirchlibuckém kopci jsou uvedeny na seznamu památek státního významu.\n\nPrůměrná nadmořská výška obce je 341 m. Nejvyšší bod je náhorní plošině Achen a nachází se ve výšce 521. Naopak místo s nejnižší nadmořskou výškou se nachází na řece Rýn a má nadmořskou výšku 318 m.\n\nOd roku 2009 má město rozlohu 6,52 km². Z toho se celkem 1,64 km², tedy 25,2 % území, využívá k zemědělským účelům. 2,78 km², tedy 42,6 %, je zalesněno. Zbytek území, tedy 1,82 km² (27,9 %) je obydlený nebo se bude dále využít pro stavbu budov. Jen 0,28 km² tvoří vodstvo a 0,01 km² neobdělavatelná půda.\n\nNecelé 2 km od Bad Zurzachu přes řeku stojí část města Küssaberg; Rheinheim (německá spolková země Bádensko-Württembersko). Mimo to je Bad Zurzach obklopen menšími městy a obcemi Döttingen, Klingnau, Rekingen, Rietheim a Tegerfelden.\n\nÚzemí Bad Zurzachu bylo obydleno již v době neolitu. Několik důkazů o životu lidí zde, pocházejí z doby bronzové. Roku 58 př. n. l. proběhla v blízkosti města bitvě u Bibracte, kde se utkali Julius Caesar a keltský kmen Helvetier. Tuto bitvu Caesar vyhrál a tím pádem se celé území dostalo pod nadvládu Římanů. V průběhu 1. století n. l. bylo postaveno dřevěné opevnění, dnes známé jako \"Tenedo\". Roku 265 ale bylo zničeno požárem. Ptolemaios ve svém díle \"Geographike hyphegesis\" uvádí existenci města u Rýna, kde krátkou dobu pobýval i Tiberius.\n\nPostupem času se Zurzach stal víceméně bezvýznamným místem, dokud se sem roku 1872 nepřestěhoval Jakob Zuberbühler, který zde založil firmu se specializací na textil. Jeho firma se dočkala velkého rozmachu během krátké doby. Roku 1876 byl Zurzach připojen k železniční trati Winterthur-Bülach-Koblenz. Od roku 1900 se zde vyráběl nábytek a o čtrnáct let později, roku 1914, byla pod městem objevena ložiska soli. Začala těžba a dřevěné jeřáby zde stojí i v současné době. Po první světové válce Jakob Zuberbühler zbankrotoval a o firmu přišel. Areál po ní odkoupila jiná firma na textil, která zde rozjela výrobu.\n\nDne 5. září 1955 bylo nashromážděno dostatek peněz k vyvrtání termálních pramenů. To mělo přivést do města více turistů a nakonec se ze Zurzachu stal jednou z nejvýznamnějších lázeňským obcí Švýcarska.\n\nV prosinci roku 2014 měla obec 4 139 obyvatel. Jen roku 2008 tvořili 34,7 % ze všech obyvatel cizinci. V celém okrese mluví německy 82,9 % obyvatel, výraznou menšinou jsou pak srbochorvatsky mluvící lidé (3,3 %) a v závěsu za nimi jsou Italové (3,2 %).\n\nV roce 2000 zde byl 271 domácnosti s jednou nebo dvěma osobami, 811 domácností s 3 nebo 4 obyvateli a 501 domácností, které mají více než 5 členů. 44,4 % obyvatel tvoří římští katolíci. Míra nezaměstnanosti v Bad Zurzachu tvoří 2,04 %.\n\nV katastrálním území Bad Zurzachu se nachází celkem šest památek celostátního významu. Dva z toho jsou kostely; bývalý kolegiátní kostel Sv. Verena a kostel reformované víry. Další památkou je \"Gasthof\", což je kombinace restaurant s hotelem, \"Zur Waag\" a \"Salzbohrtürme\" jsou další památky. Mimo starou část obce se nachází i hrad \"Tenedo\" a strážní věž \"Oberfeld\". Samotné město Bad Zurzach je součástí švýcarského dědictví UNESCO.\n\nMístní knihovna, \"Fleckenbibliothek\", je taktéž významné kulturní místo. V roce 2008 zde bylo celkem 10 302 knih.\n"}
{"id": "1179576", "url": "https://cs.wikipedia.org/wiki?curid=1179576", "title": "Islandská mužská basketbalová reprezentace", "text": "Islandská mužská basketbalová reprezentace\n\nIslandská mužská basketbalová reprezentace reprezentuje Island v mezinárodních soutěžích v basketbalu.\n"}
{"id": "1179577", "url": "https://cs.wikipedia.org/wiki?curid=1179577", "title": "Lucemburská mužská basketbalová reprezentace", "text": "Lucemburská mužská basketbalová reprezentace\n\nLucemburská mužská basketbalová reprezentace reprezentuje Lucembursko v mezinárodních soutěžích v basketbalu.\n"}
{"id": "1179579", "url": "https://cs.wikipedia.org/wiki?curid=1179579", "title": "Německá mužská basketbalová reprezentace (NDR)", "text": "Německá mužská basketbalová reprezentace (NDR)\n\nVýchodoněmecká mužská basketbalová reprezentace reprezentovala NDR v mezinárodních soutěžích v basketbalu. Na mistrovství Evropy v basketbale mužů 1953 startoval společný tým obou německých států, od roku 1955 vystupovala NDR samostatně. V roce 1969 přijalo východoněmecké politbyro program Leistungssportbeschluss, podle něhož měly přednostní nárok na státní podporu sporty, v nichž je možno získat co nejvíce olympijských medailí. To vedlo k úpadku basketbalu v NDR, reprezentace se odhlásila z mistrovství Evropy v basketbalu mužů 1969 a v roce 1973 byla rozpuštěna. \n\n"}
{"id": "1179581", "url": "https://cs.wikipedia.org/wiki?curid=1179581", "title": "Portugalská mužská basketbalová reprezentace", "text": "Portugalská mužská basketbalová reprezentace\n\nPortugalská mužská basketbalová reprezentace reprezentuje Portugalsko v mezinárodních soutěžích v basketbalu.\n"}
{"id": "1179583", "url": "https://cs.wikipedia.org/wiki?curid=1179583", "title": "Skotská mužská basketbalová reprezentace", "text": "Skotská mužská basketbalová reprezentace\n\nSkotská mužská basketbalová reprezentace reprezentuje Skotsko v mezinárodních soutěžích v basketbalu.\n"}
{"id": "1179584", "url": "https://cs.wikipedia.org/wiki?curid=1179584", "title": "Rakouská mužská basketbalová reprezentace", "text": "Rakouská mužská basketbalová reprezentace\n\nRakouská mužská basketbalová reprezentace reprezentuje Rakousko v mezinárodních soutěžích v basketbalu.\n"}
{"id": "1179586", "url": "https://cs.wikipedia.org/wiki?curid=1179586", "title": "Mehmet Günsür", "text": "Mehmet Günsür\n\nMehmet Günsür (* 8. května 1975, Istanbul, Turecko) je turecký model, herec a producent. Jeho nejznámější role jsou Tarik ve filmu Unutursam Fisilda a Sehzade Mustafa v seriálu Velkolepé století.\n\nMehmet nejdříve pracoval jako barman a později jako model, než se stal hercem. Vystudoval školu Liceo Italiano di Istanbul. Začínal hrát v tureckých, italských a amerických filmech. Nejvíce známý jako herec je díky roli prince Mustafy v seriálu Velkolepé století. \n\n"}
{"id": "1179590", "url": "https://cs.wikipedia.org/wiki?curid=1179590", "title": "Tapirus kabomani", "text": "Tapirus kabomani\n\nTapirus kabomani je jeden z pěti druhů tapírů. Byl definitivně uznán za samostatný druh a popsán teprve v roce 2013.\n\nJde o nejmenší druh tapíra, váží pouze kolem 110 kilogramů. Je dlouhý kolem 130 cm a vysoký kolem 90 cm. Dříve byl považován za tapíra jihoamerického. Druh se také vyznačuje menšími pohlavními rozdíly. Jde o samotářského živočicha. Je to býložravec.\n\nVyskytuje se v Amazonii. Výskyt je zaznamenán reliktně, ale může žít i na jiných místech, vzhledem k tomu, že byl za samostatný druh uznán teprve v roce 2013 a ne všude je rozlišován od tapíra jihoamerického.\n\nJiž v roce 1914 jej navrhl Theodore Roosevelt uznat za samostatný druh, neboť místní lovci rozpoznávali dva druhy tapírů. Samostatnost byla znovu navržena v roce 2003 na základě zkoumání lebky. Byl popsán v roce 2013. S tapírem jihoamerickým je však velice podobný a u mnohých populací tapírů není rozlišeno, o jaký druh se jedná. Od tapíra jihoamerického se oddělil před půl milionem let.\n\nVzhledem k tomu, že mnohé populace nebyly rozlišeny, je početnost druhu neznámá. Proto je klasifikován v Červeném seznamu IUCN jako nevyhodnocený. Ohrožení pro něj představuje kácení lesů a ničení savan. Místní domorodci tapíry pravidelně loví.\n"}
{"id": "1179591", "url": "https://cs.wikipedia.org/wiki?curid=1179591", "title": "Seznam konkubín osmanských sultánů", "text": "Seznam konkubín osmanských sultánů\n\nToto je seznam konkubín osmanských sultánů, manželek a otrokyň sultánů a princů Osmanské říše, která byla v letech 1299 - 1922 jednou z nejmocnějších říší světa.\n\nTyto ženy nosily tituly jako jsou Hatun, Sultan (Haseki Sultan nebo Valide Sultan), Kadinefendi a Hanimefendi.\n"}
{"id": "1179592", "url": "https://cs.wikipedia.org/wiki?curid=1179592", "title": "Seznam opatů Sázavského kláštera", "text": "Seznam opatů Sázavského kláštera\n\nToto je seznam opatů Sázavského kláštera. Úřad sázavského opata byl založen roku 1035 a existoval do roku 1785, kdy byl klášter zrušen v rámci reforem císaře Josefa II. \n\nSeznam začíná otcem Prokopem, jenž se jako poustevník usadil v místě budoucího kláštera. Postupně zde vznikla malá osada dalších poustevníků, kteří sem přicházeli. Asi roku 1032 za podpory knížete Oldřicha vznikl benediktinský klášter slovanské tradice. Klášter neměl opata a Prokop zpočátku tuto funkci odmítal. Na všeobecné prosby svých spolubratří pak svolil a v roce 1035 byl jmenován prvním opatem kláštera. (Letopočet za jménem označuje datum nástupu jmenovaného opata do úřadu):\n\n"}
{"id": "1179595", "url": "https://cs.wikipedia.org/wiki?curid=1179595", "title": "Anglická mužská basketbalová reprezentace", "text": "Anglická mužská basketbalová reprezentace\n\nAnglická mužská basketbalová reprezentace reprezentuje Anglii v mezinárodních soutěžích v basketbalu.\n"}
{"id": "1179596", "url": "https://cs.wikipedia.org/wiki?curid=1179596", "title": "Gruzínská mužská basketbalová reprezentace", "text": "Gruzínská mužská basketbalová reprezentace\n\nGruzinská mužská basketbalová reprezentace reprezentuje Gruzii v mezinárodních soutěžích v basketbalu.\n"}
{"id": "1179597", "url": "https://cs.wikipedia.org/wiki?curid=1179597", "title": "Holistický marketing", "text": "Holistický marketing\n\nKoncepce holistického marketingu je založena na přístupu, který se zabývá celým rozsahem a komplexností marketingových aktivit a sleduje marketingovou filozofii ve smyslu komplexního pohledu na potřeby zákazníků, dále na všechny funkce firmy, které ovlivňují spokojenost zákazníka – těmi mohou být včasná a bezchybná fakturace, objednávky, kvalita produktu, služby zákazníkům, dále pohledu na trh, ve kterém firma podniká, zejména jeho příležitosti a hrozby. Tento přístup tedy uznává a smiřuje rozsah a spletitosti marketingových aktivit, bere v úvahu jejich šíři a vzájemnou propojenost a uznává, že v marketingu záleží na všem.\n\nCelá tato koncepce vznikla z důvodu potřeby komplexnějšího, soudržnějšího přístupu, který jde dále než tradiční pojetí marketingu. Trh se totiž mění v důsledku důležitých, někdy navzájem propojených společenských sil, tedy faktorů, které vedou k vytvoření nových druhů chování a nových možností.\n\nRealizace koncepce holistického marketingu je založena na čtyřech klíčových marketingových oborech:\n\nDíky vztahovému marketingu se snaží společnosti reagovat na změny v dnešním globálním světě, kde se klade důraz na vytvoření hlubokých a trvalých vztahů. Tento typ marketingu se zaměřuje na dlouhodobá partnerství s klíčovými protějšky pro jejich obchod.\n\nVztahový marketing se zaměřuje na čtyři důležité skupiny:\n\n·        Zákazníci\n\n·        Zaměstnanci\n\n·        Marketingoví partneři (prodejní kanály, dodavatelé, distributoři, dealeři, agentury)\n\n·        Členové finanční komunity (akcionáři, investoři, analytici)\n\nVýstupem této části marketingu jsou marketingové sítě disponující vzájemně prospěšným obchodem a jsou tak jedinečné pro každou společnost. V dané síti společnost generuje zisky podstatně snadněji, například tím, že svoji síť snáze a levněji osloví novým produktem. V dnešní době je mnohem výhodnější budovat vlastní značku a na fyzickou distribuci produktu si najít dodavatele, kteří dokážou na daném trhu pracovat efektivněji, firma samotná provádí jen klíčové aktivity.\n\nVybudování silných vztahů potřebuje, aby společnost chápala možnosti a prostředky různých skupin, nesmí ani zapomínat na jejich potřeby a přání. Na základě všech těchto informací by měly firmy vytvářet individuální nabídky, služby a sdělení jednotlivým zákazníkům. Firmy se zaměřují na své nejziskovější zákazníky, výrobky a kanály a doufají v dosažení ziskového růstu a získání co největšího podílu výdajů každého ze svých loajálních zákazníků. Toho lze dosáhnout i širokou škálou výrobků a školením zaměstnanců, jak v nabízení a prodeji souvisejících produktů, tak i propagaci a doporučení zákazníkovi vyšší produkt (který je samozřejmě dražší), či jeho nejnovější verzi. Je důležité do marketingu společnosti zahrnout nejen řízení vztahu se zákazníky, ale i řízení vztahu s partnery. Prohlubování spolupráce s partnery a vnímání je jako společníky v poskytování určité hodnoty pro koncového zákazníka vede ku prospěchu všech stran.\n\nTímto způsobem firma postupuje, protože získání nových zákazníků je mnohonásobně dražší než udržení těch stávajících. Důležité je také udržet se v paměti zákazníků, aby se ke společnosti, třeba i později, navrátili.\n\nPosláním integrovaného marketingu je sestavení marketingových programů tak, aby zákazníkům vytvářeli, sdělovali a poskytovali hodnotu. Marketingový program pomáhá identifikovat, jaké marketingové aktivity je možné použít. Tradičním popisným nástrojem marketingových aktivit je marketingový mix, který McCarthy dělí do čtyř kategorií, souhrnně nazývaných 4 P:\n\n·        Product – produkt,\n\n·        Price – cena,\n\n·        Place – umístění,\n\n·        Promotion – propagace.\n\nRozhodnutí, která vyplývají z marketingového mixu v konečném důsledku, ovlivňují jak obchodní cesty, tak konečné spotřebitele.\n\nObrázek popisuje, jak modelová firma připravuje mix výrobků, služeb a cen a jak je využíván komunikační mix reklamy, podpory prodeje, události, vztahů s veřejností, přímého marketingu a osobního prodeje k dosažení distribučních cest a cílových zákazníků. Je možné krátkodobě měnit ceny, množství pracovníků prodeje a výdajů na reklamu. V dlouhodobé perspektivě je možné měnit distribuční cesty a vyvíjet nové výrobky.\n\nKoncept 4P je nástrojem prodejců, pomocí kterého ovlivňují zákazníky. Robert Lauterborn navrhl koncept 4C, který koresponduje s konceptem 4C:\n\n·        Customer solution – řešení potřeb zákazníka,\n\n·        Customer cost – výdaje zákazníka,\n\n·        Convenience – dostupnost řešení,\n\n·        Communication – komunikace.\n\nCílem společnosti je s ekonomickou efektivností řešit potřeby zákazníka v reálném čase. Integrovaný marketing se zabývá dvěma klíčovými tématy:\n\n1.       „Při sdělování a poskytování hodnoty je možné vyvíjet mnoho rozlišných marketingových aktivit.\n\n2.       Veškeré marketingové aktivity jsou koordinovány tak, aby se maximalizovaly jejich spojené důsledky. „\n\nPro integrovanou komunikační strategii je nezbytné zvolit komunikační výběr navzájem korespondujících možností. Komunikační strategie musí být napojena na strategii firmy, musí být integrována do systému managementu prostředků, poptávky a sítí. Dobrý marketér je schopen zvolit správný marketingový mix tak, že se jednotlivé položky vzájemně podporují a doplňují – např. reklama v televizi, radiu a tisku, PR aktivity, webová prezentace a komunikace na sociálních sítích.\n\nInterní marketing se zaměřuje na najmutí, vyškolení a motivování schopných zaměstnanců, jejichž cílem je zejména dobře sloužit zákazníkům společnosti. Interní marketing zabezpečuje, aby každý ve společnosti, zejména nejvyšší vedení, vyznával vhodné marketingové zásady. Každý dobrý marketér by si měl uvědomovat, že marketingové aktivity, které se odehrávají v rámci společnosti, mohou být stejně či dokonce více přínosné než ty, které jsou namířené směrem ven. Pokud chce společnost poskytovat excelentní služby, musí na to být zaměstnanci společnosti připraveni.\n\nZa marketing nesmí zodpovídat pouze jediné oddělení, měl by prostupovat celou společností, řídit její vizi, poslání a strategické plánování. Marketing může být úspěšný pouze tehdy, kdy všechna oddělení společnosti společně pracují na splnění cílů zákazníka. To znamená, že finance zabezpečují potřebné množství prostředků, technici vyvíjejí správné výrobky, nákup zajišťuje správný materiál, výroba vyrábí dobré výrobky v odpovídajícím čase a účetnictví měří ziskovost nejvhodnějšími metodami. Management ovšem musí jasně vyjádřit vizi toho, jak marketingová orientace a filozofie firmy slouží zákazníkům, aby nastal takový soulad mezi jednotlivými odděleními.\n\nInterní marketing vyžaduje vertikální soulad s nejvyšším vedením a horizontální soulad s ostatními odděleními, a to tak, aby každý rozuměl marketingovému úsilí, podporoval je a vážil si ho.\n\nJe možné vymezit si několik zásad, při jejichž dodržení bude interní marketing efektivní:\n\n-         vypracování seznamu zásadních kompetencí pracovníků marketingu a jeho poskytnutí ostatním oddělením,\n\n-         interní komunikování důležitých marketingových kroků, akcí a kampaně značky v pravidelných intervalech,\n\n-         poskytnutí informací o inovacích, příležitostech, trendech a nových přístupech v marketingu nadřízeným,\n\n-         projevování zájmu o činnosti ostatních oddělení a hledání společných témat k diskusi,\n\n-         převzetí zodpovědnosti za zásadní marketingová rozhodnutí a přijmutí souvisejícího rizika,\n\n-         motivování spolupracovníků na firemních poradách a jejich vyzvání k tomu, aby také aktivně komunikovali.\n\nVýkonový marketing požaduje pochopení finančních a nefinančních přínosů marketingových činností a programů pro firmu a lidskou společnost. Nejlepší marketéři se stále častěji při hodnocení výsledků marketingu dívají dále než jen na samotné tržby a zabývají se jeho dopady na tržní podíl, spokojenost zaměstnanců, míru ztráty zákazníků, kvalitu výroby a další hodnoty. V úvahu je nutné také brát právní, etické, společenské a environmentální dopady svých marketingových aktivit a programů.\n\nFinanční odpovědnost\n\nOd marketérů se stále častěji vyžaduje, aby své investice dokázali obhájit ve smyslu financí a ziskovost a současně budování značky a rozšiřování báze zákazníků. Využívají stále širší škálu finančních ukazatelů znázorňujících přímou a nepřímou hodnotu, kterou jejich marketingové úsilí vytváří, a uvědomují si, že velká část tržní hodnoty jejich firmy se odvíjí od nehmotných aktiv, zejména značek, zákaznické báze, distribučních a dodavatelských vztahů, zaměstnanců a intelektuálního vlastnictví. Marketingové ukazatele mohou společnostem pomoci určovat a porovnávat výkonnost marketingu z mnoha pohledů. Marketingový výzkum a statistické analýzy vyhodnocují finanční účinnost a účelnost jednotlivých marketingových aktivit. Firmy mohou zapojovat procesy a systémy zajišťující maximalizaci hodnoty poskytované analýzou těchto různých ukazatelů.\n\nMarketing společenské odpovědnosti\n\nMarketing musí brát v úvahu i etický, environmentální, právní a společenský kontext svých rolí a aktivit, jelikož dopady marketingu přesahují samotnou firmu a její zákazníky a týkají se lidské společnosti jako celku. Úkolem organizace je proto určit přání, potřeby a zájmy cílových trhů a uspokojovat je efektivněji než konkurence, přičemž musí ochraňovat a podporovat dlouhodobý blahobyt zákazníků a celé společnosti. S tím, jak se zboží stává stále komoditizovanějším a spotřebitelé společensky uvědomělejšími, některé společnosti využívají společenskou zodpovědnost jako způsob, jak se odlišit od konkurence, ovlivňují preference spotřebitelů a chtějí dosáhnout podstatného nárůstu tržeb a zisku.\n"}
{"id": "1179598", "url": "https://cs.wikipedia.org/wiki?curid=1179598", "title": "Šoustal", "text": "Šoustal\n\nŠoustal je české příjmení rozšířené především na Moravě, ponejvíce v Třebíči, Prostějově, Olomouci a v Brně. Na Slovensku je velmi zřídkavé, vyskytuje se v Žilině, Veľkém Krtíši a v Bratislavě.\n\n"}
{"id": "1179599", "url": "https://cs.wikipedia.org/wiki?curid=1179599", "title": "Římskokatolická farnost Vlkoš u Kyjova", "text": "Římskokatolická farnost Vlkoš u Kyjova\n\nŘímskokatolická farnost Vlkoš u Kyjova je územní společenství římských katolíků s farním kostelem Nanebevzetí Panny Marie v děkanátu Kyjov. Na území farnosti žilo v roce 2016 ve třech obcích přes 1 800 obyvatel.\n\nO obci Vlkoš se poprvé zmiňuje listina sepsaná v Čejkovicích dne 18. října 1248. Z tohoto roku pochází první zmínka o sloužení mše ve „zpustošeném kostele“. Další zmínka je z roku 1397, kdy se stal feudál Hynek z Ronova jeho patronem. Panuje domněnka, že to bylo při postavení nového dřevěného kostela. O dalším osudu kostela existují pouze dohady. V roce 1759 nastoupil do Vlkoše milotický kaplan Tomáš Fiala, který měl za úkol postavit nový kostel. Stávající kostel byl tedy rozebrán a v roce 1773 byly postaveny základy nového kostela. Ten byl postaven na místě starého a zřícením hrozícího kostela. Největší část nákladů uhradil ze svého Ludvík Serényi, který byl tehdy proboštem v Olomouci. Dal se proto po své smrti v roce 1780 pohřbít v hrobce pod kostelem. Za druhé světové války byl kostel těžce poškozen (56 zásahů).\n\nAdministrátorem excurrendo byl od 30. července 2014 R. D. Mgr. Jan Liška. Toho od července 2019 vystřídal R. D. Mgr. Josef Zelinka.\n\nNa území farnosti se pravidelně koná Tříkrálová sbírka. V roce 2016 se při ní vybralo ve Vlkoši 32 957 korun, v Kelčanech 3 230 korun a ve Skoronicích 19 872 korun.\nFarnost se pravidelně zapojuje do akce Noc kostelů.\n\nV listopadu 2018 ve farnosti uděloval svátost biřmování biskup Josef Nuzík. \n\n"}
{"id": "1179602", "url": "https://cs.wikipedia.org/wiki?curid=1179602", "title": "Britská mužská basketbalová reprezentace", "text": "Britská mužská basketbalová reprezentace\n\nBritská mužská basketbalová reprezentace reprezentuje Velkou Británii v mezinárodních soutěžích v basketbalu.\n\n"}
{"id": "1179605", "url": "https://cs.wikipedia.org/wiki?curid=1179605", "title": "Syrská mužská basketbalová reprezentace", "text": "Syrská mužská basketbalová reprezentace\n\nSyrská mužská basketbalová reprezentace reprezentuje Sýrii v mezinárodních soutěžích v basketbalu.\n"}
{"id": "1179609", "url": "https://cs.wikipedia.org/wiki?curid=1179609", "title": "Marketingový audit", "text": "Marketingový audit\n\nMarketingový audit znamená systematické a periodické přezkoumávání prostředí, cílů, strategií a aktivit společnosti s cílem odhalit problémové oblasti, příležitosti a hrozby, na základě kterých je vytvořen plán činností vedoucí ke zdokonalení a zefektivnění procesu realizace vybrané strategie společnosti pro zajištění dlouhodobé prosperity. V praxi mnoho firem provádí marketingový audit pouze tehdy, jakmile se objeví nějaké problémy.\n\nMarketingový audit slouží k včasnému a reálnému koordinování systému řízení orientovanému na trh způsobem, aby byly zohledněny skutečnosti vycházející z podmínek makroprostředí a mikroprostředí, existujících možností informačních, plánovacích a jiných technologií.\n\nMarketingový audit lze chápat jako interní analýzu s prvky externí analýzy, který vysvětluje jaké je nynější postavení společnosti, co je v ní dobrého a co naopak je nutné zlepšit. \n\nPři provádění marketingového auditu je nutné se zaměřit na prověření všech marketingových činností, které firma provádí, ale i zjištění, že některé marketingové činnosti opomíjí. Provedení marketingového auditu vyžaduje odborné teoretické znalosti z oblasti celého marketingu. Mnoho firem však nemusí disponovat žádnými odborníky, který by dokázaly marketingový audit vykonat. V těchto případech lze se obrátit na poradenské firmy, které mají patřičné marketingové znalosti a zkušenosti a poznatky z jiných zkoumaných firem. Výhodou využití služeb poradenských firem je objektivní, nestranný a nezkreslený pohled na situaci ve firmě. Nevýhodou je vyšší cena za provedení této služby, proto se mnoho firem uchyluje k provedení auditu svépomocí, což nemusí vést k zjištění objektivních výsledků. Možností jak provést marketingový audit vlastními silami je využití formulářů, který bude obsahovat jednotlivé marketingové činnosti. Po té může být předložen k vyplnění odborníkům na marketing v podniku, kteří budou mít a úkol vyjádřit se k otázkám týkající se marketingových činností probíhající ve firmě. Hledá se odpověď na otázky: jak často, v jaké kvalitě, v jaké šíři firma marketingové činnosti vyvíjí. Z těchto zjištěných poznatků by měly vzejít doporučení. Ke zkoumaným oblastem je vhodné přiřadit priority, časové termíny a postupy řešení úkolů na zlepšení, jež marketingový audit identifikoval.\n\n\nVnější prostředí se skládá z hospodářských, politických a právních faktorů se zaměřením na zákazníky a konkurenci.\n\nMarketingový audit analyzuje z vnějšího okolí zákazníky, jejich potřeby a jak se s nimi setkat, jejich chování a rozhodování, vnímání výrobků a značek, segmentace, zacílení a umístění na trhu. Povahu konkurence nutné také vzít do úvahy. Je vhodné se zaměřit na její koncentraci, rentabilitu, silné a slabé stránky, plány a strategie. Také noví účastníci na trhu by měly být předmětem analýzy stejně jako substituční produkty, vliv dodavatelů.\n\nKulturní charakter vnějšího prostředí se skládá z úrovní vzdělání a norem, náboženství a přesvědčení, životního stylu a zvyků. Demografie hraje klíčovou roli v marketingového auditu spotřebitelů, je nutné zohlednit rostoucí nároky na distribuci, věk spotřebitelů, technologický vývoj a informační systémy, marketingovou komunikaci a vliv médií. Vnější ekonomické podmínky se skládají z ukazatelů, mezi které patří míra nezaměstnanosti, úroveň inflace, úrokové sazby, ekonomický růst, míra zdanění a průměrný disponibilní příjem. Politické a právní faktory se týkají legislativy, minimální úrovně zdanění nebo mezd a maximálních úrovní cen nebo kvót.\n\nVnitřní prostředí se zaměřuje na faktory, které se společnosti přímo dotýkají. Těmi mohou být lidské zdroje, finance, investiční vybavení, čas a jiné výrobní faktory. Analyzuje také marketingový tým z hlediska struktury, účinnosti, efektivity, korelace s vnitřními funkcemi. Oblasti marketingového interního auditu jsou zaměřeny na produktové portfolio, nové produkty, cenu a distribuci. Proces interního marketingového plánování se zaměřuje na podíly na trhu, prodeje, ziskové marže, náklady a účinnost marketingového mixu.\n\nV rámci této oblasti je nutné vyhodnotit skutečnosti získané analýzou externího a interního prostředí a porovnat je s marketingovým plánem, zdali jsou v souladu s marketingovou strategií. V případě zjištění nežádoucího odchýlení od naplánovaného cíle, je nutné přijmout nápravná opatření vedoucí ke změně marketingové strategie.\n\n\n\nTěchto šest výše popsaných auditů lze sestavit pomocí následujících analýz:\nVýsledkem analýz je sledování konkurence. Následně sleduje postavení naší společnosti vůči konkurenci. Zda působí na atraktivním trhu, zda její výrobky přináší zisk a který ze strategických obchodních jednotek přináší největší výnosy.\n\n\nMarketingový audit resp. jeho výstup představuje určité písemné doporučení, které obsahuje přesné kroky pro zlepšení firemních prodejních výsledků.\n"}
{"id": "1179611", "url": "https://cs.wikipedia.org/wiki?curid=1179611", "title": "Jiří Sedláček (1899)", "text": "Jiří Sedláček (1899)\n\nJiří Sedláček, také Jiří Slavíček, rodným jménem Antonín Cihlář (26. března 1899 Praha – 25. června 1961 tamtéž), byl český herec, zpěvák a operetní režisér.\n\nJiří Sedláček se narodil v Praze jako Antonín Cihlář. Pod jménem Jiří Slavíček účinkoval v roce 1919 v kabaretu Lucerna, který vedl Karel Hašler. Už pod jménem Jiří Sedláček přešel do kabaretu Červená sedma. který však v roce 1922 zanikl. Poté vystřídal několik pražských kabaretních a operetních divadel. Působil ve Varieté v Karlíně (1921-1924), krátce v Rokoku (1924), v letech 1924-1930 ve \"smíchovské Aréně\" a do roku 1933 v \"Malé operetě\". Vzhledem ke svému příjemnému zevnějšku byl často obsazován do filmových rolí v romantických komediích.\n\nV roce 1933 se stal ředitelem Tylova divadla v Nuslích. V této funkci setrval až do roku 1944. Tady se jeho talent projevil naplno. Divadlo se stalo známým a oblíbeným zejména díky repertoáru složenému z převážně českých operet. Sedláček se uplatnil také jako režizér a na řadě operet se podílel i autorsky.\n\nPo roce 1945 zájem o operety upadal a navíc komunistický režim operetnímu žánru příliš nepřál. Nějakou dobu ještě hrál v zájezdovém souboru Oblastního divadla v Náchodě, ale okolo roku 1948 své umělecké působení ukončil.\n\nByl ženat s herečkou Marií Grossovou, ale manželství se rozpadlo. Zemřel zapomenutý v Praze 25. června 1961 ve věku 62 let.\n\n\n"}
{"id": "1179613", "url": "https://cs.wikipedia.org/wiki?curid=1179613", "title": "Foxteriér", "text": "Foxteriér\n\nMezinárodní kynologická federace (FCI) rozlišuje dvě psí plemena označovaná jako foxteriér:\n\n"}
{"id": "1179616", "url": "https://cs.wikipedia.org/wiki?curid=1179616", "title": "Just", "text": "Just\n\nJust může znamenat:\n\n\n\n\n"}
{"id": "1179617", "url": "https://cs.wikipedia.org/wiki?curid=1179617", "title": "Steve Holland", "text": "Steve Holland\n\nSteve Holland (* 30. dubna 1970, Derby) je asistent prvního trenéra v Chelsea a v anglické fotbalové reprezentaci do 21 let.\n\nS fotbalem začal ve školním věku v akademii Derby County. S profesionálním fotbalem začal v Bury, kde se ovšem neprosadil. Po dalších několika neúspěšných pokusech v různých klubech se ve 21 rozhodl začít s trenérskou kariérou.\n\nTrenérskou kariéru zahájil trénováním mladíků v Crewe Alexandra. V červenci 2007 Holland převzal v Crewe Alexandra roli prvního trenéra. V 16 zápasech získal pouhých devět bodů a 18. listopadu 2008 byl nahrazen znovu příchozím Dariem Gradim. V prosinci 2008 Crewe Alexandroo opustil a o tři měsíce později se stal trenérem akademie ve Stoke City.\n\nO půl roku poději, v srpnu 2009 byl jmenován trenérem rezerv v Chelsea. 29. července se pod André Villas-Boasem stal asistentem prvního trenéra. Tuto roli si udržel i pod Di Matteem, Benitézem, José Mourinhem a současným trenérem Chelsea, Guusem Hiddinkem. 19. prosince 2015, po vyhazovu Josého Mourinha, byl na zápas proti Sunderlandu jmenován dočasným manažerem Chelsea. Chelsea zápas vyhrála 3:1.\n\nSvoji pozici asistenta trenéra si udržel i pod Antoniem Contem, který do Chelsea přišel v létě 2016. V prosinci 2016 bylo oznámeno, že Holland opustí na konci sezóny 2016/17 Chelsea a přidá se k reprezentačnímu týmu Anglie jako asistent trenéra.\n\nV srpnu 2013 byl jmenován asistentem trenéra v anglické fotbalové reprezentaci do 21 let, kde působil do roku 2017.\n"}
{"id": "1179618", "url": "https://cs.wikipedia.org/wiki?curid=1179618", "title": "Sudža", "text": "Sudža\n\nSudža může být:\n\n"}
{"id": "1179619", "url": "https://cs.wikipedia.org/wiki?curid=1179619", "title": "Jiří Sedláček (1967)", "text": "Jiří Sedláček (1967)\n\nJiří Sedláček (* 15. srpna 1967 Praha) je český herec.\n\nJiří Sedláček studoval herectví na hudebně-dramatickém oddělení Pražské konzervatoře. Již během studia hrál v několika televizních inscenacích a seriálech. Jeho první filmová role byl jeden z chovanců v psychologickém snímku \"Zámek nekonečno\" (1983).\nKonzervatoř absolvoval v roce 1988 a získal angažmá v Městském divadle v Kolíně. Po krátkém působení v Divadle Antonína Dvořáka v Příbrami hrál v letech 1991–1995 v Klicperově divadle v Hradci Králové.\n\nOd roku 1995 je Jiří Sedláček hercem na volné noze. Jako host vystupuje v Divadle Járy Cimrmana, Divadle ABC a dalších pražských scénách.\n\nV Praze se také věnuje pořádání farmářských trhů, je zakladatelem Asociace farmářských tržišť.\n\n"}
{"id": "1179622", "url": "https://cs.wikipedia.org/wiki?curid=1179622", "title": "Kolébka lidstva", "text": "Kolébka lidstva\n\nKolébka lidstva (z anglického originálu Cradle of Humankind) je oblast významných paleoantropologických a archeologických lokalit v Jihoafrické republice. Leží zhruba 50 km severozápadně od Johannesburgu, v provinciích Severozápadní a Gauteng, na ploše asi 250 km². Od roku 1999 je součástí seznamu světového dědictví UNESCO, v roce 2005 byla ochrana rozšířena také na vzdálenější lokalitu Taung a údolí Makapan. Velká část pozemků v chráněné oblasti patří soukromým vlastníkům.\n\nDne 7. prosince 2005 bylo při západní hranici oblasti slavnostně otevřeno návštěvnické centrum Maropeng, věnované lidské evoluci.\n\nOblast je známá výskytem početných jeskynních systémů, které vznikly v prekambrickém dolomitickém vápenci intenzivní krasovou činností, související patrně se změnami hladiny spodní vody v pliocénu a pleistocénu. Ačkoliv se vytvářely i větší jeskyně, většinou se jedná o spletité labyrinty menších dutin. Rozsáhlejší prostory jsou často důsledkem zřícení původního stropu vlivem eroze.\n\nRozpouštení a opětná mineralizace vápníku zapříčinila vznik silných vrstev travertinu na stěnách dutin. Vnitřek jeskyní později vyplnily mocné sedimenty, strhávané dovnitř působením větru, vody, gravitace i aktivitou rostlin a živočichů. Veškerý materiál byl následně zpevněn (cementován) vysráženým vápníkem, čímž vznikaly brekcie různé barvy a struktury.\n\nTravertin díky vysokému obsahu vápníku, potřebného v mnoha výrobních odvětvích, lákal koncem 19. století místní podnikatele. Těžba travertinu vedla k odstraňování celých bloků brekcie, bohaté na ostatky pliocénních a pleistocénních živočichů (včetně australopitéků a prvních lidí). Tím bylo odhaleno velké množství nálezů. Jejich význam však nebyl před prosazením evoluční teorie plně doceněn, putovaly proto především do různých soukromých sbírek jako suvenýry a kuriozity. Teprve v průběhu 20. století začalo jejich soustavné vyhledávání a odborné studium. Těžba některé jeskyně zasáhla do takové míry, že leckdy byla částečně nebo zcela zničena celá lokalita, což ztížilo dataci ostatků i aplikaci moderních výzkumných metod.\n\nRaymond A. Dart původně předpokládal, že za akumulací kostí v jeskyních stojí především australopitékové a jejich lovecká aktivita. Tafonomické studie C. K. Braina v 70. letech 20. století však prokázaly, že australopitékové byli, podobně jako jiná zvířata spíše kořistí než lovci a že hromadění kostí v jihoafrických jeskyních, otevřených po stovky a tisíce let, může mít různé jiné příčiny. Část do nich byla stržena s okolní zeminou působením větru a vody, část zavlekli dovnitř různí masožravci, kteří v dutinách měli své úkryty a jen část může být pozůstatkem lidského osídlení.\n\nJedním z nejčastěji jmenovaných predátorů, který mohl zapříčinit vysoký výskyt ostatků v jeskyních je levhart (\"Panthera pardus\"). Na lebce druhu \"Paranthropus robustus\" ze Swartkrans s katalogovým číslem SK 54 je dokonce patrné poškození ve formě dvou důlků, které přesně odpovídají vzdálenosti špičáků na spodní čelisti levharta. Vysoký podíl kostí paranthropů v rámci všech nálezů by dokonce mohl napovídat, že hominidé byli pro tyto šelmy oblíbenou kořistí.\n\nNa základě poškození některých kostí i značné velikosti zvířat nalézaných ve Sterkfontein se uvažuje, že za hromaděním ostatků v jeskyních mohly stát i hyeny nebo šavlozubé šelmy \"Megantereon\" nebo \"Dinofelis\". Novější výzkumy však ukázaly, že levharti jsou schopni zabít a odvláčet mnohem větší kořist než se dříve předpokládalo, takže i zde mohl stát za akumulací kostí právě tento predátor.\n\nJihoafrické jeskyně byly paleontologům známé již od počátku 20. století v návaznosti na intenzivní těžbu vápence. Zájem o ně se zvýšil poté, co Raymond A. Dart popsal nález lebky druhu \"Australopithecus africanus\", takzvané Taungské dítě. Na Dartovu práci i přes počáteční nedůvěru odborné veřejnosti brzy navázal Robert Broom. V roce 1935 ve Sterkfontein zachytil první ostatky dospělého jedince australopitéka a roku 1938 v Kromdraai získal lebku nového druhu \"Paranthropus robustus\". V roce 1948 pak odhalil jeskyni Swartkrans s početnými nálezy kostí zvířat i homininů. Po druhé světové válce oblast proslavily především rozsáhlé systematické výzkumy těchto jeskyní, které vedli Phillip Tobias a C. K. Brain. Přelom 20. a 21. století znamenal nové objevy dalších lokalit – Gladysvale (1991), Drimolen (1994), Plovers Lake (2001), Malapa (2008) i Rising Star (2013).\n\nDosud bylo v celé oblasti zachyceno více než 1000 vzorků vyhynulých homininů, a to dospělých jedinců i mláďat různého věku. Ostatky zastupují nejméně čtyři druhy – \"Australopihecus africanus\", \"Paranthropus robustus\", \"Homo habilis\" a \"Homo erectus\". Většinu nálezů představují zlomky lebek a čelistí, nalézány jsou však i kosti končetin a trupu a vzácně se dochovaly i velmi drobné části, například sluchové kůstky.\n\nVýznam jeskyní však tkví nejen v početných nálezech homininů, ale ve velkém množství paleontologického materiálu obecně. Dutiny a jeskyně, chráněné před povětrnostními vlivy a nacházející se v prostředí s dostatkem vápence jsou téměř ideální pro zachování kosterního materiálu. Nacházené ostatky jsou tak v mnohem lepším stavu než východoafrické objevy a výrazně méně se na nich projevuje poškození erozí nebo jinými vlivy. Z některých zvířat jsou dokonce k dispozici téměř celé kostry. Bohaté nálezy tak umožňují dobře rekonstruovat tehdejší přírodní prostředí a rovněž pochopit způsob zaplňování jeskyní a dutin.\n\nJihoafrické krasové jeskyně jsou však proti východoafrickým lokalitám jen obtížně datovatelné. V jejich výplni chybí vrstvy sopečného popela, na něž lze dobře aplikovat radiometrické datovací metody. Uplatňují se tak především přístupy relativní chronologie. Tradiční je využití biostratigrafie, tedy datace na základě přítomnosti určitých živočišných druhů. Jejich výskyt je přitom srovnáván s dobře datovatelnými lokalitami východní Afriky. Teprve v posledních letech technický rozvoj umožnil uplatnění absolutních datovacích metod i v jižní Africe, čímž se výrazně zpřesnily starší údaje, představující často značně široké časové intervaly.\n\nV oblasti se nachází 15 hlavních a množství menších jeskyní, z nichž mnohé vydávající ostatky vyhynulých homininů nebo soudobé fauny či flóry:\n\nLokalitu tvoří skupina asi 25 dutin. Výzkum v letech 1947–1948 odhalil pozůstatky antilop, paviánů, hlodavců a šavlozubých koček. Nejstarší sedimenty mohou být staré až 4 miliony let.\n\nLokalita sestává celkem ze tří oddělených dutin, označených písmeny A, B a D. Byla známá již od roku 1938, kdy zde Julius Shaw v Cooper′s A mezi ostatky opic objevil i jednu stoličku hominida. Ta ovšem byla později ztracená, takže o jejím taxonomickém určení nelze spolehlivě rozhodnout – uvažuje se o druzích \"Australopithecus africanus\" nebo \"Paranthropus robustus\".\n\nV následujících desetiletích byla lokalitě věnována jen malá pozornost. V 50. letech odebíral C. K. Brain vzorky v části Cooper′s B a zachytil přitom malé množství zvířecích kostí. Někdy v této době také došlo k nálezu horního řezáku hominina, patrně druhu \"Australopithecus africanus\" nebo \"Paranthropus robustus.\" Zub byl ovšem identifikován až v roce 1989 při kontrole sbírek muzea Ditsong (dříve Transvaal) v Pretorii a jeho nález obnovil zájem o lokalitu. V červnu roku 2001 tak byly zahájeny nové odkryvy v části Cooper′s D. Prakticky okamžitě byly zachyceny pozůstatky druhu \"Paranthropus robustus.\" Ve sbírkách muzea Ditsong v Pretorii byla následně identifikována ještě velká část tváře s horní čelistí. Další nálezy byly identifikovány jako \"Australopithecus africanus\" a neurčený zástupce rodu \"Homo\".\n\nSedimenty byly původně datovány do doby zhruba před 1,9-1,6 miliony let, podle moderních radiometrických metod jsou ale ostatky homininů staré jen 1,4-1,5 milionu let.\nLokalitu tvoří skupina jeskyní a jam, upomínajících na dřívější těžbu vápence. Výzkum, zahájený 9. července 1992 odhalil jednu z nejbohatších jihoafrických lokalit. Vedle množství zvířecích kostí (hyeny, paviáni, antilopy) bylo zachyceno více než 100 vzorků homininů, patřících druhu \"Paranthropus robustus\" a neurčenému zástupci rodu \"Homo\". Prozkoumána přitom byla zatím jenom velmi malá část sedimentů. Většina vzorků patří paranthropům, takže lokalita je druhým nejbohatším nalezištěm tohoto druhu homininů. Nezvykle velká část navíc patří nedospělým jedincům, což umožňuje mimo jiné nahlédnout do ontogeneze australopitéků. Nejznámějším nálezem je samičí lebka DNH 7 přezdívaná \"Eurydice\" a představující dosud nejkompletnější lebku australopitéka v jižní Africe. Doplňuje ji čelist samce DNH 8, nazývaná \"Orpheus\".\n\nOstatky, řazené do rodu \"Homo\", zastupují především zuby a zatím je nelze přiřadit ke konkrétnímu druhu. Z lokality jsou známé také kostěné nástroje − početné fragmenty dlouhých kostí s jasnými stopami opotřebení. Vzhledem k současnému výskytu rodů \"Homo\" a \"Paranthropus\" však nelze s jistotou určit jejich tvůrce.\n\nNa základě biostratigrafie jsou nálezy datovány do doby před 1,5-2 miliony let.\n\nLokalita je pojmenována po Gladys Norton, dceři bývalého starosty města Krugersdorp, který v letech 1902 – 1928 na místě provozoval těžbu vápence. Jedná se o rozsáhlý jeskynní systém, sestávají nejméně ze tří větších dutin, sahajících až 65 m pod úroveň současného terénu. Doplňuje je povrchová část, která je zbytkem jeskyně, u níž došlo k erozi a následnému propadu stropu.\n\nAčkoliv lokalitu navštívilo několik expedic již ve 30. a 40. letech 20. století, nenašly zde žádné ostatky homininů, a tak svou pozornost zaměřily na slibnější lokality. Nové průzkumy započaly teprve v roce 1988, přičemž systematický výzkum byl zahájen až v roce 1993. Odhalil bohaté naleziště s nezvykle dobře dochovanou a čitelnou stratigrafií, která umožňuje výrazně zpřesnit dataci místních i okolních jihoafrických nálezů. Výplň jeskyně obsahuje stovky tisíc pozůstatků minulé fauny i flóry, starých až 2,5 milionu let. Gladysvale tak patří k nejbohatším lokalitám v Kolébce lidstva. Mimo jiné byly zachyceny dva zuby druhu \"Australopithecus africanus\", několik zlomků kostí časných zástupců rodu \"Homo\" a acheulské kamenné nástroje. V letech 1996-1997 bylo provedeno podrobné trojrozměrné mapování jeskyně s využitím systému GIS.\n\nJeskyně byla v 70. letech 20. století pojmenovaná podle fiktivního města J. R. R. Tolkiena. Místní sedimenty jsou extrémně bohaté. Výzkumy, probíhající od roku 1979 přinesly z poměrně malých vzorků brekcie více než 95 000 kusů kostí z doby zhruba před 1,8 miliony let. Většinu z nich tvoří malé, obtížně určitelné zlomky, jejich dochování je ale velmi dobré. Objevují se mezi nimi i velmi drobné kosti jako je jazylka nebo ostatky novorozených mláďat. Zachycena byla i nezvykle velká stolička druhu \"Paranthropus robustus\". Druhá nalezená stolička hominina je rozlomená a těžko určitelná, patří však spíše do rodu \"Homo\". Kromě těchto dvou zubů chybí v Gondolin jakékoliv doklady primátů.\n\nLokalita je také nejlepším příkladem těžebních aktivit v oblasti. V okolí jeskyně se kromě velkého množství vytěžené brekcie a původní příjezdové cesty nachází sedm torzovitě dochovaných pecí na pálení vápna.\n\nVýzkumy, zahájené roku 1988 přinesly mimo jiné početné a dobře dochované ostatky primátů.\nTypová lokalita druhu \"Paranthropus robustus\" a zároveň jedna z nejstarších známých paleoantropologických lokalit v jižní Africe byla objevena roku 1938. Menší odkryv prováděl Robert Broom ještě v roce 1941, poté však bylo místo opuštěno, zatímco pozornost badatelů se upřela na nedalekou jeskyni Sterkfontein. Až v březnu roku 1955 na starší práce navázal C. K. Brain, když zahájil rozsáhlý systematický výzkum, probíhající do května roku 1956. V něm roku 1977 pokračovala Elisabeth Vrba, která se soustředila především na paleoekologii, chronologii a tafonomii lokality.\n\nNovodobé výzkumy probíhají na místě od roku 1993 za spolupráce muzea Ditsong a univerzit Witwatersrand a Harvardovy. Současně se objevují snahy o absolutní dataci sedimentů pomocí moderních metod (luminiscenční a radiometrické metody, paleomagnetismus).\n\nLokalita sestává ze dvou úzkých dutin, vzájemně vzdálených zhruba 30 m a označených Kromdraai A a Kromdraai B. Část Kromdraai A je patrně mladší, z doby asi před 1-1,5 miliony let. Obsahuje větší množství zvířecích kostí než Kromdraai B, nebyly zde však dosud zachyceny žádné ostatky homininů. Část Kromdraai B vyplňují starší sedimenty, datované do doby asi před 1,5-2 miliony let. Vydává celkově menší množství kostí, ale jsou mezi nimi i ostatky druhu \"Paranthropus robustus\". K roku 2004 bylo získáno 30 vzorků těchto homininů, zastupujících nejméně 9 jedinců. Vzorek dentice KB 5223 byl po přezkoumání přesunut do rodu \"Homo\". Kamenné nástroje vyvinutého oldovanu až staršího acheuléenu byly zachyceny v Kromdraai A i Kromdraai B.\n\nBěhem výzkumů v 70. letech byly sedimenty v Kromdraai B rozděleny do 5 jednotek (member 1-5), přičemž homininé jsou nacházeni zatím jen ve vrstvě 3, především v její spodní části. Původní povrch se vstupem do jeskyně se přitom měl v pliocénu a pleistocénu nacházet nejméně 10 m nad současným terénem.\nLokalita byla identifikována v roce 2008. Jeskyně je ovšem jen zbytkem jeskynního systému, jehož strop se nacházel asi 30 m nad současným povrchem. Vyšší partie byly odstraněny erozí. Mezi množstvím zvířecích kostí byly nalezeny i velmi kompletní pozůstatky nejméně šesti jedinců homininů druhu \"Australopithecus sediba\".\n\nMalapa se vyznačuje nevídaně dobrým dochováním ostatků živočichů. Fosilizovaly zde nejen kosti, ale i části měkkých tkání jako např. kůže. Ta se v malých útržcích pravděpodobně dochovala i u koster \"A. sediba\", kde představuje nejstarší známý doklad měkkých tkání homininů. Při důkladném výzkumu umožní studovat ochlupení, přítomnost mazových a potních žláz a podobně.\n\nHomininé ani ostatní živočichové zřejmě nebyli obětí masožravců jako v jiných jeskyních. Spíše nešťastnou náhodou spadli dovnitř svislými průduchy a nedokázali se dostat ven. Tomu nasvědčuje i značná komplexnost koster, včetně dochovaných kloubních spojení, která ukazují, že v jeskyni se nacházela celá těla, nikoliv jednotlivé kosti. Australopitékové mohli zemřít i na následky pádu, protože zlomeniny na pravé paži samice a spodní čelisti samce odpovídají pádu z výšky ještě v době existence měkkých tkání, nenesou však již známky hojení. Ani po smrti k nim neměly šelmy přístup, kosti tudíž nenesou žádné stopy po okusu, povrch je jen mírně poškozený hmyzem a rovněž narušení povětrnostními vlivy je nepatrné. Nezvykle dobrému dochování napomohlo i rychlé, zřejmě jednorázové vyplnění jeskynních prostor jemným záplavovým sedimentem. Těla mrtvých živočichů patrně strhl prudký příval vody, snad způsobený silnou bouří, odnesl je do hlubších částí jeskyně a pohřbil pod mocným nánosem sedimentů.\n\nZ této dosud málo známé a téměř neprozkoumané lokality pochází jen několik náhodných nálezů zvířecích kostí.\n\nOdkryvy, probíhající od roku 1999 přinesly mnoho tisíc kusů dobře dochovaných ostatků, včetně kostí šavlozubé kočky \"Dinofelis\".\n\nVýzkumy na lokalitě probíhají od roku 1991. Získány byly početné ostatky fauny včetně paviánů, antilop a vyhynulých druhů zeber. Novější odkryvy odhalily stovky kamenných nástrojů středního paleolitu.\n\nJeskyně, jejíž vnitřní prostor byl prozkoumán teprve v roce 2013, obsahuje velké množství kosterních ostatků člověka druhu \"Homo naledi\".\n\nJeskynní komplex Sterkfontein představuje jednu z nejbohatších paleoantropologických lokalit na světě. Známá je především díky početným ostatkům druhu \"Australopithecus africanus.\" Výplň byla rozdělena na 6 jednotek (Member 1-6), které doplňují další samostatné sedimenty v hlubších částech jeskyně (Jacovec Cavern, Silberberg grotto). Velkým problémem zůstává nepříliš jasné datování.\n\nVýzkumy probíhají jen s krátkými přestávkami od roku 1936 a trvají dosud. Díky tomu byly získány stovky tisíc zvířecích kostí a více než 750 vzorků homininů (\"Australopithecus africanus\", \"Paranthropus robustus\", \"Homo ergaster\"). Dále bylo zachyceno přes 300 zlomků fosilního dřeva a na 4000 kamenných nástrojů oldovanské a časně acheulské tradice.\n\nJeskyně Swartkrans představuje dosud nejbohatší zdroj ostatků hominina druhu \"Paranthropus robustus\".\n\nVýplň jeskyně tvoří celkem pět jednotek (Member 1-5), přičemž Member 1 sestává ze dvou částí (starší „Lower Bank“ a mladší „Hanging Remnant“). Složité zvrstvení je důsledkem opakovaného ukládání a následné eroze.\n\nPrvní výzkum zahájil Robert Broom v listopadu roku 1948 a již v prvním týdnu prací zachytil ostatky homininů. Zásadní poznatky pak přinesl rozsáhlý systematický odkryv C. K. Braina v letech 1965–1986. Ten doplnilo i studium geologie, stratigrafie a tafonomie. Novodobé výzkumné aktivity byly zahájeny v roce 2001 a trvají dosud. Od roku 1999 je také s pomocí GIS zpracováván trojrozměrný model jeskyně, umožnující mimo jiné přesné zanesení každého nálezu.\n\nDlouhodobé systematické výzkumy přinesly téměř 450 000 nálezů fauny, včetně asi 400 vzorků rodů \"Paranthropus\" a \"Homo\" (ostatky rodu \"Paranthropus\" výrazně početně převažují). Výzkumy bylo získáno také na 900 kusů kamenné industrie vyvinutého oldovanu a časného acheuléenu a dále 85 kostěných nástrojů, užívaných patrně ke kopání podzemních hlíz nebo k rozbíjení termitišť. Současný výskyt rodů \"Paranthropus\" a \"Homo\" však nedovolí s jistotou identifikovat jejich výrobce a uživatele.\nZnačnou pozornost poutá také 27 spálených kostí z části Member 3, představujících jeden z nejstarších dokladů užití ohně. Jejich stav a rozmístění odpovídá záměrně udržovanému ohništi ve vstupní části jeskyně. Současně jsou nacházeny zvířecí kosti s jasnými stopami po zářezech a důlcích, vytvořených kamennými nástroji, tedy doklady porcování masa či získávání morku z kostí.\n\nPozoruhodný jeskynní systém s nálezy ostatků hlodavců, žab, ještěrek a ptáků je třetím největším krasovým útvarem Jihoafrické republiky. Prostory zdobí stalaktity a stalagmity, dosahující výšky až 15 m.\n\n\n\n"}
{"id": "1179632", "url": "https://cs.wikipedia.org/wiki?curid=1179632", "title": "Petr Kodeš", "text": "Petr Kodeš\n\nPetr Kodeš (* 31. ledna 1996) je český fotbalový záložník, od září 2015 působící v FK Teplice.\nKodeš je odchovancem FK Teplice, v září 2015 byl poprvé povolán do A-mužstva. V 1. české lize debutoval 19. 9. 2015 proti domácímu týmu FK Mladá Boleslav (prohra 3:4).\n\nPetr Kodeš reprezentoval Českou republiku v mládežnické kategorii U18, 11. října 2013 debutoval pod trenérem Miroslavem Soukupem v přátelském utkání České republiky proti Spojeným státům americkým (prohra 0:1).\n\n"}
{"id": "1179633", "url": "https://cs.wikipedia.org/wiki?curid=1179633", "title": "Vrchní velitelství spojeneckých sil v Evropě", "text": "Vrchní velitelství spojeneckých sil v Evropě\n\nVrchní velitelství spojeneckých sil v Evropě (anglicky \"Supreme Headquarters Allied Powers Europe\", zkratka SHAPE) představuje ústředí Velitelství spojeneckých sil pro operace (\"Allied Command Operations\", ACO) Severoatlantické aliance. Od roku 1953 se nacházelo v Rocquencourtu poblíž Versailles ve Francii, ale počínaje rokem 1967 působí v obci Casteau, severně od belgického města Mons. V letech 1951 až 2003 bylo SHAPE ústředím Velitelství spojeneckých sil pro Evropu (\"Allied Command Europe\", ACE), ale od roku 2003 je ústředím ACO, které zabezpečuje operace NATO po celém světě.\n\nVelitelství SHAPE si z právních důvodů zachovalo svůj tradiční název odkazující na Evropu, přestože se v roce 2003 rozšířil geografický obzor jeho aktivit. V té době bylo velitelství NATO v Lisabonu, historická součást Atlantského velitelství, převedeno pod ACO. Velitel ACO je označován jako vrchní velitel spojeneckých sil v Evropě (SACEUR) a je zároveň americkým čtyřhvězdičkovým generálem nebo vlajkovým důstojníkem, který také slouží jako velitel \"U.S. European Command\". Z čehož vyplývá, že NATO v Evropě vždy velí občan USA, nikoliv občan některého evropského státu.\n"}
{"id": "1179634", "url": "https://cs.wikipedia.org/wiki?curid=1179634", "title": "278 (číslo)", "text": "278 (číslo)\n\nDvě stě sedmdesát osm je přirozené číslo, které následuje po čísle dvě stě sedmdesát sedm a předchází číslu dvě stě sedmdesát devět. Římskými číslicemi se zapisuje CCLXXVIII.\n\n\nSilnice II/278 je česká silnice II. třídy vedoucí na trase II/270 – Stráž pod Ralskem – Osečná – Český Dub – Hodkovice nad Mohelkou\n\n\n"}
{"id": "1179636", "url": "https://cs.wikipedia.org/wiki?curid=1179636", "title": "Státní znak Osmanské říše", "text": "Státní znak Osmanské říše\n\nOsmanská říše neměla původně státní znak ve smyslu evropské heraldiky, jediným státním symbolem byla tugra momentálně vládnoucího sultána. Teprve v době krymské války vyzvali Britové Turky jako své spojence k přijetí oficiálního státního znaku (\"arma-i ʿOs̲mānī\"). Jeho definitivní podobu oficiálně schválil sultán Abdulhamid II. 17. dubna 1882 v rámci modernizační kampaně zvané tanzimat.\n\nZnak obsahoval 37 figur. Uprostřed se nacházel oválný štít se sluncem a dvanácti hvězdami po obvodu, korunovaný rudým turbanem. Nad ním byl umístěn zelený ležatý půlměsíc a kruh nesoucí sultánovu tugru. Za štítem byly zkříženy dvě vlajky: červená s půlměsícem a hvězdou jako symbol světské vlády a zelená s půlměsícem připomínající, že sultán je zároveň islámským chalífou. Součástí znaku byl také roh hojnosti, Korán, váhy symbolizující spravedlnost a panoplia (soubor různých zbraní, jako kopí, pistole a kanóny, vyjadřující význam armády v Osmanské říši), ve spodní části se nacházel akant, z něhož viselo pět nejdůležitějších státních vyznamenání: Şefkat Nişanı, Osmani Nişanı, İmtiyaz Nişanı, Mecidiye Nişanı a İftihar Nişanı.\n\nZnak byl používán do zrušení monarchie v Turecku roku 1922.\n\n"}
{"id": "1179647", "url": "https://cs.wikipedia.org/wiki?curid=1179647", "title": "Mombín sladký", "text": "Mombín sladký\n\nMombín sladký (\"Spondias dulcis\") je rychle rostoucí listnatý strom, plodící středně velké plody s jedlou dužinou, je uzpůsobený k růstu v tropech a teplých subtropech bez i jen krátkodobého poklesu teploty k bodu mrazu. Je dřevinou pocházející z polynéských a mikronéských ostrovů v Pacifiku, kde je pěstován pro ovoce. Přísluší do plodonosného rodu mombín (\"Spondias\") tvořeného 16 druhy, který byl zaveden do subtropických a tropických zahrad Starého a později i Nového světa. Je nenáročnou rostlinou s poživatelnými peckovicemi, která se snadno se množí, dobře roste a je proto hojně rozšířena jak v oblastech s počasím ovlivňovaném monzuny, tak i s klimatem celoročně vlhkým.\n\nNejlépe prosperuje ve stále vlhkých tropických a subtropických oblastech, je však na vlhkost a teplotu méně náročný než jeho blízký příbuzný mangovník. Roste téměř ve všech typech půdy, obvykle až do nadmořské výšky 700 m, výjimečně až 1000 m. Za ideální je považována průměrná teplota 22 až 27 °C, přežívá i při rozmezí 15 až 35 °C. V období vegetačního klidu může starší rostlina přežít i krátkodobý pokles teploty k -3 °C, mladá uhyne již při 0 °C. Upřednostňuje místo s průměrnými srážkami 900 až 1800 mm, snese i 600 až 2200 mm. Na úživnost půdy není příliš náročný, postačuje, když je pro kořeny dostatečně hluboká, dobře odvodněná a její pH se pohybuje od 5,5 do 6,5, přežívá i při hodnotě pH 4,5 až 7,5. Stanoviště na kterém roste však musí být plně osluněno, jinak strom vytváří málo plodů. V oblastech s výrazným obdobím sucha listy společně opadávají a vykvétá jednou ročně, v místech se stále vlhkým počasím se listy vyměňují průběžně a kvete i plodí téměř neustále.\n\nMombín sladký je listnatý, do široka rozvětvený strom dorůstající do výšky 9 až 12 m (ve své domovině ojediněle až do 20 m) s krátkým kmenem, tlustým 20 až 45 cm a s dlouhými, křehkými větvemi. Jeho hladká nebo mělce rýhovaná kůra je šedavá, světle až červenavě hnědá a v mládí má patrné lenticely. Z hlavních kořenů někdy nad terén vyčnívají nevysoké, zploštělé, kořenové náběhy přispívající k podpoře velkých stromů. Z poraněných míst prýští viskózní pryskyřice s léčebnými účinky. Listy dlouhé 20 až 60 cm bývají nahloučené na koncích větví, vyrůstají střídavě, jsou lichozpeřené a mají 11 až 20 cm dlouhé vřeteno se čtyřmi až dvanácti páry mírně kožovitých lístků s krátkými řapíčky. Lístky jsou tmavě zelené, lysé, tvar mají eliptický až obkopinatý, jsou 6 až 10 mm dlouhé a 2 až 5 mm široké, největší koncový lichý lístek bývá dlouhý od 10 do 20 mm. Na bázi jsou lístky okrouhlé nebo klínovité, na koncích špičaté a po obvodě celokrajné nebo drobně pilovité, žilky ve čtrnácti až dvaceti čtyřech párech jsou pospojované s okrajovou žilkou. Na začátku suchého a chladného ročního období se listy zbarví zářivě žlutě a opadnou, jinak se obměňují postupně.\n\nKvětenství je tvořeno četnými drobnými květy sestavenými do hustých terminálních jehlanovitých lat dlouhých až 35 cm, které nejčastěji rostou na konci větví. Květy velké do 5 mm rozkvétající před nebo až s počátkem rašením listů, vyrůstají v jednom květenství společně oboupohlavné i jednopohlavné, mají asi 2 mm stopky a drobné kopinaté až čárkovité listeny. Květy jsou pětičetné, nepatrné kališné lístky jsou zelené, trojúhelníkovité, korunní lístky jsou vejčitě podlouhlé, nazpět ohnuté, bělavé a 2,5 mm dlouhé. Deset tyčinek s podlouhlými prašníky je v květu ve dvou kruzích. Kulovitý, svrchní, pětipouzdrý semeník je velký do 1 mm a nese pět čnělek s bliznami. Květy jsou opylovány hlavně včelami slétajícími se za nektarem.\n\nPlod je oválná, eliptická nebo hruškovitá peckovice dozrávající za šest až osm měsíců po opylení. Bývá dlouhý 6 až 10 cm a široký 3 až 8 cm, je zprvu zelený a později v plné zralosti žlutý až jasně oranžový. Obsahuje dřevnatou pecku velkou asi 2 cm, jenž je rozdělená až do pěti pouzder obsahující po jednom plochém, světle žlutém semeni. Pecka má vnější vrstvu roztřepenou v tvrdá vlákna vnikající do dužiny plodu, se kterou je pecka takto pevně srostlá.\n\nPlody visí na stopkách ve svazcích, čítajících i tucet a více. Se stromů samovolně padají ještě před dosažením zralosti, jsou přitom zelené a tvrdé. Opadávají postupně po dobu několika týdnů, teprve na zemi dozrávají a mění barvu do zlatožlutá, často se se stromů sklízí střepáváním. Ve správné zralostí, když je ovoce ještě pevné, je dužina zabarvená žlutě a se šťavnatou a mírně nakyslou, svěží chuti se poněkud podobá ananasu. Při přezrání plod změkne, příjemná chuť se vytrácí a dužinu lze špatně dělit kvůli houževnatým a se zráním tvrdnoucím vláknům vystupujícím z pecky. Ve své domovině, v Tichomoří, váží některé plody i 0,5 kg.\n\nZasazená rostlina roste velice rychle, za rok povyroste až o 2 metry. Pokud pochází ze semene obvykle již plodí ve věku čtyř až pěti let, pokud je ze řízku plodí asi o rok dříve. Dosahuje plné výnosnosti asi v osmi létech, ekonomicky se vyplácí do stáří 20 až 25 roků. Dospělé a dobře zakořeněné rostliny jsou odolné vůči suchu, mladé stromky je vhodné při déletrvajícím přísušku zalévat.\n\nRozmnožuje se pohlavně i vegetativně. Semena si nepodržují dlouhou klíčivost a proto se vysazují brzy po dozrání plodů. Sází se do půdy bohaté na organické látky při teplotě 25 až 28 °C, mají však proměnlivou dobu dormance, která se průměrně se pohybuje okolo jednoho měsíce. Nejčastěji používaný způsob množení je zakořeňování řízků z vyzrálého dřeva, který se ihned po uříznutí vsadí do země na místo, kde trvale poroste. Lze je také s úspěchem roubovat či očkovat na zakořeněnou podnož. Stromy se při růstu nemusí usměrňovat prořezáváním, pouze se odstraňují větve suché a poškozené. Zkrácené větve nebudou mít v následném roce květy.\n\nPřestože jsou rostliny od přírody přivyklé na období dešťů a následné období sucha kde mají vegetační klid, šlechtí se pro některé oblasti rostliny rychle rostoucí a hlavně přizpůsobené pro podnebí trvale vlhké a teplé, které si nevybírají období klidu a plodí průběžně. Pro jiná prostředí se zase vyhledávají rostliny dobře snášející pokles teploty k +15 °C.\n\nPlody mombínu sladkého bývají srovnávané s mangem a přitom jsou hodnocené jako ovoce podřadné kvality. Nezralé plody obsahující velké procento pektinu se používá pro svou kyselou příchuť do sladkých omáček a polévek, po dozrání slouží pro přípravu marmelád, džemů, kompotů a různých nápojů. V obou stadiích se hojně jedí samostatně syrové se solí nebo v salátech s čili papričkami a kari kořením. V některých oblastech se hojně suší nebo konzervují a pak používají pro ochucení omáček. Ještě zelené se nakládají s octem, s čili a různým dalším kořením. Pro děti se plody nakládají do cukrového nálevu se skořicí. Konzumují se i listy, které se vaří jako zelenina nebo se používají v salátech.\n\nDřevo stromů je lehké a měkké, není příliš odolné hnilobě, v minulosti se z něj pro malou hmotnost vyráběly čluny a jejich součásti. Ovoce, listy, kůra i pryskyřice se používají v tradiční medicíně pro potlačení rozličných vnitřních onemocnění, k léčbě poranění, bolesti v krku i pro zlepšení zraku. Přebytečné plody jsou zkrmovány prasaty a listy dobytkem.\n\n"}
{"id": "1179650", "url": "https://cs.wikipedia.org/wiki?curid=1179650", "title": "Franz Nadler", "text": "Franz Nadler\n\nFranz Nadler (\"cca 1810\" – 28. dubna 1876 Vídeň) byl rakouský lékař a politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako doktor lékařství ve Vídni, též jako lékař v Kadani.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Kadaň. Tehdy se uváděl coby doktor lékařství. Řadil se k sněmovní levici.\n\nV listopadu 1851 mu město Kadaň udělilo čestné občanství \"za jeho vlastenectví a jeho zásluhy o město\". Uváděl se tehdy jako lékař ve Vídni. Roku 1870 byl uváděn coby držitel Zlatého záslužného kříže s korunou a čestný občan města Kadaň, bytem ve Vídni, Landhausgasse 4. Byl tehdy členem kolegia lékařské fakulty Vídeňské univerzity. Čestný občan města Kadaň a okresní lékař pro chudé ve Vnitřním městě ve Vídni Franz Nadler zemřel 28. dubna 1876. Bydlel tehdy v Landhausgasse ve Vídni. Bylo mu 66 let. Příčinou úmrtí bylo \"oslabení věkem\".\n"}
{"id": "1179651", "url": "https://cs.wikipedia.org/wiki?curid=1179651", "title": "Mochyně peruánská", "text": "Mochyně peruánská\n\nMochyně peruánská (\"Physalis peruviana\") je jednoletá rostlina z čeledi lilkovitých. Pochází z Jižní Ameriky, ale pěstuje se i v jiných oblastech. Její jedlé plody se označují jako třešeň Inků. Jsou žluté až oranžové, mají průměr asi 1 až 2 cm a obsahují množství semínek.\n\nMochyně peruánská je přirozeně rozšířena v Jižní Americe od Kolumbie a Venezuely po Bolívii a Chile. Zplaněle roste v klimaticky příhodných oblastech téměř celého světa.\n\n\n"}
{"id": "1179652", "url": "https://cs.wikipedia.org/wiki?curid=1179652", "title": "Vladimír Solnař", "text": "Vladimír Solnař\n\nVladimír Solnař (21. srpna 1899 Zlonice – 8. března 1976 Praha) byl český právník, profesor trestního práva na Právnické fakultě University Karlovy.\n\nPrávnickou fakultu Univerzity Karlovy, na níž se zajímal především o semináře profesora Miřičky, absolvoval roku 1921 a vstoupil do trestní justice. Přes deset let působil v Praze jako státní zástupce i ve funkci soudce, zároveň ale absolvoval řadu zahraničních studijních cest po celé Evropě a věnoval se i teoretickým otázkám, už jeho první práce \"Z dějin českého zemského práva trestního\" (1921) byla zvláště oceněna. Roku 1926 se na základě studie \"Neurčité odsouzení\", v níž opatrně zkritizoval italský institut odsouzení k trestu, jehož konečná výměra se určí až v průběhu výkonu, habilitoval v oboru trestního práva a trestního řízení. O sedm let později byl Vladimír Solnař po předložení práce \"Zločinnost v zemích českých v létech 1914–1922 s hlediska kriminální etiologie a reformy trestního práva\" jmenován mimořádným profesorem a věnoval se už převážně jen akademické činnosti. Hojně publikoval, především v časopisu \"Právník\" nebo \"Sborníku věd právních a státních\", samostatně vyšla např. studie \"Pojišťovací podvod\" (1936) nebo \"Několik úvah o příčinném vztahu a adekvátnosti v trestním právu\" (1937). Účastnil se také aktivně mezinárodních konferencí o trestněprávních otázkách.\n\nJmenování řádným profesorem překazila německá okupace a uzavření českých vysokých škol, proto k tomu došlo až po osvobození v roce 1945. V tehdejší době se věnoval mj. trestněprávní ochraně socialistického vlastnictví, kromě toho pro potřeby výuky vydal učebnice \"Trestní právo hmotné, část obecná\" (1947) a \"Trestní právo hmotné, část zvláštní\" (1948). Už od založení Československé akademie věd v roce 1952 se stal jejím členem a byl aktivní jak v jejím předsednictvu, tak v řadě jejích komisí. Zároveň se opět se účastnil mnoha mezinárodních vědeckých sympozií a kongresů a v zahraničí také často publikoval. V šedesátých letech se podílel na přípravě a vydání učebnic reagujících na novou právní úpravu \"Československé trestní řízení\" a \"Československé trestní právo\". Později ještě vydal obsáhlý přehled trestního práva hmotného \"Základy trestní odpovědnosti\" (1972). Ve svém díle se ale nikdy nezaměřoval jen na čistě právní instituty, do svých výkladů zahrnoval i poznatky kriminalistické nebo z oblasti kriminologie či penologie. Profesor Solnař je obecně uznáván za nejvýznamnějšího představitele československé trestněprávní vědy ve druhé polovině 20. století.\n"}
{"id": "1179655", "url": "https://cs.wikipedia.org/wiki?curid=1179655", "title": "Fruškogorský maraton", "text": "Fruškogorský maraton\n\nFruškogorský maraton (v srbštině Фрушкогорски маратон/Fruškogorski maraton) je sportovní událost, která se koná \njednou ročně (na začátku května) v srbském pohoří Fruška Gora. Maraton je turistickou událostí, které se účastní tisíce až desetitisíce lidí z Nového Sadu, Srbska, i zemí bývalé Jugoslávie. \n\nMaraton se uskutečnil poprvé v roce 1978 a účastnilo se ho 407 lidí. Od té doby popularita akce stále roste; v roce 2013 se ho účastnilo 18 727 lidí. Veden je v zalesněném terénu pohoří od Stražilova až po státní hranici s Chorvatskem. Začáteční i cílovou destinací maratonu je vesnice Popovica, která se nachází 10 km jižně od Nového Sadu, v podhůří Frušky Gory. \n\nAkce se koná dva dny (sobotu a neděli). V rámci pochodu existuje různý počet tras, které se liší svojí délkou. V roce 2015 měla trasa \"ultraextrémního maratonu\" délku 125,213 km a převýšení přes pět set metrů. Zatímco kratší trasy, které mají délku 20-30 km jsou jednodenní, delší trasy zabírají celý víkend. Trasy jsou vedeny zalesněnou částí pohoří po jeho obvodu; procházejí několik fruškogorských vesnic a obcházejí i místní pravoslavné kláštery. Účastníci pochodů dostanou vždy na začátku akce knížku, do které zaznamenávají razítka z kontrolních bodů tak, aby na konci bylo doloženo, že zmíněnou trasu ušli. Počítá se také čas, za jaký zvolenou trasu překonají.\n\nKvůli maratonu vypravuje novosadský dopravní podnik mimořádné autobusy pro převoz účastníků pochodu z Bulváru osvobození do vesnice Popovica. \n\n"}
{"id": "1179657", "url": "https://cs.wikipedia.org/wiki?curid=1179657", "title": "Dolinský potok", "text": "Dolinský potok\n\nNázev Dolinský potok má více vodních toků:\n\n"}
{"id": "1179659", "url": "https://cs.wikipedia.org/wiki?curid=1179659", "title": "Opuncie mexická", "text": "Opuncie mexická\n\nOpuncie mexická (\"Opuntia ficus-indica\"), česky též nopál obecný, je druh kaktusu původem pravděpodobně z Mexika. Pro jedlé plody se pěstuje v mnoha tropických a subtropických oblastech světa. V řadě míst, kam byl nopál obecný zaveden, se začal samovolně šířit jako plevel. Kvete žlutými, oranžovými nebo červenými květy a jeho bobule jsou kvalitním ovocem, lze z nich rovněž pálit alkohol. Rostlina se používá i v léčitelství.\n"}
{"id": "1179660", "url": "https://cs.wikipedia.org/wiki?curid=1179660", "title": "Rezoluce Rady bezpečnosti OSN č. 8", "text": "Rezoluce Rady bezpečnosti OSN č. 8\n\nRezoluce Rady bezpečnosti OSN č. 8 byla přijata na zasedání 26. června 1946. Schválena byla deseti hlasy pro, nikdo nebyl proti, Austrálie se zdržela.\n\nPo vydání Rezoluce Rady bezpečnosti OSN č. 6 posoudila Rada bezpečnosti OSN žádosti o členství Albánské lidové republiky, Mongolské lidové republiky, Afghánistánu, Hášimovského království Transjordánsko, Irska, Portugalska, Islandu, Siamu a Švédska. Rada doporučila Valnému shromáždění OSN přijmout Afghánistán, Island a Švédsko. Doporučení pro přijetí Siamu bylo dáno v Rezoluci Rady bezpečnosti OSN č. 13 z následujícího prosince.\n"}
{"id": "1179661", "url": "https://cs.wikipedia.org/wiki?curid=1179661", "title": "Chokeslam", "text": "Chokeslam\n\nChokeslam je jeden z chvatů v americkém wrestlingu společnosti World Wrestling Entertainment.\n\nJedná se o uchopení protivníka jednou rukou za krk, následné vyzdvižení do výšky a mrštění jej na záda o zem (ve skutečnosti však protivník, který má v následující chvíli dostat chokeslam vyskočí aby \"protivníkovi\" usnadnil práci, při vyzdvižení). Mezi nejznámější wrestlery používající chvat chokeslam patří The Undertaker, Kane, Big Show a další.\n"}
{"id": "1179663", "url": "https://cs.wikipedia.org/wiki?curid=1179663", "title": "Rezoluce Rady bezpečnosti OSN č. 9", "text": "Rezoluce Rady bezpečnosti OSN č. 9\n\nRezoluce Rady bezpečnosti OSN č. 9 byla přijata na zasedání 15. října 1946. Schválena byla jednomyslně 11 hlasy pro.\n\nRezoluce určila, že stát, který není členem Mezinárodního soudního dvora, může dobrovolně přednést případ před tento soud, pokud se zaváže k dodržení jeho rozsudku.\n"}
{"id": "1179664", "url": "https://cs.wikipedia.org/wiki?curid=1179664", "title": "Ignaz Paul", "text": "Ignaz Paul\n\nIgnaz Paul (1796 Cvikov – 29. nebo 30. října 1868 Vídeň) byl rakouský bankéř a politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako tajemník První rakouské spořitelny ve Vídni. Od roku 1834 zastával funkci člena Společnosti přátel hudby ve Vídni (Gesellschaft der Musikfreunde in Wien). V letech 1839–1851 pak byl členem vedoucího výboru tohoto spolku. Roku 1851 z funkce kvůli názorovým rozporům odešel. Krátkodobě rezignoval již v roce 1847.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Jablonné v Podještědí (Gabel). Tehdy se uváděl coby tajemník První rakouské spořitelny. Řadil se k sněmovní levici.\n\nZemřel v říjnu 1868 po dlouhé nemoci ve věku 68 let. Byl uváděn jako penzionovaný tajemník První rakouské spořitelny ve Vídni.\n"}
{"id": "1179665", "url": "https://cs.wikipedia.org/wiki?curid=1179665", "title": "Okresy v Polsku", "text": "Okresy v Polsku\n\nOkres ( ) je administrativní jednotka v Polsku, kterou lze hierarchicky zařadit mezi vojvodství a gminu (obec).\n\nV Polsku je v současnosti 380 okresů, z toho 66 městských.\n\n"}
{"id": "1179666", "url": "https://cs.wikipedia.org/wiki?curid=1179666", "title": "Stallion FC", "text": "Stallion FC\n\nStallion Football Club je filipínský fotbalový klub založený roku 2001 ve městě Barotac Nuevo v provincii Iloilo partou fotbalových entuziastů. Název byl inspirován filipínským pivem Red Horse (má v logu hlavu koně) a pověstí o místním legendárním hřebci jménem Tamasak. V sezóně 2016 hraje nejvyšší filipínskou ligu United Football League – Division 1.\n\n\nVe žlutočerveném klubovém emblému ve tvaru erbu je stylizovaný červený hřebec (Stallion znamená v překladu z angličtiny hřebec) na žlutém poli.\n\n\n"}
{"id": "1179667", "url": "https://cs.wikipedia.org/wiki?curid=1179667", "title": "Léo Ferré", "text": "Léo Ferré\n\nLéo Ferré (24. srpna 1916 Monako – 14. července 1993 Castellina in Chianti) byl francouzský básník a šansoniér monegaského původu. Během své kariéry, která trvala téměř půl století, vydal přes čtyřicet dlouhohrajících desek.\n\nNarodil se v Monaku, kde jeho otec pracoval jako vedoucí kasina, od dětství zpíval v chrámovém sboru, studoval na církevní škole, roku 1939 absolvoval Institut d'études politiques de Paris. Za války sloužil u alžírských střelců, v roce 1945, kdy pracoval v Radio Monte Carlo, se seznámil s Édith Piaf a na její radu začal působit jako písničkář v Paříži. Ve své tvorbě kombinoval hudbu s mluveným slovem, využíval také zvuk symfonického orchestru, který sám dirigoval, často zhudebňoval poezii autorů jako François Villon, Charles Baudelaire, Guillaume Apollinaire nebo Louis Aragon („L'affiche rouge“). Otevřeně se hlásil k anarchismu, na Charlese de Gaulla napsal posměšnou píseň „Mon General“. Jeho významnými skladbami jsou „Jolie Môme“, „C’est extra“ a „Avec le temps“. Byl mu udělen Řád čestné legie, který však odmítl přijmout.\n\n\n"}
{"id": "1179668", "url": "https://cs.wikipedia.org/wiki?curid=1179668", "title": "Ignaz Pawek", "text": "Ignaz Pawek\n\nIgnaz Pawek, též Paweck nebo Pávek (1814 Lanškroun – 25. října 1884 Vídeň), byl rakouský právník a politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako Ignaz Paweck, doktor práv ve Vídni. V roce 1855 byl jmenován dvorním a soudním advokátem.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Lanškroun. Tehdy se uváděl coby doktor práv. Řadil se k sněmovní pravici.\n"}
{"id": "1179672", "url": "https://cs.wikipedia.org/wiki?curid=1179672", "title": "Bertil Švédský", "text": "Bertil Švédský\n\nBertil Švédský (28. února 1912, Stockholm – 5. ledna 1997, Djurgården) byl švédský princ a vévoda z Hallandu.\n\nNarodil se 28. února 1912 ve Stockholmském paláci jako syn korunního prince Gustava VI. Adolfa a jeho manželky princezny Margarety z Connaughtu. Princi Bertilovi byl udělen velmi starý titul vévodství udělovaný od středověku. Roku 1947 po smrti prince Gustava Adolfa Švédského, z důvodu jednoho roku věku prince Karla Gustava (budoucího krále) a vyřazení prince Sigvarda z posloupnosti na trůn, bylo očekáváno jeho zvolení na trůn.\n\nRoku 1980 byla pozměněna pravidla na švédský trůn a princ Bertil se dostal na třetí místo posloupnosti.\n\nBěhem 2. světové války sloužil jako vojenský důstojník a na švédské ambasádě v Londýně.\n\nRoku 1943 potkal svoji dlouholetou partnerku Lilian Craig. Nicméně se z důvodu jejího nekrálovského statusu nevzali a žili spolu tajně. Až roku 1976 se s ní oženil.\n\nJejich společný život ovšem nebyl vztahem oficiálním. Byl mu také nabízen sňatek s princeznou Margaret. Roku 1973 po smrti krále Gustava VI. Adolfa si nový král Karel XVI. Gustav vzal nešlechtičnu a uznal Bertilův sňatek konaný 7. prosince 1976 v Drottningholmském paláci. Lilian se tím stala Její královskou Výsostí princeznou a vévodkyní z Hallandu.\n\nZemřel 5. ledna 1997 v Djurgårdenu. Pohřben byl v Kungliga begravningsplatsen v parku Haga.\n"}
{"id": "1179674", "url": "https://cs.wikipedia.org/wiki?curid=1179674", "title": "Diskografie Margaret", "text": "Diskografie Margaret\n\nDiskografie Margaret, polské zpěvačky, se skládá ze 2 studiových alb, jednoho EP, 9 singlů a 9 videoklipů. Zpěvačka debutovala na hudebním trhu v roce 2013 s EP nazvaným \"All I Need\", které se umístilo na 50. místě v žebříčku OLiS. O rok později vešlo do prodeje její debutové studiové album \"Add the Blonde\", které se umístilo na 8. místě v polském žebříčku prodejnosti a obdrželo platinovou desku.\n\nV roce 2015 bylo vydáno její druhé studiové album \"Just the Two of Us\", který nahrála v duetu s Mattem Duskem. Album se umístilo na 28. pozici v žebříčku OLiS a obdrželo zlatou desku.\n\nDebutový singl zpěvačky „Thank You Very Much” z roku 2013 se umístil na 41. místě v oficiálním žebříčku prodejnosti v Německu, na 38. místě v Rakousku a na 22. místě v Itálii. Následné singly zpěvačky „Wasted”, „Start a Fire” a „Heartbeat” se umístily v žebříčku AirPlay mezi nejhranějšími písněmi v rozhlasových stanicích v Polsku.\n"}
{"id": "1179675", "url": "https://cs.wikipedia.org/wiki?curid=1179675", "title": "Eduard Pokorny", "text": "Eduard Pokorny\n\nEduard Pokorny (1818 Otvice – 10. května 1855 Most) byl rakouský spisovatel a politik německé národnosti z Čech, během revolučního roku 1848 poslanec Říšského sněmu.\n\nPo studiích se věnoval úřednické profesní dráze. Roku 1849 se uvádí jako úředník spořitelny v Praze, nebo v Mostu. Byl i literárně činný. Publikoval kratší povídky i humoristické črty.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Most. Tehdy se uváděl coby úředník spořitelny. Řadil se k sněmovní pravici.\n\nZemřel po dlouhé nemoci v květnu 1855 ve věku 38 let.\n"}
{"id": "1179677", "url": "https://cs.wikipedia.org/wiki?curid=1179677", "title": "Palác Železný člověk", "text": "Palác Železný člověk\n\nPalác Železný člověk (srbsky Палата Гвоздени човек/Palata Gvozdeni čovek, maďarsky Vasember ház) se nachází na Náměstí svobody v Novém Sadu v Srbsku, vedle Kostela Jména Panny Marie.\n\nPalác byl navržen v roce 1908 a zbudován v roce 1909. Svůj název získal podle sochy rytíře v jeho průčelí (doslova \"železného člověka\", odkud pochází doslovný srbský název \"gvozdeni čovek\". Architekty této stavby byli Béla Pekló a Károly Kovács. Budova měla smíšené využití; její přízemí sloužilo pro obchodní účely a ve vyšších dvou patrech byly byty. Místní obyvatelé ji především znali díky rohové cukrárně. Jejím vlastníkem a provozovatelem byla zpočátku Římskokatolická církev.\n\nVznikl ve stylu secese typické pro dynamický rozvoj města na počátku 20. století. Zdali budovu navrhl Kovács, nebo Pekló, nebylo známo. Existovalo pouze svědectví rodiny jednoho z architektů, neboť se v průběhu desetiletí původní dokumenty o vzniku budovy ztratily. Později byl nalezen návrh stavby podepsaný architektem Kovácsem, který navrhl další novosadský palác z počátku 20. století, a to Winklův.\n\nV roce 2008 byla fasáda paláce rekonstruována.\n"}
{"id": "1179679", "url": "https://cs.wikipedia.org/wiki?curid=1179679", "title": "František Bohumil Škorpil", "text": "František Bohumil Škorpil\n\nFrantišek Bohumil Škorpil, (30. května 1866 Škvorec – 19. dubna 1943 Praha) byl český pedagog, kartograf a historik.\n\nFrantišek Bohumil Škorpil se narodil ve Škvorci (dnešní okres Praha-východ). 13. 9. 1890 se v pražském chrámu Panny Marie před Týnem oženil. S manželkou Marií, rozenou Stříbrnou (*1869) měl celkem 6 dětí, z toho 4 dcery. Rodina žila nejprve v Kladně, později v Praze VII. - Bubenči.\n\nV roce 1890 se stal definitivním podučitelem na Kladně, od roku 1899 byl stanoven podučitelem v Holešovicích, kde se v roce 1903 stal odborným učitelem na měšťanské škole.\n\nJeho mimoučitelské dílo postupně měnilo svoje zaměření - od historicko geografických publikací, přes učebnice a učební pomůcky až po vydávání map a atlasů, kterým se věnoval zejména v závěrečné etapě svého života\n\nPo odchodu do důchodu zůstal velice aktivní. Byl členem výboru Občanské záložny v Dejvicích, později se stal jejím ředitelem. V roce 1930 začal vydávat mapy pro automobilisty v měřítku 1:200 000. Zájem o automobilismus projevoval i přednáškami v rozhlase o bezpečnosti dopravy a čtení map.\n\n\n\n\nŘada Škorpilových školních map a atlasů byla též vydána v němčině, slovenštině a maďarštině. Hospodářské a průmyslové mapy Československa zůstaly po roce 1939 (po vzniku Protektorátu) nevydané.\n\nV letech 1903–1914 vydával František Bohumil Škorpil odborný časopis \"Revue učebních pomůcek\". Přesto, že vydával vlastním nákladem a časopis byl prodělečný, vzniklo celkem 12 (!) ročníků. Uváděl zde oznámení a recenze vydaných učebnic i popisy a vyobrazení\nnových učebních pomůcek.\n\n"}
{"id": "1179681", "url": "https://cs.wikipedia.org/wiki?curid=1179681", "title": "Eska Music Awards 2015", "text": "Eska Music Awards 2015\n\nEska Music Awards 2015 byl čtrnáctý ročník udílení cen Eska Music Awards, který se konal 29. srpna 2015 v polském Štětíně. Ceny byly vysílány živě na TVP1 a moderátory byly Krzysztof „Jankes” Jankowski a Paulina Chylewska.\n\nSpeciálními zahraničními hosty koncertu byla formace Hurts a Adam Lambert. Mezi těmi, kdo předávaly sošky Eska Music Awards, byly mimo jiné Adam Małysz, Krzysztof Hołowczyc, Sylwester Wardęga, Aleksandra Szwed, Kaja Paschalska nebo Piotr Kupicha.\n\nBěhem galavečeru se představili:\n"}
{"id": "1179682", "url": "https://cs.wikipedia.org/wiki?curid=1179682", "title": "Mezisvětí", "text": "Mezisvětí\n\nMezisvětí ( Międzyświeć) je vesnice v jižním Polsku ve Slezském vojvodství v okrese Těšín v gmině Skočov na území Těšínského Slezska. Podle údajů z roku 2010 čítá 1 000 obyvatel a jeho rozloha činí 2,98 km².\n\nNa území Mezisvětí se nacházejí pozůstatky hradiště slovanského kmene Holasiců. Jedná se o nejvýchodnější holasické středisko, jehož účelem byla patrně ochrana před útoky Vislanů. Osada vznikla někdy v 6. století a byla vypálena na konci 9. století velkomoravským knížetem Svatoplukem II.\n\nPrvní zmínka o dnešní vesnici pochází z roku 1448. Zpočátku patřila přímo těšínským knížatům, po roce 1559 se však stala součástí skočovského stavovského panství a později majetkem Bludovských. V roce 1921 se těšínské Zemědělské sdružení rozhodlo přemístit do Mezisvětí z Těšína Střední zemědělskou školu, která působí dodnes. Roku 1927 byla dokončena funkcionalistická školní budova podle návrhu Alfreda Wiedermanna.\n\nObcí probíhá rychlostní silnice S52 Bílsko-Bělá—Těšín, jejíž pokračováním je česká dálnice D48, a také „stará cesta“ z Bílska-Bělé do Těšína.\n\n"}
{"id": "1179688", "url": "https://cs.wikipedia.org/wiki?curid=1179688", "title": "Cyril Čechrák", "text": "Cyril Čechrák\n\nCyril Čechrák (25. prosince 1890 Praha – 28. listopadu 1974 Praha) byl český právník a ekonom, profesor národního hospodářství na právnické fakultě Univerzity Komenského v Bratislavě.\n\nVystudoval pražskou právnickou fakultu, kde roku 1917 získal doktorát práv. Poté byl postupně redaktorem východočeského týdeníku státoprávní demokracie \"Východ\", advokátním koncipientem a nakonec získal dlouhodobější zaměstnání ve statistickém úřadu. Zároveň začal vyučovat, nejdříve na pražské Českoslovanské obchodní akademii, později jako soukromý docent na Vysoké škole obchodní a roku 1924 se v oboru národního hospodářství habilitoval na české právnické fakultě v Praze. O dva roky později ale přešel na nově zřízenou bratislavskou právnickou fakultu, která měla nedostatek vyučujících, roku 1929 zde byl jmenován mimořádným a v roce 1933 řádným profesorem národního hospodářství. Mezi roky 1934–1935 zde působil i ve funkci děkana. Čechrák byl také členem Učené společnosti Šafárikovy, Slovenského ústavu, Sboru pro výzkum Slovenska a Podkarpatské Rusi při Slovanském ústavu a Sociálního ústavu Československé republiky. Na konci 30. let ale musel, podobně jako další čeští profesoři, samostatné Slovensko opustit. Vrátil se do Prahy, kde opět učil na právnické fakultě, ačkoli s delší přestávkou během protektorátního období, neboť už od 17. listopadu 1939 byly české vysoké školy uzavřeny. Podobně se mu vedlo i po Únoru 1948, byl odeslán na nucenou dovolenou „na doplnění si marxistické teorie“. Následně měl Cyril Čechrák z Československa emigrovat.\n\nProfesor Čechrák byl významně ovlivněn americkou teorií institucionalismu, byl ve své době jediným představitelem institucionální ekonomie v Československu. Neuznával neoklasickou ekonomii, ekonomické jevy nehodnotil staticky, ale dynamicky, v různých jejich vývojových fázích a přiznával značný vliv iracionálním motivům v ekonomickém chování lidí. Při své práci vzhledem k tomu používal značnou měrou sociologických a statistických metod. Své názory vyjádřil zejména v díle \"Všeobecná ekonomika\" (1934, 1946), v níž mj. popsal ekonomické vývojové cykly a shrnul svou teorii konjunkturálního vlnění, jenž vyplývá z dlouhodobých trendů a zasahuje proto značnou část ekonomiky státu. Tím velmi přispěl československé ekonomii.\n\n"}
{"id": "1179691", "url": "https://cs.wikipedia.org/wiki?curid=1179691", "title": "Oldřich Černý", "text": "Oldřich Černý\n\nOldřich Černý (17. června 1946 Praha – 31. března 2012 Praha) byl český filolog, bohemista a anglista, dramaturg, spisovatel, překladatel z angličtiny, pracovník bezpečnostních složek státu a odborník na mezinárodní vztahy a společnou evropskou zahraniční a bezpečnostní politiku.\n\nOldřich Černý vystudoval angličtinu a češtinu na Filozofické fakultě Univerzity Karlovy v Praze. Před rokem 1989 pracoval jako překladatel americké a britské prózy, jako producent dabingu (1980–1989), divadelní dramaturg (1978–1980) a jako redaktor knih pro děti a mládež v nakladatelství Albatros (1971–1978). Je autorem titulků k filmu \"Žlutá ponorka\" a pro dabing přeložil a upravil dialogy například k filmům \"Tři dny Kondora\", \"Indiana Jones a chrám zkázy\", \"Terminátor\" nebo \"Čest rodiny Prizziů\"). Pro mládež napsal původní televizní film \"Plácek\" (1978) o chlapcích z městského centra, kteří bojují o místo, kde si mohou zahrát kopanou, a pro nejmenší děti vytvořil texty k sérii obrázkových naučných knih.\n\nV letech 1990–1993 byl poradcem prezidenta republiky Václava Havla pro bezpečnostní otázky, poté v letech 1993 až 1998 prvním ředitelem Úřadu pro zahraniční styky a informace a od roku 1999 výkonným ředitelem Nadace Forum 2000 a zároveň ředitelem Pražského institutu bezpečnostních studií (Prague Security Studies Institute).\n\nRoku 2013 obdržel in memoriam Transatlantickou cenu za výrazný přínos ke svobodě a demokracii ve střední Evropě, k posílení transatlantických vztahů a k začlenění středoevropských zemí do euroatlantických struktur.\n\n\n\n"}
{"id": "1179695", "url": "https://cs.wikipedia.org/wiki?curid=1179695", "title": "Vychytaná nula", "text": "Vychytaná nula\n\nVychytaná nula (též \"čisté konto\") je sportovní pojem připisovaný brankáři, který v utkání neobdržel žádný gól. Pojem se vyskytuje především v souvislosti s hokejem, ale je ho možno použít v jakémkoli sportu hraném na branky a s brankářem.\n\nTabulka jedenácti nejlepších brankářů ve statistice počtu vychytaných nul v hokejové NHL platná k 24. prosinci 2018. Tučně vyznačeni jsou aktivní hráči.\n\nKlub ligových brankářů týdeníku GÓL je klub (založený týdeníkem Gól v roce 1996) českých a československých fotbalových brankářů, kteří vychytali alespoň ve 100 prvoligových zápasech nulu.\n\nRekordmanem anglické fotbalové Premier League je od 28. prosince 2015 český brankář Petr Čech, který se 170. vychytanou nulou dostal na čelo této statistiky. Dvoustou nulu vychytal 11. března 2018 proti Watfordu. Poslední (202.) nulu vychytal Čech, který již skončil kariéru, 23. září 2018 proti Evertonu.\nTučně jsou označeni brankáři aktivní v Premier League.\n\n"}
{"id": "1179697", "url": "https://cs.wikipedia.org/wiki?curid=1179697", "title": "Biologické hodiny", "text": "Biologické hodiny\n\nBiologické, orgánové, nebo někdy též cirkadiánní hodiny, tak se obvykle označuje soubor všech biologických faktorů, které živým organismům umožňují vnímat čas. Slovo cirkadiánní pochází z latinského \"circa \"(kolem) \"diem \"(den), organismy se totiž většinou přizpůsobují cyklu jednoho dne, ačkoliv ne přesně. Pokud jsou například lidé uzavření v místnosti, kde nemají možnost pozorovat střídání dne a noci, jejich průměrné biologické hodiny překročí pomyslnou dvanáctku asi každých 24,2 hodin. \n\nNicméně pokud přijímáme správně signály z různých faktorů prostředí (především tedy z množství světla), biologické hodiny odměřují naše 24hodinové cirkadiánní rytmy. Ty sestávají ze tří hlavních složek:\nPo množství světla jsou to také například různé pachové vjemy. Někteří biologové se domnívají, že toto je klíčový faktor například u psů, kteří každý den vědí přesně, kdy mají přivítat svého pána u dveří. V BBC prováděném experimentu psi nepřišli ke dveřím ve správný čas, pokud byly po bytě rozmístěny kusy oblečení páchnoucí po majiteli. Tento speciální typ biologických rytmů byl tedy možná řízen postupně ubývající intenzitou zápachu páníčka.\n\nCirkadiánní oscilátory se nachází všude po těle, kde synchronizují vnitřní a vnější signály ve snaze regulovat transkripční aktivitu v průběhu dne v určité tkáni. Cirkadianní hodiny jsou začleněny do nejjednodušších metabolických procesů a jsou ovlivněny stárnutím. Klasické molekulární mechanismy biologických hodin byly pozorovány jak u obratlovců, \"octomilky obecné\", hub, rostlin, bakterií a zřejmě i u říše Archea. Mají je i jednotlivé buňky mnohobuněčných organismů.\n\nPřesto se v lidském těle nacházejí i specializovanější orgány. Jednou z funkcí hypothalamu je například uvolňovat melatonin či adenosin, hormony, které člověku navozují ospalost a souvislost s řízením biologických rytmů byla shledána i u části hypothalamu, suprachiasmatických jader. Podle posledních studií se zdá, že tyto centra fungují jako jakási společná synchronizující centrála, ale minimálně v každém orgánu jistě nějaký mechanismus řízení biorytmů existuje. To by podle české bioložky Heleny Illnerové (2005) mohlo pomoci kupříkladu regulaci dělení buněk v jednotlivých tkáních.\n\nFyzický mechanismus \"tikání\" biologických hodin dnes není zcela známý. Nicméně jeden navržený mechanismus například zahrnoval aktivaci a deaktivaci takzvaných \"hodinnových genů\". Světlo by mohlo údajně fyzicky zapnout celý rytmický mechanismus aktivací jednoho z genů v koloběhu.\n\nPorozumění fungování biologických rytmů lze využít jako pomůcku pro zdravý spánek. V současné době dokonce existují mobilní aplikace, které s využitím těchto znalostí monitorují fázi vašeho spánku a budící alarm spustí co možná v nejlehčí fázi spánku.\n\nPásmová nemoc může být díky poznatkům o biologických hodinách překonána jednoduše postupným přechodem na denní rytmus v cílové destinaci.\n\nPsychiatr Michal Maršálek poukazuje na významnou korelaci mezi poruchami cirkadiánních rytmů a depresemi. Jako řešení bývají navrhovány různé cesty jak správný příjem hormonů regulovat.\n\nNěkteré zdroje vysvětlují rozmanitost délky biologických rytmů u člověka - tedy lidové rozdělení na \"noční sovy\" (jedince s delší periodou) a \"ranní skřivany\" (jedince s kratší periodou) jako důsledek makroevoluce. Pokud měl kmen či rodina u sebe více jedinců, které měli lehký spánek v různých částech noci, mělo by být pravděpodobnější, že v případě nebezpečí se alespoň jeden z nich vzbudí a na přicházející hrozbu ostatní upozorníl.\n\nHledání důkazu o genetické predispozici cirkadiánních rytmů ve vyšších eukaryotech započalo s objevem periody locusu na druhu \"Drosophila melanogaster\" v roce 1971. Skrze analýzu  této periody na mutanteh, kteří cirkadiánní rytmy vnímali, byl navržen model zahrnující pozitivní a negativní autoregulační smyčky poskytující zpětnou vazbu skrze mechanismy transkripce a translace. Jaderné cirkadiánní \"hodiny\" jsou definovány jako ty, jejichž geny vytváří proteiny nezbytné pro generaci a regulaci cirkadiánních rytmů. Platnost podobných modelů byla studována na savcích i jiných organismech.\n\nStudie sinic nicméně změnily náš pohled na mechanismus biologických hodin. Kondo a jeho tým objevili, že si tyto jednobuněčné organismy dokáží udržet přesný 24hodinový rytmus i bez přítomnosti transkripce, tedy jejich biorytmy nepotřebovaly ke svému chodu onu transkripčně-translační autoregulační smyčku poskytující zpětnou vazbu z prostředí. A co víc, tyto hodiny byly znovunavozeny v umělých podmínkách (tedy v absenci jakýchkoli buněčných komponentů), což potvrzuje, že přesné 24hodinové biologické hodiny se mohou vytvářet bez cyklů poskytujících zpětnou vazbu. Nicméně tento mechanismus byl aplikovatelný pouze na sinice, a proto není dokázána jeho obecná platnost.\n\nRoku 2011 přišel další průlom, když výzkumný tým Akhlisheho Reddy na Cambridge objevil cirkadiánní rytmy pracující v redoxních bílkovinách () v bezjaderných buňkách - lidských červených krvinkách. Právě zde nebyly pozorovány žádné procesy jako transkripce či genetické změny, a proto žádné smyčky udávající zpětnou vazbu. Něco podobného bylo nalezeno i v myších červených krvinkách. Redoxní oscilace vyobrazené peroxiredoxiními rytmy již byly pozorovány i ve vzdálenějších organických říších (eukaryotech, bakteriích a archaea), což naznačuje sdílení společného předka s podobnými vlastnostmi, které organizovaně ovlivňují funkce veškerých tkání.\n"}
{"id": "1179700", "url": "https://cs.wikipedia.org/wiki?curid=1179700", "title": "Josef Stupecký", "text": "Josef Stupecký\n\nJosef Stupecký (11. listopadu 1848 Praha – 24. srpna 1907 Chlum u Hartmanic) byl český právník, profesor občanského práva, rektor Univerzity Karlovy a děkan její právnické fakulty.\n\nVystudoval právnickou fakultu Karlo-Ferdinandovy univerzity v Praze, kde také získal doktorát práv, a poté absolvoval studijní cestu do Göttingen a Lipska. Po návratu začal svou praxi v advokacii, ale už roku 1876 se na pražské právnické fakultě habilitoval v oboru rakouského občanského práva a později i pro obor horního práva. Roku 1882 byl jmenován mimořádným a v roce 1889 řádným profesorem pro oba obory. Mezi roky 1889–1890 a 1898–1899 byl děkanem právnické fakulty a pro roky 1900–1901 se stal také rektorem celé české univerzity. Protože se věnoval i autorskému právu a zajímal se o výtvarné umění, stal se též členem kuratorií Uměleckoprůmyslového muzea a Moderní galerie Království českého. Kromě toho byl předsedou Jednoty záložen v Čechách, na Moravě a ve Slezsku. Dále byl redaktorem odborného časopisu \"Právník\" a publikoval také ve \"Sborníku věd právních a státních\". Jako významný civilista se účastnil různých mezinárodních kongresů a zasedal v rakouském Říšském soudu. Za své zásluhy získal Řád železné koruny III. třídy a byl jmenován dvorním radou. Ve své době byl uznáván jako velký znalec občanského práva.\n\n\n\n"}
{"id": "1179702", "url": "https://cs.wikipedia.org/wiki?curid=1179702", "title": "Wilhelm Polaczek", "text": "Wilhelm Polaczek\n\nWilhelm Polaczek (7. června 1807 – 12. dubna 1886 Liberec) byl rakouský právník a politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako doktor práv v Liberci, nebo jako doktor práv a soukromník v Jablonci. Byl ředitelem spořitelny a pojišťovny Concordia. Dlouhodobě zasedal v obecním zastupitelstvu v Liberci. Toto město mu roku 1882 udělilo čestné občanství. Odůvodněno to bylo \"mnohaletými, prospěšnými službami obci\".\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Jablonec nad Nisou. Tehdy se uváděl coby doktor práv. Řadil se k sněmovní levici.\n\nZemřel v dubnu 1886.\n"}
{"id": "1179703", "url": "https://cs.wikipedia.org/wiki?curid=1179703", "title": "Rachel Barton Pine", "text": "Rachel Barton Pine\n\nRachel Bartonová Pineová (rozená Rachel Elizabeth Barton, 11. října 1974 Chicago) je americká houslistka. V 10 letech debutovala s Chicagským symfonickým orchestrem a byla prvním Američanem a vůbec nejmladším umělcem v historii, který získal zlatou medaili v Mezinárodní soutěži J. S. Bacha . List The Washington Post o ní napsal, že „předvádí sílu a odvahu, jež ji řadí do první linie“.\n\nVystupuje jako sólistka s předními světovými orchestry, má impozantní diskografii a od roku 2001 řídí nadaci Rachel Elizabeth Bartonové, která všestranně napomáhá výuce a interpretaci klasické hudby.\n\nRachel Pineová se narodila v Chicagu a na housle začala hrát již ve 3 letech inspirovaná příkladem starších dívek, jež hrály v kostele, který s rodiči navštěvovala. S Chicagským smyčcovým souborem vystupovala poprvé, když jí bylo 7, a v 10 pak pod vedením Ericha Leinsdorfa s chicagskými symfoniky. Její vášnivé zaujetí pro housle ji vedlo k tomu, že jako žákyně 2. třídy cvičila 4 až 5 hodin denně, což přimělo ředitele její základní školy, že navrhl jejím rodičům, aby pro Rachel zařídili domácí vzdělávání. To umožnilo mladé umělkyni ještě víc se soustředit na milovanou hudbu a cvičit až 8 hodin denně. Jejími hlavními učiteli v té době byli Roland a Almita Vamosovi z Chicagského hudebního institutu. Když bylo Rachel 14, začala si přivydělávat hraním na svatbách a v orchestrech, což jí umožnilo významně přispět do rodinného rozpočtu, neboť rodiče měli právě v té době jisté finanční potíže. Sama o tom říká: „Silně jsem se nalíčila a tvářila jsem se, že jsem starší.“ \n\nDosáhla pozoruhodných úspěchů v řadě houslových soutěží včetně vítězství v Mezinárodní soutěži J. S. Bacha v Lipsku v roce 1992. V témže roce získala také 2. místo v houslové soutěži Józsefa Szigetiho a v Mezinárodní soutěži Fritze Kreislera. Rok předtím se jí dostalo ocenění na Mezinárodní hudební soutěži v Montrealu. V roce 1993 získala cenu na Paganiniho soutěži v italském Janově a na Soutěži královny Alžběty v Bruselu.\n\nDne 16. ledna 1995 byla Rachel Bartonová vážně zraněna při vlakovém neštěstí na předměstí městečka Winnetka u Chicaga, kde vyučovala hru na housle. Při vystupování ze soupravy příměstského vlaku společnosti Metra se za ní neočekávaně rychle zavřely dveře, přičemž pouzdro s drahocennými zapůjčenými, 378 let starými houslemi od Amatiho za 400 000 dolarů, které měla přes rameno, zůstalo uvnitř vozu a jeho popruh tak připoutal její levé rameno k vlaku. Automaticky ovládané dveře soupravy, které neměly bezpečnostní čidla, se neotevřely, takže souprava táhla dívku 111 metrů, než se jí podařilo uvolnit levou ruku z popruhu. Přitom ji však vlak stáhl pod sebe a přejel jí nohy. Zcela tak přišla o levou nohu, zatímco pravá byla těžce pohmožděna. Rachel zachránili duchapřítomní cestující, kteří zatáhli za záchrannou brzdu a po opuštění vlaku rychle pomocí zaškrcovadel zastavili masivní krvácení z obou končetin.\n\nRachel zažalovala společnost Metra a Chicagskou a severozápadní dopravní společnost za ublížení na zdraví a nezbytné právní a zdravotní výdaje. Metra se hájila tím, že se dívka kvůli stáří a ceně svého nástroje nesnažila včas vyprostit ruku z popruhu pouzdra houslí, takže si za svá zranění může sama. Porota však rozhodla v Rachelin prospěch. Společnost Metra poté změnila zabezpečení svých vlaků, jakož i bezpečnostní postupy vlakových čet.\n\nÚcta, jíž se Rachel těšila mezi klasickými hudebníky, ještě vzrostla, když pro ni po jejím zranění dirigent Chicagského symfonického orchestru Daniel Barenboim zorganizoval benefiční koncert, který vynesl 75 000 dolarů. Po dvouleté odmlce nutné k uzdravení po nesčetných operacích a fyzioterapii se Rachel Bartonová navrátila do hudebního světa, aby pokračovala ve své houslové kariéře.\n\nRachel Pineová vystupovala jako sólistka s předními světovými orchestry, včetně Chicagského, Montrealského, Atlantského, Budapešťského, Sandiegského, Baltimorského, Saintlouiského, Vídeňského, Novozélandského, Islandského a Dallaského symfonického orchestru, s Royal Philharmonic Orchestra, s Bufallským, Rochesterským, Calgarským a Ruským filharmonickým orchestrem, dále s Královským skotským, Belgickým národním, Filadelfským a Louisvilleským orchestrem. Nechybí ani spolupráce se salzburským Mozarteem, Skotským a Izraelským komorním orchestrem a s Nizozemským rozhlasovým komorním orchestrem. Vystupovala pod takovými dirigenty, jako jsou Charles Dutoit, John Nelson, Zubin Mehta, Erich Leinsdorf, Neeme Järvi, Marin Alsopová, Semjon Byčkov, Plácido Domingo a José Serebrier i s umělci, jako je Daniel Barenboim, Christoph Eschenbach, Christopher O'Reilly, Mark O'Connor či William Warfield.\n\nJejí festivalová vystoupení zahrnují akce v Marlboru, Montrealu, Vailu, v Ravinia parku, v parku Wolf Trap, v Davosu a Mozartovský týden v Salzburgu.\n\nMezi její světové premiéry děl žijících autorů patří \"Rush, sólo pro housle\" od Augusty Read Thomasové, \"Sonáta pro sólové housle Native Informant\" od Mohammeda Fairouze, jakož i \"Houslový koncert Al-Andalus\" a panamská premiéra \"Houslového koncertu\" panamského skladatele Roque Cordera z roku 1962.\n\nKromě smíšených koncertních programů vystupuje houslistka pravidelně s monotematickými recitály, kde předvádí šest Bachových sonát a suit, 24 Paganiniho capricií, jakož i kompletní Brahmsovy sonáty. Jako součást tria Settecento hraje také komorní barokní komorní hudbu.\n\nV současnosti vystupuje hlavně s nástrojem, který patříval italskému skladateli a houslistovi Antoniovi Bazzinimu. Jsou to housle cremonského houslaře Guarneriho z roku 1742. Pro skladby ze 17. a 18. století dává přednost neupraveným houslím z roku 1770, jejichž výrobcem je neapolský houslař Nicolò Gagliano.\n\nJejí hudební zájmy však sahají daleko za hranice klasické hudby. Zajímá se i o lidovou a keltskou hudbu, o rock i o jazz. Pravidelně vyučuje na letní houslové škole Marka O'Connora. Z oblasti rocku je to především heavy metal – k jejím oblíbencům patří zejména skupiny AC/DC, Anthrax, Black Sabbath, Led Zeppelin, Megadeth, Metallica, Motörhead, Pantera, Slayer a Van Halen. S řadou z nich se setkala a jamovala. V roce in 1997 dokonce vydala heavymetalem inspirovanou nahrávku. Roku 2015 o ní v jednom rozhovoru prohlásila: „Při přípravě a nácviku těchto skladeb jsem zjistila, že spousta heavymetalové hudby, kterou jsem poslouchala, patří po hudební stránce k těm nejsložitějším skladbám v celé oblasti rocku a jsou pořádně inspirovány vážnou hudbou. Potom na moje koncerty začali chodit všichni ti lidé v potrhaných džínách.“\n\nV únoru 2009 se stala členkou thrash/doom metalové skupiny Earthen Grave, kde hraje na šestistrunné elektrické housle Viper. Skupina vystupovala s takovými metalovými hvězdami, jako jsou Pentagram, Black Label Society, Mayhem a Nachtmystium. Vydala i EP nazvané \"Dismal Times\". Podle Doommantia.com má Earthen Grave \"veškeré hudební schopnosti vydat jedno z nejlepších alb vůbec.\" HellrideMusic.com napsala: \"Budou-li bozi s námi, vytrvá tohle uskupení a bude dál pokračovat s tou jedinečnou, silnou a nápaditou muzikou, jakou předvedli na \"Dismal Times\".\" Rachel Bartonová Pineová věří, že vystupování s rockovou kapelou zlepšuje její citový vztah s obecenstvem.\n\n"}
{"id": "1179705", "url": "https://cs.wikipedia.org/wiki?curid=1179705", "title": "Dejan Joksimović", "text": "Dejan Joksimović\n\nDejan Joksimović (srbsky i černohorsky Дejaн Joкcимoвић; * 10. ledna 1965, Bělehrad) je bývalý jugoslávský a černohorský fotbalový záložník. Po ukončení kariéry se stal hráčským agentem.\n\nV letech 1985–1987 hrál jugoslávskou druhou nejvyšší soutěž za Rad Bělehrad a OFK Bělehrad. V nejvyšší soutěži debutoval v dresu Crvene Zvezdy Bělehrad v sezoně 1987/88 a ihned s ní vyhrál mistrovský titul. V ročníku 1988/89 byl hráčem novosadské Vojvodiny, kde se mohl opět radovat ze zisku titulu. V sezoně 1989/90 byl hráčem Partizanu Bělehrad, s nímž se mu podařilo vyhrát Jugoslávský Superpohár. V ročníku 1990/91 nastupoval znovu za Crvenu Zvezdu, s níž zaznamenal už svůj třetí mistrovský titul v jugoslávské lize.\n\nNa jaře 1992 hrál československou nejvyšší soutěž za Spartu Praha.\n\nV sezoně 1992/93 byl hráčem galicijského mužstva CD Lugo, za které nastupoval ve španělské druhé nejvyšší soutěži. Hráčskou kariéru zakončil v australském klubu Heidelberg United FC v ročníku 1993/94.\n\nV Poháru UEFA nastoupil za Crvenu Zvezdu Bělehrad v jednom utkání ročníku 1987/88, branku nevstřelil. V Poháru mistrů evropských zemí odehrál za Spartu Praha dva zápasy v ročníku 1991/92. Branku se mu v nich vstřelit nepodařilo, byl však u výhry nad pozdějším vítězem soutěže Barcelonou.\n\nPatří k nemnoha hráčům, kteří prošli A-mužstvy obou největších srbských a bělehradských rivalů Crvene Zvezdy a Partizanu.\n\nPoté, co zanechal vrcholového fotbalu, stal se hráčským agentem. Mezi nejznámější fotbalisty, které zaštiťoval, patří Nemanja Vidić, Branislav Ivanović, Milan Jovanović, Aleksandar Kolarov či Miloš Krasić.\n\n\n"}
{"id": "1179706", "url": "https://cs.wikipedia.org/wiki?curid=1179706", "title": "Oblučje", "text": "Oblučje\n\nOblučje () je město v Židovské autonomní oblasti v Ruské federaci. Při sčítání lidu v roce 2010 mělo 9379 obyvatel a jednalo se tak o druhé největší město oblasti.\n\nOblučje leží na řece Chinganu, přítoku Amuru, na západním okraji Židovské autonomní oblasti u hranice s Amurskou oblastí. Od Birobidžanu, správního střediska Židovské autonomní oblasti, je Oblučje vzdáleno přibližně 160 kilometrů na západ.\n\nOblučje leží poměrně blízko hranice Čínské lidové republiky – čínská příhraniční obec Čchao-jang v městské prefektuře I-čchun v provincii Chej-lung-ťiang je vzdálena jen přibližně 70 kilometrů na jihozápad.\n\nPřes Oblučje vede Transsibiřská magistrála.\n\nOblučje vzniklo v roce 1911 při výstavbě Transsibiřské magistrály – přímo jméno města odkazuje k tomu, že zde je na trati velký oblouk.\n\nMěstem je Oblučje od roku 1938.\n"}
{"id": "1179708", "url": "https://cs.wikipedia.org/wiki?curid=1179708", "title": "DROWN", "text": "DROWN\n\nDROWN je v březnu 2016 zveřejněný útok na rodinu protokolů TLS a SSL. Zkratka znamená „“, tedy doslova „dešifrování RSA pomocí zastaralého a oslabeného šifrování“. Jeho podstatou je využití podpory zastaralého protokolu SSL verze 2.\n\nSSL verze 2 je zastaralé od roku 1996, RFC 6176 z března 2011 jej dokonce výslovně zakazuje. Přesto objevitelé útoku zjistili, že jej v okamžiku objevu podporovalo zhruba 17 % HTTPS serverů. Útokem DROWN je navíc zranitelná i komunikace těch serverů, které sice samy SSL v2 nepodporují, ovšem sdílí soukromé klíče s nějakým jiným serverem, který ji podporuje – a nemusí se přitom ani jednat o webový server. SSL se totiž používá i pro zabezpečení jiných protokolů, například různých protokolů pro přenos e-mailů. Při započítání této možnosti byl podíl zranitelných HTTPS serverů v rámci celého internetu jedna třetina. V rámci České republiky ohlásilo sdružení CZ.NIC téměř třináct tisíc zranitelných IP adres.\n\nNedostatečné zabezpečení komunikace proti DROWNu není možné vyřešit na straně klienta, protože byť si tento vynutí jakkoliv zabezpečené šifrování, nemůže nijak zajistit, že server na druhé straně nesdílí svůj klíč s nějakým nezabezpečeným serverem podporujícím SSL v2.\n\nSoučasně s útokem objevili výzkumníci jeho ještě efektivnější variantu zneužívající chybu v knihovně OpenSSL, která z důvodu kompatibility nadále nabízela volitelně zapnutou podporu SSL v2. Vypnutí podpory ovšem bylo implementováno chybně a tak i když měl server ve své konfiguraci nařízeno komunikaci pomocí SSL v2 odmítnout, ve skutečnosti ji neodmítl. Výzkumníci zodpovědně oznámili chybu vývojářům OpenSSL s předstihem před veřejným oznámením chyby, takže zároveň s veřejným oznámením chyby už byla připravena nová verze OpenSSL (1.0.2g nebo 1.0.1s) chybu opravující. Knihovna LibreSSL, která vznikla jako fork OpenSSL se snahou o větší důraz na bezpečnost mj. v reakci na nalezení chyby Heartbleed v roce 2015, oznámila, že jí se chyba netýká.\n\n"}
{"id": "1179709", "url": "https://cs.wikipedia.org/wiki?curid=1179709", "title": "Harry Zohn", "text": "Harry Zohn\n\nHarry Zohn (21. listopadu 1923, Vídeň – 3. června 2001, Boston, Massachusetts) byl americký literární historik, esejista a překladatel z němčiny do angličtiny (Herzl, Kraus, Tucholsky, Benjamin, Buber, Scholem a další).\n\nV roce 1939 emigroval do Anglie, od 1940 žil v Bostonu. Byl profesorem na Brandeis University v Walthamu, Massachusetts, a autor mnoha odborných vědeckých prací zejména na téma německo-židovské literatury.\n\nByl ženatý s Judith Gorfinkle a měl s ní dvě děti. Zemřel v roce 2001 v Bostonu na leukémii.\n\n\n\n\n"}
{"id": "1179718", "url": "https://cs.wikipedia.org/wiki?curid=1179718", "title": "Nimbus Dam", "text": "Nimbus Dam\n\nNimbus Dam je vodní nádrž nacházející se ve městě Folsom, asi 20 km severovýchodně od hlavního města Sacramento v severní Kalifornii ve Spojených státech. Její přítok zajišťuje řeka American. Hráz zadržuje přibližně 10 700 000 m vody, čímž vytváží jezero Natoma. \n\nDílo je součástí projektu \"Central Valley\", který měl zajistit protipovodňovou ochranu Sacramenta, výrobu elektřiny a kontrolovat zásobování vodou. Nimbus byla navržena v roce 1949 jako regulační nádrž pro přehradu Folsom, která leží několik kilometrů proti proudu řeky American. Její výstavba započala v roce 1952 a dokončena byla v roce 1955. Výška hráze je 27 m a délka 333 m.\n\nOficiální stránky U.S. Bureau of Reclamation (anglicky)\n"}
{"id": "1179719", "url": "https://cs.wikipedia.org/wiki?curid=1179719", "title": "Pracovní knížka", "text": "Pracovní knížka\n\nPracovní knížka (PK, ) je dokument obsahující záznamy o delších pracovních poměrech příslušné osoby. Pracovní knížka byla běžná v mnoha zemích. \n\nPro území Protektorátu Čechy a Morava (1939-45) byla PK zavedena Vládním nařízením ze dne 26. června 1941. Důvodem bylo plné využití pracovní síly českého obyvatelstva ve prospěch Velkoněmecké říše . Průkaz potvrzoval pracovní poměr u jednotlivých zaměstnavatelů (razítka), včetně záznamů z období před rokem 1941. PK byla rovněž využívána pro výběr českých občanů na dobrovolnou, později na nucenou práci pro Říši (tzv. totální nasazení). Používání PK pokračovalo po válce, až do roku 1947.\nZákonem ze dne 12. února 1946 byla PK novelizována jako Pracovní průkaz, který znovu obsahoval záznamy o pracovním zařazení.\n\nOd roku 1948 byly pracovní záznamy převedeny do občanských průkazů. Občan starší 15 let takto prokazoval, že není „příživník“. Od roku 1991 byly tyto záznamy rozšířeny i na studium. \n\n"}
{"id": "1179720", "url": "https://cs.wikipedia.org/wiki?curid=1179720", "title": "Richard Tuttle", "text": "Richard Tuttle\n\nRichard Tuttle (* 12. července 1941, Rahway) je americký sochař a kreslíř.\n\nStudoval na Pratt Institute of Design v Brooklynu, na Trinity College v Hartfordu, kde získal Bachelor of Fine Arts a pokračoval na Cooper Union. Vedle toho působil jako asistent v Betty Parsons Gallery, kde měl svou první samostatnou výstavu v roce 1965. Z počátku byl ovlivněn pracemi Agnes Martinové a Ellswortha Kellyho.\n\n\n\n"}
{"id": "1179722", "url": "https://cs.wikipedia.org/wiki?curid=1179722", "title": "Černohorská mužská basketbalová reprezentace", "text": "Černohorská mužská basketbalová reprezentace\n\nČernohorská mužská basketbalová reprezentace reprezentuje Černou Horu v mezinárodních soutěžích v basketbalu.\n"}
{"id": "1179723", "url": "https://cs.wikipedia.org/wiki?curid=1179723", "title": "František Silbernágl", "text": "František Silbernágl\n\nFrantišek Silbernágl (* 6. srpna 1939) je bývalý český fotbalista, záložník. Po skončení aktivní kariéry působil jako trenér. Ligovým fotbalistou byl i jeho syn Petr.\n\nV československé lize hrál za Spartak Hradec Králové. Nastoupil v 66 ligových utkáních a dal 7 gólů.\n\n\n"}
{"id": "1179724", "url": "https://cs.wikipedia.org/wiki?curid=1179724", "title": "Mužská basketbalová reprezentace Bosny a Hercegoviny", "text": "Mužská basketbalová reprezentace Bosny a Hercegoviny\n\nMužská basketbalová reprezentace Bosny a Hercegoviny reprezentuje Bosnu a Hercegovinu v mezinárodních soutěžích v basketbalu.\n"}
{"id": "1179726", "url": "https://cs.wikipedia.org/wiki?curid=1179726", "title": "Milan Zeman", "text": "Milan Zeman\n\nMilan Zeman (* 17. srpna 1951) je bývalý český fotbalista, záložník.\n\nV československé lize hrál za Spartak Hradec Králové. Nastoupil v 8 ligových utkáních. Gól v lize nedal. Do Hradce přišel v létě 1972 z VCHZ Pardubice.\n\n\n"}
{"id": "1179729", "url": "https://cs.wikipedia.org/wiki?curid=1179729", "title": "FK Krasnodar v sezóně 2009", "text": "FK Krasnodar v sezóně 2009\n\nSezóna 2009 byla druhá sezóna klubu FK Krasnodar v jeho historii. Klub působil v První divizi, 2. ruské fotbalové lize, kde skončil na 10. místě.\n\nKrasnodar odehrál sezónu v čele s hlavním trenérem Nurbijem Chakunovem. Po nečekaném postupu kvůli neúčasti některých klubů z Druhé divize klub vybojoval ve své první sezóně v První divizi 10. místo.\n\nV ruském poháru byl Krasnodar nasazen do 5. kola proti FK Černomorec Novorossijsk. Zápas skončil výhrou Býků 1:0 v prodloužení. V 6. kole dostal moskevský Sparak, na domácím hřišti Krasnodar podlehl 1:2.\n\n\"Zdroj:\"\n"}
{"id": "1179730", "url": "https://cs.wikipedia.org/wiki?curid=1179730", "title": "Llibre vermell de Montserrat", "text": "Llibre vermell de Montserrat\n\nLlibre vermell de Montserrat (česky „Červená kniha z Montserratu“ – odvozeno od barvy vazby, dané knize v 19. století) je rukopisný kodex z konce 14. století (sestaven pravděpodobně roku 1399), jenž byl napsán a doposud je uchováván v benediktinském klášteře Montserrat v Katalánsku. Jazykem rukopisu je latina, katalánština a okcitánština.\n\nZ původních 172 listů (folií) popsaných na obou stranách se 32 ztratilo. Většinu obsahu tvoří náboženské texty, na šesti listech se pak dochoval záznam celkem 10 písní, převážně mariánských, určených pro poutníky přicházející do Montserratu, aby se zde modlili a zpívali. Soudě podle stylu písní, považuje se za jisté, že byly složeny v dřívějších staletích (zejména 9. skladba souboru se hlásí svou, v době sepsání rukopisu již zastaralou, formou přinejmenším do období ars antiqua) a teprve až v tomto rukopise písemně zachyceny. \n\nSbírka obsahuje tato hudební čísla:\n\nPředevším těmito záznamy písní se rukopis v moderní době proslavil, protože díky dochované notaci lze písně přezpívat a ty patří k často hraným ukázkám středověké hudby; zejména je oblíbená, popř. různě dále upravovaná 2. skladba souboru (\"Stella splendens\").\n\n"}
{"id": "1179736", "url": "https://cs.wikipedia.org/wiki?curid=1179736", "title": "Ceol", "text": "Ceol\n\nCeol (též Ceola nebo Ceolric, † 597) byl anglosaský král Wessexu z rodu Cerdikovců (asi v letech 591/592 až 597, anebo 588 až 594; pro toto období je termín Wessex ahistorický; ve skutečnosti byl králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo).\n\nKrál Ceol měl pocházet z královského rodu Wessexů a je považován za syna prince Cuthy (též Cuthwulfa), zabitého roku 584, a vnuka krále Cynrika. Vláda jeho strýce, krále Ceawlina, skončila zjevně nepokoji uvnitř královského rodu. Kolem roku 588/591 se Ceol dostal k moci a Ceawlin byl vyhnán po „velkém vraždění“ u Wôdnesbeorg (nedaleko Wansdyke). Svým nástupem k moci tak Ceol upřel trůn pravoplatnému dědici, Ceawlinovu synu Cuthwinovi. Kolem roku 592/593 zemřel svržený král Ceawlin a jeho jinak neznámí pravděpodobní příbuzní Cwichelm a Crida. Po Ceawlinově smrti přišli Gewisové o mocenskou převahu v jižní Anglii. Vliv získal král Kentu Æthelberht, který díky svému sňatku vstoupil ve spojenectví s Franskou říší, v té době nejmocnějším evropským státem. O Ceolově pěti nebo šestileté vládě nejsou známy žádné bližší podrobnosti. Zemřel kolem roku 594/597. Jeho nástupcem se stal jeho bratr Ceolwulf (594/597–611), neboť jeho syn Cynegils byl podle všeho příliš mladý, aby trůn zdědil. Proto trůn získal bratr zemřelého krále, jak bylo patrně mezi Sasy zvykem. Až po králi Ceolwulfovi následoval Ceolův syn Cynegils (611–642).\n\nJisté problémy působí Ceolovo jméno: obvykle je ztotožňován s Ceolrikem, předchůdcem a bratrem krále Ceolwulfa, a otcem Ceolwulfova nástupce, krále Cynegilse. Král Ceolwulf však měl mít rovněž syna Cynegilse, což vedlo středověké písaře k záměně Ceola a Ceolwulfa, jejichž domácké jméno mohlo znít stejně, a sice „Ceol“ nebo „Ceola“.\n\nV roce 1968 popsali britští historici R. P. Wright a profesor K. H. Jackson tzv. Wroxeterský kámen, nalezený o rok dříve, pocházející z pořímské doby (datován v rozmezí asi 460 – 475), s nápisem CUNORIX MACUS MAQVI COLINE, v překladu \"Cunorix ('Hound-king', tj. 'král honicí pes') syn Maqui-Coline ('Son-of-Holly', tj. 'syn cesmíny'). Obě tato jména, Cunorix i Maqui-Coline, jsou považována za irská osobní jména, přičemž Cunorix je ztotožňován s Cynrikem. Je možné, že Maqui Coline souvisí se Ceolem, což by naznačovalo, že patřil k rodině soupeřící s rodinou Ceawlinovou. Pokud by nositel keltobritského jména Maqui Coline měl souviset se saským Ceolem, vrhalo by to na Ceolův germánský původ poněkud zpochybňující světlo.\n\nKrál Ceol byl zakladatelem linie uvnitř cerdikovské dynastie, která vládla Wessexu v letech 591 – 645, 648 – 674 a 676 – 685. Podle historiků k ní patří nejenom pokrevní příbuzní krále Ceola, a to králové Ceolwulf, Cynegils, Cenwalh a Centwine, ale i přivdaná královna Seaxburh, která krátce vládla samostatně po smrti svého manžela Cenwalha. Také mercijští králové, bratři Coenwulf a Ceolwulf I. jsou považováni za Ceolovy potomky, což znamená, že její příslušníci vládli nejméně tři století po smrti svého zakladatele, a možná déle.(viz )\n\n\n"}
{"id": "1179740", "url": "https://cs.wikipedia.org/wiki?curid=1179740", "title": "Jiří Hák", "text": "Jiří Hák\n\nJiří Hák (* 12. května 1943) je bývalý český fotbalista, útočník. Po skončení aktivní kariéry působil jako trenér.\n\nV československé lize hrál za Spartu Praha a Bohemians Praha. Nastoupil ve 21 ligových utkáních a dal 2 ligové góly. Je mistrem Československa z roku 1965 se Spartou Praha.\n\n\n"}
{"id": "1179748", "url": "https://cs.wikipedia.org/wiki?curid=1179748", "title": "Naoemon Šimizu", "text": "Naoemon Šimizu\n\nNaoemon Šimizu (japonsky: 清水 直右衛門; poznámka: čtení osobního jména 直右衛門 je nejisté (i v Japonsku) – může být „Naoemon“ nebo „Suguemon“ i jinak) byl japonský fotbalista.\n\nHrával za Rijo Club.\n\nNaoemon Šimizu odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179749", "url": "https://cs.wikipedia.org/wiki?curid=1179749", "title": "Rjúzó Šimizu", "text": "Rjúzó Šimizu\n\nRjúzó Šimizu (30. září 1902 - ?) byl japonský fotbalista.\n\nHrával za Tokyo SC.\n\nRjúzó Šimizu odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179750", "url": "https://cs.wikipedia.org/wiki?curid=1179750", "title": "Fukusaburó Harada", "text": "Fukusaburó Harada\n\nFukusaburó Harada byl japonský fotbalista.\n\nHrával za Osaka SC.\n\nFukusaburó Harada odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179751", "url": "https://cs.wikipedia.org/wiki?curid=1179751", "title": "Usaburó Hidaka", "text": "Usaburó Hidaka\n\nUsaburó Hidaka byl japonský fotbalista.\n\nHrával za Osaka SC.\n\nUsaburó Hidaka odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179752", "url": "https://cs.wikipedia.org/wiki?curid=1179752", "title": "Šizuo Mijama", "text": "Šizuo Mijama\n\nŠizuo Mijama byl japonský fotbalista.\n\nHrával za Rijo Club.\n\nŠizuo Mijama odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179754", "url": "https://cs.wikipedia.org/wiki?curid=1179754", "title": "Tošio Hirabajaši", "text": "Tošio Hirabajaši\n\nTošio Hirabajaši byl japonský fotbalista.\n\nHrával za Osaka SC.\n\nTošio Hirabajaši odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179755", "url": "https://cs.wikipedia.org/wiki?curid=1179755", "title": "Secu Sawagata", "text": "Secu Sawagata\n\nSecu Sawagata byl japonský fotbalista.\n\nHrával za Osaka SC.\n\nSecu Sawagata odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179756", "url": "https://cs.wikipedia.org/wiki?curid=1179756", "title": "Kikuzó Kisaka", "text": "Kikuzó Kisaka\n\nKikuzó Kisaka byl japonský fotbalista.\n\nHrával za Osaka SC.\n\nKikuzó Kisaka odehrál za japonský národní tým v roce 1923 celkem 2 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179757", "url": "https://cs.wikipedia.org/wiki?curid=1179757", "title": "Hutchinsonit", "text": "Hutchinsonit\n\nHutchinsonit je vzácný sulfid složený z thallia, arsenu a olova. Vzhledem k obsahu tří nejjedovatějších kovů na světě se jedná o jeden z nejnebezpečnějších minerálů, co byl kdy objeven. Může způsobit vypadávaní vlasů, vážné zdravotní komplikace nebo i smrt. Byl objeven roku 1904 ve známé švýcarské lokalitě Binntal v lomu Lengenbach. Pojmenován je na počest Dr. Arthura Hutchinsona (1866–1937), profesora mineralogie na Univerzitě v Cambridgi.\n\nPůvod je hydrotermální, vázaný na výskyt Tl-As-Pb formace.\n\n\nVzhledem k velice raritnímu výskytu není tak hojně používaným nerostem pro zisk thallia jako například lorándit. Může se zdát jako velice atraktivní sběratelský kus, avšak vzhledem k obsahu nebezpečných a jedovatých kovů, které reagují například při kontaktu s pokožkou, není doporučováno se tomuto minerálu nějak dlouze vystavovat a musí se s ním zacházet s velikou opatrností.\n\n\nČasto se vyskytuje v asociaci s minerály jako jsou auripigment, realgar, getchellit, pyrit, sfalerit, hatchit, jentschit, sicherit, edenharterit, bernardit, stalderit, ernigglit a chabournéit.\n\n\n"}
{"id": "1179758", "url": "https://cs.wikipedia.org/wiki?curid=1179758", "title": "Jošio Fudžiwara", "text": "Jošio Fudžiwara\n\nJošio Fudžiwara byl japonský fotbalista.\n\nHrával za Osaka SC.\n\nJošio Fudžiwara odehrál za japonský národní tým v roce 1923 celkem 1 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179759", "url": "https://cs.wikipedia.org/wiki?curid=1179759", "title": "Šumpei Inoue", "text": "Šumpei Inoue\n\nŠumpei Inoue byl japonský fotbalista.\n\nHrával za Osaka SC.\n\nŠumpei Inoue odehrál za japonský národní tým v roce 1923 celkem 1 reprezentační utkání. S japonskou reprezentací se zúčastnil Hry Dálného východu 1923.\n\n"}
{"id": "1179761", "url": "https://cs.wikipedia.org/wiki?curid=1179761", "title": "Kijoo Kanda", "text": "Kijoo Kanda\n\nKijoo Kanda byl japonský fotbalista.\n\nHrával za Osaka SC.\n\nKijoo Kanda odehrál za japonský národní tým v letech 1923-1925 celkem 4 reprezentační utkání. S japonskou reprezentací se zúčastnil Her Dálného východu 1923 a 1925.\n\n"}
{"id": "1179762", "url": "https://cs.wikipedia.org/wiki?curid=1179762", "title": "Širó Azumi", "text": "Širó Azumi\n\nŠiró Azumi byl japonský fotbalista.\n\nHrával za Osaka SC.\n\nŠiró Azumi odehrál za japonský národní tým v letech 1923–1925 celkem 3 reprezentační utkání. S japonskou reprezentací se zúčastnil Her Dálného východu 1923 a 1925.\n\n"}
{"id": "1179763", "url": "https://cs.wikipedia.org/wiki?curid=1179763", "title": "Janosuke Watanabe", "text": "Janosuke Watanabe\n\nJanosuke Watanabe byl japonský fotbalista.\n\nJanosuke Watanabe odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179764", "url": "https://cs.wikipedia.org/wiki?curid=1179764", "title": "Jošimacu Ójama", "text": "Jošimacu Ójama\n\nJošimacu Ójama byl japonský fotbalista.\n\nHrával za Osaka SC.\n\nJošimacu Ójama odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179766", "url": "https://cs.wikipedia.org/wiki?curid=1179766", "title": "Tošio Mijadži", "text": "Tošio Mijadži\n\nTošio Mijadži byl japonský fotbalista.\n\nHrával za Osaka SC.\n\nTošio Mijadži odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179767", "url": "https://cs.wikipedia.org/wiki?curid=1179767", "title": "Uičiró Hatta", "text": "Uičiró Hatta\n\nUičiró Hatta byl japonský fotbalista.\n\nHrával za Osaka SC.\n\nUičiró Hatta odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179768", "url": "https://cs.wikipedia.org/wiki?curid=1179768", "title": "Masuzó Madono", "text": "Masuzó Madono\n\nMasuzó Madono byl japonský fotbalista.\n\nMasuzó Madono odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179769", "url": "https://cs.wikipedia.org/wiki?curid=1179769", "title": "Hifujo Učida", "text": "Hifujo Učida\n\nHifujo Učida byl japonský fotbalista.\n\nHifujo Učida odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179770", "url": "https://cs.wikipedia.org/wiki?curid=1179770", "title": "Džiró Mijake", "text": "Džiró Mijake\n\nDžiró Mijake (? - 30. listopad 1984) byl japonský fotbalista.\n\nDžiró Mijake odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179771", "url": "https://cs.wikipedia.org/wiki?curid=1179771", "title": "Sači Kagawa", "text": "Sači Kagawa\n\nSači Kagawa byl japonský fotbalista.\n\nSači Kagawa odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179772", "url": "https://cs.wikipedia.org/wiki?curid=1179772", "title": "Masao Takada", "text": "Masao Takada\n\nMasao Takada byl japonský fotbalista.\n\nMasao Takada odehrál za japonský národní tým v roce 1925 celkem 2 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179774", "url": "https://cs.wikipedia.org/wiki?curid=1179774", "title": "Sakae Takahaši", "text": "Sakae Takahaši\n\nSakae Takahaši byl japonský fotbalista.\n\nHrával za Osaka SC.\n\nSakae Takahaši odehrál za japonský národní tým v roce 1925 celkem 1 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179775", "url": "https://cs.wikipedia.org/wiki?curid=1179775", "title": "Kijonosuke Marutani", "text": "Kijonosuke Marutani\n\nKijonosuke Marutani byl japonský fotbalista.\n\nHrával za Osaka SC.\n\nKijonosuke Marutani odehrál za japonský národní tým v roce 1925 celkem 1 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179777", "url": "https://cs.wikipedia.org/wiki?curid=1179777", "title": "Kindžiró Šimizu", "text": "Kindžiró Šimizu\n\nKindžiró Šimizu byl japonský fotbalista.\n\nKindžiró Šimizu odehrál za japonský národní tým v roce 1925 celkem 1 reprezentační utkání. S japonskou reprezentací se zúčastnil Her Dálného východu 1925.\n\n"}
{"id": "1179778", "url": "https://cs.wikipedia.org/wiki?curid=1179778", "title": "Misao Tamai", "text": "Misao Tamai\n\nMisao Tamai (16. prosinec 1903 – 23. prosinec 1978) byl japonský fotbalista.\n\nMisao Tamai odehrál za japonský národní tým v roce 1927 celkem 2 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179779", "url": "https://cs.wikipedia.org/wiki?curid=1179779", "title": "Džundži Nišikawa", "text": "Džundži Nišikawa\n\nDžundži Nišikawa (29. červen 1907 – ?) byl japonský fotbalista.\n\nDžundži Nišikawa odehrál za japonský národní tým v roce 1927 celkem 2 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179780", "url": "https://cs.wikipedia.org/wiki?curid=1179780", "title": "Daigoró Kondó", "text": "Daigoró Kondó\n\nDaigoró Kondó byl japonský fotbalista.\n\nDaigoró Kondó odehrál za japonský národní tým v roce 1927 celkem 2 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179781", "url": "https://cs.wikipedia.org/wiki?curid=1179781", "title": "Kó Takamoro", "text": "Kó Takamoro\n\nKó Takamoro (9. listopad 1907 – 26. březen 1995) byl japonský fotbalista.\n\nKó Takamoro odehrál za japonský národní tým v roce 1927 celkem 2 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179782", "url": "https://cs.wikipedia.org/wiki?curid=1179782", "title": "Haruo Arima", "text": "Haruo Arima\n\nHaruo Arima byl japonský fotbalista.\n\nHaruo Arima odehrál za japonský národní tým v roce 1927 celkem 2 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179783", "url": "https://cs.wikipedia.org/wiki?curid=1179783", "title": "Tamocu Asakura", "text": "Tamocu Asakura\n\nTamocu Asakura byl japonský fotbalista.\n\nTamocu Asakura odehrál za japonský národní tým v roce 1927 celkem 2 reprezentační utkání. S japonskou reprezentací se zúčastnil Her Dálného východu 1927.\n\n"}
{"id": "1179784", "url": "https://cs.wikipedia.org/wiki?curid=1179784", "title": "Šigeru Takahaši", "text": "Šigeru Takahaši\n\nŠigeru Takahaši byl japonský fotbalista.\n\nŠigeru Takahaši odehrál za japonský národní tým v roce 1927 celkem 2 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179785", "url": "https://cs.wikipedia.org/wiki?curid=1179785", "title": "Šódžiró Sugimura", "text": "Šódžiró Sugimura\n\nŠódžiró Sugimura (4. duben 1905 – 15. leden 1975) byl japonský fotbalista.\n\nŠódžiró Sugimura odehrál za japonský národní tým v roce 1927 celkem 1 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179786", "url": "https://cs.wikipedia.org/wiki?curid=1179786", "title": "Mičijo Taki", "text": "Mičijo Taki\n\nMičijo Taki byl japonský fotbalista.\n\nMičijo Taki odehrál za japonský národní tým v roce 1927 celkem 1 reprezentační utkání. S japonskou reprezentací se zúčastnil Hry Dálného východu 1927.\n\n"}
{"id": "1179788", "url": "https://cs.wikipedia.org/wiki?curid=1179788", "title": "Nagajasu Honda", "text": "Nagajasu Honda\n\nNagajasu Honda byl japonský fotbalista.\n\nNagajasu Honda odehrál za japonský národní tým v letech 1927–1930 celkem 4 reprezentační utkání. S japonskou reprezentací se zúčastnil Hry Dálného východu 1927, 1930.\n\n"}
{"id": "1179789", "url": "https://cs.wikipedia.org/wiki?curid=1179789", "title": "Jasuo Harujama", "text": "Jasuo Harujama\n\nJasuo Harujama (4. duben 1906 – 17. červen 1987) byl japonský fotbalista.\n\nJasuo Harujama odehrál za japonský národní tým v letech 1927–1930 celkem 4 reprezentační utkání. S japonskou reprezentací se zúčastnil Hry Dálného východu 1927, 1930.\n\n"}
{"id": "1179790", "url": "https://cs.wikipedia.org/wiki?curid=1179790", "title": "Takeo Wakabajaši", "text": "Takeo Wakabajaši\n\nTakeo Wakabajaši (29. srpen 1907 – 7. srpen 1937) byl japonský fotbalista.\n\nTakeo Wakabajaši odehrál za japonský národní tým v roce 1930 celkem 2 reprezentační utkání. S japonskou reprezentací se zúčastnil Hry Dálného východu 1930.\n\n"}
{"id": "1179791", "url": "https://cs.wikipedia.org/wiki?curid=1179791", "title": "Jan Vanáč", "text": "Jan Vanáč\n\nJan Vanáč (* 21. července 1963 Pardubice) je český politik a lékař, od roku 2006 radní a zastupitel města Lázně Bohdaneč, bývalý lékař české hokejové reprezentace.\n\nVystudoval medicínu, je specialistou v oboru chirurgie a sportovní medicíny. V minulosti byl primářem oddělení úrazové chirurgie v krajské Nemocnici Pardubice, působil také jako lékař české hokejové reprezentace. Řadu let je klubovým lékařem pardubického extraligového hokejového klubu (v současnosti HC Dynamo Pardubice).\n\nPracuje jako lékař v Poradně pro sportovní traumatologii při Chirurgickém oddělení Nemocnice Pardubického kraje a rovněž jako lékař na Poliklinice Vektor, která provádí služby chirurgické ambulance a poradny pro sportovce. Od roku 2015 rovněž soukromě podniká.\n\nJan Vanáč žije ve městě Lázně Bohdaneč na Pardubicku.\n\nDo komunální politiky vstoupil, když byl jako nestraník za hnutí Nestraníci zvolen z pozice lídra na kandidátce subjektu \"\"Koalice pro Lázně Bohdaneč, Sdružení politického hnutí Nestraníci a nezávislých kandidátů\"\" v komunálních volbách v roce 2006 zastupitelem města Lázně Bohdaneč. Funkci městského zastupitele obhájil ve volbách v roce 2010, když jako nezávislý vedl kandidátku sdružení nezávislých kandidátů. Ve volbách v roce 2014 pak uspěl jako nezávislý na kandidátce sdružení nezávislých kandidátů \"\"Lázeňské město kultury a sportu\"\". Již od roku 2006 je také radním města.\n\nV krajských volbách v roce 2016 měl být lídrem kandidátky STAN v Pardubickém kraji. V červnu 2016 však odstoupil z čela kandidátky z pracovních a rodinných důvodů, na pozici lídra jej tak nahradila Hana Štěpánová.\n\nDne 17.10. 2016 řídil v opilosti automobil a havaroval. Při dechové zkoušce mu bylo naměřeno přes 3 promile alkoholu v dechu.\n"}
{"id": "1179792", "url": "https://cs.wikipedia.org/wiki?curid=1179792", "title": "Antonín Přibyl", "text": "Antonín Přibyl\n\nAntonín Karel Přibyl, též Anton Pribyl nebo Anton Pribil (18. října 1808 Řimovice u Vlašimi – 8. srpna 1890 Vídeň), byl rakouský státní úředník a politik z Čech, během revolučního roku 1848 poslanec Říšského sněmu.\n\nRoku 1849 se uvádí jako soudní úředník v Karlíně. nebo jako soudní úředník v Benešově. V roce 1845, když byl soudním úředníkem v Karlíně, zachránil během tehdejších katastrofálních povodní osm lidí. Byla mu za to udělena velká zlatá záslužná medaile.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Benešov. Tehdy se uváděl coby soudní úředník. Řadil se k sněmovní pravici.\n\nPo rozpuštění parlamentu se dál věnoval úřednické dráze. Vedl vyvazovací komisi (pro vyvazování z poddanství) na panství Cerhenice a zdejší úspěšné zvládnutí tohoto procesu se stalo potom vzorem pro mnohá další panství. V roce 1850 nastoupil do státní služby jako okresní hejtman. Později se stal místodržitelským radou v Temešváru, v tehdejším správním regionu Srbská Vojvodina a Temešský Banát. Roku 1856 byl převeden na místodržitelství v Soproni, kde měl na starosti školskou a náboženskou agendu. Když jeho působiště navštívil císař František Josef I., upozornil ho Přibyl na rozkladné účinky protestanského patentu v Uhersku. Tehdy to vyvolalo polemiky a nesouhlasně se proti Přibylovým názorům postavil jeho přítel z dětství a soudobý ministr vyučování Lev Thun-Hohenstein. Deník \"Neue Freie Presse\" v Přibylově nekrologu ovšem konstatoval, že tyto názory byly zpětně potvrzeny, protože separace Uherska od Rakouského císařství prý měla započít těmito zákony.\n\nKdyž museli v roce 1860 Uhersko opustit \"němečtí\" (předlitavští) úředníci, přešel Přibyl na post okresního hejtmana v Jindřichově Hradci. Po reformě státní správy roku 1868 odešel do penze. Byl aktivní v četných společenských organizacích a podílel se na publikování díla filozofa (a svého přítele) Bernarda Bolzana. Angažoval se i v dobročinných spolcích. Financoval výstavbu kaple v rodných Řimovicích u Vlašimi. Roku 1883 daroval pro tuto kapli i hodinový stroj.. Přispíval také na dostavbu katedrály sv. Víta v Praze\n\nZemřel v srpnu 1890 po dlouhé a těžké nemoci ve věku 82 let.\n\nMěl manželku Filipínu (*1825) a tři syny. V době Přibylovy karlínské služby bydleli Na Florenci čp.1332/II ve starém domě, zbořeném při asanaci kolem roku 1900. Nejstarší syn Eugen Leon Pribyl (1848–1897), též uváděný jako Leo Přibyl, byl publicistou se specializací na zemědělskou a národohospodářskou tematiku. Spolupracoval s redakcí \"Neue Freie Presse\".\n"}
{"id": "1179793", "url": "https://cs.wikipedia.org/wiki?curid=1179793", "title": "Širó Tešima", "text": "Širó Tešima\n\nŠiró Tešima (26. únor 1907 - 6. listopad 1982) byl japonský fotbalista.\n\nŠiró Tešima odehrál za japonský národní tým v roce 1930 celkem 2 reprezentační utkání. S japonskou reprezentací se zúčastnil Hry Dálného východu 1930.\n\n"}
{"id": "1179794", "url": "https://cs.wikipedia.org/wiki?curid=1179794", "title": "Co-marketing", "text": "Co-marketing\n\nCo-marketing (marketingová spolupráce) je marketingový postup, když dvě společnosti spolupracují a společně prezentují větší hodnotu pro zákazníka. Co-marketingová partnerství jsou obvykle uzavřené mezi společnostmi, jejichž produkty úzce souvisí, doplňují se nebo vzájemně přidávají hodnotu. Co-marketingové úsilí je nejúspěšnější, když obě značky jsou srovnatelné podílem na trhu nebo produktem.\n"}
{"id": "1179795", "url": "https://cs.wikipedia.org/wiki?curid=1179795", "title": "Hideo Šinodžima", "text": "Hideo Šinodžima\n\nHideo Šinodžima (21. leden 1910 - 11. únor 1975) byl japonský fotbalista.\n\nHideo Šinodžima odehrál za japonský národní tým v roce 1930 celkem 2 reprezentační utkání. S japonskou reprezentací se zúčastnil Her Dálného východu 1930.\n\n"}
{"id": "1179796", "url": "https://cs.wikipedia.org/wiki?curid=1179796", "title": "Tadao Takajama", "text": "Tadao Takajama\n\nTadao Takajama (1. červenec 1904 – 24. červen 1980) byl japonský fotbalista.\n\nTadao Takajama odehrál za japonský národní tým v roce 1930 celkem 2 reprezentační utkání. S japonskou reprezentací se zúčastnil Her Dálného východu 1930.\n\n"}
{"id": "1179797", "url": "https://cs.wikipedia.org/wiki?curid=1179797", "title": "Tokizó Ičihaši", "text": "Tokizó Ičihaši\n\nTokizó Ičihaši (9. červen 1909 – ?) byl japonský fotbalista.\n\nTokizó Ičihaši odehrál za japonský národní tým v roce 1930 celkem 2 reprezentační utkání. S japonskou reprezentací se zúčastnil Her Dálného východu 1930.\n\n"}
{"id": "1179798", "url": "https://cs.wikipedia.org/wiki?curid=1179798", "title": "Saizó Saitó", "text": "Saizó Saitó\n\nSaizó Saitó (24. září 1908 – 2004) byl japonský fotbalista.\n\nSaizó Saitó odehrál za japonský národní tým v roce 1930 celkem 2 reprezentační utkání. S japonskou reprezentací se zúčastnil Her Dálného východu 1930.\n\n"}
{"id": "1179799", "url": "https://cs.wikipedia.org/wiki?curid=1179799", "title": "Masao Nozawa", "text": "Masao Nozawa\n\nMasao Nozawa byl japonský fotbalista.\n\nMasao Nozawa odehrál za japonský národní tým v roce 1930 celkem 2 reprezentační utkání. S japonskou reprezentací se zúčastnil Her Dálného východu 1930.\n\n"}
{"id": "1179802", "url": "https://cs.wikipedia.org/wiki?curid=1179802", "title": "Stormborn (album, Bloodbound)", "text": "Stormborn (album, Bloodbound)\n\n\n\n"}
{"id": "1179803", "url": "https://cs.wikipedia.org/wiki?curid=1179803", "title": "Tameo Ide", "text": "Tameo Ide\n\nTameo Ide (27. listopad 1908 – ?) byl japonský fotbalista.\n\nTameo Ide odehrál za japonský národní tým v roce 1930 celkem 1 reprezentační utkání. S japonskou reprezentací se zúčastnil Her Dálného východu 1930.\n\n"}
{"id": "1179806", "url": "https://cs.wikipedia.org/wiki?curid=1179806", "title": "Karel Kizlink", "text": "Karel Kizlink\n\nKarel Kizlink (10. října 1895 Uherské Hradiště – 8. května 1976 Bratislava) byl český právník, profesor obchodního práva, rektor Univerzity Komenského v Bratislavě a děkan její právnické fakulty.\n\nProšel gymnázii v Uherském Hradišti a v Boskovicích, pak studoval práva na Vídeňské univerzitě a na české Karlo-Ferdinandově univerzitě v Praze, kde byl promován doktorem práv. Poté se stejně jako jeho otec stal středoškolským profesorem, působil na obchodní akademii v rodném městě. Později však přešel na českou techniku do Brna a zároveň začal přednášet na zdejší právnické fakultě, na níž se také roku 1926 prací \"Akciová společnost v konkurzu\" habilitoval pro obor obchodního a směnečného práva. V následujícím období absolvoval studijní pobyt ve Švýcarsku a vydal několik vědeckých studií, kupř. \"Bilanční právo akciových společností\" (1925) či \"Vývojová tendence práva akciových společností v době nejnovější\" (1928) a spolu s profesorem Dominikem napsali komentář k československému směnečnému zákonu z roku 1928.\n\nRoku 1929 byl Karel Kizlink jmenován mimořádným a v roce 1934 řádným profesorem na bratislavské právnické fakultě, kde zůstal až do roku 1950. Vedl zde seminář obchodního a směnečného práva a hojně publikoval. Zejména \"Obchodné právo platné na Slovensku a v Podkarpatskej Rusi\" (1935), \"Zmenkové právo\" (spoluautor, 1944), \"Cenné papiere\" (1944) nebo \"Verejná a komanditná obchodná spoločnosť\" (1945). Kromě otázek čistě obchodněprávních se zabýval i právními dějinami nebo právní filosofií, po válce zde několik let vedl ústav právní filozofie. V letech 1935–1936 a 1939 byl děkanem fakulty a pro roky 1946–1947 byl též zvolen rektorem celé univerzity. Dále byl členem Učené společnosti Šafaříkovy a Slovenské akademie věd a umění nebo předsedou Ústředí péče o mládež. Jako uznávaný komercionalista se podílel na přípravě kodifikace československého obchodního práva a vypracoval např. osnovu směnečného a šekového zákona z roku 1941. Pomáhal též se zřízením bratislavské Vysoké školy obchodní, na které pak přednášel.\n\nPo odchodu z akademické sféry se v oboru obchodního, resp. tehdy již hospodářského práva začal nejvíce zabývat zahraničními obchodními vztahy, působil jako poradce Československé obchodní komory a byl členem jejího rozhodčího soudu pro RVHP. Publikoval např. \"Majetkové vzťahy v hospodárskych vzťahoch socialistických organizácií\" (1960) a roku 1968 získal vědeckou hodnost kandidáta věd. Neopustil ho ale ani zájem o právní dějiny, napsal studii \"Právo Veľkej Moravy\" (1967).\n"}
{"id": "1179810", "url": "https://cs.wikipedia.org/wiki?curid=1179810", "title": "Jukio Gotó", "text": "Jukio Gotó\n\nJukio Gotó byl japonský fotbalista.\n\nJukio Gotó odehrál za japonský národní tým v letech 1930–1934 celkem 4 reprezentační utkání. S japonskou reprezentací se zúčastnil Her Dálného východu 1930, 1934.\n\n"}
{"id": "1179811", "url": "https://cs.wikipedia.org/wiki?curid=1179811", "title": "Lukáš Vlček (politik)", "text": "Lukáš Vlček (politik)\n\nLukáš Vlček (* 27. února 1982 Pelhřimov) je český politik, podnikatel a regionalista, od roku 2012 zastupitel Kraje Vysočina, od roku 2006 starosta města Pacova na Pelhřimovsku, člen hnutí STAN.\n\nAbsolvoval dvouleté studium na vyšší odborné škole v Liberci (získal titul DiS.), ve svých 20 letech nastoupil do práce. Několik let pracoval v Praze pro větší poradenské agentury. Při zaměstnání vystudoval bakalářský obor politologie a sociologie na Fakultě sociálních studií Masarykovy univerzity (promoval v roce 2008 a získal titul Bc.). Následně na téže univerzitě vystudoval magisterský obor regionální rozvoj a správa na Ekonomicko-správní fakultě (promoval v roce 2015 a získal titul Ing.).\n\nJe předsedou Svazku obcí mikroregionu Stražiště a předsedou Místní akční skupiny Via rustica. Od roku 2006 je místopředsedou představenstva akciové společnosti SOMPO, která poskytuje komplexní služby v oblasti nakládání s odpady. Stejně tak je od roku 2006 členem představenstva družstva PEVAK Pelhřimov, jenž se zabývá prodejem vody a správou a údržbou vodárenských zařízení. Od stejného roku je rovněž jednatelem a společníkem s vkladem v soukromé poradenské firmě W.H.V. Projekt.\n\nLukáš Vlček žije ve městě Pacov na Pelhřimovsku. Je ženatý, s manželkou Hanou mají jedno dítě. Mezi jeho hlavní zájmy patří především sport (hokej a atletika), dále pak vaření, cestování a kino.\n\nDo komunální politiky vstoupil, když byl jako nezávislý zvolen z pozice lídra na kandidátce subjektu \"\"RPP Sdružení pro rozvoj a prosperitu Pacovska\"\" v komunálních volbách v roce 2006 zastupitelem města Pacova. Zároveň se stal starostou města. Funkci městského zastupitele obhájil ve volbách v roce 2010, když jako nezávislý opět vedl kandidátku subjektu \"\"Sdružení pro rozvoj a prosperitu Pacovska\"\". Stejně tak uspěl ve volbách v roce 2014. Starostou města byl zvolen i v letech 2010 a 2014.\n\nV krajských volbách v roce 2004 kandidoval jako nestraník za US-DEU v rámci koalice \"\"Strana zelených a US-DEU\"\" do Zastupitelstva Kraje Vysočina, ale neuspěl. Krajským zastupitelem se stal až po volbách v roce 2012, kdy kandidoval jako nestraník za SNK ED v rámci subjektu \"Pro Vysočinu\" (tj. SNK ED a hnutí Nestraníci). V krajských volbách v roce 2016 byl z pozice nestraníka za SNK ED lídrem společné kandidátky STAN a SNK ED v Kraji Vysočina a podařilo se mu obhájit mandát krajského zastupitele.\n\nV dubnu 2017 byl zvolen předsedou krajské organizace hnutí STAN v Kraji Vysočina. Zároveň se stal členem hnutí.\n\nV krajských volbách v roce 2020 je lídrem hnutí STAN v Kraji Vysočina.\n"}
{"id": "1179812", "url": "https://cs.wikipedia.org/wiki?curid=1179812", "title": "Akira Nozawa", "text": "Akira Nozawa\n\nAkira Nozawa byl japonský fotbalista.\n\nAkira Nozawa odehrál za japonský národní tým v roce 1934 celkem 3 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179814", "url": "https://cs.wikipedia.org/wiki?curid=1179814", "title": "Ičidži Ótani", "text": "Ičidži Ótani\n\nIčidži Ótani (31. srpen 1912 – 23. listopad 2007) byl japonský fotbalista.\n\nIčidži Ótani odehrál za japonský národní tým v roce 1934 celkem 3 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179815", "url": "https://cs.wikipedia.org/wiki?curid=1179815", "title": "Václav Půlpán", "text": "Václav Půlpán\n\nVáclav Půlpán (\"cca 1814\" – 12. června 1884 Pardubice) byl rakouský rolník a politik české národnosti z Čech, během revolučního roku 1848 poslanec Říšského sněmu.\n\nByl orientován jako český vlastenec. Zajímal se o historii. Studia opustil a věnoval se správě svého hospodářství. Patřil mu statek ve Lhotce (Blatníkovská Lhota). Později usedlost prodal a přestěhoval se do Pardubic, kde strávil závěr života.\n\nRoku 1849 se uvádí jako Wenzel Pulpan, majitel hospodářství ve Lhotce, též jako zemědělec v Pardubicích.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Pardubice. Tehdy se uváděl coby majitel hospodářství. Řadil se k sněmovní pravici.\n\nZemřel v červnu 1884 po dlouhé a bolestivé nemoci ve věku 70 let.\n"}
{"id": "1179816", "url": "https://cs.wikipedia.org/wiki?curid=1179816", "title": "Širó Misaki", "text": "Širó Misaki\n\nŠiró Misaki byl japonský fotbalista.\n\nŠiró Misaki odehrál za japonský národní tým v roce 1934 celkem 3 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179817", "url": "https://cs.wikipedia.org/wiki?curid=1179817", "title": "Hideo Sakai", "text": "Hideo Sakai\n\nHideo Sakai (10. červen 1909 - ?) byl japonský fotbalista.\n\nHideo Sakai odehrál za japonský národní tým v roce 1934 celkem 3 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179818", "url": "https://cs.wikipedia.org/wiki?curid=1179818", "title": "Takaši Kawaniši", "text": "Takaši Kawaniši\n\nTakaši Kawaniši byl japonský fotbalista.\n\nTakaši Kawaniši odehrál za japonský národní tým v roce 1934 celkem 3 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179819", "url": "https://cs.wikipedia.org/wiki?curid=1179819", "title": "Teiiči Macumaru", "text": "Teiiči Macumaru\n\nTeiiči Macumaru (28. únor 1909 – 6. leden 1997) byl japonský fotbalista.\n\nHrával za Keio BRB.\n\nTeiiči Macumaru odehrál za japonský národní tým v roce 1934 celkem 3 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179820", "url": "https://cs.wikipedia.org/wiki?curid=1179820", "title": "Hiroši Kanazawa", "text": "Hiroši Kanazawa\n\nHiroši Kanazawa byl japonský fotbalista.\n\nHiroši Kanazawa odehrál za japonský národní tým v roce 1934 celkem 2 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179821", "url": "https://cs.wikipedia.org/wiki?curid=1179821", "title": "Teruo Abe", "text": "Teruo Abe\n\nTeruo Abe byl japonský fotbalista.\n\nTeruo Abe odehrál za japonský národní tým v roce 1934 celkem 2 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179822", "url": "https://cs.wikipedia.org/wiki?curid=1179822", "title": "Šuniči Kumai", "text": "Šuniči Kumai\n\nŠuniči Kumai byl japonský fotbalista.\n\nŠuniči Kumai odehrál za japonský národní tým v roce 1934 celkem 2 reprezentační utkání. S japonskou reprezentací se zúčastnil Hry Dálného východu 1934.\n\n"}
{"id": "1179823", "url": "https://cs.wikipedia.org/wiki?curid=1179823", "title": "Takeši Natori", "text": "Takeši Natori\n\nTakeši Natori byl japonský fotbalista.\n\nTakeši Natori odehrál za japonský národní tým v roce 1934 celkem 1 reprezentační utkání. S japonskou reprezentací se zúčastnil Her Dálného východu 1934.\n\n"}
{"id": "1179824", "url": "https://cs.wikipedia.org/wiki?curid=1179824", "title": "Kunitaka Sueoka", "text": "Kunitaka Sueoka\n\nKunitaka Sueoka (* 1. únor 1917) byl japonský fotbalista.\n\nKunitaka Sueoka odehrál za japonský národní tým v roce 1940 celkem 1 reprezentační utkání.\n\n"}
{"id": "1179825", "url": "https://cs.wikipedia.org/wiki?curid=1179825", "title": "I Ju-hjong", "text": "I Ju-hjong\n\nI Ju-hjong (anglický přepis: \"Lee Yoo-Hyung\"; 21. leden 1911 – 29. leden 2003) byl jihokorejský fotbalista.\n\nHrával za Keijo SC.\n\nI Ju-hjong odehrál za japonský národní tým v roce 1940 celkem 1 reprezentační utkání.\n\n"}
{"id": "1179826", "url": "https://cs.wikipedia.org/wiki?curid=1179826", "title": "Takaši Kasahara", "text": "Takaši Kasahara\n\nTakaši Kasahara (* 26. březen 1918) je bývalý japonský fotbalista.\n\nTakaši Kasahara odehrál za japonský národní tým v roce 1940 celkem 1 reprezentační utkání.\n\n"}
{"id": "1179827", "url": "https://cs.wikipedia.org/wiki?curid=1179827", "title": "Saburó Šinosaki", "text": "Saburó Šinosaki\n\nSaburó Šinosaki byl japonský fotbalista.\n\nSaburó Šinosaki odehrál za japonský národní tým v roce 1940 celkem 1 reprezentační utkání.\n\n"}
{"id": "1179828", "url": "https://cs.wikipedia.org/wiki?curid=1179828", "title": "Jiří Reichert", "text": "Jiří Reichert\n\nJiří Reichert (\"cca 1811\" Starý Ples – 3. července 1891 Plačice) byl rakouský rolník a politik české národnosti z Čech, během revolučního roku 1848 poslanec Říšského sněmu.\n\nNarodil se ve Starém Plese do rodiny statkáře. Roku 1849 se uvádí jako Georg Reichert, majitel hospodářství v Plačicích.\n\nBěhem revolučního roku 1848 se zapojil do veřejného dění, i když v rámci spolkového života byl činnou osobou již dříve. Ve volbách roku 1848 byl zvolen na ústavodárný Říšský sněm, kde zastupoval volební obvod Hradec Králové. Tehdy se uváděl coby zemědělec a řadil se k sněmovní pravici. Kromě toho byl přes 30 let obecním starostou a kromě toho také členem královéhradeckého okresního zastupitelstva, jehož delegátem byl při audienci u císaře Františka Josefa I. 11. října 1866. Patřil k nejpřednějším bojovníkům za zrušení roboty. Zároveň byl velmi vlastenecky zaměřen, mj. byl přítelem Karla Havlíčka Borovského či JUDr. Antonína Strobacha. Ve své obci byl také členem i funkcionářem všech tehdejších spolků. Za svoji činnost byl vyznamenán Zlatým záslužným křížem.\n\n4. července 1884 vyhořel jeho statek. Škoda činila 2 000 zl., ale usedlost byla pojištěna částkou 2 200 zl. Zemřel 3. července 1891 ve věku 80 let na \"sešlost věkem\". Pohřben byl 5. července téhož roku. Zůstala po něm vdova. Pozůstalým zaslali soustrastný list i čeští národní poslanci.\n"}
{"id": "1179829", "url": "https://cs.wikipedia.org/wiki?curid=1179829", "title": "Kazu Naoki", "text": "Kazu Naoki\n\nKazu Naoki (23. březen 1918 – 40. léta) byl japonský fotbalista.\n\nKazu Naoki odehrál za japonský národní tým v roce 1940 celkem 1 reprezentační utkání.\n\n"}
{"id": "1179831", "url": "https://cs.wikipedia.org/wiki?curid=1179831", "title": "Kim Song-kan", "text": "Kim Song-kan\n\nKim Song-kan (anglický přepis: \"Kim Sung-Gan\"; 17. listopad 1912 - 29. květen 1984) byl korejsko-japonský fotbalista.\n\nHrával za Keijo SC.\n\nKim Song-kan odehrál za japonský národní tým v roce 1940 celkem 1 reprezentační utkání.\n\n"}
{"id": "1179833", "url": "https://cs.wikipedia.org/wiki?curid=1179833", "title": "Jukio Cuda", "text": "Jukio Cuda\n\nJukio Cuda (15. srpen 1917 – 17. duben 1979) byl japonský fotbalista.\n\nHrával za East Japan Heavy-Industries.\n\nJukio Cuda odehrál za japonský národní tým v letech 1940–1951 celkem 4 reprezentační utkání.\n\n"}
{"id": "1179834", "url": "https://cs.wikipedia.org/wiki?curid=1179834", "title": "Nikon 1 S2", "text": "Nikon 1 S2\n\nNikon 1 S2 je digitální fotoaparát s výměnnými objektivy (bezzrcadlovka) uvedený na trh 14. května 2014.\n\nDisponuje CMOS čipem o rozměrech 13,1 × 8,8 mm (tzv. 2,7× crop: snímače je po obou stranách 2,7× menší než kinofilmové políčko, přesněji řečeno jeho celková plocha je ~13 % velikost kinofilmového políčka / „full-frame“ čipu). Generačně spadá do druhé generace firemních bezzrcadlovek řady 1 (ve značení Nikonu jde o formát CX). Přístroj nabízí citlivosti od ISO 200 po ISO 12800 a je dodáván s levnějším setovým objektivem 1 Nikkor 11–27,5 mm F3,5–5,6 bez optické stabilizace (šíře záběru ekvivalentní objektivu o rozsahu ~30 až 75 mm).\n\nExpoziční časy jsou podporovány v rozsahu 1/16000 až 30 sekund plus bulb (který je časově omezen na 2 minuty). Citlivost lze nastavit i na automatickou volbu v rozsahu od ISO 200 po ISO 800, ISO 3200, resp. ISO 6400. Autofokus využívá 135 ostřících oblastí/bodů, z toho je 73 bodů na snímači s detekcí fáze.\n\nJako jiné modely řady Nikon 1 S(x), ani model S2 nedisponuje (elektronickým) hledáčkem a není jej možné ani dodatečně osadit. Podporováno je sériové snímání v plném rozlišení až rychlostí 60 fps. Video lze ukládat až do velikosti 1920×1080 při 60 fps ve formátu H.264 se stereo zvukem. Během něj mohou být automaticky v určitých intervalech ukládány JPEG snímky. Přístroj je prodáván v barevných variantách černá, bílá, žlutá, červená.\n"}
{"id": "1179835", "url": "https://cs.wikipedia.org/wiki?curid=1179835", "title": "Megumu Tamura", "text": "Megumu Tamura\n\nMegumu Tamura (10. ledna 1927 – 8. října 1986) byl japonský fotbalista.\n\nMegumu Tamura odehrál za japonský národní tým v roce 1951 celkem 3 reprezentačních utkání.\n\n"}
{"id": "1179836", "url": "https://cs.wikipedia.org/wiki?curid=1179836", "title": "Kó Arima", "text": "Kó Arima\n\nKó Arima (* 22. srpen 1917) je bývalý japonský fotbalista.\n\nHrával za Sankyo Pharmaceuticals.\n\nKó Arima odehrál za japonský národní tým v roce 1951 celkem 3 reprezentačních utkání.\n\n"}
{"id": "1179837", "url": "https://cs.wikipedia.org/wiki?curid=1179837", "title": "Hartiganova klasifikace struktur blizkosti", "text": "Hartiganova klasifikace struktur blizkosti\n\nMatematik J.A. Hartigan v roce 1967 rozlišil dvanáct základních struktur proximity, i.e. dvanáct způsobů, jak je možno na množině objektů formula_1 plausibilně definovat strukturu formula_2 podobnosti nebo blízkosti (\"proximity\") jednotlivých objektů \n"}
{"id": "1179838", "url": "https://cs.wikipedia.org/wiki?curid=1179838", "title": "Miroslav Petrásek", "text": "Miroslav Petrásek\n\nMiroslav Petrásek (* 8. února 1964 Ostrov nad Ohří) je český trenér běhu na lyžích a bývalý závodník v běhu na lyžích a v biatlonu.\n\nOd roku 1976 závodil v nově vzniklém TSM ve Slovanu Karlovy Vary, které vedl trenér Jan Novák. Odtud odešel do Vrchlabí, kde v roce 1983 maturoval na gymnáziu. Poté se vrátil zpět do Slovanu. Jako závodník byl na hraně reprezentace v běhu na lyžích i biatlonu, na vrcholném podniku však nikdy nezávodil. V roce 1991 ukončil kariéru závodníka a nastoupil ve Slovanu Karlovy Vary jako trenér, v mnohém mu pomohl a poradil Jan Novák. Když Petrásek dával dohromady tréninkovou skupinu mládeže, zařadil do ní i tehdy čtrnáctiletého Lukáše Bauera, za kterým přijel osobně domů do Božího Daru, přestože v té době měl Bauer na svém kontě jediný republikový závod – skončil na 45. místě. Sám Bauer Petráskův přínos pro svoji kariéru hodnotil tak, že „\"z ani ne tak talentovaného jako spíš zarputilého kluka vydupal nejdříve člena reprezentace a později dosud jediného českého mužského vítěze SP, a i většinu dalších úspěchů jsme získali společně. Je jednoznačně tím, který mě sportovně nejvíce ovlivnil.\"“\n\nOd roku 2000 trénoval českou reprezentaci mužů v běhu na lyžích. Spolu s asistentem Václavem Korunkou vytvořil nejsilnější běžecký tým za poslední dvě desetiletí. Až do roku 2011 byl rovněž osobním trenérem Lukáše Bauera, který pod jeho vedením vyhrál Světový pohár 2007/2008 a získal stříbrnou olympijskou medaili na 15 kilometrů klasicky v roce 2006. Miroslav Petrásek byl jako hlavní trenér reprezentace u zisku celkem 7 medailí (2006, ZOH Turín, Lukáš Bauer, stříbro; 2005, MS Oberstdorf, team sprint, bronz; 2007, MS Sapporo, team sprint, bronz; 2009, MS Liberec, Lukáš Bauer, stříbro; 2010, ZOH Vancoucer, Lukáš Bauer, bronz; 2010, ZOH Vancouver, štafeta 4x10km, bronz; 2015, MS Falun, Lukáš Bauer, stříbro). Stal se tak nejúspěšnějším trenérem českého běžeckého lyžování. Strávil u reprezentace čtyři olympijské cykly (ZOH 2002 Salt Lake City, 2006 Turín, 2010 Vancouver a 2014 Soči) s krátkou přestávkou 2003/4, kdy byl asistentem Květoslava Žalčíka. Petrásek plánoval skončit u české reprezentace po ZOH 2014, ale nakonec se ještě rozhodl pokračovat s výhledem na ZOH v Pchjongčchangu 2018, vedení úseku běžců na lyžích Svazu lyžařů ČR jej však v dubnu 2015 odvolalo a nahradil jej Lukáš Krejčí. Vzápětí se stal novým trenérem polské reprezentace v běhu na lyžích − polský lyžařský svaz s ním uzavřel smlouvu do roku 2018.Ale smlouva byla ukončena předčasně a v létě 2016 se znova stal trenérem LK Slovanu Karlovy vary.\n"}
{"id": "1179839", "url": "https://cs.wikipedia.org/wiki?curid=1179839", "title": "Nobujuki Kató", "text": "Nobujuki Kató\n\nNobujuki Kató (* 2. leden 1920) je bývalý japonský fotbalista.\n\nHrával za Tanabe Pharmaceuticals.\n\nNobujuki Kató odehrál za japonský národní tým v roce 1951 celkem 1 reprezentační utkání.\n\n"}
{"id": "1179841", "url": "https://cs.wikipedia.org/wiki?curid=1179841", "title": "Ken Noritake", "text": "Ken Noritake\n\nKen Noritake (18. červenec 1922 – 6. březen 1994) byl japonský fotbalista.\n\nHrával za Nippon Yusen.\n\nKen Noritake odehrál za japonský národní tým v roce 1951 celkem 1 reprezentační utkání.\n\n"}
{"id": "1179843", "url": "https://cs.wikipedia.org/wiki?curid=1179843", "title": "Seki Macunaga", "text": "Seki Macunaga\n\nSeki Macunaga (25. červen 1928 – 4. březen 2013) byl japonský fotbalista.\n\nSeki Macunaga odehrál za japonský národní tým v roce 1951 celkem 1 reprezentační utkání.\n\n"}
{"id": "1179845", "url": "https://cs.wikipedia.org/wiki?curid=1179845", "title": "Yamaha FZ1N", "text": "Yamaha FZ1N\n\nYamaha FZ1N je motocykl kategorie naked bike, vyvinutý firmou Yamaha, vyráběný od roku 2006. Polokapotavaná varianta je označena jako Yamaha FZ1 Fazer.\n\nPředchůdce je Yamaha FZS 1000 Fazer. Motor je původem ze superbike R1. Od roku 2008 je motocykl dodáván volitelně s ABS. Vpředu je USD vidlice, zadní kyvná vidlice je hliníková. Předností je výkon ve vysokých otáčkách, výkonné brzdy, vysoká spolehlivost, dobré zpracování a přehledné přístroje, nevýhodou je výkonový propad, hrubá reakce při přechodu ze zavřeného do otevřeného plynu (zejména roku výroby 2006), zpětné rázy do řídítek a nepohodlné sedlo pro spolujezdce.\n\n\n\n"}
{"id": "1179846", "url": "https://cs.wikipedia.org/wiki?curid=1179846", "title": "Hirokazu Ninomija", "text": "Hirokazu Ninomija\n\nHirokazu Ninomija (22. listopad 1917 - 7. březen 2000) byl japonský fotbalista.\n\nHrával za Keio BRB.\n\nHirokazu Ninomija odehrál za japonský národní tým v letech 1940-1954 celkem 6 reprezentačních utkání.\n\n"}
{"id": "1179847", "url": "https://cs.wikipedia.org/wiki?curid=1179847", "title": "Takaši Kanó", "text": "Takaši Kanó\n\nTakaši Kanó (31. říjen 1920 - 4. červen 2000) byl japonský fotbalista.\n\nHrával za Waseda WMW.\n\nTakaši Kanó odehrál za japonský národní tým v letech 1951-1954 celkem 7 reprezentačních utkání.\n\n"}
{"id": "1179849", "url": "https://cs.wikipedia.org/wiki?curid=1179849", "title": "Jošio Okada", "text": "Jošio Okada\n\nJošio Okada (11. srpen 1926 – 22. červen 2002) byl japonský fotbalista.\n\nHrával za Kwangaku Club, Rokko Club.\n\nJošio Okada odehrál za japonský národní tým v letech 1951–1954 celkem 7 reprezentačních utkání.\n\n"}
{"id": "1179850", "url": "https://cs.wikipedia.org/wiki?curid=1179850", "title": "Lukáš Vlček", "text": "Lukáš Vlček\n\nJméno a příjmení Lukáš Vlček má více nositelů:\n\n"}
{"id": "1179851", "url": "https://cs.wikipedia.org/wiki?curid=1179851", "title": "Kódži Mijata", "text": "Kódži Mijata\n\nKódži Mijata (* 15. leden 1923) je bývalý japonský fotbalista.\n\nHrával za Tanabe Pharmaceuticals.\n\nKódži Mijata odehrál za japonský národní tým v letech 1951–1954 celkem 6 reprezentačních utkání.\n\n"}
{"id": "1179852", "url": "https://cs.wikipedia.org/wiki?curid=1179852", "title": "Seznam studentských spolků Filozofické fakulty Univezity Karlovy", "text": "Seznam studentských spolků Filozofické fakulty Univezity Karlovy\n\nToto je Seznam studentských spolků Filozofické fakulty Univezity Karlovy.\n\nUniverzita je již od středověku chápána jako akademická obec složená z profesorů a studentů, přičemž na Univerzitě Karlově je tradičně kladen velký důraz na zapojení studentů do chodu univerzity. Studenti tvoří výraznou část akademických senátů jednotlivých fakult a jsou členy různých poradních komisí (studijní, sociální, hospodářská, legislativní či etická). Filozofická fakulta UK patří tradičně mezi fakulty s největším množstvím aktivních studentských spolků, které sdružují studenty určitého oboru nebo studijní oblasti. Spolky zde pořádají přednášky, workshopy, semináře a kulturní akce pro studenty i širokou mimouniverzitní veřejnost.\n\nBohemistický kruh (BOK) podporuje vzdělávání ve všech literárněvědných a lingvistických disciplínách se zvláštním důrazem na bohemistiku, prohloubení spolupráce mezi ústavy zajišťujícími její výuku na FF UK a sdružování studentů bohemistiky, rozvíjení jejich styků domácích i mezinárodních, odborných i společenských.\n\nFeministická společnost Univerzity Karlovy (Charles University Feminist Society) je akademický spolek, který slučuje feministicky smýšlející student(k)y, absolvent(k)y a vyučující UK. V rámci spolku se FEM UK snaží vytvořit akademicky podnětné místo pro všechny, jež genderová tematika zajímá. Pořádá přednášky, diskuze, společná čtení či promítání. Klade za cíl zvýšit povědomí o cílech feminismu a o přítomné diskriminaci. Pro veřejnost pořádá spolek kulturní akce a usiluje o osvětu týkající se diskriminace v české společnosti a současných postojů feminismu.\n\nFFabula (Spolek studentů historie), vznikl v roce 2010. Cílem Spolku je vytváření prostoru pro svobodnou diskuzi o historii a spřízněných tématech, zintenzivnění a zkvalitnění komunikace studentů historie na FF UK, vytváření podmínek pro odbornou činnost studentů historie a pořádání odborných přednášek, seminářů a dalších vzdělávacích a společenských akcí, Spolek je členem Studentské unie Univerzity Karlovy a je pražskou sekcí Mezinárodní asociace studentů historie ). Od roku 2014 vychází s podporou FFabuly časopis studentů historie Obscura.\n\nFilosofický intelektuální klub působí v rámci Ústavu filosofie a religionistiky FF UK. Odborně se věnuje především pořádání seminářů a výměnu informací, poznatků a zkušeností mezi zájemci o filosofii. Spolek byl založen roku 2013 pod zaštítěním Studentské rady FF UK a jeho členskou bázi tvoří studenti filosofie na ÚFaRu.\n\nSpolek FinoFiilit má za cíl podporovat česko-finské vztahy, propagovat finskou kulturu v České republice. Sdružuje zájemce o Finsko a pořádáme pravidelná setkání s rodilými mluvčími finštiny. Širší veřejnosti přináší pravidelné články o finské kultuře a informujeme o souvisejících kulturních akcích v České republice. Spolek vznikl v březnu 2015.\n\nCharlie z. s. – queer spolek Univerzity Karlovy – je určen studentkám a studentům a akademickým pracovnicím a pracovníkům UK a jiných vysokých škol a nabízí platformu pro seberealizaci a setkávání. Zaměřuje se především na gay, lesbické, bisexuální, asexuální a transgender jedince. Usiluje o změnu stereotypního pohledu majoritní společnosti na queer menšinu. Charlie pořádá řadu pravidelných i mimořádných akcí jako Filmový klub a každoroční Měsíc queer historie (série promítání, výstav, panelových diskusí, autorských čtení, přednášek a dalších akcí spojených společným tématem queer historie). Spolupracuje s řadou dalších spolků a organizací, mimo jiné s Prague Pride, SPQP a Studentskou radou FF UK.\n\nIncognito je divadelní soubor, jehož herci a diváci jsou studenti FF UK a který se specializuje na inscenace málo známých divadelních her. V roce 2015 získal dvě ocenění na festivalu amatérských divadel Přemostění.\n\nLVPA z. s. – Český divadelní spolek, uvádějící latinské divadelní hry z pera doktoranda Ústavu řeckých a latinských studií FF UK Bořivoje Marka, byl založen r. 2006 uvedením hry Parva Rubra Cuculla (Červená Karkulka). LVPA od té doby přerostla formát divadelního spolku a natáčí rovněž latinské filmy. K filmu Rosaciola vydal spolek také učebnici.\n\nStudentský spolek PAKET (Pro AKtivní ETnologii) působí při Ústavu etnologie FF UK a pod patronátem Studentské rady FF UK. Spolek vznikl na podzim roku 2010 s cílem vytvářet, realizovat a koordinovat různé aktivity studentů etnologie na poli vědy i v rámci jiných zájmových aktivit.\n\nPOLIS (POLItologické Sdružení) je studentské sdružení působící na akademické půdě Ústavu politologie FF UK a spřízněných fakultách a vědeckých pracovištích organizuje přednášky, konference a semináře, propaguje studentské projekty a zprostředkovává informací z oblasti politické vědy a příbuzných oborů.\n\nSdružení pro Prahu literární je spolek aktivních studentů anglistiky, kteří organizují Pražský Microfestival. V minulosti proběhlo již pět ročníků této akce. Festival má za cíl prezentovat a podporovat živé umění, zejména poezii a hudbu. Probíhá v angličtině a češtině. Akce je zaměřena na studenty, ale je otevřena komukoli.\n\nFilosofický spolek Praxis se svou činností snaží o popularizaci filosofie mezi studenty a veřejností. Pořádá debaty na filosofická témata, prezentace nově vydané filosofické literatury a neformální setkání zájemců o filosofii.\n\nPražská univerzitní skupina Amnesty International (PUSA) se zajímá o lidská práva a sestavuje dopisy, tzv. urgentní apely, za různé případy, kde ve světě dochází k porušování základních práv. Pořádá i řadu akcí ve veřejném prostoru. Působí zároveň jako místní skupina Amnesty International v ČR.\n\nPražský religionistický spolek (PRS) byl založen studenty religionistiky na Ústavu filosofie a religionistiky FF UK a sdružuje studenty religionistiky a zájemce o ni. Usiluje o prohlubování porozumění náboženským fenoménům. V letech 2012 a 2015 organizoval religionistickou Studentskou vědeckou konferenci, dále se podílí například na Religionistickém filmovém klubu a organizuje semináře.\n\nUskupení Salsa4Water Prague vzniklo jako organizace, která si klade za úkol pořádat taneční kurzy salsy zejména pro členy akademické obce UK, přičemž výtěžek využívá na podporu projektu Water Aid, mezinárodní nevládní organizace zajišťující čistou pitnou vodu a vodu pro hygienu v nejchudších oblastech světa. Pražská Salsa4Water vzniká po vzoru eponymních studentských organizací v Edinburghu, Glasgow a ve švédském Linköpingu. Činnost spolku, tj. k zahájení kurzů salsy, byla zahájena v zimním semestru 2012.\n\nSpolek všeslovanské vzájemnosti sdružuje studenty a odbornou veřejnost se zájmem o historii a kulturu slovanských národů. Jeho účelem je posílit vazby mezi kolegy ze slovanského badatelského okruhu, vzájemný dialog i trans-oborovou spolupráci. Cílem spolku je udržovat kontakty s mezinárodními kolegy a také pořádat exkurze a setkání se slovanskou tematikou. Dalšími ambicemi SVV je usnadnění přístupu k nejnovější odborné literatuře z této oblasti studentům FF UK, zpřístupňování odborných studentských prací, stejně jako zprostředkovávání informací o akcích a konferencích.\n\nStudentské hnutí za solidaritu je platforma, jež si klade za cíl pomoc uprchlíkům a obeznámení společnosti s otázkami souvisejícími. Propojuje studenty napříč obory i městy a zjednodušovat jejich komunikaci a spolupráci. Organizuje přednášky a besedy reflektujících aktuální společenská témata a otevírajících prostor pro veřejnou debatu. Věnuje se vzdělávání veřejnosti v ČR co se tématu uprchlictví týče.\n\nStudentský Majáles jako multižánrový festival má za cíl prezentovat autentickou studentskou kulturu. Vystupují zde studentské kapely, divadla, promítají se snímky začínajících filmařů, prezentují se studentské spolky a v neposlední řadě zde mají studenti možnost se seznámit s fungováním akademické obce. První ročník této studentské slavnosti se odehrál 1. května 2013. Organizační tým symbolicky navazuje na majálesy z šedesátých let, které sloužily nejen k pobavení veřejnosti, ale také k zamyšlení a kritické reflexi. Akce se odehrává v historickém centru Prahy na Ovocném trhu a na nádvořích, která lemují budovu Karolina.\n\nUniverzitní křesťanské hnutí (UKH) je síť studentských křesťanských skupin na univerzitách po celé České republice. V rámci studentské iniciativy jsou pořádány studia Bible a modlitební snídaně. Středobodem činnosti jsou pravidelná týdenní setkání nad studiem Bible.\n\nSpolek vytváří prostor pro studium východní Evropy a otevřenou výměnu názorů mezi lidmi různého smýšlení, hodnot i perspektiv. Organizujeme akce různého druhu – konference, besedy, přednášky, kulturní večery, společenské akce. A ačkoli se zaměřujeme hlavně na aktuální dění v zájmovém regionu, usilujeme i o co nejširší pokrytí témat historických, politických, náboženských, literárních či široce kulturních. Podporuje odbornou a popularizační činnost zaměřenou na východní Evropu.\n"}
{"id": "1179853", "url": "https://cs.wikipedia.org/wiki?curid=1179853", "title": "Taró Kagawa", "text": "Taró Kagawa\n\nTaró Kagawa (9. srpen 1922 – 6. březen 1990) byl japonský fotbalista.\n\nHrával za Tanabe Pharmaceuticals.\n\nTaró Kagawa odehrál za japonský národní tým v letech 1951–1954 celkem 5 reprezentačních utkání.\n\n"}
{"id": "1179854", "url": "https://cs.wikipedia.org/wiki?curid=1179854", "title": "Šigeo Sugimoto", "text": "Šigeo Sugimoto\n\nŠigeo Sugimoto (4. prosinec 1926 – 2. duben 2002) byl japonský fotbalista.\n\nHrával za Hankyu Railways.\n\nŠigeo Sugimoto odehrál za japonský národní tým v letech 1951–1954 celkem 3 reprezentační utkání.\n\n"}
{"id": "1179855", "url": "https://cs.wikipedia.org/wiki?curid=1179855", "title": "Friant Dam", "text": "Friant Dam\n\nFriant Dam je betonová tížinná (gravitační) přehrada, ležící na řece San Joaquin v centrální Kalifornii ve Spojených státech na hranici okresů Fresno a Madera. Byla vybudována mezi lety 1937 a 1942 americkým úřadem pro kultivaci (\"U.S. Bureau for Reclamation\"), jako součást projektu zajišťujícího vodní zásobování jižního údolí San Joaquin a Centrálního údolí jako takového. Přehrada vytváří nádrž nazývanou Millerton Lake o rozloze asi 2 000 ha, která leží 24 km severně od města Fresno.\n\nV místě kde se dnas nachází přehrada Friant a nádrž Millerton původně stálo stejnojmenné město. To bylo založeno jako vojenská základna v roce 1851 a v roce 1867 se stalo sídlem okresu Fresno. V roce 1880 byla přibližně v místech dnešní Friant Dam zbudována společností \"Upper San Joaquin Irrigation\" první hráz. Ta byla postavena z místního kamene a dosahovala délky asi 240 m a výšky asi 1,8 m. Měla za úkol zadržovat vodu z území o rozsahu asi 100 000 ha. Za dva roky po svém zbudování byla ovšem poničena povodněmi a od její opravy bylo upuštěno.\n\nSamotná Friant Dam bylo navržena až ve 30. letech 20. století jako hlavní součást projektu Central Valley, federálního plánu týkajícího se výstavby rozsáhlé sítě přehrad a kanálů na řekách Centrálního údolí, které měly do údolí přivést vodu pro zemědělskou výrobu a zároveň zajistit protipovodňovou ochranu a výrobu elektřiny. Projekt byl schválen v roce 1935 a ve stejném roce bylo na Friant Dam uvolněno počátečních 20 milionů dolarů.\n\nPrvní průzkumy terénu započaly v listopadu 1935 a pokračovaly i na začátku roku 1936. V lednu 1938 byl poblíž města Friant založen dělnický tábor v němž byli ubytováni pracovníci na stavbě přehrady. Uprostřed Velké hospodářské krize přilákala stavba hráze obrovské množství dělníků, řada z nich bydlela v okolních městech v poměrně značné vzdálenosti. Položení základního kamene 5. listopadu 1939 se zúčastnilo více než 50 000 lidí.\n\nStavba přehrady začala odstřelem a výkopovými pracemi, při kterých bylo vyvezeno asi 917 000 m materiálu. Předtím než byl vylit beton hlavního tělesa bylo podloží zpevnění injektáží v 725 vrtech a byly tak zaplněny trhliny které by jinak mohly způsobit nestabilitu přehrady. Beton použitý při stavbě pocházel z 4,8 km vzdáleného lomu v záplavové zóně po proudu řeky San Joaquin. Na místě výkopů bylo objeveno 150 kg zlata v tehdejší hodnotě asi 176 000 dolarů. Jedna z odboček Southern Rail Road pak dodávala suroviny do betonárky sousedící se stavbou, která byla schopna vyrobit 4 600 m betonu za hodinu. V červenci 1940 byla řeka San Joaquin odkloněna pomocí dřevěných žlabů a mohly začít práce na samotných základech.\n\n29. července byla do hlavního těla hráze vylita první várka betonu. V souvislosti se snahou stavět co nejvíce plynule, bylo těleso hráze skládáno z bloků o rozměrech 15 m2. Beton byl dopravován pomocí obřího ocelového podstavce vysokého 64 m a dlouhého 670 m, podél něhož jezdily malé motorové vozíky, dopravující kbelíky betonu z betonárky. Dva portálové jeřáby vyzvedávaly kbelíky z vozíků a lily je do form. V létě 1941 dosáhl počet pracovníků na stavbě svého vrcholu s 1500 zaměstnanci a v srpnu padl s 174 000 m3 rekord v počtu vylitého betonu za měsíc. Z obavy před odkloněním části pracovních sil na rozkaz \"War Production Board\", kvůli 2. světové válce se inženýři snažili dostavět hlavní hráz co nejrychleji. Vrcholu hráze bylo dosaženo 16. června 1942, pouhé dva roky po namíchání první várky betonu. Nicméně v důsledku rozkazu WPB zůstaly nedokončené přepady, uvolňovací ventily i odvodňovací kanály.\n\nKaždopádně ani válka nezastavila stavbu úplně. Ani ne rok po ukončení stavby, WPB uvolnila síly k dokončení kanálu Madera a k instalaci ventilů na přehradě které byly podle jejích vlastních slov \"nezbytné k pro vojenské zásobování jídlem a výrobu tkanin.\" Dvojice kontrolních ventilů byla vypůjčena z přehrady Hoover a napouštění nádrže započalo 21. února 1944. Práce na kanálu Madera (menším ze dvou zavlažovacích kanálů, kterým přehrada sloužila jako zdrojnice) byly dokončeny v roce 1945 a po celé jeho délce se voda poprvé rozběhla 10. června 1945.\n\nDílo bylo oficiálně slavnostně otevřeno 9. června 1949 kalifornským guvernérem Earlem Warrenem, který prohlásil že voda dodávaná přehradou a jejími kanály pomůže vytvořit z Central Vally nový ráj. Ceremoniílu se zúčastnilo více než 3 000 lidí, především obyvatel San Joaquin Valley.\n\nPřehrada slouží především k regulaci kolísajícího průtoku řeky San Joaquin a pomocí kanálů Madera a Friant-Kern také k přerozdělování vody určené pro zavlažování. Kanál Friant-Kern je dlouhý 244,3 km, průtok 140 m3/s a od přehrady míří jižním směrem aby se poblíž Bakersfieldu napojil na řeku Kern. Kanál Madera dlouhý 57,8 km, který má kapacitu 28 m3/s se stáčí od přehrady směrem k severu, kde se spojuje s řekou Chowchilla. Kanály společně zajišťují dodávku vody na zhruba 339 000 ha půdy v Central Valley. V roce 1990 měli zemědělci využívající vodu z Friant Dam zisk asi 1,9 miliard dolarů.\n\nNádrž má běžnou maximální kapacitu 642 062 000 m, s připočtením rezervy asi 112 000 000 m vody se pak může dostat na kapacitu 754 000 000 m vody. Asi 210 000 000 m (32,7% běžné provozní kapacity) je udržováno jako rezerva pro případ povodní a zvýšeného stavu vody v období od října do ledna. V jarním období (únor až červen) je rezerva zvyšována na 481 700 000 m (75% provozní kapacity) v důsledku tání sněhu v pohoří Sierra Nevada vznikají povodně. 97 km po proudu řeky San Joaquin u města Mendota je běžný průtok asi 180 m3/s nebo menší ale během tání sněhu se často výrazně zvyšuje a způsobuje škody.\n\nNa přehradě jsou osazeny turbíny s maximálním výkonem až 25 MW. Koryto kanálu Friant-Kern je osazeno kaplanovou turbínou o výkonu 15 MW, koryto kanálu Madera pak menší turbínou o výkonu 8 MW. Nejmenší 2 MW turbína je umístěna přímo pod hrází na lokální zdrojnici, která zásobuje vodou místní zemědělce.\n"}
{"id": "1179856", "url": "https://cs.wikipedia.org/wiki?curid=1179856", "title": "Masao Óno", "text": "Masao Óno\n\nMasao Óno (2. březen 1923 – 11. únor 2001) byl japonský fotbalista.\n\nHrával za Nissan Chemical.\n\nMasao Óno odehrál za japonský národní tým v roce 1954 celkem 3 reprezentační utkání.\n\n"}
{"id": "1179857", "url": "https://cs.wikipedia.org/wiki?curid=1179857", "title": "Hiroto Muraoka", "text": "Hiroto Muraoka\n\nHiroto Muraoka (19. září 1931, Tokio – 13. března 2017, Tokio) byl japonský fotbalista.\n\nHrával za Kyodai Club.\n\nHiroto Muraoka odehrál za japonský národní tým v roce 1954 celkem 2 reprezentační utkání.\n\n"}
{"id": "1179858", "url": "https://cs.wikipedia.org/wiki?curid=1179858", "title": "Hidemaro Watanabe", "text": "Hidemaro Watanabe\n\nHidemaro Watanabe (24. září 1924 – 12. říjen 2011) byl japonský fotbalista.\n\nHrával za Chugoku Electric Power.\n\nHidemaro Watanabe odehrál za japonský národní tým v roce 1954 celkem 2 reprezentační utkání.\n\n"}
{"id": "1179860", "url": "https://cs.wikipedia.org/wiki?curid=1179860", "title": "Osamu Jamadži", "text": "Osamu Jamadži\n\nOsamu Jamadži (* 31. srpen 1929) je bývalý japonský fotbalista.\n\nHrával za Sumitomo Metal.\n\nOsamu Jamadži odehrál za japonský národní tým v roce 1954 celkem 1 reprezentační utkání.\n\n"}
{"id": "1179862", "url": "https://cs.wikipedia.org/wiki?curid=1179862", "title": "Šarlatová", "text": "Šarlatová\n\nŠarlatová je barva mezi červenou a oranžovou, blíže červené. Její pastelovější odstín je rumělková.\n\nŠarlatová v západním světě symbolizuje:\n\nSymbolizuje i negativní vlastnosti:\n\nV křesťanství je to barva nošená kardinály, též je spjata s krví Ježíše Krista.\n"}
{"id": "1179863", "url": "https://cs.wikipedia.org/wiki?curid=1179863", "title": "Takeši Inoue", "text": "Takeši Inoue\n\nTakeši Inoue (30. září 1928 – 5. duben 1992) byl japonský fotbalista.\n\nHrával za New Mitsubishi Heavy Industries.\n\nTakeši Inoue odehrál za japonský národní tým v roce 1954 celkem 1 reprezentační utkání.\n\n"}
{"id": "1179864", "url": "https://cs.wikipedia.org/wiki?curid=1179864", "title": "Arawa Kimura", "text": "Arawa Kimura\n\nArawa Kimura (8. červenec 1931 - 21. únor 2007) byl japonský fotbalista.\n\nHrával za Kwangaku Club.\n\nArawa Kimura odehrál za japonský národní tým v letech 1954-1955 celkem 6 reprezentačních utkání.\n\n"}
{"id": "1179865", "url": "https://cs.wikipedia.org/wiki?curid=1179865", "title": "Nobuo Macunaga", "text": "Nobuo Macunaga\n\nNobuo Macunaga (6. prosinec 1921 – 25. září 2007) byl japonský fotbalista.\n\nHrával za Nippon Light Metal.\n\nNobuo Macunaga odehrál za japonský národní tým v letech 1954–1955 celkem 4 reprezentační utkání.\n\n"}
{"id": "1179866", "url": "https://cs.wikipedia.org/wiki?curid=1179866", "title": "Tomohiko Ikoma", "text": "Tomohiko Ikoma\n\nTomohiko Ikoma (25. srpen 1932 – 27. duben 2009) byl japonský fotbalista.\n\nHrával za Mitsubishi Motors.\n\nTomohiko Ikoma odehrál za japonský národní tým v roce 1955 celkem 5 reprezentačních utkání.\n\n"}
{"id": "1179867", "url": "https://cs.wikipedia.org/wiki?curid=1179867", "title": "Hisataka Okamoto", "text": "Hisataka Okamoto\n\nHisataka Okamoto (* 14. prosinec 1932) je bývalý japonský fotbalista.\n\nHisataka Okamoto odehrál za japonský národní tým v roce 1955 celkem 5 reprezentačních utkání.\n\n"}
{"id": "1179868", "url": "https://cs.wikipedia.org/wiki?curid=1179868", "title": "Jasukazu Tanaka", "text": "Jasukazu Tanaka\n\nJasukazu Tanaka (* 15. červen 1933) je bývalý japonský fotbalista.\n\nJasukazu Tanaka odehrál za japonský národní tým v roce 1955 celkem 4 reprezentační utkání.\n\n"}
{"id": "1179869", "url": "https://cs.wikipedia.org/wiki?curid=1179869", "title": "Šuničiró Okano", "text": "Šuničiró Okano\n\nŠuničiró Okano (28. srpen 1931, Tokio – 2. února 2017, Tokio) byl japonský fotbalista a trenér.\n\nŠuničiró Okano odehrál za japonský národní tým v roce 1955 celkem 2 reprezentační utkání. V sezóně 1970–1971 trénoval japonský reprezentační tým.\n\nZemřel 2. února 2017 v tokijské nemocnici na rakovinu jater.\n\n"}
{"id": "1179871", "url": "https://cs.wikipedia.org/wiki?curid=1179871", "title": "Reizó Fukuhara", "text": "Reizó Fukuhara\n\nReizó Fukuhara (2. duben 1931 – 27. únor 1970) byl japonský fotbalista.\n\nReizó Fukuhara odehrál za japonský národní tým v roce 1955 celkem 2 reprezentační utkání.\n\n"}
{"id": "1179872", "url": "https://cs.wikipedia.org/wiki?curid=1179872", "title": "Józó Aoki", "text": "Józó Aoki\n\nJózó Aoki (10. duben 1929 – 23. duben 2014) byl japonský fotbalista. Na svém kontě má jeden start za japonskou reprezentaci.\n\nHrával za Chiyoda Life.\n\nJózó Aoki odehrál za japonský národní tým v roce 1955 celkem 1 reprezentační utkání.\n\n"}
{"id": "1179873", "url": "https://cs.wikipedia.org/wiki?curid=1179873", "title": "Takaši Mizuno", "text": "Takaši Mizuno\n\nTakaši Mizuno (* 28. duben 1931) je bývalý japonský fotbalista.\n\nHrával za Yuasa Batteries.\n\nTakaši Mizuno odehrál za japonský národní tým v roce 1955 celkem 1 reprezentační utkání.\n\n"}
{"id": "1179874", "url": "https://cs.wikipedia.org/wiki?curid=1179874", "title": "Tošio Iwatani", "text": "Tošio Iwatani\n\nTošio Iwatani (24. říjen 1925 – 1. březen 1970) byl japonský fotbalista.\n\nHrával za Osaka SC.\n\nTošio Iwatani odehrál za japonský národní tým v letech 1951–1956 celkem 8 reprezentačních utkání.\n\n"}
{"id": "1179875", "url": "https://cs.wikipedia.org/wiki?curid=1179875", "title": "Kenzó Óhaši", "text": "Kenzó Óhaši\n\nKenzó Óhaši (21. dubna 1934 – 21. prosince 2015) byl japonský fotbalista.\n\nHrával za Toyo Industries.\n\nKenzó Óhaši odehrál za japonský národní tým v roce 1958 celkem 1 reprezentační utkání.\n\n"}
{"id": "1179877", "url": "https://cs.wikipedia.org/wiki?curid=1179877", "title": "Jošinori Šigemacu", "text": "Jošinori Šigemacu\n\nJošinori Šigemacu (* 2. duben 1930) je bývalý japonský fotbalista.\n\nHrával za Toyo Industries.\n\nJošinori Šigemacu odehrál za japonský národní tým v roce 1958 celkem 1 reprezentační utkání.\n\n"}
{"id": "1179878", "url": "https://cs.wikipedia.org/wiki?curid=1179878", "title": "Gjódži Macumoto", "text": "Gjódži Macumoto\n\nGjódži Macumoto (13. srpna 1934 – 2. září 2019) byl japonský fotbalista.\n\nHrával za Urawa Club.\n\nGjódži Macumoto odehrál za japonský národní tým v roce 1958 jediné reprezentační utkání.\n\n"}
{"id": "1179879", "url": "https://cs.wikipedia.org/wiki?curid=1179879", "title": "Seiširó Šimatani", "text": "Seiširó Šimatani\n\nSeiširó Šimatani (6. listopad 1938 - 24. říjen 2001) byl japonský fotbalista.\n\nHrával za Furukawa Electric.\n\nSeiširó Šimatani odehrál za japonský národní tým v roce 1959 celkem 1 reprezentační utkání.\n\n"}
{"id": "1179880", "url": "https://cs.wikipedia.org/wiki?curid=1179880", "title": "Kódži Sasaki", "text": "Kódži Sasaki\n\nKódži Sasaki (* 30. leden 1936) je bývalý japonský fotbalista.\n\nHrával za Dunlop Japan.\n\nKódži Sasaki odehrál za japonský národní tým v letech 1958-1961 celkem 14 reprezentačních utkání.\n\n"}
{"id": "1179882", "url": "https://cs.wikipedia.org/wiki?curid=1179882", "title": "Hiroši Ninomija", "text": "Hiroši Ninomija\n\nHiroši Ninomija (* 13. únor 1937) je bývalý japonský fotbalista.\n\nHrával za Mitsubishi Motors.\n\nHiroši Ninomija odehrál za japonský národní tým v letech 1958–1961 celkem 12 reprezentačních utkání.\n\n"}
{"id": "1179883", "url": "https://cs.wikipedia.org/wiki?curid=1179883", "title": "Hiroši Saeki", "text": "Hiroši Saeki\n\nHiroši Saeki (* 26. květen 1936) je bývalý japonský fotbalista.\n\nHrával za Yawata Steel.\n\nHiroši Saeki odehrál za japonský národní tým v letech 1958–1961 celkem 4 reprezentačních utkání.\n\n"}
{"id": "1179884", "url": "https://cs.wikipedia.org/wiki?curid=1179884", "title": "Kendži Točio", "text": "Kendži Točio\n\nKendži Točio (* 26. květen 1941) je bývalý japonský fotbalista.\n\nHrával za Furukawa Electric.\n\nKendži Točio odehrál za japonský národní tým v roce 1961 celkem 2 reprezentační utkání.\n\n"}
{"id": "1179885", "url": "https://cs.wikipedia.org/wiki?curid=1179885", "title": "All I Need", "text": "All I Need\n\nAll I Need je debutové EP polské zpěvačky Margaret, vydané 30. července 2013 ve formátu CD pod vydavatelstvím Universal Music Polska a 3. srpna 2013 jako digital download pod vydavatelstvím Magic Records. Album se skládá z 6 anglickojazyčných kompozic. Na desce se nachází 2 promo singly: „Thank You Very Much” a „Tell Me How Are Ya”. EP se umístilo na 50. místě v polském žebříčku prodejnosti OLiS.\n"}
{"id": "1179886", "url": "https://cs.wikipedia.org/wiki?curid=1179886", "title": "Tacuja Šidži", "text": "Tacuja Šidži\n\nTacuja Šidži (* 20. říjen 1938) je bývalý japonský fotbalista.\n\nTacuja Šidži odehrál za japonský národní tým v roce 1961 celkem 1 reprezentační utkání.\n\n"}
{"id": "1179887", "url": "https://cs.wikipedia.org/wiki?curid=1179887", "title": "Takehiko Kawaniši", "text": "Takehiko Kawaniši\n\nTakehiko Kawaniši (* 9. říjen 1938) je bývalý japonský fotbalista.\n\nHrával za Toyo Industries.\n\nTakehiko Kawaniši odehrál za japonský národní tým v letech 1959-1962 celkem 8 reprezentačních utkání.\n\n"}
{"id": "1179888", "url": "https://cs.wikipedia.org/wiki?curid=1179888", "title": "Takajuki Kuwata", "text": "Takajuki Kuwata\n\nTakajuki Kuwata (* 26. červen 1941) je bývalý japonský fotbalista.\n\nHrával za Toyo Industries.\n\nTakajuki Kuwata odehrál za japonský národní tým v letech 1961–1962 celkem 5 reprezentačních utkání.\n\n"}
{"id": "1179889", "url": "https://cs.wikipedia.org/wiki?curid=1179889", "title": "Jošinobu Išii", "text": "Jošinobu Išii\n\nJošinobu Išii (13. března 1939 – 26. dubna 2018) byl japonský fotbalista.\n\nHrával za Toyo Industries, Fujita Industries.\n\nJošinobu Išii odehrál za japonský národní tým v roce 1962 jedno reprezentační utkání.\n\n"}
{"id": "1179891", "url": "https://cs.wikipedia.org/wiki?curid=1179891", "title": "Takao Nišijama", "text": "Takao Nišijama\n\nTakao Nišijama (* 7. leden 1942) je bývalý japonský fotbalista.\n\nHrával za Toyoda Automatic Loom Works.\n\nTakao Nišijama odehrál za japonský národní tým v roce 1964 celkem 1 reprezentační utkání.\n\n"}
{"id": "1179894", "url": "https://cs.wikipedia.org/wiki?curid=1179894", "title": "Nobujuki Óiši", "text": "Nobujuki Óiši\n\nNobujuki Óiši (* 12. září 1939) je bývalý japonský fotbalista.\n\nHrával za Nippon Steel.\n\nNobujuki Óiši odehrál za japonský národní tým v roce 1964 celkem 1 reprezentační utkání.\n\n"}
{"id": "1179895", "url": "https://cs.wikipedia.org/wiki?curid=1179895", "title": "Kacujoši Kuwahara", "text": "Kacujoši Kuwahara\n\nKacujoši Kuwahara (* 30. květen 1944) je bývalý japonský fotbalista.\n\nHrával za Nagoya Mutual Bank.\n\nKacujoši Kuwahara odehrál za japonský národní tým v roce 1965 celkem 2 reprezentační utkání.\n\n"}
{"id": "1179896", "url": "https://cs.wikipedia.org/wiki?curid=1179896", "title": "Tanaka", "text": "Tanaka\n\nTanaka může znamenat: \n\n"}
{"id": "1179897", "url": "https://cs.wikipedia.org/wiki?curid=1179897", "title": "Masanobu Izumi", "text": "Masanobu Izumi\n\nMasanobu Izumi (* 8. duben 1944) je bývalý japonský fotbalista.\n\nHrával za Toyota Motors.\n\nMasanobu Izumi odehrál za japonský národní tým v roce 1965 celkem 1 reprezentační utkání.\n\n"}
{"id": "1179899", "url": "https://cs.wikipedia.org/wiki?curid=1179899", "title": "Kazuo Imaniši", "text": "Kazuo Imaniši\n\nKazuo Imaniši (* 12. leden 1941) je bývalý japonský fotbalista.\n\nHrával za Toyo Industries.\n\nKazuo Imaniši odehrál za japonský národní tým v roce 1966 celkem 3 reprezentační utkání.\n\n"}
{"id": "1179900", "url": "https://cs.wikipedia.org/wiki?curid=1179900", "title": "Záchranná síť", "text": "Záchranná síť\n\nZáchranná síť je mechanický nástroj užívaný k eliminaci následků pádu z výšky, k zamezení pádu samotnému, případně k ochraně objektů pod sítí. Síť rozloží kinetickou energii padajícího tělesa do větší plochy. Poprvé byla záchranná síť použita při stavbě Golden Gate Bridge Josephem Straussem v letech 1933-1937 a svou přítomností zachránila život přibližně 19 dělníkům. Dnes je na místě instalována síť nová, sloužící k zabránění sebevražedným skokům, které byly nejčetnější právě z Golden Gate Bridge.\n\nHasiči při evakuaci osob i z vyšších podlaží dříve užívali tzv. skákací plachtu, která je vyztužená látkou, podobně jako některé typy trampolíny. Ta je ale už dnes zastaralou technologií, poněvadž nedokázala vyvážit svou pružnost a tvrdost a způsobila smrt jak mnoha neúspěšně zachráněným, tak několika záchranářům, zachycujících padající osoby. Dá se bezpečně použít jen pro skoky z malých výšek (do 8 m).\n"}
{"id": "1179901", "url": "https://cs.wikipedia.org/wiki?curid=1179901", "title": "Josef Reichl-Fickl", "text": "Josef Reichl-Fickl\n\nJosef Reichl-Fickl, též Josef Reichel-Fickl (??? – 16. srpna 1876 Osek), byl rakouský politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako Joseph Reichel Fickel, majitel nemovitostí v Kreutzendorfu. Byl mlynářem v Domaslavicích (Deutzendorf).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Teplice. Tehdy se uváděl coby majitel mlýna. Řadil se k sněmovní levici.\n\nZemřel v srpnu 1876. Působil jako starosta Oseku u Teplic. Byl pohřben za velké účasti veřejnosti.\n"}
{"id": "1179902", "url": "https://cs.wikipedia.org/wiki?curid=1179902", "title": "Džundži Kawano", "text": "Džundži Kawano\n\nDžundži Kawano (* 11. červenec 1945) je bývalý japonský fotbalista.\n\nHrával za Toyo Industries.\n\nDžundži Kawano odehrál za japonský národní tým v letech 1968-1969 celkem 2 reprezentační utkání.\n\n"}
{"id": "1179903", "url": "https://cs.wikipedia.org/wiki?curid=1179903", "title": "Cujoši Kunieda", "text": "Cujoši Kunieda\n\nCujoši Kunieda (* 18. září 1944) je bývalý japonský fotbalista.\n\nHrával za Toyo Industries.\n\nCujoši Kunieda odehrál za japonský národní tým v roce 1969 celkem 2 reprezentační utkání.\n\n"}
{"id": "1179904", "url": "https://cs.wikipedia.org/wiki?curid=1179904", "title": "Tadao Óniši", "text": "Tadao Óniši\n\nTadao Óniši (18. duben 1943 – 29. červen 2006) byl japonský fotbalista.\n\nHrával za Mitsubishi Motors.\n\nTadao Óniši odehrál za japonský národní tým v roce 1969 celkem 1 reprezentační utkání.\n\n"}
{"id": "1179905", "url": "https://cs.wikipedia.org/wiki?curid=1179905", "title": "Takeo Takahaši", "text": "Takeo Takahaši\n\nTakeo Takahaši (* 31. květen 1947) je bývalý japonský fotbalista.\n\nHrával za Furukawa Electric, Toshiba.\n\nTakeo Takahaši odehrál za japonský národní tým v letech 1966–1970 celkem 14 reprezentačních utkání.\n\n"}
{"id": "1179906", "url": "https://cs.wikipedia.org/wiki?curid=1179906", "title": "Júsuke Ómi", "text": "Júsuke Ómi\n\nJúsuke Ómi (* 26. prosinec 1946) je bývalý japonský fotbalista.\n\nHrával za Hitachi.\n\nJúsuke Ómi odehrál za japonský národní tým v roce 1970 celkem 5 reprezentačních utkání.\n\n"}
{"id": "1179907", "url": "https://cs.wikipedia.org/wiki?curid=1179907", "title": "Masafumi Hara", "text": "Masafumi Hara\n\nMasafumi Hara (* 21. prosinec 1943) je bývalý japonský fotbalista.\n\nHrával za Nippon Steel.\n\nMasafumi Hara odehrál za japonský národní tým v roce 1970 celkem 5 reprezentačních utkání.\n\n"}
{"id": "1179908", "url": "https://cs.wikipedia.org/wiki?curid=1179908", "title": "Teruo Nimura", "text": "Teruo Nimura\n\nTeruo Nimura (* 2. květen 1943) je bývalý japonský fotbalista.\n\nHrával za Toyo Industries.\n\nTeruo Nimura odehrál za japonský národní tým v roce 1970 celkem 5 reprezentačních utkání.\n\n"}
{"id": "1179909", "url": "https://cs.wikipedia.org/wiki?curid=1179909", "title": "Norio Jošimizu", "text": "Norio Jošimizu\n\nNorio Jošimizu (* 21. srpen 1946) je bývalý japonský fotbalista.\n\nHrával za Furukawa Electric.\n\nNorio Jošimizu odehrál za japonský národní tým v roce 1970 celkem 4 reprezentační utkání.\n\n"}
{"id": "1179910", "url": "https://cs.wikipedia.org/wiki?curid=1179910", "title": "Takeši Óno", "text": "Takeši Óno\n\nTakeši Óno (* 22. listopad 1944) je bývalý japonský fotbalista.\n\nHrával za Toyo Industries.\n\nTakeši Óno odehrál za japonský národní tým v letech 1965–1971 celkem 3 reprezentační utkání.\n\n"}
{"id": "1179911", "url": "https://cs.wikipedia.org/wiki?curid=1179911", "title": "Jošio Kikugawa", "text": "Jošio Kikugawa\n\nJošio Kikugawa (* 12. září 1944) je bývalý japonský fotbalista.\n\nHrával za Mitsubishi Motors.\n\nJošio Kikugawa odehrál za japonský národní tým v letech 1969-1971 celkem 16 reprezentačních utkání.\n\n"}
{"id": "1179912", "url": "https://cs.wikipedia.org/wiki?curid=1179912", "title": "Tadahiko Ueda", "text": "Tadahiko Ueda\n\nTadahiko Ueda (3. srpen 1947 – 15. duben 2015) byl japonský fotbalista.\n\nHrával za Nippon Steel.\n\nTadahiko Ueda odehrál za japonský národní tým v letech 1970–1971 celkem 13 reprezentačních utkání.\n\n"}
{"id": "1179913", "url": "https://cs.wikipedia.org/wiki?curid=1179913", "title": "Seiiči Sakija", "text": "Seiiči Sakija\n\nSeiiči Sakija (* 1. prosinec 1950) je bývalý japonský fotbalista.\n\nHrával za Nippon Steel.\n\nSeiiči Sakija odehrál za japonský národní tým v letech 1971-1972 celkem 3 reprezentační utkání.\n\n"}
{"id": "1179914", "url": "https://cs.wikipedia.org/wiki?curid=1179914", "title": "George Kobajaši", "text": "George Kobajaši\n\nGeorge Kobajaši (* 29. listopad 1947) je bývalý japonský fotbalista.\n\nHrával za Yanmar Diesel.\n\nGeorge Kobajaši odehrál za japonský národní tým v roce 1972 celkem 3 reprezentační utkání.\n\n"}
{"id": "1179915", "url": "https://cs.wikipedia.org/wiki?curid=1179915", "title": "Minoru Kobata", "text": "Minoru Kobata\n\nMinoru Kobata (* 24. listopad 1946) je bývalý japonský fotbalista.\n\nHrával za Hitachi.\n\nMinoru Kobata odehrál za japonský národní tým v letech 1970-1973 celkem 13 reprezentačních utkání.\n\n"}
{"id": "1179917", "url": "https://cs.wikipedia.org/wiki?curid=1179917", "title": "Noritaka Hidaka", "text": "Noritaka Hidaka\n\nNoritaka Hidaka (* 29. květen 1947) je bývalý japonský fotbalista.\n\nHrával za Nippon Steel.\n\nNoritaka Hidaka odehrál za japonský národní tým v letech 1972–1973 celkem 4 reprezentační utkání.\n\n"}
{"id": "1179918", "url": "https://cs.wikipedia.org/wiki?curid=1179918", "title": "Šúsaku Hirasawa", "text": "Šúsaku Hirasawa\n\nŠúsaku Hirasawa (* 5. březen 1949) je bývalý japonský fotbalista.\n\nHrával za Hitachi.\n\nŠúsaku Hirasawa odehrál za japonský národní tým v letech 1972–1974 celkem 11 reprezentačních utkání.\n\n"}
{"id": "1179920", "url": "https://cs.wikipedia.org/wiki?curid=1179920", "title": "Borovice Armandova", "text": "Borovice Armandova\n\nBorovice Armandova (\"Pinus armandii\") je středně vysoká borovice pocházející z Číny, Tchaj-wanu a Myanmaru. Vyznačuje se pěti jehlicemi ve svazečku a až 14 cm dlouhými šiškami.\n\nBorovice Armandova je stálezelený, jehličnatý, větrosprašný, jednodomý a středně rychle rostoucí strom, dorůstající do výšky 35 m. Kmen dosahuje průměru 1 m. Koruna je u mladých stromů kuželovitá nebo válcovitě jehlanovitá, s větvemi uspořádanými v přeslenech, u starších stromů zaoblená a nepravidelně zavětvená. Borka je u mladých stromů hladká a hnědošedá, u starších stromů deskovitá a rozpraskaná do čtvercových plátů, černohnědá až šedočervenohnědá, pokrytá tenkými, volně přiléhavými malými šupinami; vnější borka je kolem 8 mm tlustá, vnitřní borka je 8-15 mm tlustá, bledě červenobílá a jemně vláknitá. Letorosty jsou zelené či šedozelené či šedohnědé, stříbrnomodrošedozelené, sesycháním hnědnoucí a hladké. Zimní pupeny jsou téměř válcovité a mírně pryskyřičnaté. Jehlice jsou tenké a světle zelené a vyskytují se ve svazečcích po 5 (vzácně též po 7 ); jehlice jsou 8-15 cm dlouhé a 1-1,5 mm široké; jehlice jsou na okrajích nepatrně vroubkované; s 3-7 pryskyřičnými kanálky, pryskyřičné kanálky jsou 1 středový a 2 okrajové; s 1 cévním svazkem; jehlice jsou v průřezu trojúhelníkové; svazečkové pochvy jsou brzy opadávající.\n\nSamčí (pylové) šištice se vyskytují ve spirálových shlucích u základen letorostů, jsou vzpřímené nebo pokleslé, štíhlé či silné, válcovité nebo vejčitě elipsoidní, 1,5-2,5 cm dlouhé, zelenobílé s načervenalým vrcholem. Samičí (semenné) šištice - šišky jsou kuželovitě válcovité, nezralé zelené a dozráváním žluté nebo hnědožluté, ve zralosti rozevíravé, zprvu vzpřímené a později visící na 2-3 cm dlouhých stopkách, často pryskyřičnaté; 8-14 cm dlouhé; vyskytují se po jedné nebo v přeslenech po 2 . Šupiny šišek jsou tuhé, kosočtverečně obvejčité, 3-4 cm dlouhé a 2,5-3 cm široké, na špičce tupě zaoblené či zužující se, nezakřivené nebo mírně zakřivené. Výrůstky jsou kosočtverečné nebo trojúhelníkové, zesílené, bez hřbetu. Přírůstek prvního roku je tupý, beztrnný a tmavší než šupina. Semena jsou obvejčitá, žlutohnědá, tmavohnědá nebo černá, 10-15 mm dlouhá a 6-10 mm široká, bezkřídlá či se spodním hřebenitým okrajem nebo vzácně s krátkým křídlem. K opylení dochází v dubnu - květnu. Semena dozrávají v září - říjnu druhého roku.\n\nBorovice Armandova se vyskytuje ve dvou, a podle některých botaniků ve třech, varietách:\n\n(Synonyma: \"Pinus excelsa\" varieta \"chinensis\"; \"Pinus levis\"; \"Pinus scipioniformis\"):\n\nSamčí šištice jsou vzpřímené, silné a vejčitě elipsoidní; letorosty jsou zelené nebo šedozelené a sesycháním hnědnoucí; výrůstky jsou ve zralosti žluté nebo žlutohnědé, kosočtverečné a na okrajích nezakřivené nebo pouze se zakřiveným přírůstkem prvního roku.\n\n(Synonymum: \"Pinus mastersiana\"):\n\nSamčí šištice jsou pokleslé, štíhlé a válcovité; letorosty šedohnědé; výrůstky jsou ve zralosti hnědé nebo červenohnědé, trojúhelníkové, obvykle na okrajích mírně zakřivené.\n\n\nje některými botaniky považována za \"Pinus fenzeliana\" varieta \"dabeshanensis\" nebo za samostatný druh \"Pinus dabeshanensis\".\n\n\nDomovinou borovice Armandovy je:\n\nČína (přímo spravované město Čchung-čching, provincie An-chuej, Kan-su, Kuej-čou, Chaj-nan, Che-nan, Chu-pej, Šen-si, S’-čchuan, Jün-nan; Tibet; Tchaj-wan), severní Myanmar.\n\nz toho:\nČína (přímo spravované město Čchung-čching, provincie Kan-su, Kuej-čou, Chaj-nan, Che-nan, Chu-pej, Šen-si, S’-čchuan, Jün-nan, Tibetská autonomní oblast Tibet; Myanmar).\n\nTchaj-wan.\n\nČína (provincie An-chuej, Che-nan a Chu-pej).\n\nRoste na horách a v povodích řek v nadmořských výškách 900 - 3500 m. Málokdy tvoří samostatné porosty, většinou roste ve společnosti dalších jehličnanů z rodů douglaska \"Pseudotsuga\", jedle \"Abies\", modřín \"Larix\", smrk \"Picea\". Borovice roste mnohem častěji než ostatní z těchto jehličnanů v kamenitých oblastech s mělkými půdami.\n\nTento strom roste na horách v nadmořských výškách 1800 - 2800 m v dobře propustných a kyselých půdách, někdy také v lesních krajinách, kde převládají jedlovec čínský \"Tsuga chinensis\", borovice tchajwanská \"Pinus taiwanensis\" a další a podrost tvoří javor \"Acer morrisonense\", pěnišník \"Rhododendron rubropilosum\", kalina \"Viburnum parvifolium\" a další.\n\nRoste na horách v nadmořských výškách 900–1400 m a někdy také na nechráněných stěnách skalnatých útesů.\n\nBorovice \"Pinus armandii\" je mrazuvzdorná do –17,7 °C a má ráda kyselé a neutrální pH půdy. Strom nesnáší zastínění.\n\nJako zdroj řeziva, používaného ve stavebnictví, na výrobu železničních pražců, nábytku a dřevěných vláken, má omezenou hodnotu a je využíván pouze místně. Tento strom je v Číně významný jako okrasný strom, mimo Čínu je málokdy pěstován v zahradách a parcích, ale často je pěstován v arboretech celého světa.\n\n\nPouze místně využíván pro řezivo a na palivové dříví.\n\nBorovice Armandova není organizací IUCN považována za ohroženou, celková tendence populace stromu není známa; ohrožení dvou variet této borovice má na celkové hodnocení ohrožení malý vliv, protože populace dvou ohrožených variet a jejich rozšíření představuje pouze malou část z celkové populace a z celkového rozšíření borovice Armandovy.\n\n\nNejběžnější a nejvíce rozšířená varieta, její ohrožení je proto nepodstatné a tendence stavu populace tohoto stromu není známa. Tato varieta se také vyskytuje v některých chráněných oblastech.\n\n\nTato varieta je považována za ohroženou, tendence stavu její populace není známa. Velmi kvalitní dřevo stromu, používané v tesařství a na výrobu nábytku, vede k nadměrnému kácení této variety a k ubývání její populace. Několik zbývajících stanovišť stromu je chráněno v národním parku Yushan National Park v Tchaj-wanu.\n\n\nTato varieta je považována za zranitelnou, tendence stavu populace je klesající. Strom se vyskytuje v oddělených lokalitách na omezeném území, jeho populace je tudíž značně roztříštěná. V této oblasti dochází dlouhodobě k odlesňování. Není jisté, zdali má obecný zákaz kácení, zavedený čínskou vládou, vliv na stav populace této variety.\n\n"}
{"id": "1179921", "url": "https://cs.wikipedia.org/wiki?curid=1179921", "title": "Kazuhisa Kóno", "text": "Kazuhisa Kóno\n\nKazuhisa Kóno (* 30. prosinec 1950) je bývalý japonský fotbalista.\n\nHrával za Hitachi.\n\nKazuhisa Kóno odehrál za japonský národní tým v roce 1974 celkem 1 reprezentační utkání.\n\n"}
{"id": "1179923", "url": "https://cs.wikipedia.org/wiki?curid=1179923", "title": "Artem Blošenko", "text": "Artem Blošenko\n\nArtem Blošenko (: ) nebo (: ), (* 1. února 1985 v Doněcku, Sovětský svaz) je ukrajinský zápasník – judista.\n\nPřipravuje se pod vedením Petra Kudrjavceva a Vitalije Charlamova. V začátcích své sportovní kariéry v ukrajinské seniorské reprezentaci sváděl nominační boje s často zraněným Vitalijem Bubonem a Vjačeslavem Denysovem. V jeho polotěžké váze zápasil jeho starší bratr Andrij, který se však mezi světovou špičku neprosadil. V roce 2011 pomohl ukrajinskému týmu k zisku zlaté medaile na mistrovství Evropy. V roce 2012 se kvalifikoval na olympijské hry v Londýně, kde vypadl ve druhém kole s Korejcem Hwang Hui-tem. V roce 2016 se kvalifikoval na olympijské hry v Riu a svým výkonem předčil všechna očekávání. V prvním kole porazil na ippon Uzbeka Soyiba Kurbonova kombinací ko-soto-gake a tani-otoši, v kole druhém a třetím porazil na ippon Pakistánce Shaha Hussaina Shaha a Korejce Čo Ku-hama technikou sumi-gaeši. Ve čtvrtfinále vybodoval na wazari Němce Karla-Richarda Freye zalamovákem ko-soto-gake a jeho spanilou jízdu turnajem ukončil až v semifinále na ippon Ázerbájdžánec Elmar Gasimov technikou tani-otoši. V boji o třetí místo se utkal s Japoncem Rjúnosukem Hagou a prohrál s ním v boji na zemi po nasazeném škrcení. Obsadil 5. místo.\n\n\n"}
{"id": "1179925", "url": "https://cs.wikipedia.org/wiki?curid=1179925", "title": "Petr Liška", "text": "Petr Liška\n\nPetr Liška (* 16. března 1970 Litoměřice) je český politik a projektant pozemních staveb, od roku 2002 starosta obce Malé Žernoseky na Litoměřicku, člen STAN.\n\nVystudoval obor pozemní stavitelství na Vojenské akademii v Brně (získal titul Ing.). Po ukončení vysoké školy nastoupil do Armády ČR na Vojenskou ubytovací a stavební správu v Litoměřicích, kde podstatnou část jeho pracovní náplně tvořila majetkoprávní oblast správy majetku. V roce 1998 ukončil služební a pracovní poměr v Armádě ČR a začal se živit jako projektant pozemních staveb. Práci projektanta přerušil v roce 2003, když se stal uvolněným starostou.\n\nJe zakládajícím členem několika občanských sdružení včetně \"Místní akční skupiny České Středohoří\" (do konce roku 2009 byl předsedou MAS a předsedou krajského sdružení MAS Ústeckého kraje). Angažuje se také jako člen a místopředseda Mikroregionu Porta Bohemica. Od roku 2007 je jednatelem a společníkem s vkladem ve firmě EKOPORTA Bohemica, která provozuje kompostárnu na zpracování bioodpadů (první kompostárna tohoto typu v okrese Litoměřice). Od roku 2015 je pak ještě jednatelem společnosti MTS – Maložernosecké technické služby.\n\nPetr Liška žije v obci Malé Žernoseky na Litoměřicku. Je ženatý a má jedno dítě.\n\nOd roku 2011 je členem STAN. V hnutí působí jako předseda Krajského výboru STAN v Ústeckém kraji a člen Celostátního výboru.\n\nDo komunální politiky vstoupil, když byl jako nezávislý zvolen za sdružení nezávislých kandidátů v komunálních volbách v roce 1994 zastupitelem obce Malé Žernoseky. Mandát pak obhájil ve volbách v roce 1998 (nestraník za ČSSD), 2002 (lídr kandidátky, nezávislý za sdružení nezávislých kandidátů \"\"Za perspektivní rozvoj a prosperitu obce\"\"), 2006 (lídr kandidátky, nezávislý za sdružení nezávislých kandidátů \"\"Za perspektivní rozvoj a prosperitu obce\"\"), 2010 (lídr kandidátky, nestraník za STAN na kandidátce subjektu \"\"Za perspektivní rozvoj a prosperitu obce\"\") a 2014 (lídr kandidátky, člen STAN na kandidátce \"\"Za perspektivní rozvoj a prosperitu obce\"\"). Starostou obce byl zvolen poprvé v březnu 2002 a následně pak po volbách v letech 2002, 2006, 2010 a 2014. Zpočátku byl neuvolněným starostou, od roku 2003 je uvolněným starostou.\n\nV krajských volbách v roce 2008 kandidoval jako nestraník za hnutí Severočeši.cz do Zastupitelstva Ústeckého kraje, ale neuspěl. Ve volbách v roce 2012 byl jako člen STAN dvojkou na kandidátce \"\"TOP 09 a Starostů pro Ústecký kraj\"\", ale rovněž neuspěl. V krajských volbách v roce 2016 byl lídrem společné kandidátky STAN a SNK ED v Ústeckém kraji, ale neuspěl a do zastupitelstva se nedostal.\n\nV letech 2010 a 2013 také kandidoval za TOP 09 a STAN do Poslanecké sněmovny PČR v Ústeckém kraji, ale ani jednou neuspěl (ve druhém případě se stal v pořadí prvním náhradníkem).\n"}
{"id": "1179926", "url": "https://cs.wikipedia.org/wiki?curid=1179926", "title": "BlackBerry 10", "text": "BlackBerry 10\n\nBlackBerry 10 je operační systém pro mobilní telefony značky BlackBerry. BlackBerry 10 je QNX, Unix-like operační systém původně vyvíjený společností QNX Software Systems až do chvíle než firmu převzala společnost BlackBerry. Jako výsledek akvizice vydala společnosti BlackBerry pro .\n\nOperační systém se měl původně jmenovat BBX, ale název byl změněn, po té co se firma BASIS International ohradila, že tento název již využívá jejich software. Dne 12. listopadu 2012 CEO Blackberry Thorsten Heins oznámil, že 30. ledna 2013 vyjde operační systém 10.0 a první smartphone s tímto systémem. Operační systém stejně jako dva mobilní telefony (Q10 a Z10) byly uvedeny na trh 30. ledna 2013. Společnost také oznámila, že Blackberry Playbook v budoucnu získá upgrade na Blackberry 10. Po ekonomických výsledcích společnost oznámila, že na Blackberry Playbook tento operační systém nebude.\n\nDne 10. května 2013 vydala společnost operační systém Blackberry 10.1, který dokázal opravit chyby systému a dokázal přidat další funkce, které si přáli uživatelé.\n\n13. září 2013 oznámili vydání systému 10.2 a nový Blackberry 10 smartphone Z30, který přinášel vyšší výkon než Z10 a Q10.\n\n18. června 2014 oznámil obchodní vztah se společností Amazon, který vyústil ve verzi 10.3 se zabudovaným Amazon Appstore.\n\nBlackberry 10 má velice propracovaný systém gest. Například když táhnete prstem z spodního okraje displeje nahoru můžete odemknout zařízení nebo zavřít aplikaci. Když v některých aplikacích táhnete z horního okraje dolů tak se zobrazí menu s nastavením aplikace. Toto ovládání ovšem není moc intuitivní.\n\nKdyž se člověk z aplikace vrátí na domovskou obrazovku tak se aplikace minimalizuje a vytvoří takzvané \"aktivní okno\" například, když zavřete aplikace počasí se vám v aktivním oknu bude zobrazovat počasí ze světa. Aktivní okno můžete zavřít tapnutím na malý křížek v pravém dolním rohu rámečku okna. Aktivní okno zastupuje funkce widgetů známých z operačního systému Android.\n\nBlackberry hub sdružuje všechny příchozí E-maily, SMS správy, hovory a oznámení z aplikací řazené dle data. V BB Hub může uživatel rovnou vytvářet nové např. Emaily a SMSky.\n\nBlackberry 10 také obsahuje\n\nBlackberry 10 má dostatek předinstalovaných aplikaci které vykonávají různé funkce systému.\n\nPředinstalované aplikace: Webový prohlížeč, galerie, hudba, story maker ( aplikace k vytváření příběhů z fotografií ), poznámky, kalkulátor, hodiny, počasí, prohlížeč souborů, Box, Dropbox, Facebook, Twitter, Blackberry World, Amazon Appstore, Docs to go atd.\n\nBlackberry 10 podporuje následující zařízení. Všechna podporují poslední verzi systému.\nhttp://global.blackberry.com/en/home.html\n\nhttp://blackberryczech.cz/\n\nByl použit překlad z anglické Wikipedie \n"}
{"id": "1179928", "url": "https://cs.wikipedia.org/wiki?curid=1179928", "title": "Leyton (stanice metra v Londýně)", "text": "Leyton (stanice metra v Londýně)\n\nLeyton je stanice metra v Londýně, otevřená 22. srpna 1856 jako \"Low Leyton\". K přejmenování na dnešní jméno došlo 28. listopadu 1868. V červnu 2012 byl vybudován nový vchod do stanice. Poblíž stojí fotbalový stadion Leyton Orient F.C. Autobusovou dopravu zajišťují linky: 58, 69, 97, 158, W14, 339, W15 a noční linka N26. Stanice se nachází v přepravní zóně 3 a leží na lince:\n"}
{"id": "1179931", "url": "https://cs.wikipedia.org/wiki?curid=1179931", "title": "Mistrovství světa v biatlonu 2016 – smíšená štafeta", "text": "Mistrovství světa v biatlonu 2016 – smíšená štafeta\n\nSmíšená štafeta na Mistrovství světa v biatlonu 2016 se konala ve čtvrtek 3. března v lyžařském středisku v Holmenkollenu jako první závod šampionátu. Zahájení smíšené štafety proběhlo v 15:30 hodin středoevropského času. Závodu se zúčastnilo celkem 25 štafet.\n\nObhájcem prvenství byl český tým. Tentokrát však skončil šestý.\n\nZlatou medaili získala Francie, která ve složení Anaïs Bescondová, Marie Dorinová Habertová, Quentin Fillon Maillet a Martin Fourcade zvítězila před druhým Německem o necelých 5 sekund. Třetí skončilo Norsko.\n"}
{"id": "1179932", "url": "https://cs.wikipedia.org/wiki?curid=1179932", "title": "Pierrot a Violetta", "text": "Pierrot a Violetta\n\nPierrot a Violetta \"(aneb Tatrmánek)\" (ve francouzském originále \"\", tj. doslovně \"Violettini panáci\") je opereta – autorské žánrové označení zní \"opérette-boufe\" – o jednom dějství francouzského skladatele Adolpha Adama na libreto Léona Battua z roku 1856. Její premiéra se konala 29. dubna 1856 v pařížském divadle Théâtre des Bouffes-Parisiens. Jde o poslední Adamovo dílo – 3. května 1856 skladatel zemřel.\n\nSkladatel Adolphe Adam byl v posledních letech svého života velmi plodný a také populární; jen od začátku divadelní sezóny 1855/56 do své smrti uvedl tři komické opery a velký balet \"Korzár\". Koncem roku 1855 dostal také nabídku od majitele nového divadla Bouffes-Parisiens, Jacquese Offenbacha, na napsání nové operety pro toto divadlo. Adolphe Adam se již setkal s Offenbachem v opačné pozici – roku 1847 jako hlavní podílník divadla Opéra-National zadal Offenbachovi opéru comique \"La Duchesse d'Albe\", která však nakonec nikdy nebyla provedena, protože na jaře 1848 vypukla revoluce a Opéra-National zkrachovala. Mezitím měli oba skladatelé mezi sebou i autorskoprávní spor, který se však urovnal a Adam hleděl příznivě na Offenbachovo divadlo, jež bylo otevřeno v létě 1855. Offenbach o novou operetu od oblíbeného a uznávaného skladatele velmi stál, protože mohla zvýšit prestiž jeho mladého podniku, a nabídl mu libreto Léona Battua, se kterým sám často spolupracoval. Pro Adama však byla buffonérie offenbachovského typu zcela nový žánr a s přijetím nabídky váhal, podle dobového podání jej přesvědčila skutečnost, že se libreto velmi zalíbilo jeho osmileté vnučce Angèle.\n\nNámět opery je zcela nerealistickou hříčkou přivádějící na scénu typizované postavy lidového divadla. Vystupuje zde Pierot (Pierrot) a další hovořící postavy, Alcofribas a Violette, vykazují podobnost s Kolombínou a Dottorem. Jako baletní postava vystupuje i Pulcinella (Polichinelle) – při prvních představeních ostatně byla tato opereta v rámci večera provázena operetou \"Le Thé de Polichinelle\" Ferdinanda Poise. Vlastním tématem je však náznakově a alegoricky zpracované erotické probuzení, dospívání mladého páru. Náročnou roli Violetty napsal Adolphe Adam pro Marie Dalmontovou: Violetta zpívá v šesti z osmi hudebních čísel (přičemž zbývající dvě jsou balet a scénická hudba), včetně romance o holubici a brilantní koloraturní árie o kanárovi. Adamův životopisec, vlivný hudební kritik Arthur Pougin, tuto operetu označil za mistrovské dílo a napsal o ní: „…po Adamovi žádali operetu, tedy napsal skutečně operetu, nikoli opéru comique. Ale její partitura není kvůli tomu méně plná stylu, svěžesti, půvabu a elegance, a navíc je jakoby prodchnutá vůní mládí.“\n\nOpereta měla premiéru 29. dubna 1856 s velkým úspěchem, kterou potvrdily i velmi příznivé následné kritiky. Na plakátech nebylo uváděno jméno skladatele – pouhé tři hvězdičky – ale publikum ani tisk jeho anonymita nezmátla. Marie Dalmontová poněkud zklamala, partitura neodpovídala zcela jejím schopnostem a lyrická hudba, kterou Adam její roli obdařil, nezaujala obecenstvo, které se přišlo především bavit. Zato Pradeau jako čaroděj a Amor a Hortense Schneiderová jako Pierrot získali velký aplaus. I Adolphe Adam byl výkonem Schneiderové nadšen a vyzýval ji, aby – podobně jako o málo dříve komik Jean Berthelier – opustila Bouffes-Parisiens a odešla do divadla Opéra-Comique, kde si ji přál vidět v roli Betly ve své \"Chatě v Alpách\". Nejen tento plán však překazila skladatelova smrt 3. dubna 1856, pouhé čtyři dny po premiéře \"Pierrota a Violetty\".\n\nAdamova smrt znamenala pro Bouffes-Parisiens ztrátu významného příznivce, ale také jistou prestiž jako divadla, pro které uznávaný skladatel napsal své poslední dílo. \"Pierrot a Violetta\" tak nejen těžili ze zvědavosti obecenstva bezprostředně po Adamově pohřbu, ale na dlouhou dobu e stali výstavním kusem divadla a také jedním z velmi mála jeho úspěšných děl, které nepocházely z Offenbachovy ruky. Divadlo je úspěšně uvádělo i na svých zájezdech po francouzských provinciích i po zahraničí; tak je poprvé poznal Londýn (premiéra v Saint James' Theatre 22. května 1857) či Berlín (premiéra v Krollově opeře 18. července 1858) a počátkem srpna 1858 též mondénní lázně Emže (Bad Ems), stálé působiště Bouffes-Parisiens v letních měsících.\n\nI jiná francouzsky hrající divadla převzala \"Pierrota a Violettu\" do svého repertoáru, například od 8. prosince 1859 Théâtre des Bouffes de Bruxelles v Bruselu a od 19. října 1860 Královské divadlo v Antverpách. 15. prosince 1863 uvedlo \"Pierrota a Violettu\" poprvé Théâtre Français v New Yorku a 3. srpna 1868 se tato opereta hrála francouzsky i v Neapoli.\nNa domácí jeviště střední Evropy přivedlo \"Pierrota a Violettu\" vídeňské divadlo Franz-Josefs-Kai-Theater, známé též podle svého ředitele Carla Treumanna jako Treumanntheater. Treumann byl jedním z prvních a nejaktivnějších propagátorů Jacquese Offenbacha a vůbec tvorby jeho Bouffes-Parisiens ve Vídni a vedle Offenbachových aktovek uvedl mimo jiné i \"Les Pantins de Violette\" ve vlastním překladu a úpravě pod názvem \"Pierrot und Violette\", poprvé 7. září 1861. Centrální postavou byl v této úpravě čarodějník, jehož hrál legendární komik Alois Grois. Obecenstvo ji přivítalo, což noviny přičítaly i jeho přesycenosti Offenbachovými operetami. Hudbu označovaly \"Fremden-Blatt\" jako „melodickou a vábivou“, \"Blätter für Musik, Theater und Kunst\" naopak jako „samu o sobě bezvýznamnou“, oba listy však kritizovaly místní lokalizaci děje i úpravu libreta vůbec jako nevkusnou, plnou dvojsmyslů a až „patologických deviací“.\n\nPo Vídni hrála \"Pierrota a Violettu\" i divadla v jiných částech habsburské monarchie. Již roku 1865 je dávalo v chorvatštině městské divadlo v Záhřebu a 6. prosince 1867 je poprvé uvedlo i Národní divadlo v Praze. Vídeňskou úpravu této „komické operetky“ do češtiny přeložil Jindřich Hanuš Böhm, hudebně ji nastudoval Adolf Čech a v obsazení dominoval Jindřich Mošna v komické roli Alcofribase, do češtiny překřtěného na Bumbeliáše, který si také zvolil premiéru této operety jako svou benefici. Zmínka o tom, že v ní vystupují rovněž Amor, Hymen a víly, svědčí přinejmenším o jiném řešení závěru než v pařížském originále. \"Pierrot a Violetta\" se hráli v kombinaci se Suppého operetou \"Tolik děvčat a žádný muž\". Jan Neruda si v \"Národních listech\" stěžoval především na nemírnost dvojsmyslných erotických narážek a jinak psal: „O obsahu Adamovy operety těžko mluvit, je to nesmysl v samém sobě si vědomě libující a proto také baví každého, kdož zasmát se dovede. Jděte a poslyšte, čarodějník Bumbeliáš (pan Mošna) se Vám představí a Pierot (slečna Sákova) s Violotou (slečna Pisařovicova) Vám tu lehkou, až trochu přílišně lehkou hudbu dobře zazpívají!“ Opereta příliš nezapůsobila a hrála se v Prozatímním divadle pouze třikrát.\n\nZvláštní úlohy se \"Pierrotovi a Violettě\" dostalo v dějinách slovinského hudebního divadla. Roku 1867 vzniklo první profesionální jeviště, Dramatično društvo, a od téhož roku působil jako sbormistr sboru Národní čítárny (Narodne čitaonice) český skladatel Anton Foerster. V sezóně 1869/1870 začaly slovinské divadlo i hudební instituce spolupracovat na prvních hudebně-dramatických představeních, zpočátku jen nenáročných operetách, a tak se \"Pierrot a Violetta\" stali prvním hudebně dramatickým dílem profesionálně provedeným ve slovinštině, a to 1. května 1870.\n\nOd poslední čtvrtiny 19. století se inscenace \"Pierrota a Violetty\" omezují na nečetné příležitosti v domovské Francii. na koncertním repertoáru se objevuje bravurní árie o kanárovi a také čtverylka na motivy Polichinellova tance, na které Adam pracoval ještě těsně před svou smrtí. V nedávné době (červenec 2014) připomenula tuto operetu například \"L'Opéra au village\" v Pourrières, a to v kombinaci a Offenbachovou aktovkou \"Večerní vítr aneb Strašlivá hostina\".\n\n(Laboratoř kouzelníka Alcofribase na pustém ostrově) Alcofribas vypráví o svých potížích. Má jediného syna Pierrota, jenže jeho konkurent, čaroděj Merlin, před lety předpověděl, že Pierrot ve dvaceti letech zemře na černý kašel, pokud do té doby nezíská srdce dívky, která jej bude považovat za bytost bez citu a bez duše. A Pierrotovy dvacáté narozeniny se blíží. Alcofribas však již dávno vymyslel důmyslný plán, který se právě blíží vyvrcholení. Na pustém ostrově vychovává hezkou dívku, právě šestnáctiletou Violettu. Namluvil jí, že vše, co vidí – včetně zvířat a ptáků – jsou automaty, které sám sestavil.\n\nVioletta přináší svého kanárka a pouští ho z klece. Na ostrově se nudí a pozoruje, jak každé zvíře má druhé do páru, jen ona nikoho nemá, protože Alcofribas se nepočítá (č. 1 árie \"Canari, mon chéri\"). Stěžuje si čarodějovi a ten se chytře volenými otázkami ujišťuje, že Violetta má stály ony naivní představy, které jí vštípil. Může tedy jednat. Vypráví Violette, že pro ni sestrojil nového panáka. Už jich sice dostala dost a nudí ji jeden jako druhý, ale tento bude prý lepší, než všichni ostatní; bude to prostě muž. A Alcofribas vypráví, co všechno muži na světě dělají (č. 2 árie a duet \"Dans ce monde à la ronde\"). Vzbudí ve Violettě zvědavost a nechává zjevit velkou krabici s nápisem „KŘEHKÉ“.\n\nJejí otevírání dívka netrpělivě sleduje. Z bedny spolu s Alcofribasem vybalí Pierota. K jeho oživení ho musí kouzelník natáhnout velkým klíčem (č. 3. duet \"Allons donc! ouvre bien vite\" a pantomima). Pak s ním nechává dívku samotnou s ponaučením, aby se ho nesnažila rozmontovat, jak má se svými hračkami ve zvyku. Violetta loutku obdivuje. Pierrot s ní toporně tančí a zazpívá jí píseň o tatrmanovi. Ale zájem a laskání od pohledné dívky Pierota tak uvede do rozpaků, že se nedokáže v roli udržet a raději uprchne (č. 4 duet a píseň \"Ça, maintenant, monsieur Pierrot… Pierrot est un joli pantin… Décidément, il est charmant!\").\n\nVioletta je rozzlobená a zmatená. Alcofribas vidí, že jeho záměr je na dobré cestě. Violetta mu vysvětluje, že tento panák je úplně jiný, než ti předchozí, které od něho dostala – ti ani nemluvili, ani netančili. Kouzelník jí to vyvrací a oživuje na důkaz loutku hrbáče Polichinella, který Violettu proti její vůli uchopí a odtančí s ní ve frenetickém tanci (č. 5 Polichinellův tanec). Mezitím se vrací Pierrot. Stěžuje si, že hrát stroj není jednoduché, ale otec mu nařizuje, aby uposlechl jeho pokynů, nechce-li se bát černého kašle.\n\nVioletta se vrací v dobré náladě a nese si zbytky rozbitého Polichinella. Alcofribas jí sděluje, že i Pierrot se porouchal, asi mu omylem přetáhl pero. Nabízí jí opravu nebo rovnou novou loutku, ale Violetta pláče – chce zpátky Pierrota takového, jaký byl. Bere panáka v slzách do náručí. Tu shledává, že automatu buší srdce jako jí; křísí ho a slibuje mu lásku a věrnost. „Vítězství!“ volají radostně Pierrot a Alcofribas (č. 6 romance a tercet \"Quand je perdis ma tourterelle… Mais ce n'est pas un vain prestige\"). I Pierrot Violettě slibuje lásku. Jeho kletba byla zrušena. A starý Alcofribas se proměňuje v boha lásky Amora (č. 7, 7a a 7b scénická hudba) a chystá se odvést Pierrota a Violettu do chrámu k oddavkám.\n\nNa odchodu se ještě Violetta ptá, zda diváci v hledišti jsou také automaty. Kouzelník přitakává: jsou to také stroje, a když jsou špatně seřízené, pískají, zato pokud jsou seřízené dobře, tleskají. A všichni tři protagonisté doufají, že dnes jsou všechny stroje seřízeny dobře (č. 8 finále \"Messieurs, je croyais ce matin\").\n\n\nNejznámější árii o kanárovi vydala na albu \"Carnaval!\" korejská koloraturní sopravistka Sumi Jo (Decca 1994).\n\n"}
{"id": "1179935", "url": "https://cs.wikipedia.org/wiki?curid=1179935", "title": "Albersdorf-Prebuch", "text": "Albersdorf-Prebuch\n\nAlbersdorf-Prebuch je obec, která se rozkládá v okrese Weiz, ve spolkové zemi Štýrsko v Rakousku. Obec Albersdorf-Prebuch vznikla v roce 1968 sloučením obcí Albersdorf a Prebuch.\nV lednu 2016 zde žilo 2028 obyvatel.\n\nRozloha obce je 14,15 km². Povrch území je kopcovitý, částečně zalesněný. Rozkládá se v průměrné nadmořské výšce 366 m, přitom v severní části u osady Prebuch dosahuje výška zhruba až 520 m n. m. Podél jihozápadního okraje obce protéká řeka Rába (), do níž se zleva vlévá potok Gießgraben, přitékající od severovýchodu území. V údolí řeky je nadmořská výška okolo 350 m.\n\nObec se skládá z pěti osad (místních částí), které jsou zároveň katastrálními územími.\nV závorkách jsou uvedeny počty obyvatel v lednu 2015.\n\nIlztal na severovýchodě, Gleisdorf na jihovýchodě, Ludersdorf-Wilfersdorf na jihozápadě a Sankt Ruprecht an der Raab na severozápadě.\n\nSouběžně s řekou Rábou prochází obcí zemská silnice B64 \"(Rechberg Straße)\", spojující okresní město Weiz s městem Gleisdorf, kde je možnost nájezdu na dálnici A2.\nZe silnice B64 v obci vycházejí severovýchodním směrem silnice místního významu, propojující mezi sebou jednotlivé osady.\n\nPodél silnice B64 vede železniční trať. Z ní odbočuje přípojka do průmyslové zóny, která je postavena na území osady Albersdorf.\n\nV oblasti osad Prebuch, Kalch a Wollsdorferegg bylo dříve rozšířeno vinařství, od kterého se ve 20. století upustilo a přešlo na ovocnářství. V údolí řeky Ráby se pěstuje kukuřice a obilí.\n\nMnoho obyvatel z obce ale dojíždí za prací do blízkých měst, jimiž jsou Gleisdorf, Weiz ale i Štýrský Hradec ().\n\n"}
{"id": "1179937", "url": "https://cs.wikipedia.org/wiki?curid=1179937", "title": "Práče (středověk)", "text": "Práče (středověk)\n\nPráče je označení pro dítě vyzbrojené prakem. Prak byl hojně používán již od pravěku jako zbraň určená k vrhání kamenů proti nepřátelským jednotkám. Rozhodně nejznámějším starověkým „práčetem“ byl David, který touto zbraní skolil Goliáše. Ve středověku byly prakem vyzbrojeny oddíly lehké pěchoty, mezi nimiž se občas vyskytovaly i děti. V 15. století využívali tato práčata husité jako nepravidelné jednotky určené k obtěžování nepřátel a narušování jejich řad. Mezi výhody praků patřilo to, že byl prakticky vždy dostatek munice, která se nemusela pracně vyrábět a také to, že děti zacházely s touto zbraní od malička a nebylo nutné, aby podstupovaly zdlouhavý výcvik.\n"}
{"id": "1179944", "url": "https://cs.wikipedia.org/wiki?curid=1179944", "title": "Franz Richter (poslanec Říšského sněmu)", "text": "Franz Richter (poslanec Říšského sněmu)\n\nFranz Richter (??? Labau – ???) byl rakouský právník a politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako Dr. Franz Richter, dvorní a soudní advokát ve Vídni.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Česká Lípa. Tehdy se uváděl coby dvorní a soudní advokát. Řadil se k sněmovní levici.\n"}
{"id": "1179965", "url": "https://cs.wikipedia.org/wiki?curid=1179965", "title": "Ramziddin Sajidov", "text": "Ramziddin Sajidov\n\nRamziddin (Ramzuddin) Sajidov (: ) nebo (: ), (* 14. dubna 1982) je uzbecký zápasník – judista.\n\nPochází z oblasti patřící ke starodávnému městu Buchara. Začínal s tradičním středoasijským zápasem zvaným kuraš. K judu se dostal přes sambo a vrcholově se mu začal věnovat jako student ekonomické univerzity v Buchaře. Poprvé se na mezinárodní scéně objevil v roce 2003 na Univerzidádě v Tegu, kde obsadil 5. místo. V roce 2004 si vítězstvím na asijském mistrovství zajistil účast na olympijských hrách v Athénách, kde však vypadl v prvním kole. V novém olympijském cyklu se snažil prosadit ve střední váze, ale po nezdarech jeho místo reprezentační jedničky zaujal Churšid Nabijev. Sportovní kariéru tak nastartoval až s přestupem do polotěžké váhy v roce 2010. Patří k nepříjemným takticky bojujícím judistům, v krajních situacích se nezdráhá, jako fotbalista teatrálně upozorňovat na soupeřovi přestupky – Oreidis Despaigne. V roce 2012 se kvalifikoval na olympijské hry v Londýně, kde startoval opět jako úřadující mistr Asie. V prodloužení ve čtvrtfinále však nezvládl hru nervů s Mongolem Tüvšinbajarem a spadl do oprav. V boji o třetí místo nastoupil proti Němci Dmitri Petersovi a v úvodu se ujal vedení na juko po technice seoi-nage. S blížícím se koncem zápasu mu však docházely síly čehož houževnatý Peters dokázal využít a zápas otočil. Obsadil 5. místo.\n\n\n"}
{"id": "1179976", "url": "https://cs.wikipedia.org/wiki?curid=1179976", "title": "Chelsea FC (rezerva a akademie)", "text": "Chelsea FC (rezerva a akademie)\n\nRezerva Chelsea FC je výběr hráčů Chelsea FC do 21 let. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Někteří hráči z rezervy pravidelně trénují s A–týmem a naopak, hráči A–týmu se zde obvykle zotavují ze zranění. Trenérem je Adi Viveash.\n\nAkademie Chelsea FC je výběr hráčů Chelsea FC do 18 let. Akademie působí v Premier League do 18 let a v FA Youth Cupu. Akademie je hodnocená jako jedna z nejlepších v Anglii. Trenérem je Joe Edwards.\n\nVýběr U21 hraje zápasy na Aldershot Recreation Ground, stadionu Aldershot Town. Výběr do 18 let v Cobham Training Centre. Pro velké zápasy využívají oba týmy Stamford Bridge.\n\n\"Aktuální k datu: 3. březen 2016\"\n\n\"Aktuální k datu: 3. březen 2016\"\n\nZdroj: \"\"\n\n\n"}
{"id": "1179980", "url": "https://cs.wikipedia.org/wiki?curid=1179980", "title": "Jiří Sedláček (1964)", "text": "Jiří Sedláček (1964)\n\nJiří Sedláček (* 22. května 1964 Ostrava) je český herec.\n\nHerectví studoval na Janáčkově akademii múzických umění v Brně. Po dokončení studia v roce 1987 se vrátil do rodné Ostravy a přijal roli v dramatu \"Pahorek\" (podle románu Raye Rigbyho v Divadle Petra Bezruče. Na základě úspěchu tohoto vystoupení byl ihned přijat do Státního divadla Ostrava (dnes Národní divadlo moravskoslezské). Zde se stal záhy výraznou postavou hereckého souboru. Pohostinsky účinkuje také na scéně Těšínského divadla v Českém Těšíně.\n\nJeho první rolí ve filmu byla, ještě v době studií na JAMU, postava vojáka Michala ve Filmu \"Zelená léta\" (1985). Od té doby ztvárnil řadu rolí ve filmech a zejména v televizních inscenacích ostravského televizního studia. Je znám zejména svým hlasem. Věnuje se dabingu, účinkuje v literárních pořadech, vystupuje jako televizní moderátor a dokonce poskytuje svůj hlas i postavám počítačových her. Spolu s divadelním kolegou Norbertem Lichým pořádá \"Literární večery\" v Divadelním klubu Petra Bezruče. Mezi aktivity tohoto druhu patří i spolupráce s ostravským Divadlem loutek. Za tuto činnost byl oceněn na mezinárodním divadelním festivalu \"Spectaculo interese\" konaném v Ostravě.\n\nSedláček účinkoval také v pořadech České televize. Průvodcem například byl v magazínu \"Zahrada je hra\".\n\nJiří Sedláček je ženatý, jeho manželkou je ostravská herečka Lenka Kucharská. Mají spolu šest dětí.\n\n\n"}
{"id": "1179981", "url": "https://cs.wikipedia.org/wiki?curid=1179981", "title": "Jan Otakar Riegl", "text": "Jan Otakar Riegl\n\nJan Otakar Riegl, též Johann Ottokar Riegl, byl rakouský pedagog, propagátor těsnopisu a politik z Čech, během revolučního roku 1848 poslanec Říšského sněmu.\n\nRoku 1849 se uvádí jako Johann Ottakar Riegl, c. k. profesor v Praze. Zabýval se propagací těsnopisu. V roce 1844, kdy působil jako úředník při c. k. stavebním ředitelství ve Štýrském Hradci, pořádal kurzy těsnopisu. V roce 1850, tehdy jako profesor v Praze, vydal knihu o českém systému těsnopisu. Roku 1859 se zmiňuje coby úředník c. k. továrny na tabák a učitel těsnopisu na c. k. gymnáziu v Linci. Na této škole otevřel kurzy stenografie poprvé ve školním roce 1856/1857. V roce 1863 vyučoval těsnopisu na gymnáziu ve městě Kremže a byl tehdy vyslán jako provizorní pedagog i na nově vzniklou zemskou vyšší reálnou školu.\n\nBěhem revolučního roku 1848 se zapojil do veřejného dění. Byl stenografem Svatováclavského výboru. Ve volbách roku 1848 byl zvolen na ústavodárný Říšský sněm. Zastupoval volební obvod Potštejn. Tehdy se uváděl coby profesor. Řadil se k sněmovní pravici.\n"}
{"id": "1179982", "url": "https://cs.wikipedia.org/wiki?curid=1179982", "title": "279 (číslo)", "text": "279 (číslo)\n\nDvě stě sedmdesát devět je přirozené číslo, které následuje po čísle dvě stě sedmdesát osm a předchází číslu dvě stě osmdesát. Římskými číslicemi se zapisuje CCLXXIX.\n\n\nSilnice II/279 je česká silnice II. třídy vedoucí na trase Podhora – Svijany – Horní Bousov – Dolní Bousov – Domousnice – Mcely\n\n\n"}
{"id": "1179985", "url": "https://cs.wikipedia.org/wiki?curid=1179985", "title": "Felix Scherl (úředník)", "text": "Felix Scherl (úředník)\n\nFelix Scherl (??? Prášily – ???) byl rakouský státní úředník a politik z Čech, během revolučního roku 1848 poslanec Říšského sněmu.\n\nNarodil se v obci Prášily (Stubenbach). Roku 1849 se uvádí jako Felix Scherl, komorní rada v Praze.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Sušice. Tehdy se uváděl coby komorní rada. Řadil se k sněmovní pravici.\n"}
{"id": "1179986", "url": "https://cs.wikipedia.org/wiki?curid=1179986", "title": "Felix Scherl", "text": "Felix Scherl\n\nJméno a příjmení Felix Scherl má více nositelů:\n\n"}
{"id": "1179988", "url": "https://cs.wikipedia.org/wiki?curid=1179988", "title": "Důl Anna", "text": "Důl Anna\n\nDůl Anna může být:\n"}
{"id": "1179991", "url": "https://cs.wikipedia.org/wiki?curid=1179991", "title": "Felix Scherl (soudce)", "text": "Felix Scherl (soudce)\n\nFelix Scherl (31. května 1853 Chřešťovice – 18. října 1922 Písek) byl rakouský a československý právník a soudce z Čech, po vzniku Československa prezident Vrchního zemského soudu v Praze.\n\nNarodil se v Chřešťovicích u Písku, kde vystudoval gymnázium. Pak absolvoval práva v Praze a nastoupil do soudnictví. Po jistou dobu působil na venkově, později se stal soudcem zemského soudu a vrchního zemského soudu v Praze. Po vzniku Československa byl nejprve provizorně pověřen vedením soudu místo dosavadního (prorakouského) prezidenta Wesselého. Od roku 1919 byl řádným prezidentem (předsedou) Vrchního zemského soudu v Praze. V květnu 1921 odešel do penze. Nahradil ho Jiří Haussmann.\n\nZemřel v říjnu 1922. V nekrologu ho \"Národní listy\" řadí mezi \"ryzí vlastence\".\n"}
{"id": "1179992", "url": "https://cs.wikipedia.org/wiki?curid=1179992", "title": "Manchester City FC (rezerva a akademie)", "text": "Manchester City FC (rezerva a akademie)\n\nManchester City Elite Development Squad (zkráceně \"Elite Development Squad\" nebo \"EDS\") je rezervní tým Manchesteru City, ve kterém hrají hráči do věkové kategorie 21 let. Rezerva hraje anglickou Premier League U21, což je nejvyšší soutěž v této věkové kategorii.\n\nManchester City Akademie je výběr hráčů do 18 let, hrající FA Youth Cup a Premier League U18. Akademie Manchesteru City je hodnocená jako jedna z nejlepších v Anglii.\n\n\"Aktuální k datu: 19. únor 2016\"\n\n\n\n"}
{"id": "1179994", "url": "https://cs.wikipedia.org/wiki?curid=1179994", "title": "Balijský hinduismus", "text": "Balijský hinduismus\n\nBalijský hinduismus je hinduistické náboženství rozšířené na ostrově Bali, kde se převážná část obyvatel ostrova hlásí k tomuto vyznání (95 %). Balijský hinduismus – agama hindu Bali se liší od indického, ale také uctívá trojici Šiva, Brahmá a Višnu. Uctívá i bohyni smrti Durgu, bohyni moudrosti Sarasvátí, boha Slunce a další. Balijský hinduismus je silně ovlivněn buddhismem. Místní obyvatelstvo je věřících a náboženství je nedílnou součástí jejich života. Tradiční hinduistická víra ovlivňuje život, všudypřítomní bohové jsou jeho nedílnou součástí. Tím se vysvětluje obdivuhodných, údajně až sto tisíc chrámů, které na Bali existují. Hinduistické chrámy jsou roztroušené na různých místech, v terasách rýžových polí, na hřbitovech, uprostřed lesů, v jeskyních, na tržnicích, na plážích, ve městech i v každé vesnici. Malá svatyně či svatostánek je v každé domácnosti i v každém hotelu, někde i ve všech pokojích. Ve vesnicích bývají obvykle tři chrámy – Chrám předků, Chrám ochránců a Chrám mrtvých. Nejdůležitější a na nejčestnějším místě stojící je Chrám předků. Stojí co nejblíže k horám. Chrám mrtvých stojí co nejblíže k moři. Balijský chrám je tvořen 2 – 3 nádvořími, které ohraničují zdi. Vstupní brány mají charakteristický tvar vertikálně rozštěpené věže. Vlastní svatyni představuje vnitřní dvůr. Oltáře mají několikastupňovité doškové stříšky, jejichž počet musí být lichý. Každá rodina vlastní svou malou soukromou svatyni, v níž uctívá bohy a duše zemřelých předků.\n\nBalijci věří, že celý ostrov obývají nadpřirozené bytosti. Věří, že se jejich předkové nepozorovaně vracejí zpět do domů, kde žili a své bývalé rodiny ochraňují. Každý den jim přinášejí na zem či na oltáře tzv. \"oběti\" – to jsou malé misky z palmových listů s rýží, s květinami a s vonnými tyčinkami.\n\nNa ostrově Bali jsou vidět ženy, které vynáší z domu připravené obětiny, roznáší je po všech svatyních (svatostáncích) v domě a jeho okolí, po položení každé oběti ve svatyní zapálí vonnou tyčinku a lehkým pohybem ruky nechají vůni vzlétnout k nebi, po čemž se krátce pomodlí a pokračují k další svatyni, kde provedou stejný rituál. Tím, že je vůně vynesena do nebe, je upozorněn příslušný dobrý či zlý bůh na to, že může sestoupit a najíst se obětovaných darů, čímž její posvátnost zaniká a je ponechána svému osudu – zpravidla je sežrána kočkami, psy, ptáky, či pošlapána na zemi či rozježděna auty. Povšimněte si, že pro dobré bohy jsou obětiny dávány na oltáře, ale zlým bohům se dávají na zem. Tento rituál se na Bali dodržuje už stovky let v téměř nepozměněné podobě.\n\nObyvatelé provincie Bali chovají ve velké úctě posvátnou horu a sopku Gunung Agung. Hora je pro obyvatelé posvátná nejen kvůli výšce, místní k ní mají respekt i pro její aktivitu (podle nich v ní sídlí hlavní balijští bohově a bohyně). Naposledy byla sopka činná v v roce 1963, v době oslav Svátku největší oběti, který se koná jen jednou za století v nejdůležitějším chrámu Pura Besakih. Ve skutečnosti je Besakih komplex třiadvaceti chrámů, stojícího na sedmi terasách a v součástí každého z nich jsou desítky dalších staveb a svatyní různého stáří a velikosti (nejstarší byl údajně založen v 8. století), Balijci ho považují za matku všech chrámů a hlavní hinduistický svatostánek. Všechny chrámy ožívají jen o velkých svátcích. Tehdy ženy zkrášlí hlavní chrám obětními koši s ovocem naskládaným do úhledných pyramid, které přinášejí na hlavách.\n\nBalijci oslavují své duchy, před zlými obehnali své domy zdí a u vchodů postavili zídky, aby zlým silám zabránili vstupu. Tradiční balijské obydlí je skupinka staveb zvaných \"kampung\". Jednotlivé domy jsou rozmístěny podle pomyslné osy spojující posvátný Agung s mořem, přičemž čestná strana je vyhrazena pánovi domu.\n"}
{"id": "1179996", "url": "https://cs.wikipedia.org/wiki?curid=1179996", "title": "Pasos Pardubice", "text": "Pasos Pardubice\n\nPasos Pardubice je softballový a baseballový klub založený v roce 1984. Klub sídlí v Pardubicích v České republice.\n\nPasos Pardubice je softballový a baseballový klub s dlouholetou historií, který sídlí v Pardubicích. Klub byl založen v roce 1984 jako VŠCHT Pardubice. Od roku 2007 hraje 2. nejvyšší softbalovou ligu v ČR, kterou v roce 2011 vyhrál. V roce 2015 skončil klub na 2. místě ve 2. softballové lize, ženský tým Pasos Pardubice hraje Východočeskou regionální ligu. V roce 2017 vyhrál 2. ligu a postoupil do Extraligy - nejvyšší softballové soutěže v ČR.\n\n\n2005 - titul mistrů ČR smíšených týmů\n\n2011 - Vítěz 2. softballové ligy\n\n2013 - 1. místo v turnaji Lasky Cup\n\n2015 - Vicemistr 2. softballové ligy\n\n2017 - Vítěz 2. softballové ligy a postup do Extraligy - nejvyšší softballové ligy v ČR\n\n2013 - Vítěz turnaje Franc Josef I. CUP\n\nPasos Pardubice jsou častým organizátorem mezinárodních akcí. V roce 2012 pořádal klub Evropský pohár ve slowpitchi, v roce 2013 pořádal Mistrovství Evropy v Co-ED Slowpitchi. V roce 2014 se Pardubice staly společně s Hroši Havlíčkův Brod spolupořadateli 12. Mistrovství Evropy mužů ve softballe.\n\nV roce 2016 se Pasos Pardubice stal pořadatelem Mistrovství Evropy žen do 22 let ve softballe.\n\nV současné době má klub více jak 100 členů a hraje následující soutěže:\n\nMuži A - Extraliga\n\nMuži B - Východočeská liga\n\nJunioři - Otevřená soutěž juniorů\n\nKadeti - 2. liga kadetů\n\nŽáci - 2. liga žáků\n\nŽeny - 3. liga žen\n\nCoachball - 2. liga coachballu\n\nKrtkova aréna je domácí hřiště Pasos Pardubice. Adresa je: Josefa Ressla 2868, Pardubice. V roce 2010 a 2011 bylo byla Krtkova aréna rekonstruována. Hřiště splňuje nyní mezinárodní standardy fastpitche a slowpitche.\n\n"}
{"id": "1180004", "url": "https://cs.wikipedia.org/wiki?curid=1180004", "title": "Adolf Gustav Schneider", "text": "Adolf Gustav Schneider\n\nAdolf Gustav Schneider (1805 Praha – 21. června 1892 Teplice) byl rakouský podnikatel a politik německé národnosti z Čech, během revolučního roku 1848 poslanec Říšského sněmu, od 70. let 19. století majitel uhelných dolů na Teplicku.\n\nNarodil se roku 1805 v Praze v rodině univerzitního profesora. V mládí sledoval vojenskou dráhu. Po sedmnáct let sloužil v armádě. Odešel z ní v hodnosti poručíka a usadil se v Lovosicích. Od prosince 1837 byl poštmistrem v Lovosicích. V roce 1843 napsal pamětní list, vložený do památníku císaře Josefa II. při jeho rekonstrukci. Roku 1849 se uvádí jako Adolf Schneider, c. k. poštmistr v Lovosicích.\n\nPocházel z původně etnicky nevyhraněné rodiny. Jeho otec Karel Sudimír Šnajdr (1766–1831) byl obrozeneckým básníkem, který po roce 1820 začal tvořit v češtině. Adolf Gustav Schneider ale v roce 1848 podporoval účast ve volbách do celoněmeckého Frankfurtského parlamentu. Český dramatik František Turinský tehdy Schneiderovi adresoval výzvu „\"I ty? – Co by řekl tvůj šlechetný otec, kdyby tě viděl zde s takovými úmysly\".“ Německý tisk v roce 1880 uvádí, že Schneider pocházel z \"českého okolí\" (mimochodem v textu výše uvedeného pamětního listu v památníku Josefa II. použil pro jméno města českou variantu \"Lowosice\").\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Lovosice. Tehdy se uváděl coby poštmistr. Na madát rezignoval v říjnu 1848. Místo něj pak v listopadu 1848 na Říšský sněm nastoupil Ferdinand Stamm. Během svého parlamentního působení se jeho přáteli stali Hans Kudlich nebo Franciszek Jan Smolka.\n\nV politickém dění se angažoval i po rozpuštění parlamentu. Zastával funkci starosty Lovosic, a to v letech 1850–1851. Byl prvním starostou po zavedení moderní obecní samosprávy.\n\nPozději vystupovaly do popředí i jeho aktivity podnikatelské. Byl spolumajitelem panství Milešov a v 50. a 60. letech hospodařil i na statku Vrbičany u Lovosic. V roce 1870 získal uhelný důl Ullersdorf (Oldřichov) a Katzendorf (Kocourkov). V nekrologu z roku 1892 je Schneider popisován jako \"nestor majitelů dolů v Čechách\".\n\nStal se čestným občanem města Lovosic. Zemřel v Teplicích v červnu 1892 po dlouhé nemoci ve věku 87 let.\n"}
{"id": "1180011", "url": "https://cs.wikipedia.org/wiki?curid=1180011", "title": "Anatolij Michajlov", "text": "Anatolij Michajlov\n\nAnatolij Michajlov (* 14. září 1936) je bývalý sovětský atlet, překážkář, mistr Evropy v běhu na 110 metrů překážek z roku 1962.\n\nV běhu na 110 metrů překážek na olympiádě v Tokiu v roce 1964 skončil třetí. Startoval celkem třikrát v této disciplíně na evropském šampionátu. V roce 1958 skončil třetí, v roce 1962 zvítězil a v roce 1966 doběhl čtvrtý. Jeho osobní rekord na 110 metrů překážek 13,78 pochází z roku 1964.\n\n"}
{"id": "1180013", "url": "https://cs.wikipedia.org/wiki?curid=1180013", "title": "Martin Lauer", "text": "Martin Lauer\n\nMartin Lauer (2. ledna 1937 Kolín nad Rýnem – 6. října 2019) byl německý atlet, překážkář, mistr Evropy v běhu na 110 metrů překážek z roku 1958.\n\nByl všestranným atletem. Na olympiádě v Melbourne v roce 1956 obsadil čtvrté místo v běhu na 110 metrů překážek a skončil pátý v desetiboji. Na mistrovství Evropy v roce 1958 zvítězil v běhu na 110 metrů překážek. Dne 7. července téhož roku vytvořil světový rekord na této trati časem 13,2 s. Na olympiádě v Římě v roce 1960 byl finišmanem vítězné německé štafety na 4 x 100 metrů, v běhu na 110 metrů překážek doběhl čtvrtý. Krátce po olympiádě dostal otravu krve a musela mu být amputována levá noha. Později se stal sportovním novinářem.\n\n"}
{"id": "1180016", "url": "https://cs.wikipedia.org/wiki?curid=1180016", "title": "Balijština", "text": "Balijština\n\nBalijština je jazyk ze skupiny malajsko-polynéských jazyků, rozšířený na ostrově Bali a přilehlých ostrovech např. na západě Lomboku, severu ostrova Nusa Penida a na východě Jávy. Počet mluvčích dosahoval k roku 2000 výše 3,3 milionů osob. Balijština je odlišná od oficiálního indonéského jazyka Bahasa Indonesia, kterým také hovoří většina mluvčích tohoto jazyka. Na Lomboku je místním obyvatelstvem používán i dialekt.\n"}
{"id": "1180018", "url": "https://cs.wikipedia.org/wiki?curid=1180018", "title": "Manchester United FC (rezerva a akademie)", "text": "Manchester United FC (rezerva a akademie)\n\nManchester United Football Club do 21 let je rezervní tým Manchesteru United. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. V této kategorii smí být maximálně tři hráči z pole a jeden brankář starší 21 let. Své zápasy hraje rezerva na AJ Bell Stadiónu v Manchesteru.\n\nManchester United Football Club do 18 let je akademie Manchesteru United, hrající skupinu A v Premier League do 18 let. Své domácí zápasy hraje v tréninkovém centru Traffordu.\n\n\"Aktuální k datu: 13. únor 2016\"\n\n\n\n"}
{"id": "1180019", "url": "https://cs.wikipedia.org/wiki?curid=1180019", "title": "Šenako", "text": "Šenako\n\nŠenako () je vysokohorská vesnice v kraji Kachetie v Gruzii. Leží na jižním svahu bočního hřbetu Velkého Kavkazu v historické oblasti Tušetie asi 100 km severovýchodně od okresního města Achmeta nedaleko hranice s Dagestánem v Ruské federaci.\n\nŠenako je jednou z několika populárních vesnic ve vysokohorské historické oblasti Tušetie přístupných terénním vozidlem přes průsmyk Abano. Má přímý výhled na horu Diklosmta. Nachází se zde řada domů gruzínské národní architektury a starý kostel Nejsvětější Trojice.\n\n"}
{"id": "1180020", "url": "https://cs.wikipedia.org/wiki?curid=1180020", "title": "Váha vzduchu", "text": "Váha vzduchu\n\nVáha vzduchu je mezi automobilisty rozšířené slangové označení pro snímač množství vzduchu protékajícího do spalovacího motoru se vstřikováním paliva. V motorovém prostoru moderních automobilů tento snímač najdeme obvykle v sacím potrubí za vzduchovým filtrem před škrticí klapkou. Pokud je snímač množství vzduchu navržen tak, že měří přímo hmotnostní průtok vzduchu, označuje se často také jako MAF (Mass Air Flow) senzor.  \n\nPři řízení chodu zážehových a vznětových motorů je nezbytné zajistit správné složení palivové směsi ve všech provozních režimech. Složení palivové směsi charakterizuje poměr hmotností nasávaného vzduchu a paliva. Např. pro zážehové motory spalující benzín se jako optimální udává teoretický směšovací poměr 1 : 14,7 (ke spálení 1 kg benzínu je potřeba 14,7 kg vzduchu - stechiometrický poměr). Skutečný směšovací poměr se od teoretického liší v závislosti na teplotě, otáčkách a zatížení motoru. Zatímco údaje o průtoku paliva jsou dostupné z elektronicky řízených vstřikovacích systémů, pro měření průtoku vzduchu je třeba použít speciálně navržený snímač.\n\nV závislosti na typu motoru se horní hranice hmotnostního průtoku vzduchu v sacím potrubí pohybuje v rozmezí zhruba od 400 do 1 200 kg/h a poměr mezi minimálním průtokem při volnoběhu a maximálním průtokem při plném zatížení motoru může dosahovat hodnot až 1 : 100. Přitom se vyžaduje vysoká přesnost měření s relativní chybou 1 až 2 %, což souvisí s poměrně přísnými požadavky na snižování spotřeby a na plnění emisních norem automobilů. Proud vzduchu v sacím potrubí vykazuje pulzace, které souvisejí s otevíráním sacích ventilů motoru. Tento jev je nejvýraznější při plném zatížení tří- a čtyřválcových motorů, u nichž se nepřekrývají fáze otevírání sacích ventilů v jednotlivých válcích. Perioda těchto pulzací závisí na otáčkách motoru a je řádu jednotek až desítek ms. V sacím potrubí může docházet i k rezonančním efektům, které zesílí pulzace vzduchu do té míry, že se objeví i krátkodobé epizody zpětného proudu. Průtokoměr, který nereaguje na směr proudu vzduchu, v takovém případě vykazuje větší chybu měření.\n\nPrůtokoměry vzduchu využívají několika fyzikálních principů, podle nichž je můžeme rozdělit na snímače udávající průtok objemový nebo hmotnostní. Pokud se měří rychlost proudu vzduchu v sacím potrubí (např. u průtokoměrů vírových nebo ultrazvukových), je výsledkem objemový průtok. Řídicí jednotka však pro dosažení správného směšovacího poměru potřebuje znát hmotnostní průtok vzduchu do motoru. Je proto třeba měřit i teplotu a tlak vzduchu a objemový průtok přepočítávat na průtok hmotnostní. Vyšší přesnosti měření se dosahuje s těmi průtokoměry, které měří hmotnostní průtok přímo, nezávisle na teplotě a tlaku vzduchu (to je případ průtokoměrů tepelných).\n\nVírové průtokoměry začali používat po roce 1980 hlavně japonští výrobci automobilů. Vybaveny jimi byly např. vozy Diamond-Star Motors (bývalý společný podnik Mitsubishi + Chrysler), Toyota, Lexus, BMW a další. Tyto průtokoměry jsou založeny na von Kármánově efektu, kdy za překážkou (např. kuželem) vloženým do proudu tekutiny (vzduchu), se po stranách střídavě odtrhávají víry, které jsou unášeny proudem tekutiny a vytvářejí Kármánovou stezku. Frekvence tvorby těchto vírů je úměrná rychlosti proudění tekutiny, a proto i velikosti objemového průtoku. Ve vhodné vzdálenosti za přepážkou se snímá frekvence vírů. K tomu lze použít optočlen založený na tom, že vzduchové turbulence odklánějí svazek infračerveného záření, který dopadá na fototranzistor. Další možností je ultrazvukový vysílač, který vysílá ultrazvukové záření napříč proudem vzduchu na Kármánově stezce k přijímači na protější stěně potrubí. Přijímač zaznamenává zeslabení ultrazvukového signálu způsobené vzduchovými víry. Výslednou přesnost měření snižují pulzace vzduchu v sacím potrubí a případné znečištění vnitřních ploch průtokoměru.\n\nS ultrazvukovou technikou se lze setkat nejen jako s detektorem ve vírových průtokoměrech, ale i v ultrazvukových průtokoměrech. Pro měření rychlosti proudícího čistého vzduchu je vhodné uspořádání s vyhodnocením doby šíření ultrazvukového signálu. Akustický pulz se pod úhlem α šíří napříč proudícím vzduchem, jednou po proudu, podruhé proti proudu. Doby šíření pulzu se v obou případech navzájem liší a jejich rozdíl Δt je přímo úměrný objemovému průtoku vzduchu. Průtokoměry tohoto typu se používají ve zkušebních stolicích pro měření proudu vzduchu v sacím traktu spalovacích motorů.\n\nPrůtokoměr s otočnou klapkou vyvinula firma Bosch. Označuje se také jako Moving-Vane Airflow (VAF) Sensor a používal se jako součást vstřikovacích systémů Bosch K-, L-Jetronic a Monotronic M3.Proud vzduchu natáčí měřicí klapku proti síle vratné pružiny. Komora s klapkou je konstruována tak, že volný průřez se s rostoucím průtokem a s rostoucím pootočením klapky zvětšuje. Tím se dosáhne požadovaného rozpětí měřených průtoků v poměru 1 : 100. Měřicí klapka je spojena s kompenzační klapkou, která vymezuje proměnný objem V ve slepé části komory. Cílem tohoto uspořádání je tlumení kmitů měřicí klapky související s pulzacemi vzduchu v sání motoru. Obě klapky jsou spojeny s hřídelí, která ovládá jezdec potenciometru a tak se úhel natočení klapky převádí na elektrické napětí. Celý systém lze navrhnout tak, že existuje buď lineární (KE-Jetronic), nebo logaritmická (L-Jetronic) závislost mezi průtokem vzduchu a výstupním signálem průtokoměru. V případě logaritmické charakteristiky to znamená, že citlivost takového snímače je mnohem větší při malém průtoku vzduchu než při průtoku velkém.\n\nS použitím rovnice kontinuity a Bernoulliho rovnice lze pro tento typ průtokoměru odvodit, že hodnota měřeného průtoku formula_1 neodpovídá ani objemovému průtoku formula_2 ani hmotnostnímu průtoku formula_3, ale jejich geometrickému průměru: formula_1 = formula_5 formula_6 formula_7\n\nPo roce 1990 firma Bosch tento typ snímače nahradila hmotnostními průtokoměry, protože starší systém měl tu nevýhodu, že jeho výstup ovlivněný objemovým průtokem vyžadoval korekce na kolísání teploty a tlaku vzduchu.\n\nTepelné průtokoměry vyhodnocují energetickou rovnováhu při sdílení tepla mezi elektricky vyhřívaným topným elementem (tenký drát nebo rezistor ve formě tenké vrstvy) a proudícím vzduchem. Přitom lze měřit buď ochlazování topného tělesa, nebo změny v rozložení teplotního pole v proudícím vzduchu. V obou případech je měření nezávislé na hustotě vzduchu, která je funkcí tlaku a teploty vzduchu, a výsledkem měření je proto hmotnostní průtok vzduchu. Tyto průtokoměry neobsahují žádné pohyblivé části.\n\nTenký platinový drát Ø 0,7 mm v proudu vzduchu je vyhříván elektrickým proudem na konstantní teplotu, která se volí asi o 100 °C vyšší než teplota proudu vzduchu. Změny průtoku vzduchu mění i teplotu vyhřívaného drátu. Aby se teplota udržovala na konstantní hodnotě, musí se odpovídajícím způsobem měnit i topný elektrický proud. Změny elektrického proudu jsou velmi citlivou, i když nelineární, mírou proudu vzduchu v sacím potrubí. Tento průtokoměr je schopen reagovat velmi rychle na změny průtoku vzduchu s odezvou řádu ms, nerozlišuje však směr proudícího vzduchu.Průtokoměru je náchylný na znečistění vyhřívaného drátku, které pak snižuje přesnost měření. Drátek se proto po každém vypnutí motoru automaticky vyhřeje elektrickým proudem po dobu zhruba 1 s na teplotu asi 1 000 °C. Tím se nečistoty spálí, odpaří se, a povrch drátku se tak udržuje čistý. Usazování nečistot se brání také tenkým posklením měřicího drátku. Takové průtokoměry vyrábí např. firma DENSO. \n\nTento průtokoměr se označuje také jako diferenční tepelný průtokoměr nebo HFM (Hot Film Mass) senzor. Vyhřívaný tenký drátek lze nahradit rezistorem ve formě vrstvy na podložce. Vrstvy lze vytvářet tlustovrstevnou nebo tenkovrstevnou technologií, tedy pomocí sítotisku nebo vakuovým napařováním či naprašováním. Topný element se vyhřívá elektricky na teplou asi o 120 až 180 °C vyšší než je teplota nasávaného vzduchu. Po obou stranách (proti proudu a po proudu vzduchu) topného elementu jsou umístěny teplotní snímače, které při nulovém průtoku vzduchu zaznamenávají totožné teploty T a T. Pohybující se vzduch rozložení teplot změní, oba snímače vykazují rozdílné teploty a jejich rozdíl ΔT = T - T je úměrný hmotnostnímu průtoku vzduchu. Na rozdíl od průtokoměru s vyhřívaným drátkem není v tomto případě topný proud výstupním signálem. I když i zde je závislost mezi ΔT a průtokem vzduchu nelineární, má tento systém jednu podstatnou přednost: rozlišuje směr proudění vzduchu a přispívá tím k vyšší přesnosti a spolehlivosti vstupních údajů pro řídicí jednotku motoru. Požadovaná rychlost reakce na velkou změnu průtoku vzduchu musí být nižší než 15 ms. Velká změna průtoku znamená např. vzrůst 10 kg/h → 310 kg/h, což odpovídá otevření klapky sání při akceleraci určitého typu vozu. Na substrát v bezprostřední blízkosti teplotních snímačů lze umístit hybridní obvody s vyhodnocovací elektronikou a miniaturizovat tak celý průtokoměr. Topný element s teplotními snímači se nevkládá do hlavního proudu vzduchu pouzdra průtokoměru, ale do paralelní obtokové větve menšího průřezu. Obtokový kanál lze tvarovat tak, aby se omezil dopad případných nečistot na citlivé měřicí prvky. Průtokoměr s vyhřívanou vrstvou proto nevyžaduje opakované čistění krátkým ohřevem zavedené v případě vyhřívaného drátku. Významnými výrobci průtokoměrů tohoto typu jsou firmy Bosch a Pierburg.\n"}
{"id": "1180027", "url": "https://cs.wikipedia.org/wiki?curid=1180027", "title": "Stejnopohlavní manželství v Německu", "text": "Stejnopohlavní manželství v Německu\n\nStejnopohlavní manželství je v Německu legální od 1. října 2017. Návrh příslušného zákona přijaly spolkový sněm (\"Bundestag\") 30. června 2017 a spolková rada (\"Bundesrat\") 7. července. 20. července jej podepsal německý prezident Frank-Walter Steinmeier. 28. července 2017 byl publikován v promulgační listině. Zákon nabyl účinnosti prvním dnem třetího měsíce následujícím po publikaci, tj. 1. říjen 2017.\n\nPředtím mohly homosexuální páry od r. 2001 do r. 2017 uzavírat registrované životní partnerství (\"Eingetragene Lebenspartnerschaft\"), které jim garantovalo téměř veškerá práva a povinnosti plynoucí z manželství.\n\n\"Zákon o registrovaném partnerství\" z r. 2001 byl kompromisem mezi zastánci stejnopohlavního manželství a konzervativci ze dvou předních konzervativních stran, jejichž představa o interpretaci manželství nepřipouštěla jeho zpřístupnění párům stejného pohlaví. Zákon párům žijícím v partnerství garantuje určitou část práv a povinností plynoucích manželským párům různého pohlaví. Sepsán byl poslancem Volkerem Beckem za Svaz 90/Zelené a schválen spolkovou vládou složenou převážně z ministrů za Zelené a Sociální demokracii. Spolkový sněm jej schválil v listopadu 2000 s podporou vládnoucích stran a odporem opozičních stran CDU/CSU a FDP a postoupil prezidentovi Johannesovi Rauovi, který jej 16. února 2001 podepsal. Zákon nabyl účinnosti 1. srpna 2001.\n\n17. července 2002 dostalo registrované partnerství podporu i ze strany Spolkového ústavního soudu. Soud se jednoznačně shodl na tom, že proces vedoucí k implementaci tohoto zákona byl ústavní. Osmičlenný soudní senát dále rozhodl v poměru hlasů 4:3, že i podstata registrovaného partnerství odpovídá Ústavě Spolkové republiky Německo, a že by mělo garantovat párům žijícím v něm stejná práva a povinnosti vycházející z manželství. (Původní verze zákona neobsahovala ustanovení týkající se osvojování dětí a pozůstalostních důchodů s odvoláním se na \"zvláštní ochranu\", kterou ústava přiznává manželství a rodině. Soud poznamenal, že zvláštnost ochrany nespočívá v jejím množství, nýbrž charakteru, kdežto ochrana registrovaného partnerství v uvážení spolkového sněmu.)\n\n12. října 2004 byl spolkovým sněmem přijat \"Zákon o revizi občanského práva\" ( \"Gesetz zur Überarbeitung des Lebenspartnerschatsrechts\"), který rozšířil zákon o registrovaném partnerství o možnost osvojení dítěte partnera a o jednodušší uspořádání o rozvodu a výživném, nicméně bez daňových výhod pro manžele. Účinnosti nabyl 1. ledna 2005.\n\nV červenci 2008 vyhověl Spolkový ústavní soud požadavku trans osoby nadále setrvat v manželství, v němž žila se svojí manželkou více než 50 let, a to i přes úředně změněné pohlaví z muže na ženu. Zákonodárný sbor dostal jeden rok na to, aby provedl patřičné změny v zákonech zabývajících se aspekty změn pohlaví.\n\n22. října 2009 rozhodl ústavní soud ve prospěch muže, který spolu se svým registrovaným partnerem dostal od zaměstnavatele nižší důchodové benefity s odkazem na to, že nežije v manželství, a to tak že má nárok na rovné zacházení v těchto aspektech. Rozsudek, který by se mohl na první pohled jevit tak, že řeší výhradně důchodové záležitosti, však řeší spíše veškerá práva a povinnosti aplikovaná na manželské páry.\n\n25. října 2009 byl zrušen vládní program nové koalice Křesťanskodemokratické unie a Svobodné demokratické strany. Součástí jeho stanov bylo, že registrované (homosexuální) páry a manželské (heterosexuální) páry nemají být v nerovném postavení, a že by se měl do právního řádu implementovat rozsudek Ústavního soudu z 22. října 2009. Toto však netýkalo aspektů osvojování.\n\n17. srpna 2010 rozhodl Spolkový ústavní soud, že by měli mít pozůstalí partneři stejný systém výpočtu dědické daně jako mají pozůstalí manželé. Sazba dědické daně se předtím pohybovala v rozmezí od 7-30 % z pozůstalosti pro poz. manžele a 17-50 % pro poz. partnery.\n\n18. února 2013 posílil Spolkový ústavní soud adopční práva osob žijících v registrovaném partnerství, a to tak že umožnil přisvojení jak biologického, tak i adoptovaného dítěte druhého z partnerů. Nicméně vláda toto rozhodnutí nedoručila parlamentu včas, čímž se přijetí nových adopčních zákonů, které měly platit už od června 2013, opozdilo. Soud vyměřil parlamentu na provedení patřičných změn v zákonech lhůtu do 30. června 2014.\n\n6. června 2013 rozhodl Spolkový ústavní soud tak, že by mělo mít registrované partnerství stejný režim společného zdanění, který má manželství. Parlament daňové zákony změnil s retroaktivitou do jednoho měsíce.\n\nZatímco třetí vládní kabinet Angely Merkelové povolovala přisvojení osvojeného dítěte partnera v červnu 2014, jak požadoval rozsudek Spolkového ústavního soudu z r. 2013, tak sám soud už tehdy očekával, že se přímo zlegalizuje společná adopce dětí registrovanými páry stejného pohlaví, k čemuž však z procedurálních důvodů nedošlo.\n\nV červnu 2014 přijala vláda navržený zákon o postupné adopci (adopci adoptovaného dítěte partnera) s diskusí o tom, zda rovnou zcela nezlegalizovat společnou adopci dětí homosexuálními páry, která už de facto přípustná je. Komise spolkového sněmu se tím tehdy zabývala. 22. června spolkový sněm zamítl návrh novely zákona zcela legalizující adopci dětí homosexuálními páry předložený stranou Zelených. Jiný návrh novely zákona zrovnoprávňující registrované páry v daňové oblasti přijal jednomyslně spolkový sněm, čímž zcela splnil státní povinnosti plynoucí z rozsudku Spolkového ústavního soudu z června 2013.\n\nV říjnu 2015 přijal spolkový sněm několik vládních návrhů různě modifikujících zákon o registrovaném partnerství. Ten měl sice dát registrovanému partnerství stejná práva jako má manželství v několika oblastech, nicméně nejednalo se o nijak relevantní změny. Návrh přijal spolkový sněm v listopadu.\n\nPoté, co se stejnopohlavní manželství stane účinným, nebude možné již uzavírat žádná nová registrovaná partnerství. Stávající partnerství se zpětně rušit nebudou a půjde je na vlastní žádost nechat měnit na manželství.\n\nZákon o registrovaném partnerství je v Německu účinný od 1. srpna 2001. Do října 2004 do něj vstoupilo celkem 5 000 párů. V r. 2007 toto číslo stouplo na 15 000, přičemž dvě třetiny tvořily páry mužské, a zbylou třetinu páry ženské. V r. 2010 toto číslo stouplo na 23 000. 9. května 2011 počet uzavřených partnerství vzrostl na 68 268.\n\nKoncem roku 2016 bylo v Německu uzavřeno 44 000 registrovaných partnerství. Téměř 25 000 (56,8 %) bylo mužských a 19 000 (43,2 %) ženských.\n\n30. září 2017 bylo oznámeno, že se prvním homosexuálním párem, který uzavře v Německu sňatek podle nového zákona stanou dva státní úředníci Karl Kreile, 59 let, a Bodo Mende, 60 let. Svatební obřad se měl uskutečnit 1. října 2017 v berlínském Rotes Rathaus. Oba muži spolu žili 38 let. Jejich manželství bylo přesn podle plánu uzavřeno v den účinnosti zákona o stejnopohlavním manželství, tj. 1. říjen 2017, v berlínském Rotes Rathaus. Ten samý den proběhly další svatební obřady homosexuálních párů vstupujících do manželství.\n\nHlavní vládnoucí strana CDU/CSU byla historicky proti legalizaci stejnopohlavního manželství. Svaz 90/Zelení, Sociální demokracie a Die Linke jej podporují a prosazovaly jeho přijetí. Svobodná demokratická strana (FDP) rovněž podporuje manželství osob stejného pohlaví, nicméně v letech 2009-2013 hlasovala proti němu z důvodu odmítání ze strany koaliční CDU/CSU. Podobně se zachovala SPD během vládní koalice s CDU/CSU v letech 2013-2017. Všechny ostatní strany se usnesly na tom, že se stejnopohlavní manželství stane podmínkou pro vstup do koalice s CDU/CSU po zářijových volbách.\n\nOpoziční strana Zelení předložila první návrh zákona legalizujícího stejnopohlavní manželství v červnu 2009. V březnu 2010 oznámil Senát města Berlín svůj záměr předložit návrh zákona o rovném manželství ve spolkové radě zastupující jednotlivé spolkové země. Podle vyjádření Senátu by tento zákon byl nejvíce kompatibilní s rozsudkem Spolkového ústavního soudu o tom, že se stejnopohlavními páry musí být zacházeno stejně jako s páry různopohlavními. Spolková rada návrh zamítla v září 2010. Pro přijetí zákona hlasovali pouze Berlín, Braniborsko, Brémy a Severní Porýní-Vestfálsko, zbylých \"12 zemí\" hlasovalo proti.\n\nV červnu 2011 se Senát města Hamburk krátce po komunálních volbách, kdy CDU ztratila mandát, rovněž odhodlal k předložení návrhu zákona o manželství osob stejného pohlaví ve spolkové radě.\n\n28. června 2012 byl ve spolkovém sněmu odmítnut návrh zákona o stejnopohlavním manželství předložený stranou Zelených v poměru hlasů 309:260, se 12 zdrženími se. Návrh byl odůvodněn snahou o zrovnoprávnění homosexuálních párů v daňových a adopčních aspektech. Členové vládnoucí koalice CDU/CSU a FDP hlasovali proti přijetí, zatímco opoziční Sociálnědemokratická strana Německa, Zelení a Die Linke pro.\n\n22. března 2013 přijala spolková rada návrh 5 zemí, který by zpřístupnil manželství i párům stejného pohlaví. Ten pak byl následně postoupen spolkovému sněmu, kde jej však vládnoucí koalice stejná jako v předchozím roce zamítla.\n\n22. září 2013 se konaly federální volby, jejichž účelem bylo sestavit novou vládní koalici. Nový spolkový sněm, který zahájil svojí činnost k 22. říjnu, se opět skládal z relativní většiny stran podporujících LGBT práva (SPD, Die Linke a Zelení). Die Linke okamžitě předložila návrh zákona o manželství osob stejného pohlaví, nicméně SPD se nakonec rozhodla jej nepodpořit z důvodu rizika nesouladu v rámci nového sestavení vlády. Přestože součástí předvolební kampaně SPD byla snaha o 100 % zrovnoprávnění LGBT minority, tak výsledný vládní kompromis mezi CDU, CSU a SPD její stanovisko ohledně LGBT práv přehodnotil.\n\n25. září 2015 hlasovala spolková rada pro přijetí zákona o stejnopohlavním manželství předloženém 9 zeměmi. Zákon se dostal do spolkového sněmu, kde jej měly zamítnout vládnoucí strany.\n\n16. prosince 2015 zablokovaly vládnoucí strany CDU/CSU a SPD pokus strany Zelených předložit návrh o stejnopohlavním manželství Komisi pro právní záležitosti.\n\n14. srpna 2016 byli v berlínském Marienkirche dvěma protestantskými pastory oddáni dva homosexuální muži navzdory tomu, že německé zákony sňatky osob stejného pohlaví neuznávají. Jednalo se o první církevní homosexuální sňatek uzavřený v kostele.\n\nV březnu 2017 oznámila SPD, že začne vyvíjet tlak na Křesťanskodemokratickou unii, aby zlegalizovala stejnopohlavní manželství s ohledem na většinovou podporu z řad veřejnosti. Předseda SPD ve Spolkovém sněmu Thomas Oppermann řekl, že jeho strana zpracuje svůj vlastní návrh takového zákona, a že se nepřipojí k neúspěšným návrhům Zelených, Die Linke a dalších opozičních stran ve Spolkové radě. 20. června 2017 zamítnul Spolkový ústavní soud žádost Zelených přikázat parlamentní komisi zpracovat a předložit zákonodárcům návrh zákona o stejnopohlavním manželstvím na poslední schůzi současného parlamentu.\n\n17. června 2017 se Zelení usnesli na tom, že po podzimních volbách nevstoupí do vládní koalice s žádnou stranou, která nemá ve svém programu legalizaci stejnopohlavního manželství. 24. června doporučil předseda Svobodné demokratické strany (FDP) Christian Linder se usnést na podobném konsensu. Následující den učinila SPD stejné rozhodnutí.\n\n27. června 2017 odpověděla na tiskové konferenci v Berlíně spolková kancléřka Angela Merkelová na otázku stejnopohlavního manželství tak, že by každý poslanec ve spolkovém sněmu měl o něm hlasovat podle svého nejlepšího svědomí. Díky tomuto jejímu prohlášení lze očekávat, že by se legalizaci stejnopohlavních sňatků v Německu mohla otevřít cesta. Následující den začalo několik politiků volat po hlasování ještě do konce týdne před letními prázdninami. Předseda SPD Martin Schulz slíbil, že se jeho strana zasadí o co nejrychlejší hlasování. Ten samý den obě unijní strany potvrdily, že jejich poslanci smí hlasovat podle vlastního uvážení, ačkoli odmítaly hlasování o stejnopohlavním manželství před podzimními volbami. 28. června se Komise pro právní záležitosti usnesla na hlasování ještě před prázdninami. V ní se SPD, Zelení a Die Linke spojily proti CDU/CSU. Zelení a Die Linke stáhly své vlastní návrhy, zatímco komise poslala k hlasování do spolkového sněmu návrh již přijatý spolkovou radou v r. 2015.\n\n30. června 2017 spolkový sněm debatoval a drtivou většinou přijal návrh v poměru hlasů 393:226 se 4 zdrženími se. Angela Merkelová, díky jejímuž obratu se hlasování uskutečnilo, hlasovala proti stejnopohlavním sňatkům se slovy: \"Doufám, že dnešní hlasování bude šířit respekt mezi jednotlivými názory a také větší sociální soudržnost a mír.\" 7. července přijala návrh spolková rada bez hlasování, protože nebyly vzneseny požadavky na smírčí zasedání (německy:\"Vermittlungsausschuss\"). 20. července 2017 byl návrh podepsán prezidentem Frankem-Walterem Steinmeierem. Pokud jej ještě nezablokuje úspěšná ústavní žaloba, stane se účinným pravděpodobně prvním dnem třetího měsíce následujícím po publikaci, tj. 1. říjen 2017. Stejnopohlavní páry začaly využít účinnosti nového zákona hned ten den. První svatba se odehrála v Berlíně.\n\nNěkolik právních expertů, včetně poslanců a spolkového ministra Thomase de Maizièra a předsedy klubu CDU/CSU Volkera Kaudera, zkoumá, zda návrh neodporuje ústavnímu právu, konkrétně pak článku 6(1) základního zákona Spolkové republiky Německo, který garantuje \"manželství a rodině\" \"zvláštní státní ochranu\".Bývalý prezident Spolkového ústavního soudu Hans-Jürgen Papier tvrdí, že stejnopohlavní manželství odporuje předchozím definicím manželství potvrzených soudem, a že je tudíž nezbytná změna ústavy. Pro přijetí takové změny je zapotřebí minimálně dvoutřetinové většiny obou komor parlamentu.Tuto tezi naopak rozporuje mnoho politiků, včetně spolkového ministra spravedlnosti Heiko Maase, podle něhož článek 6(1) nijak nedefinuje manželství, a tudíž ani nevylučuje jeho odlišný výklad v zákonech nižší právní síly.\n\nPo přijetí zákona se bavorská vláda a Alternativa pro Německo (AfD) rozhodly zvážit možnost ústavní žaloby (německy: \"abstrakte Normenkontrolle\"). Nicméně kompetence Alternativy pro Německo k takovým právním úkonům jsou omezené, neboť není součástí spolkové vlády, zemské vlády, a neplní nutnost minimálně čtvrtiny poslanců ve spolkovém sněmu. I v posledních dnech do účinnosti nové legislativy tvrdila bavorská vláda, že nevylučuje možnost ústavní žaloby, ačkoli jsou vyhlídky na její úspěšnost nízké.\n\nV září 2018 skoro rok po nabytí účinnosti zákona o stejnopohlavním manželství se Alternativa pro Německo (AfD) rozhodla zahájit sběr podpisů pod petici za zrušení sňatků pro páry stejného pohlaví. K té pak proběhlo 11. října ve spolkovém sněmu veřejné slyšení, na němž byl požadavek jasně odmítnut. S návrhem na zrušení příslušné legislativy nesouhlasily všechny zbylé politické strany, koaliční i opoziční. Poslanci Zelených a CDU/CSU místo toho dokonce pogratulovali 10 tisícům homosexuálních párů, které za jediný rok využily možnosti uzavřít manželství, a návrh AfD označili za \"špatný\" a \"nedemokratický\" a ubohý politický trik, jímž zatěžovali svobodnou společnost (\"ein billiger Wahlkamp auf Kosten der freien Gesellschaft\"), či dokonce za \"neslýchaný\" (\"stinkfaul\").\n\nV září 2018 prezentovala AfD v zemském sněmu německé spolkové země Šlesvicko-Holštýnsko petici požadující žalobu proti zákonu o stejnopohlavním manžleství na půdě spolkového ústavního soudu. Všechny politické strany jí odmítly, protože se drtivá většina právních expertů shoduje, že stejnopohlavní manželství není v jakémkoli rozporu se základním zákonem.\n\nOd října do konce prosince 2017 uzavřelo v Berlíně manželství 680 homosexuálních párů. Z nich bylo 180 oddáno na Temelhof-Schöneberg, 100 na Charlottenburg-Wilmersdorf a 97 na Friedrichschain-Kreuzberg, zatímco zbytek využil přilehlé berlínské lokality. Během těchto tří měsíců činily homosexuální páry 18,4 % všech, kteří uzavřeli v Berlíně manželství.\n\nVe Stuttgartu bylo od října do prosince 2017 uzavřeno 168 stejnopohlavních manželství, přičemž většinu tvořily ty, které si měnily status registrovaného partnerství na manželství.\n\nV Mannheimu bylo od října 2017 do února 2018 uzavřeno 135 stejnopohlavních manželství. 16 z nich byly změny registrovaných partnerství na manželství. Ve Freiburgu im Breisgau byl počet homosexuálních párů uzavírajících manželství 46.\n\nDo konce března 2018 bylo v Berlíně uzavřeno více, než 1000 stejnopohlavních manželství (čtyři přilehlé lokality nebyly zahrnuty do statistiky, takže údaje nejsou kompletní). V Hambruku jich bylo 900, v Kolíně nad Rýnem 644, v Mnichově 477, ve Frankfurtu nad Mohanem 216, V Düsseldorfu 192, v Dortmundu 180 a v Hannoveru 158. Most of these were conversions from partnerships.\n\nKoncem září 2018 rok po legalizaci stejnopohlavního manželství uzavřelo v Německu sňatek více, než 10 tisíc homosexuálních párů, z toho dvě třetiny činily změnu z registrovaného partnerství.\n\nVýzkum z prosince 2006 provedený Angus-Reid Global Monitorem zabývajícím se názory veřejnosti na ekonomické, politické a sociální otázky v rámci členských zemí EU zařadil Německo mezi sedm zemí s většinovou 52 % podporou stejnopohlavního manželství. Německá podpora rovného manželství se pohybuje na průměrem EU 44 %.\n\nV lednu 2013 shledal výzkum od YouGov, že 66 % Němců podporuje stejnopohlavní manželství, zatímco 24 % je proti a 10 % nemá ucelený názor. Podpora homoparentální adopce byla 59 %, 31 % bylo proti a 11 % nemělo ucelený názor.\n\nVýzkum z února 2013 došel k závěru, že 74 % Němců podporuje stejnopohlavní manželství, zatímco 23 % je proti. Podpora byla vysoká jak u voličů Zelených a SPD, tak i u voličů a podporovatelů kancléřky Angely Merkelové a vládnoucí CDU, kde téměř dvě třetiny byly pro.\n\nStatistika od Ipsos z května 2013 shledala, že 67 % respondentů podporuje stejnopohlavní manželství, zatímco 12 % je pro jinou formu právního uznání stejnopohlavního soužití.\n\nPodle šetření francouzského institutu Ifop z května 2013 74 % Němců podporuje sňatky osob stejného pohlaví a homoparentální adopce.\n\nPodle statistiky od TNS Emnid z října 2013 70 % respondentů podporuje rovnost mezi registrovaným partnerstvím a manželstvím.\n\nDle výsledků statistiky YouGov z května 2015 podporuje stejnopohlavní manželství 65 % Němců (podle volebních preferencí: 57 % voličů CDU, 79 % voličů SPD, 68 % voličů Die Linke a 94 % voličů Zelených). Zbylých 28 % bylo proti a 7 % nemělo vyhraněný názor. Podpora napříč věkovými skupinami je nejvyšší 75 % mezi respondenty mezi 18-24 lety, zatímco u osob 55 let a výše klesá na 60 %, 64 % podpora je u katolíků a 63 % u protestantů. Podpora adopce homosexuálními páry je 57 %, zatímco 35 % je proti a zbylých 8 % nemá jasný názor.\n\nPodle Eurobarometru 2015 souhlasí 66 % Němců s legalizací stejnopohlavního manželství napříč celou Evropou, 29 % je proti.\n\nJiný výzkum z května 2015 od TNS Emnid shledává 64 % podporu stejnopohlavního manželství (dle preferencí: 63 % voličů CDU/CSU, 77 % voličů SPD, 63 % voličů FDP, 62 % voličů Die Linke, 89 % voličů Svazu 90/Zelených a 14 % voličů AfD pro Německo. Dalších 31 % je proti a 8 % nemá vyhraněný názor.\n\nStatistika z června 2015 ukázala 65 % podporu stejnopohlavního manželství (dle preferencí: 58 % voličů CDU, 75 % voličů SPD, 72 % voličů Die Linke, 79 % voličů Zelených, 65 % voličů FDP a 42 % voličů AfD).\n\nV lednu 2017 indikovala studie Německé federální anti-diskriminační agentury (\"Germany's Federal Anti-Discrimination Agency\") že 83 % Němců podporuje stejnopohlavní manželství.\n\nVýzkum z června 2017 ukázal, že 73 % Němců podporuje stejnopohlavní manželství, z nich 95 % bylo voličů Zelených, 82 % voličů SPD, 81 % voličů Die Linke, 64 % voličů CDU, 63 % FDP a 55 % AfD.\n\n\n"}
{"id": "1180028", "url": "https://cs.wikipedia.org/wiki?curid=1180028", "title": "Richard Horna", "text": "Richard Horna\n\nRichard Horna (24. března 1892 Praha – 17. července 1953 Lázně Bělohrad) byl český právník a právní historik, profesor československých právních dějin a děkan na Právnické fakultě Univerzity Komenského v Bratislavě.\n\nNarodil se v rodině strojvůdce Antonína Horny (1858–??) a matky Marie, rozené Wosibauerové (1868–??). Byl nejstarší ze tří sourozenců (měl dvě sestry). Studoval práva na Karlo-Ferdinandově univerzitě v Praze, kde byl v roce 1915 promován doktorem práv.\n\nPo vzniku Československa se stal knihovníkem ministerstva školství, zároveň ale pracoval na své habilitaci v oboru československých právních dějin, ke které došlo v roce 1921. Na pražské právnické fakultě pak přednášel jak dějiny veřejného a soukromého práva ve střední Evropě, tak dějiny práva na území Republiky československé, ale už o rok později byl jmenován mimořádným a v roce 1929 řádným profesorem na právnické fakultě Univerzity Komenského v Bratislavě. Vedl semináře obou těchto základních historickoprávních oborů, později po stabilizaci poměrů již zajišťoval výuku jen československých právních dějin. Také zde v letech 1932–1933 a 1937–1938 působil ve funkci děkana fakulty a byl např. členem Šafaříkovy učené společnosti nebo Slovanského ústavu. Po vzniku samostatného Slovenska se ale musel vrátit do Prahy a až do uzavření českých vysokých škol ke konci roku 1939 přednášel na české technice a na Vysoké škole obchodní.\n\nVědecky se věnoval převážně ústavním a správním dějinám Slovenska a vedlejších českých zemí, Moravy a Slezska. K těmto tématům publikoval řadu článků a samostatných prací, např. \"K dějinám moravských úředníků\" (I. 1922, II. 1923), \"Návrh zemského zřízení pro Krnovsko z r. 1673\" (1922), \"Několik kapitol z dějin údělných knížat na Moravě\" (1926), \"Bratislavská městská knížka přísah\" (1928), \"Monsterproces s čarodějnicemi v Šamoríně koncem XVII. století\" (1934) nebo \"Pranýře na Slovensku\" (1937). Napsal ale také třeba díla o dějinách bratislavské univerzity nebo z oblasti vinařství: \"O bratislavském vinařství\" (1935) či \"Výčepnické právo vinohradníků\" (1941).\n\n"}
{"id": "1180030", "url": "https://cs.wikipedia.org/wiki?curid=1180030", "title": "Adaptivní vlastnost", "text": "Adaptivní vlastnost\n\nAdaptivní nebo účelná vlastnost v evoluční biologii znamená vlastnost organismu, která je důsledkem působení evolučních mechanismů. V pravém slova smyslu jde tedy spíš o účelovost, než účelnost, protože přirozený výběr nesleduje žádný cíl, je to prosté tvarování organismů působením vnějších vlivů. Adaptivní vlastnost může být i například naučený reflex – tedy výsledek makroevoluce. Souhrn všech adaptivních vlastností bývá někdy označován jako adaptivní charakteristika.\n"}
{"id": "1180033", "url": "https://cs.wikipedia.org/wiki?curid=1180033", "title": "Karol Plank", "text": "Karol Plank\n\nKarol Plank (6. listopadu 1927 Bratislava – 17. května 1997) byl slovenský právník, profesor občanského práva a děkan Právnické fakulty Univerzity Komenského, později také soudce a předseda Nejvyššího soudu Slovenské republiky.\n\nAbsolvoval gymnázium v Bratislavě a Právnickou fakultu Univerzity Komenského. Na fakultě už zůstal, od roku 1950 zde působil jako asistent na katedře občanského práva pod vedením profesora Lubyho. O devět let později se habilitoval, v letech 1963–1970 působil jako vedoucí katedry občanského a rodinného práva a v roce 1966 byl jmenován profesorem občanského práva. Jezdil přednášet i na právnickou fakultu UPJŠ v Košicích a od roku 1964 do roku 1966 byl také děkanem Právnické fakulty Univerzity Komenského. Jeho vědecký záběr byl široký, věnoval se dědickému, manželskému majetkovému, družstevnímu, vlastnickému i závazkovému právu. Napsal pět monografií a desítky článků do odborných časopisů, zpracovával též komentáře k zákonům. V praxi působil jako soudce z lidu a rozhodce obchodní komory v Praze.\nKvůli svým postojům v období pražského jara už ale nemohl za normalizace zastávat žádné funkce a dlouho nesměl ani publikovat. Ke změně došlo spolu s událostmi sametové revoluce, v roce 1991 získal vědeckou hodnost doktora věd a rok před tím stal se předsedou Nejvyššího soudu Slovenské republiky. Podílel se také na přípravě slovenské ústavy a spolu s profesorem Knappem byli pověřeni vypracováním osnovy nového československého občanského zákoníku. Po rozpadu federace byl hlavním autorem prvního návrhu slovenského občanského zákoníku.\n\nPrezident Slovenské republiky mu udělil 1. ledna 2006 Pribinův kříž I. třídy \"in memoriam\" za významné zásluhy o hospodářský a sociální rozvoj Slovenské republiky v oblasti tvorby a aplikace nového právního řádu Slovenské republiky.\n\n"}
{"id": "1180034", "url": "https://cs.wikipedia.org/wiki?curid=1180034", "title": "Ceawlin", "text": "Ceawlin\n\nCeawlin (též Ceaulin nebo Caelin, † asi 593) byl anglosaský král Wessexu z rodu Cerdikovců (asi v letech 560–592; pro toto období je termín Wessex ahistorický; ve skutečnosti byl králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo).\n\nCeawlin měl být synem krále Cynrika a vnukem krále Cerdika, kterého \"Anglosaská kronika\" představuje jako vůdce první skupiny Sasů, která přišla na území, které se později stalo Wessexem. Ceawlin žil v posledním období anglosaské expanze, přičemž v době jeho smrti již pouze malá část jižní Anglie zůstávala v rukou britských Keltů.\n\nChronologie Ceawlinova života je vysoce nejistá. Historická přesnost a datování mnoha událostí popisovaných v pozdější \"Anglosaské kronice\" je zpochybňována a trvání jeho vlády je různě uváděno jako sedmileté, sedmnáctileté nebo dvaatřicetileté. \"Anglosaská kronika\" zaznamenává několik Ceawlinových bitev mezi roky 556 a 592, včetně prvního záznamu o bitvě mezi různými skupinami Anglosasů, a naznačuje, že Wessex pod Ceawlinovou vládou získal značné území, jehož část měla být později ztracena ve prospěch jiných anglosaských království. Ceawlin je rovněž zmíněn jako jeden z nositelů titulu „\"bretwalda\"“ (titulu použitého v \"Anglosaské kronice\" pro sedm nebo osm anglosaských vládců, kteří získali nadvládu nad jižní Británií), a to přesto, že skutečný rozsah Ceawlinovy teritoriální kontroly není znám.\n\nCeawlin měl zemřít v roce 593, poté, co byl sesazen rok předtím, a to pravděpodobně svým nástupcem, králem Ceolem. Z několika různých zdrojů víme, že měl mít dva syny, Cuthu a Cuthwina, ale rodokmeny, z nichž tyto informace čerpáme, jsou nespolehlivé.\n\nPro historii pořímského období v Británii máme pouze chabé prameny, které jsou navíc předmětem množství zásadních neshod mezi historiky. Zdá se však, že nájezdy na Británii v 5. století, které podnikaly kmeny z kontinentální Evropy, přerostly v migraci. Čerství přistěhovalci zahrnovali Angly, Sasy, Juty a Frísy. Příslušníci těchto kmenů zabrali území na východě a jihu Anglie, ale zhruba ke konci 5. století vítězství britských Keltů v bitvě u Mount Badon zastavilo anglosaský postup na padesát let. Avšak kolem roku 550 začali britští Keltové znovu ztrácet půdu pod nohama a zdá se, že během 25 let měli vetřelci ve svých rukou téměř celou jižní Anglii.\n\nMír následující po bitvě u Mount Badon je částečně dosvědčen sv. Gildou, britsko-keltským mnichem, kterým napsal De Excidio et Conquestu Britanniae (\"O zničení a dobytí Británie\") během poloviny 6. století. Tato esej je polemikou odsuzující činy jeho současníků a Gilda uvádí málo jmen a dat. Nicméně zřejmě konstatuje, že mír trval od roku jeho narození až po dobu, kdy psal. Dalším hlavním pramenem, který popisuje toto období, je \"Anglosaská kronika\", a ta ve svém zápisu k roku 827 přináší seznam králů, kteří nesli titul „bretwalda“, neboli „vládce Británie“. Tento seznam má mezeru na začátku 6. století, což souhlasí s Gildovou verzí událostí.\n\nCeawlinova vláda patří do období anglosaské expanze na konci 6. století. Přestože existují mnohé nezodpovězené otázky ohledně chronologie a aktivit raných vládců Wessexu, je jasné, že Ceawlin byl klíčovou postavou konečného anglosaského dobytí jižní Británie.\n\nDva hlavní písemné prameny pro ranou historii Západních Sasů jsou \"Anglosaská kronika\" a \"Západosaský genealogický královský seznam\". \"Anglosaská kronika\" je souborem letopisů, které byly sestaveny kolem roku 890 během vlády wessexského krále Alfréda Velikého. Zaznamenávají dřívější látku ze starších zápisů, které byly shromážděny z původních letopisů, které se již nezachovaly, jakož i ze ság, které mohly být předávány ústně. \"Anglosaská kronika\" klade příchod budoucích „Západních Sasů“ do Británie do roku 495, kdy Cerdic a jeho syn (vnuk?) Cynric přistáli u \"Cerdices ora\", neboli \"Cerdikova pobřeží\". Téměř dvacet letopisů popisujících Cerdikova tažení a tažení jeho potomků se objevuje rozptýleno v následujících sto letech zápisů v \"Anglosaské kronice\". Přestože tyto letopisy poskytují většinu toho, co je známo o Ceawlinovi, historicita mnoha zápisů je nejistá.\n\n\"Západosaský genealogický královský seznam\" je seznam vládců Wessexu včetně délky jejich vlády. Dochoval se v několika verzích včetně té, která je předmluvou verze [B] rukopisu \"Anglosaské kroniky\". Stejně jako \"Anglosaská kronika\" byl sestaven během vlády Alfréda Velikého a oba dva, jak \"kronika\", tak \"seznam\" byly ovlivněny přáním svých pisatelů použít jedinou linii rodokmenu sledující rodinný původ  králů Wessexu přes Cerdika ke Gewisovi, potomku Ódina a mýtickému předku Západních Sasů. Výsledek sloužil politickým účelům pisatele a je pro historiky zaplevelen rozporuplnými tvrzeními.\n\nTato rozporuplná tvrzení mohou být jasně vidět při kalkulaci dat odlišnými metodami z různých zdrojů. První událost v historii Wessexu a datum, které může být považováno za dostatečně jisté, je pokřtění krále Cynegilse, ke kterému došlo ke konci 30. let 6. století, možná nejpozději v roce 640. \"Anglosaská kronika\" datuje Cerdikův příchod do roku 495, ale když k tomu přidáme délky panování, jak jsou uvedeny v \"Západosaském genealogickém královském seznamu\", vede to k závěru, že Cerdikova vláda by měla začít roku 532, což je rozdíl 37 let. Ani s rokem 495, ani s rokem 532 nelze zacházet jako se spolehlivým. Navíc pozdější rok se opírá o předpoklad, že \"Západosaský genealogický královský seznam\" je správný v uvádění králů Wessexu v jejich posloupnosti jednoho po druhém, aniž by nějaký král byl opomenut a aniž by existovali spoluvlády dvou králů, a je založen na předpokladu, že délky panování jsou uvedeny správně. Žádný z těchto předpokladů nemůže být brán jako jistý.\n\nPrameny jsou nedůsledné ohledně délky Ceawlinovy vlády. \"Anglosaská kronika\" uvádí 32 let, od roku 560 do roku 592, ale \"Západosaský genealogický královský seznam\" v tom nesouhlasí: jeho různé verze udávají sedm nebo sedmnáct let. Nedávná podrobná studie \"Západosaského genealogického královského seznamu\" datuje příchod Západních Sasů do Anglie do roku 538, dává přednost sedmiletému Ceawlinovu panování jako nejpravděpodobnějšímu a navrhuje léta 581–588. Prameny se shodují v tom, že Ceawlin je synem krále Cynrika, a zpravidla ho jmenují jako otce prince Cuthwina. Jedna nesrovnalost tu ale je: zápis k roku 685 ve verzi [A] \"Anglosaské kroniky\" připisuje Ceawlinovi syna, prince Cuthu, ale v zápise k roku 855 té samé verze rukopisu je Cutha zanesen jako syn prince Cuthwina. Cutha je také zmíněn jako Ceawlinův bratr verzích [E] a [F] \"Anglosaské kroniky\", a to v zápisech k letům 571 a 568.\n\nOtázka, zda Ceawlin je potomkem Cerdika, je předmětem diskuze. Podmnožiny různých variant západosaských rodokmenů působí dojmem odlišných skupin, z nichž Ceawlinova linie byla jednou z několika. Některé problémy v rodokmenech králů Wessexu mohly vzniknout kvůli snahám začlenit Ceawlinovu linii do ostatních rodokmenů, neboť pro Západní Sasy byla velmi důležitá možnost vysledovat své předky zpátky k Cerdikovi. Dalším důvodem k pochybnostem o literární podstatě těchto raných rodokmenů je etymologie jmen několika raných členů dynastie, které se nezdají být germánské, jak bychom čekali u jmen vůdců zjevně anglosaské dynastie. Ceawlinovo jméno je jedním ze jmen, která nemají přesvědčivou anglosaskou etymologii, a zdá se mnohem pravděpodobněji být domorodého keltobriského původu.\n\nNejstarší prameny nepoužívají termín „Západní Sasové“. Podle díla Historia ecclesiastica gentis Anglorum (\"Církevní dějiny národa Anglů\") napsaného Bedou Ctihodným je tento termín zaměnitelný s termínem Gewisové, znamenající potomky mýtického Gewise. Termín „Západní Sasové“ se objevuje teprve ke konci 7. století, po panování krále Cædwally.\n\nNakonec království Wessex zabralo jihozápad Anglie, ale počáteční etapy jeho expanze nejsou ze zdrojů zřejmé. Cerdikovo přistání, ať už by mělo být datováno jakkoliv, mělo proběhnout, zdá se, poblíž ostrova Wight a letopisy zaznamenávají jeho dobytí v roce 530. Podle \"Anglosaské kroniky\" v roce 534 Cerdic zemřel a jeho syn Cynric nastoupil na trůn. \"Anglosaská kronika\" dodává, že „dali ostrov Wight svým synovcům, Stufovi a Wihtgarovi“. Tyto záznamy doslova protiřečí Bedovi Ctihodnému, který uvádí, že ostrov Wight byl osídlen Juty, nikoliv Sasy, čemuž archeologické důkazy do jisté míry odpovídají.\n\nNavazující záznamy v \"Anglosaské kronice\" přinášejí podrobnosti některých bitev, jimiž Západní Sasové vybojovali své království. Ceawlinova tažení nejsou umisťována u pobřeží. Mají rozsah podél údolí Temže a dále, od současného hrabství Surrey na východě až po ústí řeky Severn na západě. Ceawlin je jasnou součástí západosaské expanze, ale historii válečných tažení tohoto období je těžké porozumět. Data v následujících částech jsou uvedená podle \"Anglosaské kroniky\", ačkoliv jsou dnes považována za příliš raná, jak zmíněno výše.\n\nPrvní záznam o bitvě, která byla vybojována Ceawlinem, se váže k roku 556, kdy on a jeho otec Cynric bojovali proti domorodým britským Keltům u \"Beran byrg\" nebo \"Beranburh\", neboli „\"Berovy pevnosti\"“, nyní ztotožněné s Barbury Castle, hradištěm z doby železné v současném hrabství Wiltshire, nedaleko Swindonu. V té době měl být králem Wessexu Cynric.\n\nPrvní bitvu, ve které Ceawlin bojoval již jako král, datuje \"Anglosaská kronika\" do roku 568, kdy on a Cutha bojovali s králem Kentu Æthelberhtem. Zápis říká „Toho roku Ceawlin a Cutha bojovali proti Æthelberhtovi a zahnali ho do Kentu; a zabili dva „\"ealdormany\"“, Oslafa a Cnebbu, na \"Wibbandunu\". Místo, kde se nacházel \"Wibbandun\", což lze přeložit jako „\"Wibbova hora“\", nebylo s určitostí identifikováno; jeden čas byl za \"Wibbandun\" považován Wimbledon, ale dnes se to nepovažuje za správné. Tato bitva je pozoruhodná jako první zaznamenaný konflikt mezi dvěma skupinami nájezdníků: předchozí bitvy zaznamenané v \"Anglosaské kronice\" jsou mezi Anglosasy a domorodými britskými Kelty.\n\nV anglosaské historii existuje mnoho příkladů společné vlády dvou králů a toto může být další příklad: není jasné, jaký byl Cuthův vztah ke králi Ceawlinovi, ale zcela určitě je možné, že byl také králem. Zápis k roku 577 (níže uvedený) je dalším možným argumentem pro tuto možnost.\n\nZápis k roku 571 říká: „Toho roku bojoval Cuthwulf proti Britonům u \"Bedcanfordu\" a obsadil čtyři osady: Limbury a Aylesbury, Benson a Eynsham; a ve stejném roce skonal.“ Cuthwulfův vztah ke králi Ceawlinovi je neznámý, ale aliterace obvyklá u anglosaských královských rodin nabízí možnost, že Cuthwulf byl členem západosaské královské linie. Samo místo bitvy není identifikováno. Uvažovalo se, že jde o Bedford, ale to, co je nám známo o rané historii jmen Bedfordu, to nepotvrzuje. Tato bitva je zajímavá a překvapivá tím, že oblast tak daleko na východě by měla stále ještě být v keltobritských rukou takto pozdě: existují dostatečné archeologické důkazy o rané přítomnosti Sasů a Anglů v oblasti Midlands a historici všeobecně interpretují dílo sv. Gildy \"O zničení a dobytí Británie\" coby naznačující, že britští Keltové ztratili kontrolu nad touto oblastí do poloviny 6. století. Jedním možným vysvětlením je, že tento letopis zaznamenává znovudobytí území, které bylo ztraceno ve prospěch britských Keltů v taženích, která skončila bitvou u Mount Badon.\n\nLetopis k roku 577 říká „Toho roku Cuthwine a Ceawlin bojovali proti Britům a zabili tři krále, jménem Coinmail a Condidan a Farinmail, na místě zvaném \"Dyrham\", a obsadili tři města: Gloucester a Cirencester a Bath.“ Tento zápis je vše, co je známo o těchto keltobritských králích; jejich jména jsou zapsána v archaické podobě, je tedy velmi pravděpodobné, že tento letopis čerpá z mnohem staršího psaného pramenu. Bitva sama byla dlouho považována za klíčový moment saského postupu, neboť tím, že Západní Sasové dosáhli Bristolského zálivu, ztratili britští Keltové na západ od řeky Severn pozemní spojnici se svými soukmenovci na poloostrově na jih od Bristolského zálivu. Wessex téměř určitě ztratil toto území ve prospěch mercijského krále Pendy v roce 628, kdy \"Anglosaská kronika\" zaznamenává, že „Cynegils a Cwichelm bojovali proti Pendovi u Cirencesteru a potom dospěli k dohodě.“\n\nJe možné, že když Ceawlin a Cuthwine obsadili město Bath, nalezli tam v určitém rozsahu stále fungující římské lázně. Velšský mnich a historik z 9. století, Nennius, zmiňuje „Horké jezero“ v zemi Hwicce, která se rozprostírala podél řeky Severn, a dodává „Je obehnáno zdí, vytvořené z cihel a kamene, a lidé se tam mohou kdykoliv koupat, a každý člověk může mít druh koupele, jaký se mu zlíbí. Když chce, bude to studená koupel; a když chce horkou koupel, bude horká“. Beda Ctihodný rovněž popisuje horké koupele v geografické předmluvě k \"Církevním dějinám národa Anglů\" termíny velmi podobnými těm Nenniovým.\n\nWansdyke, raně středověký obranný zemní val, se táhne jižně od Bristolu až k Marlborough v současném hrabství Wiltshire a míjí v nevelké vzdálenosti Bath. Byl pravděpodobně postaven v 5. nebo 6. století, možná králem Ceawlinem.\n\nCeawlinovo poslední zaznamenané vítězství se váže k roku 584. Tento zápis říká „Toho roku Ceawlin a Cutha bojovali proti Britonům u místa, jež se jmenuje \"Fethan leag\", a Cutha byl zabit, a Ceawlin obsadil mnoho měst a pobral bezpočet válečné kořisti, a ve hněvu se obrátil nazpět na své vlastní [území].“ Les nazývaný \"Fethelée\" je zmíněn v dokumentu ze 12. století, který se vztahuje k vesnici Stoke Lyne v současném hrabství Oxfordshire; v současnosti se domníváme, že bitva u \"Fethan leag\" se musela udát právě v této oblasti.\n\nVěta „ve hněvu se obrátil nazpět na své vlastní [území]“ pravděpodobně naznačuje, že tento letopis čerpá z nějaké ságy, jako ostatně možná všechny letopisy z období raného Wessexu. Formulace této věty je používána jako argument, že Ceawlin možná v této bitvě nezvítězil a že se kronikář rozhodl nezaznamenat její výsledek zcela přesně, neboť král obvykle nepřichází domů „ve hněvu“ po obsazení „mnoha měst“ a získání „bezpočtu válečné kořisti“. Ceawlinova hegemonie nad jižní Británií touto bitvou možná skončila.\n\nNorthumbrijský mnich a kronikář Beda Ctihodný napsal své dílo nazvané \"Církevní dějiny národa Anglů\" kolem roku 731. Toto dílo nebylo primárně sekulární historií, ale Beda Ctihodný podává hodně informací o historii Anglosasů, včetně seznamu raně historických sedmi velekrálů, kteří, jak on říká, drželi „imperium“ nad ostatními království na jih od řeky Humber. Bedovo slovo „imperium“ lze překládat jako „hegemonie“. Beda Ctihodný jmenuje Ceawlina jako druhého velekrále na tomto seznamu, ačkoliv jeho jméno hláskuje jako „Caelin“ a dodává, že „byl znám mezi svými lidmi jako Ceaulin“. Beda Ctihodný rovněž jasně říká, že Ceawlin nebyl křesťan, a zmiňuje až krále Kentu Æthelberhta jako „prvního, který vstoupil do království nebeského“.\n\n\"Anglosaská kronika\" opakuje ve svém zápisu k roku 827 Bedův seznam, přidává krále Wessexu Egberta a rovněž zmiňuje, že tito velekrálové byli známi jako \"bretwalda\", neboli „\"vládce Británie\"“. Mnoho odborné pozornosti bylo věnováno významu slova \"bretwalda\". Bývá popisován jako termín „chvalořečnické poezie“, ale také jako důkaz naznačující jednoznačnou funkci vojenského vůdcovství.\n\nBeda Ctihodný říká, že tito velekrálové vykonávali své pravomoci „na jih od řeky Humber“, ale rozsah jejich moci, přinejmenším u ranějších \"bretwaldů\", byl pravděpodobně  menší, než toto vymezení. V Ceawlinově případu je těžké rozsah jeho moci určit přesně, ale to, že Beda Ctihodný zahrnul Ceawlina do seznamu velekrálů, kteří drželi „imperium“, a seznam bitev, které jsou zaznamenány jako Ceawlinem vyhrané, ukazuje na energického a úspěšného vůdce, který ze své základny v údolí horního toku řeky Temže ovládal většinu okolních území a po určitou dobu měl hegemonii i nad jižními britskými Kelty. Navzdory Ceawlinovým vojenským úspěchům nebylo možné jím dobyté severní oblasti vždy udržet: Mercie obsadila většinu údolí horního toku řeky Temže a severovýchodní města vybojovaná v roce 571 byla mezi územími, která byla následně poté v různých dobách pod vládou Kentu a Mercie.\n\nBedovo pojetí moci těchto hegemonů však musí být viděno jako produkt názorů až 8. století. Když byly psány \"Církevní dějiny národa Anglů\", ovládal Anglii na jih od řeky Humber mercijský král Æthelbald a Bedův názor na předchozí krále byl nesporně ovlivněn stavem Anglie v této době. U ranějších \"bretwaldů\" jako Ælle a Ceawlin musí být v Bedově popisu trochu anachronismu. Je rovněž možné, že Beda Ctihodný měl pouze na mysli moc nad anglosaskými královstvími, nikoliv nad domorodými britskými Kelty.\n\nCeawlin je druhým velekrálem na Bedově seznamu. Všichni následující \"bretwaldové\" následovali více nebo méně postupně po sobě, avšak mezi prvním \"bretwaldou\", králem Sussexu Ællem, a Ceawlinem je dlouhá pauza, možná až 50 let. Nepřerušená řada nadvlády pozdějších \"bretwaldů\" bývá používána jako argument, že data z Ceawlinovy doby souhlasí s pozdějšími záznamy v \"Anglosaské kronice\" s rozumnou přesností. Podle této analýzy následující \"bretwalda\", král Kentu Æthelberht, musel již být dominantním králem v době, kdy mu psal papež Řehoř Veliký v roce 601, neboť Řehoř by nepsal žádnému bezvýznamnému králi. Podle \"Anglosaské kroniky\" Ceawlin porazil Æthelberhta v roce 568. Æthelberhtova životní data jsou diskutabilní, ale současní historici se shodují, že jeho vláda nezačala před rokem 580. Rok 568 pro bitvu u \"Wibbandunu\" je považován za nepravděpodobný vzhledem k tvrzením v různých verzích \"Západosaského genealogického královského seznamu\", že Ceawlinova vláda trvala buď sedm, nebo sedmnáct let. Jestliže tuto bitvu zařadíme poblíž roku 590, tedy dříve než se Æthelberht etabloval coby mocný král, potom navazující letopisy vztahující se k Ceawlinově porážce a smrti by mohly být docela opodstatněně  blízko správnému datu. V každém případě je nepravděpodobné, aby se bitva s Æthelberhtem udála více než pouhých několik let před nebo po roku 590. Na druhou stranu pauza mezi Ællem a Ceawlinem je brána jako podpůrný důkaz pro zprávu z Gildová díla \"O zničení a dobytí Británie\" o míru trvajícím generaci nebo více po keltobritském vítězství u Mount Badon.\n\nKrál Kentu Æthelberht následuje Ceawlina na seznamu \"bretwaldů\", ale doby jejich panování se mohou poněkud překrývat: současná hodnocení kladou pravděpodobnou dobu vlády krále Ceawlina do let 581–588 a Æthelberhtův nástup na trůn řadí blíže roku 589, ale tyto analýzy nejsou ničím víc než pouhými vědeckými domněnkami. Ceawlinův ústup ze slávy, patrně zapříčiněný Ceolem, byl příležitostí pro Æthelberhtův vzestup na výsluní; Æthelberht byl velmi pravděpodobně dominantním anglosaským králem do roku 597. Æthelberhtův vzestup se mohl udát již dříve: letopis k roku 584, i kdyby zaznamenával vítězství, by byl posledním Ceawlinovým vítězstvím v \"Anglosaské kronice\" a ono období poté by mohlo být obdobím  Æthelberhtova vzestupu a Ceawlinova úpadku.\n\nKrál Ceawlin ztratil trůn Wessexu v roce 592. Letopis k tomuto roku mimo jiné říká: „Toho roku došlo k velkému vraždění ve Woden's Barrow, a Ceawlin byl vyhnán.“ Woden's Barrow je neolitická mohyla a místo je nyní zvané Adam's Grave (\"Adamův hrob\"), u Alton Priors v současném hrabství Wiltshire. Zápis neudává žádné podrobnosti o Ceawlinově protivníku. Středověky kronikář William z Malmesbury, píšící kolem roku 1120, říká, že to byli „Anglové a Britové, kteří se spolu spikli“. Anebo to mohl být Ceawlinův synovec Ceol, o němž se předpokládá, že se stal následujícím králem Wessexu, vládnoucím podle \"Západosaského genealogického královského seznamu\" šest let. Podle \"Anglosaské kroniky\" zemřel Ceawlin následujícího roku. Příslušná část letopisu říká: „Toho roku Ceawlin a Cwichelm a Cryda zemřeli.“ O Cwichelmovi a Crydovi není nic víc známo, ačkoliv mohli být členy královské dynastie Wessexu – jejich jména odpovídají aliteračnímu vzoru obvyklému u královských rodů té doby.\n\nPodle \"Západosaského genealogického královského seznamu\" byl Ceol synem Cuthy, který byl synem krále Cynrika; a jeho bratr Ceolwulf panoval dalších 17 let po něm. Je možné, že v době Ceawlinovy smrti došlo k určité fragmentaci vlády mezi Západními Sasy: králové Ceol a Ceolwulf měli mít svou mocenskou základnu v současném hrabství Wiltshire, oproti předchozí mocenské základně v údolí na horním toku Temže. Tento rozkol mohl rovněž přispět k Æthelberhtově schopnosti dopracovat se dominantního postavení v jižní Anglii. Avšak z vojenského hlediska zůstali Západní Sasové vlivní: \"Anglosaská kronika\" a Beda Ctihodný zaznamenávají pokračující vojenskou aktivitu proti královstvím Essex a Sussex během dvaceti nebo třiceti let od Ceawlinovy smrti.\n\n\n"}
{"id": "1180035", "url": "https://cs.wikipedia.org/wiki?curid=1180035", "title": "Davis Cup 2016", "text": "Davis Cup 2016\n\nDavis Cup 2016, oficiálně se jménem sponzora Davis Cup by BNP Paribas 2016, představoval 105. ročník nejdůležitější týmové soutěže mužů v tenise, které se účastnilo 135 národních družstev. Obhájcem titulu byl tým Velké Británie, která v předchozím ročníku získala salátovou mísu po 79 letech, což znamenalo rekordní interval mezi dvěma tituly.\n\nLos soutěže proběhl 23. září 2015 v chilské metropoli Santiagu na pravidelném každoročním zasedání shromáždění Mezinárodní tenisové federace. Na tomto zasedání došlo 25. září k rozhodnutí, na jehož základě byl od sezony 2016 v pátém rozhodujícím setu zaveden tiebreak pro všechny zápasy, namísto tradičního modelu, v němž bylo třeba k zisku sady rozdílu dvou gamů. Cílem bylo omezení velmi dlouhých utkání. Davis Cup se tak připojil k US Open, jenž jako jediný z grandslamů uplatňoval toto pojetí.\n\nVítězem se poprvé v historii stala Argentina, která v záhřebském finále zdolala Chorvatsko 3:2 na zápasy a uspěla tak na pátý pokus, po čtyřech finálových porážkách z minulosti.\n\nPrvním hracím termínem byl víkend od 4. do 6. března. Poté, co se 28. března 2015 Kosovo stalo padesátým členem evropské tenisové federace, bylo v prosinci téhož roku potvrzeno, že se Davis Cup 2016 stane prvním ročníkem, do něhož kosovská reprezentace nastoupila, a to v rámci třetí skupiny euroafrické zóny.\n\nPolsko hrálo světovou skupinu poprvé v historii. Na úvod v Gdaňsku podlehlo Argentině 2:3 na zápasy. Česká republika se v této fázi soutěže popatnácté, a poprvé od roku 2005, utkala s Německem, které vyhrálo poslední čtyři vzájemná utkání. Češi zdolali německý tým naposledy předtím v roce 1974 a drželi pasivní zápasovou bilanci 4:10. Z Hannoveru si však odvezli výhru 3:2 na zápasy.\n\nNový rekord Davis Cupu vytvořil nehrající kapitán ruského týmu Šamil Tarpiščev v úvodním kole první skupiny euroafrické zóny. Rusko v něm porazilo Švédsko 5:0 na zápasy, což pro Tarpiščeva znamenalo 55. vítězný mezistátní duel v roli nehrajícího kapitána. Překonal tak 54 výher Neala Frasera, který 24 let vedl australské družstvo. Tarpiščev k týmu nastoupil v prvním kole světové skupiny ročníku 1997 proti Jihoafrické republice a na lavičce sovětského družstva působil již v sedmdesátých letech 20. století.\n\nKypřan Marcos Baghdatis také v březnu překonal daviscupový rekord Švéda Björna Borga v sérii nejvyššího počtu singlových výher bez přerušení. Ve třetí skupině euroafrické zóny, hrané v Tallinnu, čtyřmi vítězstvími prodloužil šňůru neporazitelnosti na 36 zápasů. Borg držel rekord 35 let s počtem 33 výher z dvouhry. Poslední kdo Baghdatise v soutěži porazil byl gruzínský hráč Irakli Labadze v ročníku 2003. Od svého debutu v roce 2000 ztratil Kypřan jen tři singly a celková bilance činila 47–3. Borg dosáhl během kariéry poměr z dvouhry 37–3 na 21 mezistátních zápasů.\nV závěru listopadu 2016 hostilo Chorvatsko v záhřebském finálovém duelu Argentinu, která držela předchozí aktivní bilanci výher 3–0. Chorvaté se po sobotní čtyřhře ujali vedení 2:1 na zápasy a v otevíracím nedělním singlu obou jedniček vedl Chorvat Marin Čilić nad Juanem Martínem del Potrem již 2–0 na sety. Zbylou sadu se mu však získat nepodařilo a po téměř pětihodiném dramatu odešel poražen 2–3 na sety. V závěrečné dvouhře již dominovala argentinská dvojka Federico Delbonis, který proti Ivu Karlovićovi neztratil ani sadu. Po prohraných finále z let 1981, 2006, 2008 a 2011 tak Argentina poprvé vybojovala salátovou mísu pro šampiony soutěže.\n\nBaráž o Světovou skupinu představovala osm mezistátních utkání mezi postupujícími družstvy z 1. skupin regionálních zón a poraženými týmy v prvním kole Světové skupiny. Vítězové si zajistili účast ve Světové skupině 2017. Poražení sestoupili do 1. skupin tří regionálních zón následujícího ročníku. Duely proběhly mezi 16. až 18. zářím 2016.\n\nNasazené týmy obdržely volný los do druhého kola.\n\nTřetí skupina se koná mezi 11. až 16. červencem 2016 v bolivijském La Pazu na otevřených antukových dvorcích.\n\nNasazené týmy obdržely volný los do druhého kola.\n\nTřetí skupina se konala mezi 11. až 16. červencem 2016 v íránské metropoli Teheránu na otevřených antukových dvorcích.\n\nČtvrtá skupina se konala mezi 13. až 16. červencem 2016 v jordánské metropoli Ammánu na otevřených antukových dvorcích.\n\nNasazené týmy obdržely volný los do druhého kola.\n\nTřetí skupina se konala mezi 2. až 5. březnem 2016 v estonské metropoli Tallinnu na krytých dvorcích s tvrdým povrchem.\nBlok A\n\nBlok B\n\nBlok C\n\nBlok D\n\n\n' a ' postoupily do 2. skupiny euroafrické zóny 2017\n\nTřetí skupina se koná mezi 13. až 16. červencem 2016 v madagascarské metropoli Antananarivu na otevřených antukových dvorcích.\n\n"}
{"id": "1180037", "url": "https://cs.wikipedia.org/wiki?curid=1180037", "title": "Teritoriální obrana Bosny a Hercegoviny", "text": "Teritoriální obrana Bosny a Hercegoviny\n\nTeritoriální obrana Bosny a Hercegoviny (srbochorvatsky Teritorijalna odbrana Bosne i Hercegovine/Територијална одбрана Босне и Херцеговине) byla ozbrojený sbor Bosny a Hercegoviny v rámci Socialistické federativní republiky Jugoslávie. Stala se také základem pro vznik Armády Republiky Bosny a Hercegoviny na počátku války v 90. letech 20. století. \n\nTeritoriální obrana BiH byla zřízena v 60. letech 20. století jako rezervní složka Jugoslávské lidové armády pro případ zahraniční intervence. Přímou inspirací pro vznik těchto republikových armád byl vpád zemí Varšavské smlouvy v Československu roku 1968. V lednu 1969 byl zřízen i hlavní štáb lidové obrany Bosny a Hercegoviny. Tím tak vznikla i oficiálně republiková teritoriální obrana. Do roku 1975 do ní bylo zapojeno 141 tisíc lidí. V dobách největší slávy v ní působilo 317 tisíc lidí (méně než 10 % obyvatel republiky). Tato skutečnost byla dána jednak faktorem, že Bosna a Hercegovina měla strategický význam (byla dobře bránitelná díky hornatému terénu a nejdále od jugoslávských hranic), jednak obavami jugoslávského vedení z možného sovětského útoku. Vzhledem k tomu, že vydržování těchto ozbrojených sil bylo poměrně nákladné (na všechny republikové a oblastní teritoriální obrany se vydávalo okolo 1 % jugoslávského hrubého domácího projektu) a jugoslávské hospodářství procházelo v 80. letech 20. století hlubokou hospodářskou krizí, po Titově smrti došlo k redukci početních stavů teritoriální obrany. \n\nVe snaze reagovat na ideologická rizika a případné vzpoury obyvatelstva, jako tomu bylo například roku 1981 v Kosovu, do teritoriální obrany byla znovu uvedena pozice politického komisaře. \n\nBosenskohercegovská teritoriální obrana, na rozdíl od slovinské, byla jen velmi slabě vybavená; většinu těžké techniky měla k dispozici pravidelná armáda. Teritoriální obrana měla v případě napadení organizovat odpor na konkrétních místech, většinou partyzánským způsobem boje a pouze za pomoci pěšího vojska. Technika, kterou měla na konci 80. let k dispozici, byla většinou zastaralá. V roce 1988 byly početní stavy Teritoriální obrany BiH sníženy o 2/3, přičemž v roce 1991 v ní zůstalo zapojeno jen 86 362 lidí. Bosna a Hercegovina byla pro potřeby TO rozdělena na 9 regionů a každý z nich pak na 12 oblastí.\n\nDne 8. dubna 1992 byla v souvislosti s přerůstáním politické krize a vypuknutím války v Bosně a Hercegovině reorganizována; vedení teritoriální obrany bylo nově podřízeno Předsednictvu BiH, nikoli Jugoslávské lidové armádě jako dříve. V té době měla republiková teritoriální obrana k dispozici cca 75 000 lidí. Při vypuknutí konfliktu však vojáci Jugoslávské lidové armády zajistili většinu skladů munice, čímž získali oproti slabě vyzbrojené teritoriální obraně značnou výhodu. V polovině roku 1992 se z ní stala Armáda Republiky Bosny a Hercegoviny. Kromě původní teritoriální obrany byly do nové armády začleněny také paravojenské jednotky muslimských (Patriotska liga, Zelene beretke) a chorvatských obránců, které samovolně vznikaly od roku 1991.\n"}
{"id": "1180042", "url": "https://cs.wikipedia.org/wiki?curid=1180042", "title": "Davis Cup 2016 – Světová skupina", "text": "Davis Cup 2016 – Světová skupina\n\nSvětová skupina 2016 představovala nejvyšší úroveň Davis Cupu – elitní šestnáctičlennou skupinu, z níž vzešel celkový vítěz 105. ročníku soutěže. Účastníci čtvrtfinále si zajistili setrvání v této skupině pro následující ročník. Na týmy, které prohrály v úvodním kole, čekala baráže o udržení pro rok 2017.\n\nObhájcem salátové mísy byl tým Velké Británie, která v gentském finále předešlého ročníku porazila Belgii 3:1 na zápasy. Získala tak jubilejní desátý titul a první od roku 1936, což znamenalo nejdelší interval mezi dvěma trofejemi v historii soutěže. \n\nPolsko hrálo světovou skupinu poprvé od jejího zavedení v roce 1981. V úvodním kole prohrálo s Argentinou 2:3 na zápasy.\n\nV závěru listopadu 2016 hostilo Chorvatsko v záhřebském finálovém duelu Argentinu, která držela předchozí aktivní bilanci výher 3–0. Chorvaté se po sobotní čtyřhře ujali vedení 2:1 na zápasy a v otevíracím nedělním singlu obou jedniček vedl Chorvat Marin Čilić nad Juanem Martínem del Potrem již 2–0 na sety. Zbylou sadu se mu však získat nepodařilo a po téměř pětihodiném dramatu odešel poražen 2–3 na sety. V závěrečné dvouhře již dominovala argentinská dvojka Federico Delbonis, který proti Ivu Karlovićovi neztratil ani sadu. Po prohraných finále z let 1981, 2006, 2008 a 2011 tak Argentina poprvé vybojovala salátovou mísu pro šampiony soutěže. Teprve potřetí od zavedení světové skupiny v roce 1981 dokázalo družstvo ve finále otočit nepříznivý stav 1:2 na zápasy. V hale pro 15 tisíc diváků pak nehrající kapitán vítězů, Daniel Orsanic, komentoval triumf slovy: „\"Musím tomu věřit, snili jsme o tom tolikrát, ale teď jsme to dokázali. Tenis je u nás tradiční sport a zasloužili jsme si to. Je to nejkrásnější okamžik mého života a je ctí být součástí tohoto týmu.\"“ \n"}
{"id": "1180050", "url": "https://cs.wikipedia.org/wiki?curid=1180050", "title": "Liga MX", "text": "Liga MX\n\nLiga MX je nejvyšší mexická fotbalová liga, v současnosti je sponzorována firmou BBVA Bancomer. Soutěž byla založena 17. října 1943. V soutěži hraje 18 týmů. Nejvíce ligových titulů získal Club América, celkem 12 k roku 2016.\n\nNásledujících 18 týmů se proti sobě utká v sezoně 2017/18:\n\"(Aktuální do Apertura 2019)\"\n"}
{"id": "1180051", "url": "https://cs.wikipedia.org/wiki?curid=1180051", "title": "Milan Malý (fotbalista)", "text": "Milan Malý (fotbalista)\n\nMilan Malý (* 26. srpna 1953) je bývalý český fotbalista, útočník.\n\nV československé lize hrál za TŽ Třinec. Nastoupil ve 12 ligových utkáních. Gól v lize nedal.\n\n\n"}
{"id": "1180052", "url": "https://cs.wikipedia.org/wiki?curid=1180052", "title": "Antonín Bárta", "text": "Antonín Bárta\n\nAntonín Bárta (* 13. září 1945) je bývalý český fotbalista, záložník.\n\nV československé lize hrál za SONP Kladno. Dal 1 ligový gól.\n\n\n"}
{"id": "1180054", "url": "https://cs.wikipedia.org/wiki?curid=1180054", "title": "Miroslav Landa", "text": "Miroslav Landa\n\nMiroslav Landa (* 25. června 1935) je bývalý český fotbalový brankář.\n\nV československé lize hrál za Slavii Praha. Gól nedal.\n\n\n"}
{"id": "1180059", "url": "https://cs.wikipedia.org/wiki?curid=1180059", "title": "Untitled unmastered", "text": "Untitled unmastered\n\nUntitled unmastered (stylizováno jako untitled unmastered.) je kompilační EP amerického rappera Kendricka Lamara. EP, obsahující dříve nezveřejněná dema z doby nahrávání alba \"To Pimp a Butterfly\", bylo nahráno u Top Dawg Entertainment a Aftermath Entertainment, a překvapivě vydáno 4. března 2016. EP je, jako předchozí album, obohaceno prvky žánrů funk a free jazz.\n\nBěhem interview s redaktory webu Grammy.com Lamar uvedl, že jeho „untitled“ píseň, kterou předvedl na konci vystoupení na 58. předávání cen Grammy v roce 2016, pochází z kolekce nezveřejněných písní, které se z různých důvodů nepodařilo vydat na albu \"To Pimp a Butterfly\" (2015). Již dříve vystoupil v prosinci 2016 v TV show The Colbert Report s „untitled“ písní, jež na tomto albu je nazvaná „untitled 03 | 05.28.2013.“ a v lednu 2016 vystoupil s „untitled 2“ v show The Tonight Show starring Jimmy Fallon, tato píseň nyní nese název „untitled 08 | 09.06.2014.“\n\nPo určitých náznacích možnosti vydat kompilaci nezveřejněných písní a pomoci od basketbalisty LeBrona Jamese, který přes Twitter vyzval šéfa labelu TDE, aby vydal Lamarovy nezveřejěnné písně co nejdříve, se kompilační EP poprvé objevilo 3. března 2016 na Spotify, jako plánovaný release bez data vydání. EP poté bylo nečekaně a bez předešlé propagace vydáno 4. března 2016 na iTunes Store. Posléze bylo dáno ke streamingu na Spotify a další placené hudební služby.\n\nDle spoluprezidenta labelu TDE Terrence „Punche“ Hendersona bylo inspirací názvu i obalu alba, který tvoří jen prostá jedna barva bez další grafiky, album zpěváka Prince \"The Black Album\" z roku 1987.\n\nV The Guardian album označili za plné free jazzu, funku, politicky ožehavých témat a experimentálního zvuku, což se vše objevilo již na albu \"To Pimp a Butterfly\" (2015). Sedm z osmi písní bylo nahráno v letech 2013 a 2014, přičemž skladba číslo sedm, byla upravována i v roce 2016.\n\nTematicky se písně na EP věnují stejným tématům jako na albu \"To Pimp a Butterfly\" – politice, duchovnu, afroamerické historii, společensko-politickým tématům atd. „Untitled 02“ je píseň o víře, Bohu a darech od Boha. Tato píseň také poprvé obsahuje nápěv „Pimp pimp!... Hooray“, který se poté na EP několikrát opakuje, čímž písně propojuje. V písni „Untitled 03“ Lamar využívá etnické skupiny, aby na nich ukázal univerzalitu snů a tužeb. Anna Wise se v písni několikrát ptá „What did the ___ say?“ a do mezery vkládá různé názvy ras, aby Lamar v odpovědi uvedl kladné i záporné charakteristiky jednotlivých ras v USA.\n\nKrátká píseň „Untitled 04“ nese poselství na podporu vzdělávání a posílení sebejistoty. Text k písni „Untitled 05“ se věnuje společensko-ekonomické situaci minorit v USA. V písni „Untitled 06“ se Lamar snaží udělat dojem na ženu, která se mu líbí, ale sám se užírá pochybami o svých schopnostech. „Untitled 07“ tvoří tři jednotlivé části, ve kterých útočí na své soupeře. Celá píseň končí ve studiu, kde Lamar s ostatními umělci improvizuje. Poslední píseň „Untitled 08“ (neoficiálně známá také jako „Blue Faces“) pojednává o marnosti a beznaději vyplývající z existenciálních strastí. Přesto je v závěru alba nastíněna jistá naděje do budoucna.\n\nV první týden prodeje se v USA prodalo 142 084 kusů projektu (177 509 ks po započítání streamů), EP tím debutovalo na první příčce žebříčku Billboard 200.\n\nDo žebříčku Billboard Hot 100 se po vydání dostaly dvě písně, a to „Untitled 02 l 06.23.2014“ (79. příčka) a „Untitled 07 l 2014 - 2016“ (90. příčka).\n\nNa internetovém agregátoru recenzí Metacritic si album drží hodnocení 86 bodů ze 100, založené na 25 odborných kritikách.\n\nHudební redaktor Radia Wave Miloš Hroch kolekci označil za velmi kvalitní epilog k albu \"To Pimp a Butterfly\". Mimo jiné napsal: „\"Z až freejazzových improvizací postavených na kolektivní souhře všech muzikantů, Lamarovy rafinované hry s hlasem a živelného doprovodu je cítit hudba pospolitosti – koncept afroamerického spisovatele Amira Baraky z konce 60. let.\"“ Ocenil tak propojenost černošských hudebních vlivů a aktuálnost socio-politických témat, které Lamar v díle reflektuje.\n\nHudební recenzentka Daniela Kadlečková, rovněž z Radia Wave, ocenila texty i zvuk kompilace. „\"I přes přítomný zmatek, způsobený směsicí žánrových inspirací a vytržením jednotlivých skladeb z různých období tvůrčího procesu doprovázejícího desku To Pimp A Butterfly, spojuje kolekci tracků právě syrový a nepřikrášlený zákulisní zážitek.\"“ I ona tedy toto EP označila za jakýsi trefný a aktuální doslov k albu \"To Pimp a Butterfly\".\n\nHudební publicista Karel Veselý v článku pro Aktuálně.cz na kompilačním albu ocenil, stejně jako na albu \"To Pimp a Butterfly\", Lamarovu autenticitu, se kterou se pouští proti proudu trendů do vod politiky, občanských hnutí a minulosti černošské hudby: „\"V době, kdy se díky popularitě jižanského soundu vyžívá hip hop v digitálním futurismu a psychedelii, vrací se Lamar k fundamentům černé hudby - jazzu, funku a soulu. Ale ne v jejich současné upadlé kavárenské podobě, ale v jejich původní, čisté verzi syrové revoluční hudby.\"“\n\n"}
{"id": "1180061", "url": "https://cs.wikipedia.org/wiki?curid=1180061", "title": "Jo Jung-suk", "text": "Jo Jung-suk\n\nJo Jung-suk (hangul: 조정석, * 26. prosince 1980) je jihokorejský herec.\n\n\n"}
{"id": "1180062", "url": "https://cs.wikipedia.org/wiki?curid=1180062", "title": "Tigres UANL", "text": "Tigres UANL\n\nClub de Fútbol Tigres de la Universidad Autónoma de Nuevo León nebo pouze Tigres UANL je mexický fotbalový klub z města San Nicolás de los Garza, v současnosti hraje nejvyšší mexickou ligu. Klub byl založen 7. března 1960.\n"}
{"id": "1180065", "url": "https://cs.wikipedia.org/wiki?curid=1180065", "title": "Rju Čun-jol", "text": "Rju Čun-jol\n\nRju Čun-jol (hangul: 류준열, * 25. září 1986) je jihokorejský herec.\n\n\n"}
{"id": "1180069", "url": "https://cs.wikipedia.org/wiki?curid=1180069", "title": "Kódži Funamoto", "text": "Kódži Funamoto\n\nKódži Funamoto (* 12. srpen 1942) je bývalý japonský fotbalista.\n\nHrával za Toyo Industries.\n\nKódži Funamoto odehrál za japonský národní tým v letech 1967–1975 celkem 19 reprezentačních utkání.\n\n"}
{"id": "1180071", "url": "https://cs.wikipedia.org/wiki?curid=1180071", "title": "Kazumi Takada", "text": "Kazumi Takada\n\nKazumi Takada (28. červen 1951 – 1. říjen 2009) byl japonský fotbalista.\n\nHrával za Mitsubishi Motors.\n\nKazumi Takada odehrál za japonský národní tým v letech 1970–1975 celkem 16 reprezentačních utkání.\n\n"}
{"id": "1180073", "url": "https://cs.wikipedia.org/wiki?curid=1180073", "title": "Mičio Ašikaga", "text": "Mičio Ašikaga\n\nMičio Ašikaga (* 22. květen 1950) je bývalý japonský fotbalista.\n\nHrával za Mitsubishi Motors.\n\nMičio Ašikaga odehrál za japonský národní tým v letech 1971–1975 celkem 7 reprezentačních utkání.\n\n"}
{"id": "1180075", "url": "https://cs.wikipedia.org/wiki?curid=1180075", "title": "Daiširó Jošimura", "text": "Daiširó Jošimura\n\nDaiširó Jošimura (16. srpen 1947 – 1. listopad 2003) byl japonský fotbalista.\n\nHrával za Yanmar Diesel.\n\nDaiširó Jošimura odehrál za japonský národní tým v letech 1970-1976 celkem 46 reprezentačních utkání.\n\n"}
{"id": "1180076", "url": "https://cs.wikipedia.org/wiki?curid=1180076", "title": "Kunija Daini", "text": "Kunija Daini\n\nKunija Daini (* 12. říjen 1944) je bývalý japonský fotbalista.\n\nHrával za Mitsubishi Motors.\n\nKunija Daini odehrál za japonský národní tým v letech 1972–1976 celkem 44 reprezentačních utkání.\n\n"}
{"id": "1180077", "url": "https://cs.wikipedia.org/wiki?curid=1180077", "title": "Akira Macunaga (1948)", "text": "Akira Macunaga (1948)\n\nAkira Macunaga (* 8. srpen 1948) je bývalý japonský fotbalista.\n\nHrával za Hitachi.\n\nAkira Macunaga odehrál za japonský národní tým v letech 1973-1976 celkem 10 reprezentačních utkání.\n\n"}
{"id": "1180079", "url": "https://cs.wikipedia.org/wiki?curid=1180079", "title": "Tošio Takabajaši", "text": "Tošio Takabajaši\n\nTošio Takabajaši (* 15. listopad 1953) je bývalý japonský fotbalista.\n\nHrával za Hitachi.\n\nTošio Takabajaši odehrál za japonský národní tým v letech 1974–1976 celkem 12 reprezentačních utkání.\n\n"}
{"id": "1180080", "url": "https://cs.wikipedia.org/wiki?curid=1180080", "title": "Hirodži Imamura", "text": "Hirodži Imamura\n\nHirodži Imamura (* 27. duben 1949) je bývalý japonský fotbalista.\n\nHrával za Yanmar Diesel.\n\nHirodži Imamura odehrál za japonský národní tým v roce 1976 celkem 4 reprezentační utkání.\n\n"}
{"id": "1180081", "url": "https://cs.wikipedia.org/wiki?curid=1180081", "title": "Kózó Arai", "text": "Kózó Arai\n\nKózó Arai (* 24. říjen 1950) je bývalý japonský fotbalista.\n\nHrával za Furukawa Electric.\n\nKózó Arai odehrál za japonský národní tým v letech 1970–1977 celkem 47 reprezentačních utkání.\n\n"}
{"id": "1180082", "url": "https://cs.wikipedia.org/wiki?curid=1180082", "title": "Nobuo Kawakami", "text": "Nobuo Kawakami\n\nNobuo Kawakami (* 4. říjen 1947) je bývalý japonský fotbalista.\n\nHrával za Hitachi.\n\nNobuo Kawakami odehrál za japonský národní tým v letech 1970-1977 celkem 41 reprezentačních utkání.\n\n"}
{"id": "1180084", "url": "https://cs.wikipedia.org/wiki?curid=1180084", "title": "Masaki Jokotani", "text": "Masaki Jokotani\n\nMasaki Jokotani (* 10. květen 1952) je bývalý japonský fotbalista.\n\nHrával za Hitachi, All Nippon Airways.\n\nMasaki Jokotani odehrál za japonský národní tým v letech 1974-1977 celkem 20 reprezentačních utkání.\n\n"}
{"id": "1180085", "url": "https://cs.wikipedia.org/wiki?curid=1180085", "title": "Micuru Komaeda", "text": "Micuru Komaeda\n\nMicuru Komaeda (* 14. duben 1950) je bývalý japonský fotbalista.\n\nHrával za Fujita Industries.\n\nMicuru Komaeda odehrál za japonský národní tým v letech 1976–1977 celkem 2 reprezentační utkání.\n\n"}
{"id": "1180086", "url": "https://cs.wikipedia.org/wiki?curid=1180086", "title": "Acujoši Furuta", "text": "Acujoši Furuta\n\nAcujoši Furuta (* 27. říjen 1952) je bývalý japonský fotbalista.\n\nHrával za Toyo Industries.\n\nAcujoši Furuta odehrál za japonský národní tým v letech 1971–1978 celkem 32 reprezentačních utkání.\n\n"}
{"id": "1180087", "url": "https://cs.wikipedia.org/wiki?curid=1180087", "title": "Micunori Fudžiguči", "text": "Micunori Fudžiguči\n\nMicunori Fudžiguči (* 17. srpen 1949) je bývalý japonský fotbalista.\n\nHrával za Mitsubishi Motors.\n\nMicunori Fudžiguči odehrál za japonský národní tým v letech 1972–1978 celkem 26 reprezentačních utkání.\n\n"}
{"id": "1180088", "url": "https://cs.wikipedia.org/wiki?curid=1180088", "title": "Ičiró Hosotani", "text": "Ičiró Hosotani\n\nIčiró Hosotani (* 21. leden 1946) je bývalý japonský fotbalista.\n\nHrával za Mitsubishi Motors.\n\nIčiró Hosotani odehrál za japonský národní tým v roce 1978 celkem 4 reprezentační utkání.\n\n"}
{"id": "1180089", "url": "https://cs.wikipedia.org/wiki?curid=1180089", "title": "Hisao Sekiguči", "text": "Hisao Sekiguči\n\nHisao Sekiguči (* 29. říjen 1954) je bývalý japonský fotbalista.\n\nHrával za Mitsubishi Motors.\n\nHisao Sekiguči odehrál za japonský národní tým v roce 1978 celkem 3 reprezentační utkání.\n\n"}
{"id": "1180090", "url": "https://cs.wikipedia.org/wiki?curid=1180090", "title": "Tojohito Močizuki", "text": "Tojohito Močizuki\n\nTojohito Močizuki (* 18. září 1953) je bývalý japonský fotbalista.\n\nHrával za Fujitsu.\n\nTojohito Močizuki odehrál za japonský národní tým v roce 1978 celkem 2 reprezentační utkání.\n\n"}
{"id": "1180091", "url": "https://cs.wikipedia.org/wiki?curid=1180091", "title": "Čóei Sató", "text": "Čóei Sató\n\nČóei Sató (* 15. duben 1951) je bývalý japonský fotbalista.\n\nHrával za Furukawa Electric.\n\nČóei Sató odehrál za japonský národní tým v roce 1978 celkem 1 reprezentační utkání.\n\n"}
{"id": "1180092", "url": "https://cs.wikipedia.org/wiki?curid=1180092", "title": "Nobuo Fudžišima", "text": "Nobuo Fudžišima\n\nNobuo Fudžišima (* 8. duben 1950) je bývalý japonský fotbalista.\n\nHrával za Nippon Kokan.\n\nNobuo Fudžišima odehrál za japonský národní tým v letech 1971–1979 celkem 65 reprezentačních utkání.\n\n"}
{"id": "1180093", "url": "https://cs.wikipedia.org/wiki?curid=1180093", "title": "Micuo Watanabe", "text": "Micuo Watanabe\n\nMicuo Watanabe (* 4. červen 1953) je bývalý japonský fotbalista.\n\nHrával za Fujita Industries.\n\nMicuo Watanabe odehrál za japonský národní tým v letech 1974–1979 celkem 28 reprezentačních utkání.\n\n"}
{"id": "1180094", "url": "https://cs.wikipedia.org/wiki?curid=1180094", "title": "Šigemi Išii", "text": "Šigemi Išii\n\nŠigemi Išii (* 7. červenec 1951) je bývalý japonský fotbalista.\n\nHrával za Furukawa Electric.\n\nŠigemi Išii odehrál za japonský národní tým v letech 1974–1979 celkem 15 reprezentačních utkání.\n\n"}
{"id": "1180095", "url": "https://cs.wikipedia.org/wiki?curid=1180095", "title": "Jošiiči Watanabe", "text": "Jošiiči Watanabe\n\nJošiiči Watanabe (* 5. duben 1954) je bývalý japonský fotbalista.\n\nHrával za Toyo Industries.\n\nJošiiči Watanabe odehrál za japonský národní tým v roce 1979 celkem 6 reprezentačních utkání.\n\n"}
{"id": "1180096", "url": "https://cs.wikipedia.org/wiki?curid=1180096", "title": "Kazujoši Nakamura", "text": "Kazujoši Nakamura\n\nKazujoši Nakamura (* 8. duben 1955) je bývalý japonský fotbalista.\n\nHrával za Fujitsu.\n\nKazujoši Nakamura odehrál za japonský národní tým v roce 1979 celkem 5 reprezentačních utkání.\n\n"}
{"id": "1180099", "url": "https://cs.wikipedia.org/wiki?curid=1180099", "title": "Kacujuki Kawači", "text": "Kacujuki Kawači\n\nKacujuki Kawači (* 27. duben 1955) je bývalý japonský fotbalista.\n\nHrával za Toyo Industries.\n\nKacujuki Kawači odehrál za japonský národní tým v roce 1979 celkem 3 reprezentační utkání.\n\n"}
{"id": "1180100", "url": "https://cs.wikipedia.org/wiki?curid=1180100", "title": "Šigeharu Ueki", "text": "Šigeharu Ueki\n\nŠigeharu Ueki (* 13. září 1954) je bývalý japonský fotbalista.\n\nHrával za Fujita Industries.\n\nŠigeharu Ueki odehrál za japonský národní tým v roce 1979 celkem 1 reprezentační utkání.\n\n"}
{"id": "1180101", "url": "https://cs.wikipedia.org/wiki?curid=1180101", "title": "Blahoslavený Uto", "text": "Blahoslavený Uto\n\nUto (též \"Utto\", žil v 8. století) byl zakladatel a první opat benediktinského kláštera Metten v Bavorsku. Římskokatolickou církví je uctíván jako blahoslavený a jeho památka se slaví 3. října.\n\nPocházel zřejmě z regionu Milána a stal se knězem. Zpočátku působil v duchovní správě, později se rozhodl pro život v ústraní. Odešel do blízkosti města Metten v Bavorsku a vystavěl si zde poustevnu. Příklad jeho života oslovoval ty, kdo se s ním stýkali. Po čase s pomocí několika svých žáků vystavěl benediktinský klášter, zřejmě roku 766. Stal se zde prvním představeným. Udržoval kontakty s císařem Karlem Velikým, který mu prý také v roce 800 předal opatskou berlu.\n\nVročení Utovy smrti je nejasné, uvádí se rok 802 i (nepravděpodobný) 829. Beatifikován byl papežem Piem X. 25. srpna 1909.\n\n"}
{"id": "1180102", "url": "https://cs.wikipedia.org/wiki?curid=1180102", "title": "Mičio Jasuda", "text": "Mičio Jasuda\n\nMičio Jasuda (* 10. listopad 1949) je bývalý japonský fotbalista.\n\nHrával za Nippon Steel.\n\nMičio Jasuda odehrál za japonský národní tým v roce 1979 celkem 1 reprezentační utkání.\n\n"}
{"id": "1180103", "url": "https://cs.wikipedia.org/wiki?curid=1180103", "title": "Micuo Kató", "text": "Micuo Kató\n\nMicuo Kató (* 22. leden 1953) je bývalý japonský fotbalista.\n\nHrával za Mitsubishi Motors.\n\nMicuo Kató odehrál za japonský národní tým v roce 1979 celkem 1 reprezentační utkání.\n\n"}
{"id": "1180104", "url": "https://cs.wikipedia.org/wiki?curid=1180104", "title": "Jošikazu Nagai", "text": "Jošikazu Nagai\n\nJošikazu Nagai (* 6. duben 1952) je bývalý japonský fotbalista.\n\nHrával za Furukawa Electric.\n\nJošikazu Nagai odehrál za japonský národní tým v letech 1971–1980 celkem 69 reprezentačních utkání.\n\n"}
{"id": "1180105", "url": "https://cs.wikipedia.org/wiki?curid=1180105", "title": "Tacuhiko Seta", "text": "Tacuhiko Seta\n\nTacuhiko Seta (* 15. leden 1952) je bývalý japonský fotbalista.\n\nHrával za Hitachi.\n\nTacuhiko Seta odehrál za japonský národní tým v letech 1973-1980 celkem 25 reprezentačních utkání.\n\n"}
{"id": "1180106", "url": "https://cs.wikipedia.org/wiki?curid=1180106", "title": "Hiroši Očiai", "text": "Hiroši Očiai\n\nHiroši Očiai (* 28. únor 1946) je bývalý japonský fotbalista.\n\nHrával za Mitsubishi Motors.\n\nHiroši Očiai odehrál za japonský národní tým v letech 1974-1980 celkem 63 reprezentačních utkání.\n\n"}
{"id": "1180107", "url": "https://cs.wikipedia.org/wiki?curid=1180107", "title": "Eidžun Kijokumo", "text": "Eidžun Kijokumo\n\nEidžun Kijokumo (* 11. září 1950) je bývalý japonský fotbalista.\n\nHrával za Furukawa Electric.\n\nEidžun Kijokumo odehrál za japonský národní tým v letech 1974–1980 celkem 42 reprezentačních utkání.\n\n"}
{"id": "1180108", "url": "https://cs.wikipedia.org/wiki?curid=1180108", "title": "Keizó Imai", "text": "Keizó Imai\n\nKeizó Imai (* 19. listopad 1950) je bývalý japonský fotbalista.\n\nHrával za Fujita Industries.\n\nKeizó Imai odehrál za japonský národní tým v letech 1974–1980 celkem 29 reprezentačních utkání.\n\n"}
{"id": "1180109", "url": "https://cs.wikipedia.org/wiki?curid=1180109", "title": "Jukitaka Omi", "text": "Jukitaka Omi\n\nJukitaka Omi (* 25. prosinec 1952) je bývalý japonský fotbalista.\n\nHrával za Yomiuri.\n\nJukitaka Omi odehrál za japonský národní tým v letech 1978-1980 celkem 6 reprezentačních utkání.\n\n"}
{"id": "1180110", "url": "https://cs.wikipedia.org/wiki?curid=1180110", "title": "Nissan Sunny", "text": "Nissan Sunny\n\nNissan Sunny je automobil nižší střední třídy s motorem vpředu a pohonem předních kol. Vůz vyráběla japonská automobilka Nissan mezi roky 1966 až 2006. První čtyři generace vozu tohoto typu byly nositeli označení Datsun Sunny. Nejstarší generace se v USA a Kanadě prodávaly pod typový označením Datsun 210. Od roku 1982 pod názvem Nissan Sentra. Kromě jiného byl vyráběn i v Mexiku a z počátku se zde prodával jako Nissan Tsuru. Do Evropy se tento vůz dostával výjimečně a pouze v některých generacích. Pod typovým označením Sunny se zde prodával především Pulsar.\n\nOficiální stránky:\n\nKluby a další stránky v ČR\n"}
{"id": "1180111", "url": "https://cs.wikipedia.org/wiki?curid=1180111", "title": "Júdži Kišioku", "text": "Júdži Kišioku\n\nJúdži Kišioku (* 2. dubna 1954) je bývalý japonský fotbalista.\n\nHrával za Nippon Steel.\n\nJúdži Kišioku odehrál za japonský národní tým v letech 1979-1980 celkem 10 reprezentačních utkání.\n\n"}
{"id": "1180112", "url": "https://cs.wikipedia.org/wiki?curid=1180112", "title": "Kózó Tašima", "text": "Kózó Tašima\n\nKózó Tašima (* 21. listopad 1957) je bývalý japonský fotbalista.\n\nHrával za Furukawa Electric.\n\nKózó Tašima odehrál za japonský národní tým v letech 1979-1980 celkem 7 reprezentačních utkání.\n\n"}
{"id": "1180114", "url": "https://cs.wikipedia.org/wiki?curid=1180114", "title": "Ikuo Takahara", "text": "Ikuo Takahara\n\nIkuo Takahara (* 14. říjen 1957) je bývalý japonský fotbalista.\n\nHrával za Mitsubishi Motors.\n\nIkuo Takahara odehrál za japonský národní tým v roce 1980 celkem 4 reprezentační utkání.\n\n"}
{"id": "1180116", "url": "https://cs.wikipedia.org/wiki?curid=1180116", "title": "Jasuhito Suzuki", "text": "Jasuhito Suzuki\n\nJasuhito Suzuki (* 19. prosinec 1959) je bývalý japonský fotbalista.\n\nHrával za Yanmar Diesel.\n\nJasuhito Suzuki odehrál za japonský národní tým v roce 1980 celkem 4 reprezentační utkání.\n\n"}
{"id": "1180117", "url": "https://cs.wikipedia.org/wiki?curid=1180117", "title": "Karol Rebro", "text": "Karol Rebro\n\nKarol Rebro (27. října 1912 Horovce – 31. října 2000 Bratislava) byl slovenský právník a právní historik, profesor římského práva, rektor Univerzity Komenského v Bratislavě a děkan její právnické fakulty. Je autorem první slovenské práce z římského práva.\n\nVystudoval státní reálné gymnázium v Trenčíně a právnické vzdělání získal v roce 1935 na Právnické fakultě Univerzity Komenského v Bratislavě, o rok později zde byl promován doktorem práv. Po ukončení studia pokračoval ve vědeckém bádaní u profesorů Riccoboneho a Del Vecchiho v Římě. Při vědeckém působení se připravoval na výkon běžné soudní služby, pracoval u Hlavního soudu v Bratislavě a v roce 1944 složil jednotnou soudcovskou a advokátskou zkoušku. Zapojil se do Slovenského národního povstání a po skončení druhé světové války působil ve vedoucích pozicích Sboru pověřenců SNR.\n\nPřitom už od roku 1936 vyučoval římské právo a aktivně se účastnil pedagogického procesu na Slovenské univerzitě (později opět Univerzitě Komenského). Roku 1941 se habilitoval, roku 1944 byl jmenován mimořádným a roku 1946 řádným profesorem římského práva, v letech 1946–1947 se také stal děkanem právnické fakulty a v letech 1949–1950 byl rektorem celé univerzity. Působil také ve Slovenské akademii věd. V roce 1960 získal vědeckou hodnost kandidáta věd a o devět let později doktora věd. V roce 1993 obdržel čestný doktorát Univerzity Komenského.\n\nKromě romanistiky se profesor Rebro zabýval také právní historií obecně, podílel se např. na vydání dvoudílné učebnice \"Dejiny štátu a práva na území Československa v období kapitalizmu\" (I. 1971, II. 1972), zvláštní pozornost věnoval uherskému městskému právu nebo slovenským národnostním a státoprávním požadavkům v 19. a 20. století, což bylo téma práce \"Cesta národa. Svedectvo o boji Slovákov za národný štát\" (1969). Hlavní Rebrovy práce ovšem spočívaly v oblasti římského práva, v tomto oboru napsal především první slovenskou ucelenou učebnici \"Rímske právo súkromné\" (I. 1972, II. 1971), dále \"Juliánova náuka o práve obyčajovom\" (1944) nebo \"Latinské právne výrazy a výroky\" (1984), a jako spoluautor s Peterem Blahom \"Praktické cvičenia z rímskeho práva\" (1985) a \"Rímske právo\" (1991). Protože se v roce 1977 svou osobností zasadil o ponechání výuky římského práva v učebních plánech právnických fakult, má nezpochybnitelnou zásluhu na záchraně československé romanistiky.\n"}
{"id": "1180118", "url": "https://cs.wikipedia.org/wiki?curid=1180118", "title": "Hiroši Soedžima", "text": "Hiroši Soedžima\n\nHiroši Soedžima (* 26. červenec 1959) je bývalý japonský fotbalista.\n\nHrával za Yanmar Diesel, Sumitomo Metal.\n\nHiroši Soedžima odehrál za japonský národní tým v roce 1980 celkem 3 reprezentační utkání.\n\n"}
{"id": "1180119", "url": "https://cs.wikipedia.org/wiki?curid=1180119", "title": "Takajoši Jamano", "text": "Takajoši Jamano\n\nTakajoši Jamano (* 5. duben 1955) je bývalý japonský fotbalista.\n\nHrával za Yanmar Diesel, Osaka Gas.\n\nTakajoši Jamano odehrál za japonský národní tým v roce 1980 celkem 2 reprezentační utkání.\n\n"}
{"id": "1180120", "url": "https://cs.wikipedia.org/wiki?curid=1180120", "title": "Hirojuki Sakašita", "text": "Hirojuki Sakašita\n\nHirojuki Sakašita (* 6. květen 1959) je bývalý japonský fotbalista.\n\nHrával za Fujita Industries, Yomiuri.\n\nHirojuki Sakašita odehrál za japonský národní tým v roce 1980 celkem 1 reprezentační utkání.\n\n"}
{"id": "1180121", "url": "https://cs.wikipedia.org/wiki?curid=1180121", "title": "Haruhisa Hasegawa", "text": "Haruhisa Hasegawa\n\nHaruhisa Hasegawa (* 14. duben 1957) je bývalý japonský fotbalista.\n\nHrával za Yanmar Diesel.\n\nHaruhisa Hasegawa odehrál za japonský národní tým v letech 1978–1981 celkem 15 reprezentačních utkání.\n\n"}
{"id": "1180123", "url": "https://cs.wikipedia.org/wiki?curid=1180123", "title": "Cutomu Sonobe", "text": "Cutomu Sonobe\n\nCutomu Sonobe (* 29. březen 1958) je bývalý japonský fotbalista.\n\nHrával za Fujita Industries.\n\nCutomu Sonobe odehrál za japonský národní tým v letech 1978–1981 celkem 7 reprezentačních utkání.\n\n"}
{"id": "1180124", "url": "https://cs.wikipedia.org/wiki?curid=1180124", "title": "Beppo Beyerl", "text": "Beppo Beyerl\n\nBeppo Beyerl (* 16. listopadu 1955, Hadersdorf, Vídeň) je rakouský spisovatel.\n\nStudoval na Schottengymnasium a poté slavistiku a žurnalistiku ve Vídni. Psal reportáže pro vídeňské noviny o České republice, Polsku a Rusku. V roce 2013 putoval z Vídně do Terstu. Je členem Österreichischer Schriftstellerverband, Grazer Autorenversammlung a Die Kogge.\n\nŽil od roku 1983 jako spisovatel na volné noze ve Vídni- Hernals a od roku 1992 do roku 1999 v Dobersbergu a od roku 1999 ve Vídni-Meidlingu.\n\n\n"}
{"id": "1180126", "url": "https://cs.wikipedia.org/wiki?curid=1180126", "title": "Šigemicu Sudó", "text": "Šigemicu Sudó\n\nŠigemicu Sudó (* 2. duben 1956) je bývalý japonský fotbalista.\n\nHrával za Hitachi.\n\nŠigemicu Sudó odehrál za japonský národní tým v letech 1979–1981 celkem 13 reprezentačních utkání.\n\n"}
{"id": "1180127", "url": "https://cs.wikipedia.org/wiki?curid=1180127", "title": "Jošio Kató", "text": "Jošio Kató\n\nJošio Kató (* 1. srpen 1957) je bývalý japonský fotbalista.\n\nHrával za JEF United Ichihara.\n\nJošio Kató odehrál za japonský národní tým v letech 1980-1981 celkem 8 reprezentačních utkání.\n\n"}
{"id": "1180128", "url": "https://cs.wikipedia.org/wiki?curid=1180128", "title": "Masaaki Kató", "text": "Masaaki Kató\n\nMasaaki Kató (* 22. prosinec 1958) je bývalý japonský fotbalista.\n\nHrával za Toshiba, All Nippon Airways.\n\nMasaaki Kató odehrál za japonský národní tým v roce 1981 celkem 3 reprezentační utkání.\n\n"}
{"id": "1180130", "url": "https://cs.wikipedia.org/wiki?curid=1180130", "title": "Jan Štenc", "text": "Jan Štenc\n\nJan Štenc (18. září 1871 Praha – 5. listopadu 1947 tamtéž) byl český nakladatel. V roce 1908 založil podnik \"Grafický závod Jan Štenc\", který se věnoval reprodukci a dokumentaci uměleckých děl a architektury.\n\nNarodil se 13.9.1871 v rodině Jana Petra Stenze (8.7.1847-18.3.1899), pomocníka v knihtiskárně (později typografa) a manželky Emilie, rozené Frankové (19.3.1845-25.9.1908). Měl čtyři sestry Marii, Annu Marii, Emilii, Terezu a dva bratry Václava a Josefa. Vyučil se zinkografem, a od roku 1890 pracoval jako reprodukční rytec Vilímova ústavu grafického v Praze. Jan Štenc zahájil v roce 1908 provoz ve vlastním nakladatelství a v pronajatém grafickém závodě v asanované Mikulášské ulici. Štencův grafický kabinet vydával od roku 1913 vlastní ročenky.\n\nByl ženat za Hedviku Mingrovou (9.1.1885 - 23.12.1946).\n\nTaké byl dobrovolným pokladníkem a jednatelem Spolku výtvarných umělců Mánes. Podílel se též, jako odborník na reprodukci a grafickou úpravu, na vydávání časopisu Volné směry a další ediční činnosti spolku.\nSídlo grafického závodu, tzv. \"Štencův dům\", navrhl a realizoval v letech 1909–1911 architekt Otakar Novotný. Štencovu vilu ve Všenorech postavil v letech 1921–1922 Jan Kotěra (jednalo se o poslední realizaci za Kotěrova života).\n\nHlavní program výroby se odvíjel od zhotovování štočků pro knihy, pořizování fotografií jak uměleckých děl od architektury po plány a kresby, dále reklamní fotografie zdokonalované americkou retuší. V závodě bylo hlubotiskové oddělení pro tisk fotomechanicky zhotovených desek i originální umělecké grafiky. Štenc poskytoval možnost tisku každému, kdo se grafikou zabýval, tedy i amatérům.\n\nNa jaře 1912 otevřel Štencův grafický kabinet, v němž prodával kolekce grafických listů (Švabinský, Rembrandt, Dürer, Stretti, Silovský, Šimon, Vondrouš...)\n\nV Štencově grafickém studiu vznikaly špičkové knihy, především umělecké publikace. Štencovo nakladatelství vydalo šest svazků Dějepisu umění od Antonína Matějčka (pravěk až počátek 20. století). Vycházely v letech 1922 až 1936 v edici \"Sborník pro českou výtvarnou práci\", vybavené množstvím fotografií doplňujících text.\n\nŠtenc jako nakladatel vydával většinou méně než deset knih ročně – bez hmotného zisku neb bylo nutné „dáti české literatuře soustavnou sbírku uměleckých děl domácího umění a cizině poskytovati nezkreslený obaz české kultury umělecké. (dopis...)\n\nŠtencův archiv obsahuje na 60 000 negativů, dokumentujících především české umění. Štenc posílal své fotografy do různých lokalit a rozšířil svou sbírku i o starší snímky od jiných firem. Tak vznikl např. Unikátní soubor ikonografie Prahy ve Wirthově Praze v obraze 5 století (1932), kterou vydal v několikajazyčné verzi.\n\nDodával také štočky pro většinu soudobých uměleckohistorických publikací a pro časopisy Volné směry, Styl, \"Umělecký měsíčník\". V letech 1918-1945 vydal 17 ročníků vlastního periodika \"Umění\".\n\nV Salvátorské ulici v Praze vznikl nejmodernější tiskařský dům v Rakousku-Uhersku, jeho interiér byl velmi světlý a vzdušný. Ve Štencově domě se scházeli nejlepší umělci a jiné významné osobnosti tehdejší doby, např. Max Švabinský, Jan Štursa nebo Jan Kotěra. Odcházela odtud zásadní umělecká díla české historie, probíhal tu bohatý společenský život.\n\n\n"}
{"id": "1180139", "url": "https://cs.wikipedia.org/wiki?curid=1180139", "title": "Karol Pokryvka", "text": "Karol Pokryvka\n\nKarol Pokryvka (* 24. dubna 1967) je bývalý slovenský fotbalový záložník, libero či obránce.\n\nOdchovanec Nové Baně nastoupil v československé nejvyšší soutěži za Slovan Bratislava v jednom utkání, aniž by skóroval. Se Slovanem se stal v ročníku 1991/92 mistrem ligy.\n\nV sezoně 1997/98 nastupoval v rakouské druhé nejvyšší soutěži za ASK Kottingbrunn.\n\n"}
{"id": "1180140", "url": "https://cs.wikipedia.org/wiki?curid=1180140", "title": "Elfriede Kehrer", "text": "Elfriede Kehrer\n\nElfriede Kehrer (* 10. leden 1948 v Linci) je rakouská básnířka.\n\nStudovala sochařství ve Vídni. Roku 2003 jí byla udělena cena Feldkircher Lyrikpreis. Je vdaná za sochaře Franze Kehrera a žije v Ennebergu v Jižním Tyrolsku .\n\n"}
{"id": "1180149", "url": "https://cs.wikipedia.org/wiki?curid=1180149", "title": "Josef Schönhansl", "text": "Josef Schönhansl\n\nJosef Schönhansl byl rakouský politik české národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako Joseph Schönhansl, poštmistr v Horažďovicicích. Jako poštmistr v Horažďovicích se uvádí již roku 1843. Byl příslušníkem horažďovické rodiny Schönhanslů, která do roku 1919 zastávala dědičně poštmistrovský úřad. Jiný Josef Schönhansl byl počátkem 20. století starostou tohoto města.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Horažďovice. Tehdy se uváděl coby poštmistr. Řadil se ke sněmovní pravici.\n"}
{"id": "1180151", "url": "https://cs.wikipedia.org/wiki?curid=1180151", "title": "Terne čercheňa", "text": "Terne čercheňa\n\nTerne čercheňa (česky \"Mladé hvězdy\") je taneční soutěž pro romské děti z Moravy a Slezska, kterou od roku 2003 každoročně pořádá Dům dětí a mládeže Hranice v Hranicích na Moravě. Soutěží se ve dvou kategoriích, a to v klasickém a moderním tanci. Zakladatelem taneční soutěže je Mgr. Robert Sutorý\n\n"}
{"id": "1180153", "url": "https://cs.wikipedia.org/wiki?curid=1180153", "title": "Kaple svatého Floriána", "text": "Kaple svatého Floriána\n\nToto je seznam kaplí zasvěcených rakouskému světci svatému Floriánovi.\n\n\n\n"}
{"id": "1180155", "url": "https://cs.wikipedia.org/wiki?curid=1180155", "title": "Autoelexe", "text": "Autoelexe\n\nAutoelexe či evoluční výtah je evolučně-biologický pojem označující pozitivní asociaci mezi alelami pro samičí preferenci určitého výrazného znaku u samců a alelami kódujícími tento znak, která vzájemně urychluje šíření páru alel v populaci. V obecné rovině se jedná o projev sobeckosti genů, které zvyšují své zastoupení v populaci tím, že znaky, za které jsou zodpovědné, zvyšují pravděpodobnost jejich rozšíření, přestože přímo nezvyšují přizpůsobenost svého nositele prostředí. Termín poprvé použil český evoluční biolog Jaroslav Flegr ve své knize Zamrzlá evoluce pro pojmenování jevu, který popsal biolog a statistik Ronald A. Fisher pod názvem \"runaway selection\". Autorem latinského překladu termínu je český biolog a folosof Stanislav Komárek.\n\nRichard Dawkins uvažoval v rámci teorie sobeckého genu na příkladu tzv. modelu zelenovouse o alelách, které se u samců pohlavního druhu projevují nějakým lehce rozpoznatelným znakem a u samic preferencí tohoto znaku mezi pohlavními partnery. V průběhu času se tak přednostně šíří v populaci a může dojít až k jejich fixování. Alely, které kódují dva velmi odlišné znaky (rozpoznatelný znak, např. tělní kresbu, a jeho preferenci), jsou však zřejmě vzácné a popisovaný fenomén se tak moc často neuplatňuje. Na druhou stranu, alely, které \"o sobě dají vědět\", mají ve středně velké populaci velkou výhodu, a pokud se v populaci objeví, zřejmě se také rychle rozšíří. Termín autoelexe popisuje situaci, kdy se alela pro výrazný znak a alela pro jeho upřednostňování liší či dokonce nacházejí na odlišných chromozomech. I v takovém případě totiž může docházet k jejich explozivnímu šíření. Jak upozornil už Ronald A. Fisher, pokud je jedinec nositelem alely pro výrazný znak, tak je pravděpodobné, že nositelem této alely byl i otec studovaného jedince. V takovém případě je ale rovněž pravděpodobnější, že matka studovaného jedince byla nositelkou alely pro preferenci výrazného znaku u samců a potomek - studovaný jedinec - tak pravděpodobně nese obě alely tvořící autoelexní pár. Alely podléhající autoelexi se mohou v extrémním případě procesem evolučního výtahu rozšířit na všechny členy populace. Vzhledem k tomu, že jsou takové alely zřejmě velmi časté, může tento proces hrát v evoluci pohlavních druhů značnou roli.\n\nAutoelexe nabízí vysvětlení širokého rozšíření tzv. neadresných jevů u pohlavních druhů, které popisuje teorie sebeprezentace Adolfa Portmanna. Portmann rozlišoval adresné jevy, nápadné znaky (např. kresby na těle organismů), u kterých lze určit adresáta (např. predátora, jehož mají odradit) a jevy neadresné, které adresáta nemají a jsou čistě projevem hypotetického vnitřního puzení organismů k sebeprezentaci. Přinejmenším některé neadresné jevy ale mohou být důsledkem činnosti alel, které se v minulosti rozšířily na všechny členy populace procesem evolučního výtahu a byly zde fixovány. Pokud se takové znaky vzájemně nevylučují, mohou se hromadit v evoluci pohlavního druhu a zvyšovat tak např. jeho barevnost, komplexitu tělních kreseb nebo ornamentaci. Pokud se naopak vzájemně vylučují, mohou stát na počátku sympatrické speciacie.\n"}
{"id": "1180156", "url": "https://cs.wikipedia.org/wiki?curid=1180156", "title": "Vladimír Juščák", "text": "Vladimír Juščák\n\nVladimír Juščák (* 8. května 1970) je bývalý slovenský fotbalový útočník.\n\nV československé nejvyšší soutěži nastoupil za Slovan Bratislava ve dvou utkáních, aniž by skóroval. Se Slovanem se stal v ročníku 1991/92 mistrem ligy.\n\n"}
{"id": "1180161", "url": "https://cs.wikipedia.org/wiki?curid=1180161", "title": "Míšek", "text": "Míšek\n\nMíšek (\"arillus\") je plod rostlin vzniklý z cenokarpického gynecea. \n\nVzniká zbytněním vaječného poutka (lat. funicullus). Je to jedno nebo vícepouzdrá dužnatá tobolka, ve které jsou semena obalena obvykle nápadně zbarveným pletivem želatinové konzistence. V české přírodě je nejznámější u rodů brslen a jesenec (zimokeř). Míšek je všeobecně chutný a dokonce je jedinou nejedovatou části jinak jedovatého tisu. Mimo zvířectva ho často konzumují i lidé.\n\nPodobně vzniká celistvý nebo jen částečný obal semen u rostlin z čeledě tisovitých a některých z nohoplodovitých, zde se však obvykle nazývá epimatium (u rostlin bývalé čeledě hlavotisovitých se nevyskytuje). Někdy je za míšek považována i jednosemenná bobule muškátovníku vonného, která je po usušení plna aromatických silic a prodává se pod názvem muškátový květ.\n\nNa definici míšku existují i jiné názory. V širším pojetí bývá za míšek považováno i pletivo, které je zbytkem dužnaté vnější vrstvy osemení (sarkotesty). Pak jsou míškem i plody jinanu, chvojníku, mučenky, ličí, granátového jablka, longanu, papáje, rambutanu, mangostanu, kakaovníku, leknínu a pod.\n"}
{"id": "1180164", "url": "https://cs.wikipedia.org/wiki?curid=1180164", "title": "Carl Aigner", "text": "Carl Aigner\n\nCarl Aigner (* 1954, Ried im Innkreis) je rakouský historik umění a současný ředitel Landesmuseums Niederösterreich.\n\nVyrůstal v Horním Rakousku a studoval v Salcburku a Paříži historii, germanistiku, dějiny umění a žurnalistiku. Jako vysokoškolský pedagog pracuje od roku 1998, mimo jiné na Univerzitě užitého umění ve Vídni. V roce 1991 založil mezinárodní umělecký časopis \"Eikon\", který se zabývá fotografií a novými médii. Od roku 1997 do roku 2003 působil jako ředitel Kunsthalle Krems. Na Universität für Weiterbildung Krems byl projektový vedoucí oddělení kulturních studií.\n\nV roce 2001 se stal ředitelem Landesmuseums Niederösterreich. Od roku 2005 do roku 2008 byl také prezidentem rakouského střediska Mezinárodní rady muzeí (ICOM Rakousko).\n\n\n"}
{"id": "1180169", "url": "https://cs.wikipedia.org/wiki?curid=1180169", "title": "Galerie výtvarného umění v Havlíčkově Brodě", "text": "Galerie výtvarného umění v Havlíčkově Brodě\n\nGalerie výtvarného umění v Havlíčkově Brodě je galerie sídlící v městě Havlíčkův Brod. Instituce je zřizována Krajem Vysočina. Galerie zaujímá specifické místo v síti českých galerií, neboť se jako jediná v republice specializuje na moderní českou knižní ilustraci, kresbu a grafiku vzniklou po roce 1918.\nOd počátku vzniku muzeí se součástí sbírek stávala umělecká díla. Záhy si muzejní pracovníci začali uvědomovat, že právě umělecké sbírky vyžadují odlišný způsob péče i prezentace a snažili se o vznik specializovaného uměleckohistorického muzejního odvětví. Jejich úsilí o vytvoření jednotné organizace, vymezení kompetence a vytvoření jednotné sítě, včetně vydání příslušného zákona si vytyčilo za jeden z hlavních úkolů i Ministerstvo školství a národní osvěty po vzniku samostatného státu v roce 1918. \n\nK realizaci tohoto cíle ale došlo až v druhé polovině 40. let 20.století, kdy byl z rozhodnutí tehdejších vládních orgánů odstartován vznik galerií v jejich dnešní podobě a započalo se vyčleňování a systematizace těchto děl v rámci muzejních sbírek. Také havlíčkobrodská galerie podobně jako řada dalších českých galerií – muzeí umění vznikla na základě tohoto složitého procesu vydělování. Jejím základem se stala sbírka umění z tzv. městské galerie, vyčleněné z muzea v roce 1946. Sbírka zahrnovala obrazy a sochy regionálních autorů nebo děl vážících se k regionu. Jednáním oddělení regionálních galerií Národní galerie s odborem kultury ONV Havlíčkův Brod bylo rozhodnuto, že havlíčkobrodská galerie bude v nově budované celostátní síti zaujímat specifické místo svou specializací na moderní českou knižní ilustraci, kresbu a grafiku. \n\nSpecializace byla vybrána s ohledem na tradici výstavní činnosti při Východočeském nakladatelství a navazovala i na výtvarné soutěže pořádané každoročně u příležitosti Celostátních festivalů humoru a satiry Haškova Lipnice. Krátké období galerie spravovala i regionální uměleckou sbírku, ale po vybudování základu nových sbírkových fondů byla původní sbírka převedena zpět do oddělení muzea a galerie se zaměřila pouze na díla odpovídající určené specializaci.\n\nGalerie vznikla v roce 1965 jako samostatné oddělení při \"Okresním muzeu v Havlíčkově Brodě\". Zpočátku převzala a spravovala sbírku umění z tzv. městské galerie, zahrnující obrazy a sochy regionálních autorů nebo děl majících k regionu vztah, která se z muzea vyčlenila po roce 1946.\n\nJednáním odboru kultury ONV Havlíčkův Brod s oddělením regionálních galerií Národní galerie v Praze jí byla přiznána specializace na moderní českou knižní ilustraci, kresbu a grafiku vzniklou po roce 1918. Tato specializace byla zvolena s ohledem na tradici výstavní činnosti v Síni knižní kultury při Východočeském nakladatelství v Havlíčkově Brodě a na výtvarné soutěže pořádané každoročně u příležitosti Celostátních festivalů humoru a satiry Haškova Lipnice.\n\nPo určení specializace havlíčkobrodské galerie byla původní sbírka městské galerie převedena zpět do muzea a galerie začala budovat nové sbírkové soubory, které díky cílené akviziční činnosti a dle daných finančních možností dnes představují ucelený pohled na výtvarnou kulturu české knihy a grafiky s výjimkou několika málo autorů, jejichž dílo je již uzavřené a prozatím nedosažitelné. Sbírky nyní čítají více než 7 000 uměleckých děl a jsou zde zastoupeni přední čeští umělci např. Jan Bauch, Cyril Bouda, Vladimír Boudník, Adolf Hoffmeister, Emil Filla, Ota Janeček, Jiří John, Jaroslav Hořánek, Stanislav Kolíbal, Jan Kotík, Kamil Lhoták, Jiří Načeradský, Jaroslav Panuška, Bohuslav Reynek, Václav Sivko, Zdeněk Sklenář, Antonín Strnadel, Karel Svolinský, Jaroslav Šerých, Karel Teissig, František Tichý, Jiří Trnka, Adolf Zábranský, Olbram Zoubek a Jan Zrzavý.\n\nPrvní stálou výstavu se podařilo v havlíčkobrodské galerii otevřít 20. července 1979 po další adaptaci Malinova domu v předchozích dvou letech. Tato výstava byla věnována „Klasikům české ilustrace“. V roce 1985 byla nahrazena kolekcí „Moderní české ilustrace“; kterou v roce 1991 nahradila expozice „Ilustrací pro dětskou knihu“ a od roku 1996 expozice věnovaná autorům majících vztah k regionu. Po přestěhování do nového objektu v roce 1999 získala prezentace sbírek své stálé oddělené prostory, ve kterých byla instalována expozice nazvaná „Moderní české umění 20. století“ a tato se každoročně obměňuje s ohledem na převládající tvorbu na papíře.\n\nVedle prezentace vlastních sbírek ve stálé expozici a na různých příležitostných výstavách se havlíčkobrodská galerie věnuje i další výstavní činnosti. Od roku 1965 realizovala více než 300 základních výstav. Byly to převážně samostatné výstavy českých předních i regionálních výtvarníků, ale nevyhýbala se ani tematickým výstavám jako např. \"Žena ve výtvarném umění\" (8. března – 18. dubna 1976), \"Česká malba na přelomu 19.–20. století\" (2. července – 29. srpna 1993) nebo všech 14. ročníků \"Současné české ilustrační tvorby\" (1993–2006). Z úspěšných samostatných výstav můžeme namátkou jmenovat v šedesátých letech výstavy Františka Tichého, Emila Filly, Jana Zrzavého, Josefa Šímy, v sedmdesátých letech Josefa Lady, Jaroslava Panušky, Vojtěcha Preissiga, v osmdesátých letech Františka Kavána, Josefa Kremláčka, v letech devadesátých Jana Štursy, Adrieny Šimotové, Karla Svolinského a mnohých jiných. V majetku galerie je i jeden unikát, který poněkud vybočuje z jejího odborného zaměření na výtvarnou tvorbu dvacátého století. Jde o tzv. Úhrovský oltář se sousoším Kalvárie od Ignáce Rohrbacha (1691–1747). Vrcholně barokní oltář vznikl kolem roku 1735 pro kapli Povýšení sv. kříže na zámku v Uhrově. Galerie koupí oltář pro Havlíčkobrodsko zachránila, nechala jej zrestaurovat a umístila jej do prvního patra své expozice.\n\nBěhem své existence doznala havlíčkobrodská galerie několik statutárních změn. Od svého založení fungovala galerie jako samostatné oddělení \"Okresního muzea v Havlíčkově Brodě\"; v roce 1967 byla začleněna do nově vzniklé instituce nazvané \"Okresní vlastivědné středisko\", které organizačně sdružovalo tři samostatná oddělení – muzeum, galerii, ochranu památek a přírody. K 1. lednu 1974 bylo \"Okresní vlastivědné středisko\" rozděleno na dvě samostatné organizace – \"Okresní muzeum a galerii\" a \"Okresní středisko státní památkové péče a ochrany přírody\". Dne 1. července 1984 došlo k opětovnému sloučení obou výše uvedených organizací do \"Okresního vlastivědného střediska\", kde tvořila galerie samostatné oddělení vedle oddělení muzea a památkové péče, ochrany přírody, propagace a stavební čety. V průběhu roku 1991 došlo k delimitaci oddělení ochrany přírody a galerie. Obě tato oddělení delimitací získala právní subjektivitu a přešla pod příslušné ministerstvo. V souvislosti s reorganizací státní správy a samosprávy byla k 1. červenci. 2001 Galerie výtvarného umění v Havlíčkově Brodě spolu s dalšími sbírkotvornými institucemi předána z MK ČR pod kraj Vysočina.\n\nGalerie v rámci své stálé expozice prezentuje díla ze svých sbírek. Pořádá krátkodobé výstavy zaměřené na různé oblasti i období výtvarného umění. Návštěvníci mohou v jejích prostorách obdivovat unikátní Úhrovský oltář.\n\nEdukační aktivity pro školy, přednášky a komentované prohlídky pro veřejnost, odborná knihovna a další.\n\n"}
{"id": "1180175", "url": "https://cs.wikipedia.org/wiki?curid=1180175", "title": "Seznam ocenění a nominací Margaret", "text": "Seznam ocenění a nominací Margaret\n\nToto je seznam nominací a ocenění, které obdržela polská zpěvačka a skladatelka Margaret.\n\nPrvní cenou, kterou Maragret obdržela bylo 5 tisíc švédských korun za 2. místo v Baltic Song Contest 2013 ve švédském městě Karlshamn, kde reprezentovala Polsko. Zpěvačka je laureátkou takových ocenění jako MTV Europe Music Awards, Eska Music Awards nebo SuperJedynki. Získal také řadu nominací do Kids’ Choice Awards, Wiktorů nebo Telekamer.\n"}
{"id": "1180183", "url": "https://cs.wikipedia.org/wiki?curid=1180183", "title": "Tošihiko Okimune", "text": "Tošihiko Okimune\n\nTošihiko Okimune (* 7. září 1959) je bývalý japonský fotbalista.\n\nHrával za Fujitsu.\n\nTošihiko Okimune odehrál za japonský národní tým v roce 1981 celkem 2 reprezentační utkání.\n\n"}
{"id": "1180184", "url": "https://cs.wikipedia.org/wiki?curid=1180184", "title": "Satoši Jamaguči", "text": "Satoši Jamaguči\n\nSatoši Jamaguči (* 1. srpen 1959) je bývalý japonský fotbalista.\n\nHrával za Mitsubishi Motors.\n\nSatoši Jamaguči odehrál za japonský národní tým v roce 1981 celkem 1 reprezentační utkání.\n\n"}
{"id": "1180185", "url": "https://cs.wikipedia.org/wiki?curid=1180185", "title": "Kaufungen", "text": "Kaufungen\n\nKaufungen je město v německé spolkové zemi Hesensko v zemském okrese Kassel. Samotné město se nachází asi 10 km od Kasselu a jeho populace čítá obyvatel.\n\nPrvní historická zmínka o obci na území dnešního Kaufungenu, tehdy pod názvem \"Coufunga\", pochází z roku 1011, kdy bylo toto označení použito u královského dvora a označovalo právě obec v těchto místech. Nicméně dle odhadů je místní kaple svatého Jiřího ještě starší a pochází již z 10. století.\n\nV roce 1017 římský císař Jindřich II. a jeho manželka Kunhuta Lucemburská založili Kaufungenské opatství, jehož základem byl benediktinský klášter sv. Kříže, postavený na strmém okraji údolí řeky Losse, nyní se však nachází v samotném centru Oberkaufungenu. Po smrti Jindřicha se Kunhuta rozhodla vstoupit právě do tohoto kláštera, kde žila až do své smrti v roce 1033/1039.\n\nV roce 1527 zapříčinily reformace uzavření kláštera, avšak samotná budova a fara stojí i v současné době. Je častým hostitele koncertů především vážně hudby. Nadále byl Kaufungen v historii zmiňován jako centrum těžby, sklářství, pálení dřevěného uhlí, lesnictví a výroby papíru. V roce 1970 se vesnice Oberkaufungen a Niederkaufungen sloučily a vzniklo město Kaufungen.\n\nOberkaufungen i Niederkaufungen mají historická náměstí s dobře zachovanými roubenými domy. I přesto je největší atrakcí města kostel sv. Kříže, který je pravidelným hostitelem koncertů vážné hudby. Blízko kostela leží kaple svatého Jiří, která pravděpodobně pochází již z 10. století. Jen Oberkaufungen má dvě muzea; \"Alte Schule\" (\"stará škola\"), které dokumentuje historii města od středověku až po současnost, a \"Roßgang\", hornické muzeum nabízející scény z historických dolů.\n\nKaufungen se nachází v blízkosti \"Märchenlandweg\", stezky, která je vhodná pro dlouhé túry, jízdu na koni nebo pořádání cyklistických závodů.\n\nSilnice A7 tvoří jednu z možností, jak se rychle z Kaufungenu dostat do Kasselu. Naopak silnice B7 vede z města do Eisenachu. Mimo to má Kaufungen železnici a s Kasselem je spojen tramvajovou sítí. Tramvaj č. 4 jezdí přímo do centra a dále na nádraží.\n\nKaufungen se nachází v úzkém údolí řeky Losse a z východu je obklopen strmými, zalesněnými kopci zvanými \"Kaufunger Wald\" (\"Kaufungerský les\"). Základem města jsou dvě historické obce; Oberkaufungen a Niederkaufungen a v blízkém sousedství můžeme najít města Niestetal a Nieste na severu, Söhrewald na jihu, Lohfelden na jihozápadě a severozápadně od Kaufungenu je velké město Kassel.\n\nKaufungen podepsal smlouvy o spolupráci s těmito městy:\n\n"}
{"id": "1180186", "url": "https://cs.wikipedia.org/wiki?curid=1180186", "title": "Naodži Itó", "text": "Naodži Itó\n\nNaodži Itó (* 1. červenec 1959) je bývalý japonský fotbalista.\n\nHrával za Honda, PJM Futures.\n\nNaodži Itó odehrál za japonský národní tým v roce 1981 celkem 1 reprezentační utkání.\n\n"}
{"id": "1180187", "url": "https://cs.wikipedia.org/wiki?curid=1180187", "title": "Rjóiči Kawakacu", "text": "Rjóiči Kawakacu\n\nRjóiči Kawakacu (* 5. duben 1958) je bývalý japonský fotbalista.\n\nHrával za Toshiba, Yomiuri, Kyoto Shiko, Tokyo Gas.\n\nRjóiči Kawakacu odehrál za japonský národní tým v letech 1981-1982 celkem 13 reprezentačních utkání.\n\n"}
{"id": "1180188", "url": "https://cs.wikipedia.org/wiki?curid=1180188", "title": "Micugu Nomura", "text": "Micugu Nomura\n\nMicugu Nomura (* 21. listopad 1956) je bývalý japonský fotbalista.\n\nHrával za Fujita Industries.\n\nMicugu Nomura odehrál za japonský národní tým v letech 1981–1982 celkem 12 reprezentačních utkání.\n\n"}
{"id": "1180189", "url": "https://cs.wikipedia.org/wiki?curid=1180189", "title": "Cynric", "text": "Cynric\n\nCynric († asi 560) byl anglosaský král Wessexu z rodu Cerdikovců (od roku 534; pro toto období je termín Wessex ahistorický; ve skutečnosti byl králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo).\n\nVše, o co je tomto králi známo, pochází z \"Anglosaské kroniky\". Zde je uvedeno, že byl synem krále Cerdika, který je považován za zakladatele království Wessex. Ale současně \"Západosaský genealogický královský seznam\" v předmluvě k této \"kronice\" ho zmiňuje jako syna Cerdikova syna Creody.\n\n\"Anglosaská kronika\" popisuje, jak Cerdic a Cynric přistáli s pěti loděmi v oblasti kolem Southamptonu roku 495. Podle \"kroniky\" jsou oba popisováni jako aristokraté s titulem \"ealdorman\", kteří ale převzali vládu nad Gewisy (jak byli Západní Sasové nazýváni do konce 7. století) až v roce 519. Z toho vyplývá, že Cynric nebyl vůdcem z královského rodu a on a jeho otec získali královský titul, až když údajně dobyli srdce budoucího Wessexu.\n\nBěhem Cynrikovy vlády prý Sasové pronikli do současného hrabství Wiltshire, kde se setkali se silným odporem, a dobyli \"Searobyrig\" (Old Sarum, poblíž Salisbury) v 552. V roce 556 Cynric a jeho syn Ceawlin zvítězili v bitvě proti britským Keltům u \"Beranburh\", nyní ztotožněného s hradištěm Barbury Castle. Pokud jsou tyto údaje přesné, potom je nepravděpodobné, že předchozí záznamy v \"Anglosaské kronice\" počínaje Cynrikovým příjezdem do Británie spolu s jeho otcem Cerdikem v roce 495 jsou správné. Současný britský historik David Dumville klade skutečnou dobu Cynrikovy vlády do let 554–581. Někteří historici poukazují na to, že Ceawlinův původ a jeho příbuzenský vztah s Cynrikem jsou nejasné a že kronikáři pouze naznačovali, že jsou příbuzní nebo že je Cynrikův syn, aby legitimizovali pozdější wessexský královský rodokmen.\n\nStaroanglické jméno Cynric má přímý etymologický ekvivalent v moderní angličtině coby „Kin-ruler“, tedy „\"příbuzný vládce\"“. Avšak vzhledem k tomu, že někteří vědci považují jména Cynrikova předchůdce Cerdika i jeho nástupce Ceawlina za keltská, byla formulována alternativní etymologie, odvozující jméno Cynric od brythonského „Cunorix“, znamenající „Hound-king“, tedy „\"král honicí pes\"“. Z toho se vyvinul \"Cinir\" ve starovelštině, a posléze \"Kynyr\" ve středovelštině.\n\nTyto hypotézy podporuje nález tzv. Wroxeterského kamene, vykopaného v roce 1967, z období římské Británie datovaného do let asi 460–475, s nápisem tradičně čteným coby CUNORIX MACUS MAQVI COLINE, v překladu „Cunorix („Hound-king“, tj. „\"král honicí pes\"“) syn Maqui-Coline („Son-of-Holly“, tj. „\"syn cesmíny\"“).\n\n\n\n\n"}
{"id": "1180190", "url": "https://cs.wikipedia.org/wiki?curid=1180190", "title": "Jahiro Kazama", "text": "Jahiro Kazama\n\nJahiro Kazama (* 16. říjen 1961) je bývalý japonský fotbalista.\n\nHrával za Bayer Leverkusen, Remscheid, Eintracht Braunschweig, Sanfrecce Hiroshima.\n\nJahiro Kazama odehrál za japonský národní tým v letech 1980-1983 celkem 19 reprezentačních utkání.\n\n"}
{"id": "1180191", "url": "https://cs.wikipedia.org/wiki?curid=1180191", "title": "Kazuo Ozaki", "text": "Kazuo Ozaki\n\nKazuo Ozaki (* 7. březen 1960) je bývalý japonský fotbalista.\n\nHrával za Urawa Reds (Mitsubishi Motors), Arminia Bielefeld, St. Pauli, Düsseldorf, Verdy Kawasaki.\n\nKazuo Ozaki odehrál za japonský národní tým v letech 1981–1983 celkem 17 reprezentačních utkání.\n\n"}
{"id": "1180192", "url": "https://cs.wikipedia.org/wiki?curid=1180192", "title": "Hiroši Jošida", "text": "Hiroši Jošida\n\nHiroši Jošida (* 11. únor 1958) je bývalý japonský fotbalista.\n\nHrával za Furukawa Electric.\n\nHiroši Jošida odehrál za japonský národní tým v letech 1981-1983 celkem 9 reprezentačních utkání.\n\n"}
{"id": "1180193", "url": "https://cs.wikipedia.org/wiki?curid=1180193", "title": "Tóru Jošikawa", "text": "Tóru Jošikawa\n\nTóru Jošikawa (* 13. prosinec 1961) je bývalý japonský fotbalista.\n\nHrával za Hitachi.\n\nTóru Jošikawa odehrál za japonský národní tým v roce 1983 celkem 1 reprezentační utkání.\n\n"}
{"id": "1180194", "url": "https://cs.wikipedia.org/wiki?curid=1180194", "title": "Hirojuki Usui", "text": "Hirojuki Usui\n\nHirojuki Usui (* 4. srpen 1953) je bývalý japonský fotbalista.\n\nHrával za Hitachi.\n\nHirojuki Usui odehrál za japonský národní tým v letech 1974–1984 celkem 38 reprezentačních utkání.\n\n"}
{"id": "1180195", "url": "https://cs.wikipedia.org/wiki?curid=1180195", "title": "Hideki Maeda", "text": "Hideki Maeda\n\nHideki Maeda (* 13. květen 1954) je bývalý japonský fotbalista.\n\nHrával za Furukawa Electric.\n\nHideki Maeda odehrál za japonský národní tým v letech 1975-1984 celkem 65 reprezentačních utkání.\n\n"}
{"id": "1180196", "url": "https://cs.wikipedia.org/wiki?curid=1180196", "title": "Micuhisa Taguči", "text": "Micuhisa Taguči\n\nMicuhisa Taguči (14. února 1955 – 12. listopadu 2019) byl japonský fotbalista.\n\nHrával za Mitsubishi Motors.\n\nMicuhisa Taguči odehrál za japonský národní tým v letech 1975–1984 celkem 59 reprezentačních utkání.\n\n"}
{"id": "1180197", "url": "https://cs.wikipedia.org/wiki?curid=1180197", "title": "Kazuo Saitó", "text": "Kazuo Saitó\n\nKazuo Saitó (* 27. červenec 1951) je bývalý japonský fotbalista.\n\nHrával za Mitsubishi Motors.\n\nKazuo Saitó odehrál za japonský národní tým v letech 1967–1984 celkem 32 reprezentačních utkání.\n\n"}
{"id": "1180198", "url": "https://cs.wikipedia.org/wiki?curid=1180198", "title": "Nobutoši Kaneda", "text": "Nobutoši Kaneda\n\nNobutoši Kaneda (* 16. únor 1958) je bývalý japonský fotbalista.\n\nHrával za Nissan Motors.\n\nNobutoši Kaneda odehrál za japonský národní tým v letech 1977-1984 celkem 58 reprezentačních utkání.\n\n"}
{"id": "1180199", "url": "https://cs.wikipedia.org/wiki?curid=1180199", "title": "Tecuo Sugamata", "text": "Tecuo Sugamata\n\nTecuo Sugamata (* 29. listopad 1957) je bývalý japonský fotbalista.\n\nHrával za Hitachi.\n\nTecuo Sugamata odehrál za japonský národní tým v letech 1978–1984 celkem 23 reprezentačních utkání.\n\n"}
{"id": "1180200", "url": "https://cs.wikipedia.org/wiki?curid=1180200", "title": "Cerdic", "text": "Cerdic\n\nCerdic († asi 534) byl podle \"Anglosaské kroniky\" vůdcem anglosaského (germánského) osidlování Británie, prvním králem Wessexu a zakladatelem rodu Cerdikovců (pro toto období je termín Wessex ahistorický; ve skutečnosti byl králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo).\n\nCerdic podle \"Anglosaské kroniky\" přistál s pěti loděmi na pobřeží současného hrabství Hampshire v roce 495 spolu se svým synem Cynrikem. Bojoval prý s britským keltským králem jménem Natanleod u \"Natanleaga\" (moderní Netley Marsh v hrabství Hampshire) v roce 508 a zabil ho spolu s 5000 jeho muži. S britskými Kelty bojoval Cerdic ještě v roce 519 u \"Cerdicesleag\" (moderní Charford; „Cerdikův Brod“). Mezi jeho taženími je zmiňováno i dobytí ostrova Wight, jenž měl být později dán jeho příbuzným, Stufovi a Wihtgarovi (kteří údajně dorazili se Západními Sasy v roce 514). Král Cerdic prý zemřel v roce 534, po něm nastoupil jeho syn Cynric.\n\nRaná historie království Wessex zachycená v \"Anglosaské kronice\" je považována za nespolehlivou s několikanásobně popisovanými týmiž událostmi se zjevně si odporujícími informacemi. Současný britský historik David Dumville klade skutečnou dobu Cerdikovy vlády do let 538–554 Jiní historici se domnívají, že Cerdic byl saským vůdcem poraženým britskými Kelty („Brity“) v bitvě na Mons Badonicus, která byla pravděpodobně vybojována v roce 490 (nebo možná později, ale před rokem 518). To nesouhlasí, pokud by David Dumville měl pravdu. Jiní historikové připisují bitvu Ællovi, dle \"Anglosaské kroniky\" prvnímu králi Sussexu, nebo jinému saskému vůdci. V každém případě se zdá, že počátky království Wessex jsou složitější než verze, kterou podává dochovaná tradice.\n\nNěkteří historici šli tak daleko, že označili krále Cerdika za zcela legendární postavu, která ve skutečnosti nikdy neexistovala, ale to je menšinový názor. Nicméně nejstarší zdroj o Cerdikovi, \"Anglosaská kronika\", byl sestaven ke konci 9. století, a přestože zaznamenává dochovanou tradici o založení Wessexu, čtyři sta let, které mezitím uplynuly, znamená, že popis událostí nemůže být brán jako přesný.\n\nV každém případě odvozovat svůj původ od Cerdika bylo nezbytným předpokladem, aby pozdější králové Wessexu mohli legitimizovat svou vládu. Avšak až králem Egbertem počíná nezpochybněná nepřerušená pokrevní linie anglických/britských králů/královen až po současnou Windsorskou dynastii a její zatím poslední panovnici, královnu Alžbětu II.\n\n\"Anglosaská kronika\" přináší rodokmen sledující Cerdikovy předky až ke germánskému bohu Ódinovi a patriarchům žijícím před potopou. Avšak britský filolog původem z Nového Zélandu Kenneth Sisam (1887–1971) uvádí, že Cerdikův rodokmen je výsledkem rozpracování základního rodokmenu vypůjčeného od králů anglosaského království Bernicie, a proto Cerdikovi předci v jeho rodokmenu uvedení nemají žádný historický základ.\n\nJe zajímavé, že jméno Cerdic je spíše považováno za britsko-keltské, coby forma jména Ceretic, než za jméno germánského původu. Jméno původně pochází z britsko-keltského jména Caraticos. To by mohlo ukazovat, že Cerdic byl britský Kelt a že jeho dynastie se germanizovala až v průběhu času. Tento názor by byl podpořen možná negermánskými jmény některých jeho potomků včetně Ceawlina, Ceddy a Caedwally. Naopak některé velšské knížecí dynastie odvozují svůj původ od raných předků s možná germánskými jmény jako Tewdrig (tedy Theodorich) a jeho otec Teithfallt. To naznačuje, že etnicita nebyla možná tak důležitá při formování vládnoucích elit uvnitř předstátních útvarů v pořímské Británii, než jak se tradičně věřilo. Cerdikův otec Elesa byl některými historiky identifikován jako římsko-britský Elasius, „náčelník oblasti“, se kterým se setkal pozdně antický galský biskup Germanus z Auxerre během své cesty do Británie s cílem potřít tamní pelagianismus.\n\nBritský archeolog John Nowell Linton Myres (1902–1989) poznamenává, že když se Cerdic a Cynric poprvé objeví v \"Anglosaské kronice\" v zápisu k roku 495, jsou zde uvedeni staroanglickým termínem jako \"\"ealdorman\"\", tedy titulem vysokých královských správních úředníků používaným zhruba od 9. století až do období vlády krále Knuta Velikého (1016-1035). Tento titul se v listinách králů Wessexu překládal do latiny jako „\"dux\"“ (vévoda/kníže) nebo jako „\"præfectus\"“ (prefekt). V každém případě se jedná o dost nižší hierarchický titul, než bychom u Cerdika a Cynrika čekali. Myres poznamenává, že „je to tudíž podivné nalézt (titul \"\"ealdorman\"\") zde, aby označil vůdce něčeho, co má ambice být nezávislou skupinou nájezdníků, jejichž původ a autorita není jinak specifikována. Příliš to vypadá, jako by byla vyslovena narážka, že Cerdic a jeho lidé vděčí za své postavení tomu, že již byli pověření administrativními záležitostmi za římské vlády na této části Saského pobřeží (latinsky „\"Litus\" \"Saxonicum\"“; pozdně římský systém opevnění na obou stranách Lamanšského průlivu).“\n\nNavíc až teprve v zápisu k roku 519 jsou Cerdic a Cynric zmíněni, že „začali vládnout“, což by naznačovalo, že přestali být závislými vazaly nebo dosazenými regionálními správci s titulem \"\"ealdorman\"\" a stali se nezávislými svrchovanými králi.\n\nShrneme-li, Myres věřil, že „je tudíž možné považovat Cerdika za hlavu částečně britsko-keltské šlechtické rodiny s rozsáhlými územními zájmy na západním pobřeží \"Litus Saxonicum\". Jako takový mohl být docela dobře pověřen na konci římské, anebo pořímské vlády jeho obranou. Mohl by tedy být tím, co pozdější anglosaská terminologie mohla charakterizovat jako \"\"ealdorman\"\". … Kdyby taková dominantní domorodá rodina, jako ta Cerdikova, již získala pokrevní příbuzenský vztah se stávajícími saskými a jutskými osídlenci na tomto konci Saského pobřeží, mohlo být docela velkým pokušením, jakmile se efektivní římská vláda vytratila, postoupit dále. Mohla vzít záležitosti do vlastích rukou a po eliminování jakýchkoliv zbývajících středisek odporu ze strany konkurenčních britsko-keltských náčelníků, jako kupříkladu záhadného Natanleoda v zápise k roku 508, mohla „začít vládnout“, aniž by v budoucnosti uznávala jakoukoli nadvládu.\n\n\n"}
{"id": "1180201", "url": "https://cs.wikipedia.org/wiki?curid=1180201", "title": "Masafumi Jokojama", "text": "Masafumi Jokojama\n\nMasafumi Jokojama (* 10. duben 1956) je bývalý japonský fotbalista.\n\nHrával za Nippon Steel.\n\nMasafumi Jokojama odehrál za japonský národní tým v letech 1979-1984 celkem 31 reprezentačních utkání.\n\n"}
{"id": "1180203", "url": "https://cs.wikipedia.org/wiki?curid=1180203", "title": "Kazumi Cubota", "text": "Kazumi Cubota\n\nKazumi Cubota (* 23. leden 1956) je bývalý japonský fotbalista.\n\nHrával za Yanmar Diesel.\n\nKazumi Cubota odehrál za japonský národní tým v letech 1981–1984 celkem 7 reprezentačních utkání.\n\n"}
{"id": "1180204", "url": "https://cs.wikipedia.org/wiki?curid=1180204", "title": "Kódži Tanaka", "text": "Kódži Tanaka\n\nKódži Tanaka (* 2. listopad 1955) je bývalý japonský fotbalista.\n\nHrával za NKK.\n\nKódži Tanaka odehrál za japonský národní tým v letech 1982–1984 celkem 20 reprezentačních utkání.\n\n"}
{"id": "1180205", "url": "https://cs.wikipedia.org/wiki?curid=1180205", "title": "Panoženky", "text": "Panoženky\n\nPanoženky, též archaméby, zastarale praměňavky (\"Archamoebae\", \"Archamoebea\") je třída jednobuněčných anaerobních či mikroaerobních eukaryot z kmene \"Amoebozoa\". Žijí volně ve vodním nebo vlhkém prostředí, některé přešly k endobiotickému životu.\n\nV původní linii se jedná o améboidní bičíkovce s jedním předním bičíkem. Druhotně u některých panoženek bičík zanikl, nebo se naopak vyvinuly vícebičíkaté druhy. Jako ostatní zástupci podkmene Conosa mají v buňce vytvořený mikrotubulární kónus (případně jeho derivát) a mikrotubulární kořen bičíku. Měňavkovitý pohyb vykonávají pomocí eruptivních lobopodií, tedy panožek laločnatého tvaru s prudkým přeléváním cytoplazmy.\n\nMají druhotně redukované mitochondrie. Absence mitochondrií byla dříve považována za znak prvotní jednoduchosti, odtud vyplynulo nejen jejich pojmenování (z řeckého \"αρχη\" – \"prvotní\", \"pra-\", tedy praměňavky), i jejich dřívější řazení do podříše Archaezoa, dnes již překonané. Druhotnost ztráty mitochondrií byla podpořena i nálezem zbytků mitochondriálních genů přenesená laterálním genovým přenosem do jaderného genomu.\n\nPanoženky jsou tradičně členěny do dvou až tří řádů, resp. pěti až šesti čeledí; ustálenosti systému bránil nedostatek molekulárně-genetických dat. Zatím poslední změny systému byly založeny na multigenové fylogenetické analýze z r. 2016, na které se významně podíleli i vědci ze tří českých odborných pracovišť. Oproti předchozím systémům (např. systému Cavaliera-Smithe či systému dle Ptáčkové a kol.) byla zahrnutím rodů původní čeledi Endolimacidae rozšířena čeleď Mastigamoebidae, aby nebyla parafyletická. Naopak čeleď Entamoebidae, u které analýza odhalila bazální postavení ve fylogenetickém stromu panoženek, byla vyčleněna do samostatného řádu. Současný (2016) systém respektující i fylogenetické vztahy vypadá takto:\n\nInfrakmen: Archamoebae \n\nDo panoženek dnes již nejsou řazeny rody \"Dobellina\" (dnes Eukaryota \"incertae sedis\") a \"Janickina\" (dnes Amoebosoa: Lobosa), dříve považované za entaméby. Rod \"Phreatamoeba\" zanikl, protože jediný jeho druh \"Phreatamoeba balamuthi\" byl přeřazen do rodu \"Mastigamoeba\" (jako \"Mastigamoeba balamuthi\").\nVe vegetativní fázi mají jedno nebo více jader. Mají buď jeden přední bičík napojený na mikrotubulární kónus, nebo jsou bez bičíku. Améboidní pohyb je pomalý, ploché měňavky mají typicky větší počet panožek. Volně žijící nebo endobiotické druhy.\nVe vegetativní fázi mají jeden přední bičík. Microtubular cone mikrotubulární kónus je modifikovaný v tzv.“rhizostyl”. Améboidní pohyb je pomalý.\nVe vegetativní fázi mají jedno nebo více jader. Mají jeden nebo více bičíků nesloužících k pohybu, každý z nich je napojený na mikrotubulární kónus. Buňky jsou válcovité. Améboidní pohyb je relativně rychlý, zpravidla se děje přeléváním buněčného obsahu do jedné panožky.\nMěňavky bez bičíků, tubulární aparát bičíků je kompletně redukován. Améboidní pohyb je relativně rychlý, zpravidla se děje přeléváním buněčného obsahu do jedné panožky.\nEndosymbiotičtí anaerobové s jedním neaktivním bičíkem. Mají hustý mikrotubulární aparát spojený s jedinou centriolou, buď s vícevrstvým kónusem obklopujícím jádro nebo s bočním rhizostylem (širokým mikrotubulárním pásem).\n"}
{"id": "1180215", "url": "https://cs.wikipedia.org/wiki?curid=1180215", "title": "Kazuaki Nagasawa", "text": "Kazuaki Nagasawa\n\nKazuaki Nagasawa (* 4. únor 1958) je bývalý japonský fotbalista.\n\nHrával za Yamaha Motors.\n\nKazuaki Nagasawa odehrál za japonský národní tým v letech 1978–1985 celkem 9 reprezentačních utkání.\n\n"}
{"id": "1180216", "url": "https://cs.wikipedia.org/wiki?curid=1180216", "title": "Takeši Košida", "text": "Takeši Košida\n\nTakeši Košida (* 19. říjen 1960) je bývalý japonský fotbalista.\n\nHrával za Nissan Motors.\n\nTakeši Košida odehrál za japonský národní tým v letech 1980-1985 celkem 19 reprezentačních utkání.\n\n"}
{"id": "1180217", "url": "https://cs.wikipedia.org/wiki?curid=1180217", "title": "Tecuja Tocuka", "text": "Tecuja Tocuka\n\nTecuja Tocuka (* 24. duben 1961) je bývalý japonský fotbalista.\n\nHrával za Verdy Kawasaki, Hitachi.\n\nTecuja Tocuka odehrál za japonský národní tým v letech 1980–1985 celkem 18 reprezentačních utkání.\n\n"}
{"id": "1180218", "url": "https://cs.wikipedia.org/wiki?curid=1180218", "title": "Šindži Tanaka", "text": "Šindži Tanaka\n\nŠindži Tanaka (* 25. září 1960) je bývalý japonský fotbalista.\n\nHrával za Nissan Motors, Urawa Reds, Kyoto Purple Sanga.\n\nŠindži Tanaka odehrál za japonský národní tým v letech 1980–1985 celkem 17 reprezentačních utkání.\n\n"}
{"id": "1180219", "url": "https://cs.wikipedia.org/wiki?curid=1180219", "title": "Jutaka Ikeuči", "text": "Jutaka Ikeuči\n\nJutaka Ikeuči (* 25. srpen 1961) je bývalý japonský fotbalista.\n\nHrával za Toyoda Automatic Loom Works, Fujita Industries.\n\nJutaka Ikeuči odehrál za japonský národní tým v letech 1983–1985 celkem 8 reprezentačních utkání.\n\n"}
{"id": "1180220", "url": "https://cs.wikipedia.org/wiki?curid=1180220", "title": "Acuši Učijama", "text": "Acuši Učijama\n\nAcuši Učijama (* 29. červen 1959) je bývalý japonský fotbalista.\n\nHrával za Yamaha Motors.\n\nAcuši Učijama odehrál za japonský národní tým v letech 1984–1985 celkem 2 reprezentační utkání.\n\n"}
{"id": "1180221", "url": "https://cs.wikipedia.org/wiki?curid=1180221", "title": "George Jonaširo", "text": "George Jonaširo\n\nGeorge Jonaširo (* 28. listopad 1950) je bývalý japonský fotbalista.\n\nHrával za Yomiuri.\n\nGeorge Jonaširo odehrál za japonský národní tým v roce 1985 celkem 2 reprezentační utkání.\n\n"}
{"id": "1180222", "url": "https://cs.wikipedia.org/wiki?curid=1180222", "title": "Masaru Učijama", "text": "Masaru Učijama\n\nMasaru Učijama (* 14. duben 1957) je bývalý japonský fotbalista.\n\nHrával za Yamaha Motors.\n\nMasaru Učijama odehrál za japonský národní tým v roce 1985 celkem 1 reprezentační utkání.\n\n"}
{"id": "1180223", "url": "https://cs.wikipedia.org/wiki?curid=1180223", "title": "Šinobu Ikeda", "text": "Šinobu Ikeda\n\nŠinobu Ikeda (* 5. leden 1962) je bývalý japonský fotbalista.\n\nHrával za Nissan Motors, Matsushita Electric.\n\nŠinobu Ikeda odehrál za japonský národní tým v roce 1985 celkem 1 reprezentační utkání.\n\n"}
{"id": "1180224", "url": "https://cs.wikipedia.org/wiki?curid=1180224", "title": "Kazuši Kimura", "text": "Kazuši Kimura\n\nKazuši Kimura (* 19. červenec 1958) je bývalý japonský fotbalista.\n\nHrával za Yokohama Marinos.\n\nKazuši Kimura odehrál za japonský národní tým v letech 1979-1986 celkem 54 reprezentačních utkání.\n\n"}
{"id": "1180225", "url": "https://cs.wikipedia.org/wiki?curid=1180225", "title": "Kóiči Haširatani", "text": "Kóiči Haširatani\n\nKóiči Haširatani (* 1. březen 1961) je bývalý japonský fotbalista.\n\nHrával za Nissan Motors, Urawa Reds, Kashiwa Reysol.\n\nKóiči Haširatani odehrál za japonský národní tým v letech 1981–1986 celkem 29 reprezentačních utkání.\n\n"}
{"id": "1180226", "url": "https://cs.wikipedia.org/wiki?curid=1180226", "title": "Jošinori Išigami", "text": "Jošinori Išigami\n\nJošinori Išigami (* 4. listopad 1957) je bývalý japonský fotbalista.\n\nHrával za Yamaha Motors.\n\nJošinori Išigami odehrál za japonský národní tým v letech 1984–1986 celkem 12 reprezentačních utkání.\n\n"}
{"id": "1180227", "url": "https://cs.wikipedia.org/wiki?curid=1180227", "title": "Jasutaró Macuki", "text": "Jasutaró Macuki\n\nJasutaró Macuki (* 28. listopad 1957) je bývalý japonský fotbalista.\n\nHrával za Yomiuri.\n\nJasutaró Macuki odehrál za japonský národní tým v letech 1984–1986 celkem 11 reprezentačních utkání.\n\n"}
{"id": "1180228", "url": "https://cs.wikipedia.org/wiki?curid=1180228", "title": "Osamu Taninaka", "text": "Osamu Taninaka\n\nOsamu Taninaka (* 24. září 1964) je bývalý japonský fotbalista.\n\nHrával za Fujita Industries, Tosu Futures.\n\nOsamu Taninaka odehrál za japonský národní tým v letech 1984-1986 celkem 3 reprezentační utkání.\n\n"}
{"id": "1180230", "url": "https://cs.wikipedia.org/wiki?curid=1180230", "title": "Jasuhiko Okudera", "text": "Jasuhiko Okudera\n\nJasuhiko Okudera (* 12. březen 1952) je bývalý japonský fotbalista.\n\nHrával za Furukawa Electric, Köln, Hertha, SV Werder Bremen.\n\nJasuhiko Okudera odehrál za japonský národní tým v letech 1972–1987 celkem 32 reprezentačních utkání.\n\n"}
{"id": "1180231", "url": "https://cs.wikipedia.org/wiki?curid=1180231", "title": "Hisaši Kató", "text": "Hisaši Kató\n\nHisaši Kató (* 24. duben 1956) je bývalý japonský fotbalista.\n\nHrával za Verdy Kawasaki, Shimizu S-Pulse.\n\nHisaši Kató odehrál za japonský národní tým v letech 1978-1987 celkem 61 reprezentačních utkání.\n\n"}
{"id": "1180232", "url": "https://cs.wikipedia.org/wiki?curid=1180232", "title": "Tošio Macuura", "text": "Tošio Macuura\n\nTošio Macuura (* 20. listopad 1955) je bývalý japonský fotbalista.\n\nHrával za NKK.\n\nTošio Macuura odehrál za japonský národní tým v letech 1981-1987 celkem 22 reprezentačních utkání.\n\n"}
{"id": "1180233", "url": "https://cs.wikipedia.org/wiki?curid=1180233", "title": "Satoši Mijauči", "text": "Satoši Mijauči\n\nSatoši Mijauči (* 26. listopad 1959) je bývalý japonský fotbalista.\n\nHrával za Furukawa Electric.\n\nSatoši Mijauči odehrál za japonský národní tým v letech 1984-1987 celkem 20 reprezentačních utkání.\n\n"}
{"id": "1180234", "url": "https://cs.wikipedia.org/wiki?curid=1180234", "title": "Hisaši Kaneko", "text": "Hisaši Kaneko\n\nHisaši Kaneko (* 12. září 1959) je bývalý japonský fotbalista.\n\nHrával za Furukawa Electric.\n\nHisaši Kaneko odehrál za japonský národní tým v letech 1986-1987 celkem 7 reprezentačních utkání.\n\n"}
{"id": "1180236", "url": "https://cs.wikipedia.org/wiki?curid=1180236", "title": "Kazuo Ečigo", "text": "Kazuo Ečigo\n\nKazuo Ečigo (* 28. prosinec 1965) je bývalý japonský fotbalista.\n\nHrával za JEF United Ichihara, Vegalta Sendai.\n\nKazuo Ečigo odehrál za japonský národní tým v letech 1986–1987 celkem 6 reprezentačních utkání.\n\n"}
{"id": "1180237", "url": "https://cs.wikipedia.org/wiki?curid=1180237", "title": "Jasuharu Kurata", "text": "Jasuharu Kurata\n\nJasuharu Kurata (* 1. únor 1963) je bývalý japonský fotbalista.\n\nHrával za Honda, Yomiuri.\n\nJasuharu Kurata odehrál za japonský národní tým v letech 1986–1987 celkem 6 reprezentačních utkání.\n\n"}
{"id": "1180238", "url": "https://cs.wikipedia.org/wiki?curid=1180238", "title": "Kuniharu Nakamoto", "text": "Kuniharu Nakamoto\n\nKuniharu Nakamoto (* 29. říjen 1959) je bývalý japonský fotbalista.\n\nHrával za NKK.\n\nKuniharu Nakamoto odehrál za japonský národní tým v roce 1987 celkem 5 reprezentačních utkání.\n\n"}
{"id": "1180239", "url": "https://cs.wikipedia.org/wiki?curid=1180239", "title": "Hiromi Hara", "text": "Hiromi Hara\n\nHiromi Hara (* 19. říjen 1958) je bývalý japonský fotbalista.\n\nHrával za Mitsubishi Motors.\n\nHiromi Hara odehrál za japonský národní tým v letech 1978–1988 celkem 75 reprezentačních utkání.\n\n"}
{"id": "1180241", "url": "https://cs.wikipedia.org/wiki?curid=1180241", "title": "František Hyhlík", "text": "František Hyhlík\n\nProf. RNDr. František Hyhlík (20. října 1905, Loukonosy – 21. dubna 1981, Praha) byl český psycholog a pedagog, profesor na Karlově univerzitě v Praze, jeden se zakladatelů oborů andragogika – výchova a vzdělávání dospělých v Československu.\n\nFrantišek Hyhlík se narodil v rodině loukovického domkáře Františka Hyhlíka a jeho manželky Františky, rozené Bůlové. Studoval na Univerzitě Karlově, obor technika a matematika spolu s deskriptivní geometrií. Na počátku své profesní kariéry byl středoškolským profesorem v Turnově a později pracoval osm let jako středoškolský učitel na Slovensku. Zde spolupracoval také s Psychotechnickým ústavem v Bratislavě (původně \"Ústredná poradňa povolaní pre Slovensko\").\n\nOd roku 1939 pracoval v Ústavu lidské práce v Praze. Roku 1951 začal vyučovat na pražské Vojenské politické akademii Klementa Gottwalda a od roku 1956 přednášel pedagogiku a psychologii na Filozofické fakultě Univerzity Karlovy, téhož roku získal docenturu. V roce 1958 přešel na katedru knihovnictví. Později působil v rámci Univerzity Karlovy v Institutu osvěty a novinářství (roku 1965 přejmenovaný na Fakultu osvěty a novinářství, od roku 1968 Fakulta sociálních věd a publicistiky). Vysokoškolský titul profesora psychologie mu byl udělen roku 1963.\n\nFrantišek Hyhlík byl ženatý a měl dvě děti. Jeho dcerou byla PhDr. Lidmila Vášová, pracovnice Ústavu informačních studií a knihovnictví (ÚISK) Filozofické fakulty Univerzity Karlovy v Praze. Syn Mgr. Jan Hyhlík je divadelním hercem a hlasatelem Českého rozhlasu na stanici Vltava.\n\n\n\n"}
{"id": "1180242", "url": "https://cs.wikipedia.org/wiki?curid=1180242", "title": "Akihiro Nišimura", "text": "Akihiro Nišimura\n\nAkihiro Nišimura (* 8. srpen 1958) je bývalý japonský fotbalista.\n\nHrával za Yanmar Diesel.\n\nAkihiro Nišimura odehrál za japonský národní tým v letech 1980–1988 celkem 49 reprezentačních utkání.\n\n"}
{"id": "1180244", "url": "https://cs.wikipedia.org/wiki?curid=1180244", "title": "Satoši Tezuka", "text": "Satoši Tezuka\n\nSatoši Tezuka (* 4. září 1958) je bývalý japonský fotbalista.\n\nHrával za Fujita Industries.\n\nSatoši Tezuka odehrál za japonský národní tým v letech 1980–1988 celkem 25 reprezentačních utkání.\n\n"}
{"id": "1180245", "url": "https://cs.wikipedia.org/wiki?curid=1180245", "title": "Kijotaka Macui", "text": "Kijotaka Macui\n\nKijotaka Macui (* 4. leden 1961) je bývalý japonský fotbalista.\n\nHrával za NKK, Shimizu S-Pulse.\n\nKijotaka Macui odehrál za japonský národní tým v letech 1984–1988 celkem 15 reprezentačních utkání.\n\n"}
{"id": "1180246", "url": "https://cs.wikipedia.org/wiki?curid=1180246", "title": "Nobujo Fudžiširo", "text": "Nobujo Fudžiširo\n\nNobujo Fudžiširo (* 25. leden 1960) je bývalý japonský fotbalista.\n\nHrával za NKK, Sumitomo Metal.\n\nNobujo Fudžiširo odehrál za japonský národní tým v roce 1988 celkem 2 reprezentační utkání.\n\n"}
{"id": "1180247", "url": "https://cs.wikipedia.org/wiki?curid=1180247", "title": "Kacuhiro Kusaki", "text": "Kacuhiro Kusaki\n\nKacuhiro Kusaki (* 12. duben 1962) je bývalý japonský fotbalista.\n\nHrával za Yanmar Diesel, Gamba Osaka, Kyoto Purple Sanga.\n\nKacuhiro Kusaki odehrál za japonský národní tým v roce 1988 celkem 2 reprezentační utkání.\n\n"}
{"id": "1180248", "url": "https://cs.wikipedia.org/wiki?curid=1180248", "title": "Judži Sugano", "text": "Judži Sugano\n\nJudži Sugano (* 14. duben 1961) je bývalý japonský fotbalista.\n\nHrával za Nagoya Grampus Eight.\n\nJudži Sugano odehrál za japonský národní tým v roce 1988 celkem 1 reprezentační utkání.\n\n"}
{"id": "1180249", "url": "https://cs.wikipedia.org/wiki?curid=1180249", "title": "Takaši Mizunuma", "text": "Takaši Mizunuma\n\nTakaši Mizunuma (* 28. květen 1960) je bývalý japonský fotbalista.\n\nHrával za Yokohama Marinos.\n\nTakaši Mizunuma odehrál za japonský národní tým v letech 1984-1989 celkem 32 reprezentačních utkání.\n\n"}
{"id": "1180253", "url": "https://cs.wikipedia.org/wiki?curid=1180253", "title": "Tomojasu Asaoka", "text": "Tomojasu Asaoka\n\nTomojasu Asaoka (* 6. duben 1962) je bývalý japonský fotbalista.\n\nHrával za Nippon Kokan, Yomiuri.\n\nTomojasu Asaoka odehrál za japonský národní tým v letech 1987–1989 celkem 8 reprezentačních utkání.\n\n"}
{"id": "1180255", "url": "https://cs.wikipedia.org/wiki?curid=1180255", "title": "Tomojuki Kadžino", "text": "Tomojuki Kadžino\n\nTomojuki Kadžino (* 11. červenec 1960) je bývalý japonský fotbalista.\n\nHrával za Yanmar Diesel, Gamba Osaka, Kashiwa Reysol.\n\nTomojuki Kadžino odehrál za japonský národní tým v letech 1988-1989 celkem 9 reprezentačních utkání.\n\n"}
{"id": "1180257", "url": "https://cs.wikipedia.org/wiki?curid=1180257", "title": "Masaaki Mori", "text": "Masaaki Mori\n\nMasaaki Mori (* 12. červenec 1961) je bývalý japonský fotbalista.\n\nHrával za Fujita Industries.\n\nMasaaki Mori odehrál za japonský národní tým v letech 1988-1989 celkem 8 reprezentačních utkání.\n\n"}
{"id": "1180260", "url": "https://cs.wikipedia.org/wiki?curid=1180260", "title": "Satoru Močizuki", "text": "Satoru Močizuki\n\nSatoru Močizuki (* 18. květen 1964) je bývalý japonský fotbalista.\n\nHrával za NKK, Urawa Reds, Kyoto Purple Sanga.\n\nSatoru Močizuki odehrál za japonský národní tým v letech 1988–1989 celkem 7 reprezentačních utkání.\n\n"}
{"id": "1180261", "url": "https://cs.wikipedia.org/wiki?curid=1180261", "title": "Acuši Natori", "text": "Acuši Natori\n\nAcuši Natori (* 12. listopad 1961) je bývalý japonský fotbalista.\n\nHrával za Urawa Reds.\n\nAcuši Natori odehrál za japonský národní tým v letech 1988–1989 celkem 6 reprezentačních utkání.\n\n"}
{"id": "1180262", "url": "https://cs.wikipedia.org/wiki?curid=1180262", "title": "Hans Bitterlich", "text": "Hans Bitterlich\n\nHans Bitterlich (28. dubna 1860 Vídeň – 5. srpna 1949) byl rakouský sochař.\n\nSyn sochaře a malíře Eduarda Bitterlicha studoval u Edmunda Hellmera a Kaspara von Zumbuscha a byl od roku 1901 do roku 1931 profesorem na Akademii výtvarných umění ve Vídni. Mezi jeho nejznámější díla patří památník Gutenberga na Lugecku (1900) a památník císařovny Alžběty v Volksgartenu (1904-1907). Roku 1943 získal Goethe-Medaille für Kunst und Wissenschaft.\n\n"}
{"id": "1180263", "url": "https://cs.wikipedia.org/wiki?curid=1180263", "title": "Kacujoši Šintó", "text": "Kacujoši Šintó\n\nKacujoši Šintó (* 15. září 1960) je bývalý japonský fotbalista.\n\nHrával za Mazda, Urawa Reds, Bellmare Hiratsuka.\n\nKacujoši Šintó odehrál za japonský národní tým v letech 1987–1990 celkem 15 reprezentačních utkání.\n\n"}
{"id": "1180264", "url": "https://cs.wikipedia.org/wiki?curid=1180264", "title": "Tóru Sano", "text": "Tóru Sano\n\nTóru Sano (* 15. listopad 1963) je bývalý japonský fotbalista.\n\nHrával za Yokohama Marinos.\n\nTóru Sano odehrál za japonský národní tým v letech 1988–1990 celkem 9 reprezentačních utkání.\n\n"}
{"id": "1180265", "url": "https://cs.wikipedia.org/wiki?curid=1180265", "title": "Širó Kikuhara", "text": "Širó Kikuhara\n\nŠiró Kikuhara (* 7. červenec 1969) je bývalý japonský fotbalista.\n\nHrával za Verdy Kawasaki, Urawa Reds.\n\nŠiró Kikuhara odehrál za japonský národní tým v roce 1990 celkem 5 reprezentačních utkání.\n\n"}
{"id": "1180268", "url": "https://cs.wikipedia.org/wiki?curid=1180268", "title": "Stav ohrožení (seriál)", "text": "Stav ohrožení (seriál)\n\nStav ohrožení (v anglickém originále Crisis) je americký akční dramatický seriál, jehož tvůrcem je Rand Ravich. Seriál má celkem 13 epizod, které odvysílala stanice NBC v roce 2014 a ještě téhož roku jej v Česku odvysílala stanice Prima Cool. Natáčení seriálu bylo ukončeno.\n\nDěti z Ballardovy střední školy jsou uneseni na školním výletě. Jejich rodiče, kteří jsou vlivnými a mocnými lidmi ve Washingtonu, jsou pro jejich záchranu schopni udělat cokoliv. Únosce je kontaktuje a sdělí jim, co musí udělat, aby své děti zachránili. Agentka FBI Susie Dunnová s agentem tajné služby Marcusem Finleym musí co nejdříve zjistit, kde únosce děti skrývá, neboť rodiče plní nebezpečné požadavky únosců a navíc se mezi unesenými nachází i prezidentův syn Kyle. Vyšetřování však ukazuje, že únos je možná součástí velkého spiknutí ve vládních složkách.\n"}
{"id": "1180270", "url": "https://cs.wikipedia.org/wiki?curid=1180270", "title": "Prostředí", "text": "Prostředí\n\nSlovo prostředí má více významů:\n"}
{"id": "1180272", "url": "https://cs.wikipedia.org/wiki?curid=1180272", "title": "Damac FC", "text": "Damac FC\n\nDamac Football Club (arabsky: ضمك) je saúdskoarabský fotbalový klub z města Khamis Mushait, který byl založen roku 1972. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Prince Sultan bin Abdul Aziz Stadium s kapacitou 20 000 míst.\n"}
{"id": "1180273", "url": "https://cs.wikipedia.org/wiki?curid=1180273", "title": "Kristýna Znamenáčková", "text": "Kristýna Znamenáčková\n\nKristýna Znamenáčková (* 11. září 1988 Boskovice) je česká klavíristka.\n\nPo studiu boskovického gymnázia nastoupila na brněnskou konzervatoř, kde studovala nejprve pod vedením Evy Horákové, poté u Dagmar Pančochové. S oceněním absolvovala v roce 2012 klavírním koncertem Des dur Sergeje Prokofjeva. V letech 2012-2015 studovala na Akademii múzických umění v Praze u Františka Malého. V roce 2017 pak absolvovala Janáčkovu akademii múzických umění v Brně pod vedením Aleny Vlasákové a Jana Jiraského, získala akademický titul MgA. a nyní tamtéž pokračuje v doktorském studiu zaměřeném na klavírní tvorbu Martinů. Kromě hudebního vzdělání vystudovala španělský jazyk a literaturu na Filozofické fakultě Masarykovy univerzity.\n\nV roce 2015 se stala absolutní vítězkou soutěže Nadace Bohuslava Martinů za interpretaci jeho Sonáty pro klavír, H.350 a tato nahrávka byla také vybrána na výroční CD Institutu Bohuslava Martinů. Se soutěžním repertoárem v lednu 2017 vystupovala v pražském Rudolfinu v komorním abonentním cyklu České filharmonie, v prosinci 2017 pak tamtéž provedla se Stamicovým kvartetem skladatelův Klavírní kvintet č. 1, H.229.\n\nŽije v Boskovicích. Působila jako učitelka a korepetitorka na ZUŠ v Blansku a nyní jako korepetitorka na konzervatoři v Brně, věnuje se aktivně sólové i komorní hře s důrazem na hudbu 20. století, spolupracuje se soudobým skladatelem Vítem Zouharem, se zájmem o minimalistickou a témbrovou hudbu se zúčastnila mimořádných hudebních projektů (živé provedení 24 hodin trvající skladby Erika Satieho Vexations na festivalu Moravský podzim), spolupracuje s četnými sólisty, například Janou Tajovskou Krajčovičovou nebo Petrou Machkovou Čadovou (koncertní provedení hudby Arva Pärta), a s Národním divadlem Brno. Pořádá také dobročinné koncerty. Působí jako korepetitorka a pomocná sbormistryně souboru Vernum 2013 Ensemble.\n\nVěnuje se také kulturním aktivitám v Boskovicích a okolí, volnočasové práci s dětmi, šifrovacím hrám, amatérskému divadlu a fotografii. Od roku 2018 je obecní zastupitelkou v Boskovicích za Pirátskou stranu.\n\n\n"}
{"id": "1180276", "url": "https://cs.wikipedia.org/wiki?curid=1180276", "title": "An-Nahda FC", "text": "An-Nahda FC\n\nAn Nahda Football Club (arabsky: النهضة) je saúdskoarabský fotbalový klub z města Khobar, který byl založen roku 1949. V současnosti hraje druhou nejvyšší saúdskoarabskou ligu Saudi First Division.\n"}
{"id": "1180277", "url": "https://cs.wikipedia.org/wiki?curid=1180277", "title": "Jan Schütz", "text": "Jan Schütz\n\nJan Schütz, též Johann Schütz, byl rakouský politik české národnosti z Čech, během revolučního roku 1848 poslanec Říšského sněmu.\n\nBěhem revolučního roku 1848 se zapojil do veřejného dění. Podle zprávy okresního hejtmana Piwetze se Schütz během roku 1848 podílel na pokusu o odzbrojení jindřichohradecké vojenské posádky. Působil jako justiciár na několika panstvích. Po reformě státní správy v roce 1850 se stal okresním soudcem ve Vodňanech. Je označován za \"exaltovaného Čecha\".\n\nV doplňovacích volbách v lednu 1849 byl zvolen na ústavodárný Říšský sněm poté, co rezignoval poslanec Josef Hamerník. Zastupoval volební obvod Jindřichův Hradec. Tehdy se uváděl coby justiciár.\n"}
{"id": "1180278", "url": "https://cs.wikipedia.org/wiki?curid=1180278", "title": "Kaple svatého Wolfganga", "text": "Kaple svatého Wolfganga\n\nToto je seznam kaplí zasvěcených svatému Wolfgangovi Řezenskému\n\n\n"}
{"id": "1180279", "url": "https://cs.wikipedia.org/wiki?curid=1180279", "title": "Itó", "text": "Itó\n\nJaponské příjmení Itó může znamenat:\n\n"}
{"id": "1180280", "url": "https://cs.wikipedia.org/wiki?curid=1180280", "title": "U-Prag", "text": "U-Prag\n\nU-Prag je česká hudební skupina hrající electronica, breakbeat a Drum and Bass. Vznikla v roce 2002 a v současné době ji tvoří sedm muzikantů. Vedle elektronické složky využívají širokou škálu živých nástrojů (klavír, baskytara, kytara, bicí, perkuse, violoncello atd.). Na svém kontě mají kompilaci \"Work 2002–2007\" shrnující tvorbu z prvních pěti let a alba \"44 Thousand Actors /in 16 Flats/“ (2009), \"Seconds of Life“ (2015) a \"Some Kind of Music\" (2019). \n\nKapela vznikla na podzim roku 2002 v Praze. Prvních 5 let fungovala ve složení: Šimon Dvorský (zpěv), Tomáš Lacina (baskytara), Ondřej Posejpal (kytara), Daniel Petkevič (perkuse) a Jan Stiborek (perkuse). V roce 2007 odešel kytarista Ondřej Posejpal a nahradil ho Milan Broum jr. Ve stejném roce také kapela účinkovala v krátké fiktivní dokumentární komedii režiséra Martina Koppa \"U.P.R.G\" o pražské breakbeatové kapele. V březnu 2009 vyšlo na labelu SubPub records debutové album \"44 Thousand Actors /in 16 Flats/\" a k U-Prag se připojil bubeník Michal Pavlíček jr. V prosinci 2015 vyšlo na labelu Every Single Soul druhé album \"Seconds of Life\" a v květnu 2019 na stejném labelu třetí abum \"Some Kind of Music\".\n\n\n"}
{"id": "1180281", "url": "https://cs.wikipedia.org/wiki?curid=1180281", "title": "Seznam motorů Suzuki", "text": "Seznam motorů Suzuki\n\nToto je seznam motorů vytvořených firmou Suzuki.\n\nSuzulight SF Series — 360 cm³ 2 taktní, chlazený vzduchem.\n\nFB Serie — 2 taktní\n\nFC (prototyp) — 360 cm³, 2 taktní\n\n\n\n\n\n\n\n\n\n\n\n\n\n\n"}
{"id": "1180282", "url": "https://cs.wikipedia.org/wiki?curid=1180282", "title": "Jana Schneeweisová", "text": "Jana Schneeweisová\n\nJana Schneeweisová (* 9. dubna 1940 Příbram) je česká klavíristka a hudební pedagožka.\n\nNar. r. 1940 v Příbrami, dcera hudeb. skladatele prof. Jana Schneeweise, žáka J.B. Foerstera  na Mistr. škole Pražské konzervatoře, absolventa Karlovy Univerzity v oboru moderní filologie, hudební estetiky a vědy u Ot. Zicha.\n\nV Berouně maturovala na gymnáziu r. 1957. Zároveň studovala soukromě klavírní hru v Praze od 11 do 19 let u prof. Ilony Štěpánové-Kurzové, harmonii u Vl. Sommera a J. Ceremugy. Tam  rostla pod uměleckou záštitou Václava Talicha. Vysokou školu múzických umění v Bratislavě absolvovala u prof. R. Macudziňského Klavírním koncertem A. Dvořáka se Slovenskou filharmonií za dir. Dr. L. Rajtera a recitálem r.1963. \n\nPo vysokoškolském studiu zůstala na Slovensku, kde učila na konzervatoři v Košicích klavírní hru a rozvíjela koncertní činnost. Studovala, uváděla a nahrávala slovenské autory: J. Cikkera (Concertino s orchestrem), Eug. Suchoně, A. Očenáše, D. Kardoše., J. Hatríka, J. Letňana, T. Hirnera, R. Macudziňského ad.\n\nV roce 1966 se představila na Přehlídce koncert. umění v Košicích (rozhlas. záznam). Od r. 1968 prof. klavíru na Konzervatoři v Ostravě, pak na Pedagog. fakultě OU učila klavír a harmonizaci doprovodů lidových písní. Vystupovala sólově, s Moravskou, Janáčkovou a Gottwaldovskou filharmonií (dnes B. Martinů) a při různých příležitostech (často na promocích). Doprovázela L. Domanínskou, E. Hakena, Mil. Ostatnickou, bulh. houslistu I. Popova, violistu Lad. Černého, J. Jokla, K. Högera, E. Křenka, M. Lemáriovou ad.\n\nČeský rozhlas Ostrava ve spolupráci s Ragtime records vydal audiokazetu a CD \"Z písňové a klavírní tvorby J. Schneeweise, J. Hanuše, M. Ravela, S. Prokofjeva\". Odborníci oceňovali na jejím přednesu hloubku muzikálního prožitku a tónovou barevnost. \n\nV letech 1970 a 1971 byla vyslána Pragokoncertem nahrát s basistou Dr. K. Zehem Slovanský písňový repertoár v Innsbrucku pro rádio Österreich I. (hodnotili písemně muzikální projev s výbornou technikou a obohacení rakouského rozhlasu). \n\nČasto uváděla díla J.B. Foerstera a jeho žáků (svět. premiéru Zimních písní J. Hanuše a premiéry svého otce) a oblíbený klasický repertoár ve Foerstrově společnosti v Praze. Byla členkou SJBF a Dvořákovy společnosti. Za propagaci čes. soudobých skladatelů (J. Hanuše, M. Klegy, J. Schneeweise, J. Plavce, O. Jeremiáše, V. Trojana, J. Pauera, Z. Blažka ad.) obdržela od ČHF čest. uznání. Spolupracovala s mnohými pěv. sbory, dir. V. Klímovou a L. Pivovarským, s VPS PF na turné v Polsku a klavírní recitál r. 1972. Absolvovala kurzy klavír. hry u prof. Pavla Štěpána a R. Kvapila, improvizační u Petra Ebena a výuku lid. písní u Duš. Jurkoviče v Bechyni a Litomyšli. \n\nOd roku 1987 ze zdravotních důvodů nevystupuje.  \n\nV českém, slovenském a rakouském rozhlasu: Prokofjev, Rachmaninov, Hanuš, Čajkovskij, Ravel, Klega, Jeremiáš, Schneeweis (mj. cyklus Berounské motivy k poctě V.Talicha), Trojan, Blažek, Pauer, Jan Zach (konc. pro cembalo, violu a orch.), Očenáš (Plušť), Kardoš, Letňan, Vladigerov, Tartini, ad.\n\n\n\n"}
{"id": "1180284", "url": "https://cs.wikipedia.org/wiki?curid=1180284", "title": "Islam Feruz", "text": "Islam Feruz\n\nIslam Feruz (* 10. září 1995, Kismaayo) je somálsko-skotský profesionální fotbalový útočník, který momentálně působí v belgickém klubu Royal Mouscron-Péruwelz, kde hostuje z Chelsea FC.\n\nV deseti letech se připojil k akademii Celtiku. Když mu bylo dvanáct, hrozila jemu a jeho rodině možnost deportace zpět do své rodné země. Trenér akademie, Tommy Burns, zařídil aby mohli zůstat ve Skotsku a dostali britský pas.\n\nV září 2011, poté co v Celtiku odmítl podepsat smlouvu odešel do Chelsea.\n\n1. září 2014 odešel na hostování do řeckého klubu OFI Kréta. Debutoval 13. září v zápase proti Olympiakos Piraeus, když v 62. minutě vystřídal Mayrona George (prohra 0:3).\n\n16. ledna 2015 se připojil k anglickému Blackpoolu. Debutoval 17. ledna proti Wolverhamptonu (8 minut, prohra 0:2).\n\nDalší sezónu zahájil hostováním ve skotském Hibernian. Debutoval o sedm dní později, v zápase proti Alloa Athletic (18 minut, výhra 3:0) Za půl roku odehrál pouhých šest zápasů, do kterých nastupoval jako náhradník a tak bylo jeho hostování zrušeno a 14. ledna 2016 se vrátil zpět do Chelsea.\n\nV srpnu 2016 odešel na roční hostování do belgického klubu Royal Mouscron-Péruwelz.\n\nZa skotský tým do 17 let hrál už ve svých čtrnácti letech. V dubnu 2012 byl v šestnácti letech povolán do skotské fotbalové reprezentace do 21 let. Debutoval proti Itálii a stal se nejmladším hráče, který nastoupil za skotský výběr do 21 let. Bylo mu 16 let a 197 dní.\n\n"}
{"id": "1180285", "url": "https://cs.wikipedia.org/wiki?curid=1180285", "title": "František Slavík (poslanec Říšského sněmu)", "text": "František Slavík (poslanec Říšského sněmu)\n\nFrantišek Slavík (\"cca 1797\" – 20. nebo 27. října 1875 Jičín) byl rakouský politik české národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako Franz Slawik, statkář ve Staré Kdyni.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Kdyně. Tehdy se uváděl coby statkář. Na mandát rezignoval 5. listopadu 1848. V doplňovacích volbách koncem listopadu 1848 byl pak místo něj do parlamentu zvolen František Havlíček.\n\nZemřel náhle v důsledku mrtvice v říjnu 1875 ve věku 78 let. Zanechal po sobě rozsáhlou literární pozůstalost.\n"}
{"id": "1180286", "url": "https://cs.wikipedia.org/wiki?curid=1180286", "title": "Tahr arabský", "text": "Tahr arabský\n\nTahr arabský (\"Arabitragus jayakari\") je druh tahra, žijící na Arabském poloostrově, především v Ománu a Spojených arabských emirátech. Až do nedávné doby byl řazen do rodu \"Hemitragus\", společně s tahrem himálajským, avšak na základě molekulární studie byl přeřazen do monotypického rodu \"Arabitragus\".\n\nTahr arabský je blízce příbuzný s paovcí hřívnatou.\n\nTahr arabský je nejmenší ze tří druhů tahrů (tahr himálajský, arabský a jihoindický). Je to podsaditý druh kozy s rohy stočenými směrem dozadu, které mají jak samci, tak samice. Samci jsou ale mnohem robustnější než jejich protějšky. Mimo to mají i působivé hřívy, které od krku postupem času rostou až na hřbet. Srst u obou pohlaví je dlouhá, hustá, načervenale hnědá a na zádech tvoří černý pruh. Starého samce lze od mladého poznat lehce; starým samcům tahra arabského postupně úplně zčerná tlama. Kopyta tahrů jsou pružná, elastická jádra, která jim umožňují udržet se na hladkých skalách a tvrdé a ostré okraje jim slouží jako opora.\n\nTahr arabský se vyskytuje na strmých skalnatých svazích pohoří Hajar v sultanátu Omán a Spojených arabských emirátech. Žije v nadmořské výšce až 1 800 metrů nad mořem.\n\nDruh tahr arabský byl poprvé popsán na základě vzorků získaných od doktora Jayakara z Jebel Taw. Původně byl tento druh pojmenován \"Hemitragus jayakari\" a byl tedy zařazen do rodu společného pro všechny tři druhy tahrů, avšak v roce 2005 byly provedeny molekulární studie, na jejichž základě se zjistilo, že všechny tři druhy tahrů si nejsou až tak příbuzné, jak se předpokládalo. Ukázalo se totiž, že zatímco tahr himálajský a arabský jsou příbuzní spíše kozám a zejména tahr arabský rovněž paovci hřívnaté, tahr jihoindický je vývojově bližší ovcím. Tak byl každý tahr přeřazen do monotypického rodu.\n\nNa rozdíl od ostatních druhů tahrů, tahr arabský žije osamělým život nebo jen v malých skupinkách, které se skládají ze samice a jejích mláďat, popřípadě i samce. Při období páření se tahrové shromažďuje do stád a samotná březost samic trvá 140 až 145 dní.\n\nTahrové se živí trávou, keři, listy a plody všech stromů. Jsou silně závislí na vodě a v létě potřebují pít každé dva nebo tři dny, což je pro savce žijící na strmých kamenitých svazích Arabského poloostrova netypické. Když se chtějí napít, musí sestoupit z hor k říčním tokům zvaným vádí a pokud tok vyschne, jsou nuceni se přesunout.\n\nTahr arabský je dle IUCN ohrožený druh a to především kvůli pytláctví, ničení jejich přirozeného prostředí, vysychání pramenů ale také kvůli urbanizaci. Lidé, kteří žili na vesnicích, se často přesouvají do měst a velkých aglomerací a často nechávají vesnická zvířata zdivočet, takže místa, který původní obývali jen tahrové, teď jsou sdílena i ovcemi, kozami a dobytkem. Těžba nerostných surovin je další příčinou snižování jejich populace. Mimo to je tahr arabský častou kořistí levharta arabského.\n\nPrvní snahy o záchranu tahrů arabských začaly v roce 1973, kdy se začalo spekulovat o jejich ochraně. O dva roky později, roku 1975, byla ochrana udělala pro pohoří Hajar. V roce 1980 bylo v Ománu zřízeno středisko pro chov a rozmnožení těchto savců, kteří měli být následně vypuštěni do přírody. Do chovného programu jsou v současné době zapojeny tři instituce; jedna z Ománu, dvě z Arabských emirátů.\n\n"}
{"id": "1180287", "url": "https://cs.wikipedia.org/wiki?curid=1180287", "title": "Tom Kleffmann", "text": "Tom Kleffmann\n\nTom Kleffmann (* 13. duben 1960 Hannover) je německý protestantský teolog a od roku 2006 profesor systematické teologie na univerzitě v Kasselu .\n\nStudoval filozofii, historii a teologii v Göttingenu, kde byl jeho učitelem Jörg Baur, a v Tübingenu. V roce 1993 získal Dr. Theol. doktorát. Od roku 1997 do 2003 byl asistentem u Ringlebena. Během této doby byl v roce 1998 vysvěcen a 2001 byla uzavřena jeho habilitace. 2005-2006 byl hostujícím profesorem na Humboldtově univerzitě v Berlíně.\n\n\n"}
{"id": "1180289", "url": "https://cs.wikipedia.org/wiki?curid=1180289", "title": "Augustin Stradal", "text": "Augustin Stradal\n\nAugustin Stradal, též August Stradal (1815 Litoměřice – 6. listopadu 1872 Teplice), byl rakouský právník a politik německé národnosti z Čech, během revolučního roku 1848 poslanec Říšského sněmu.\n\nRoku 1849 se uvádí jako Augustin Stradal, doktor práv v Praze. Působil jako advokát v Trutnově, od roku 1857 v Litoměřicích. Roku 1867 odešel na odpočinek.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Hodkovice nad Mohelkou. Tehdy se uváděl coby doktor práv. Řadil se k sněmovní levici.\n\nZemřel v noci z 6. na 7. listopadu 1872.\n\nJeho bratrem byl advokát Franz Josef Stradal působící v Teplicích.\n"}
{"id": "1180338", "url": "https://cs.wikipedia.org/wiki?curid=1180338", "title": "Leopold Šedivý", "text": "Leopold Šedivý\n\nLeopold Šedivý byl rakouský politik z Čech, během revolučního roku 1848 poslanec Říšského sněmu.\n\nRoku 1849 se uvádí jako Leopold Schediwý, majitel hospodářství v Horních Počernicích.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Říčany. Tehdy se uváděl coby majitel hospodářství. Řadil se k sněmovní pravici.\n"}
{"id": "1180357", "url": "https://cs.wikipedia.org/wiki?curid=1180357", "title": "280 (číslo)", "text": "280 (číslo)\n\nDvě stě osmdesát je přirozené číslo, které následuje po čísle dvě stě sedmdesát devět a předchází číslu dvě stě osmdesát jedna. Římskými číslicemi se zapisuje CCLXXX.\n\n\n\nSilnice II/280 je česká silnice II. třídy vedoucí na trase Židněves – Domousnice – Dětenice – Libáň – Kopidlno – Slavhostice – Smidary – Sukorady\n\n\n"}
{"id": "1180370", "url": "https://cs.wikipedia.org/wiki?curid=1180370", "title": "Kostel svatého Marka (Knínice)", "text": "Kostel svatého Marka (Knínice)\n\nKostel svatého Marka je římskokatolický chrám v městysu Knínice v okrese Blansko. Je chráněn jako kulturní památka České republiky. Je farním kostelem farnosti Knínice u Boskovic.\n\nVe středověkých falzetech se Knínice uvádějí již k letům 1197 a 1200. Podle jiného falza daroval markrabě Břetislav na počátku 13.století dvůr a trhovou ves Knínice s okolními vesnicemi klášteru Hradisku u Olomouce, jemuž tento majetek skutečně roku 1250 potvrdil Václav I. Již v roce 1279, kdy se obnovovaly hranice mezi knínickým a konickým zbožím, byly Knínice městečkem. Jejich význam se odrazil i na zřízení proboštství, k němuž došlo snad již ve 13.století.\n\nKnínický kostel zbudovaný na místě staroslovanského hradiště byl po celý středověk jediným farním kostelem na celém panství hradišťských premonstrátů. V rukou církevní vrchnosti zůstal až do sklonku 18. století. Poté, co byl starý kostel roku 1802 zbořen kvůli zchátralosti, byl na jeho místě v letech 1805-1806 postaven kostel nový. Kostel byl vystavěn nákladem 5 574 zlatých 27 krejcarů.\n\nJe to jednolodní významná stavba s půlkruhovým závěrem kněžiště a čtyřbokou věží nad průčelím. Hladká boční fasáda je prolomena třemi okenními osami se segmentovými záklenky a šambránou. Okna jsou segmentově završená s parapetní římsou. Na severní a západní straně kostela je zbytek ohradní kamenné zdi, prolomené jedním starým a jedním novým krytým schodištěm.\nG. Wolný: Kirchliche Topographie Brno 1866 B.III, str.365, Vlastivěda moravská: Boskovský okres 1904, str. 99\n"}
{"id": "1180379", "url": "https://cs.wikipedia.org/wiki?curid=1180379", "title": "Arsenal FC (rezerva a akademie)", "text": "Arsenal FC (rezerva a akademie)\n\nRezerva Arsenalu FC je rezervní tým anglického profesionálního klubu Arsenal FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Své domácí zápasy hraje v Meadow Parku.\n\nAkademie Arsenalu FC je výběr hráčů do 18 a níže let. Tým U18 působí v Premier League do 18 let a v FA Youth Cupu. Své zápasy hrají týmy z akademie v tréninkovém centru Arsenalu.\n\n\"Aktuální k datu: 22. únor 2016\"\n\n\n\n"}
{"id": "1180381", "url": "https://cs.wikipedia.org/wiki?curid=1180381", "title": "Sarajka", "text": "Sarajka\n\nSarajka (známý též pod názvem \"Unima\") byl jedním z hlavních obchodních domů Sarajeva v dobách socialistické Jugoslávie. Zničen byl během Obléhání Sarajeva a na jeho místě se dnes nachází moderní nákupní centrum BBI Centar.\n\nObchodní dům byl budován na přelomu let 1974-1975 podle projektu Vladimira Zarahoviće na místě původní kulturní kavárny \"Istra\". V souvislosti s obchodním domem vzniklo i nové náměstí na půl cesty od čtrvti Baščaršija a Marijin dvor.\n\nSlavnostně byl otevřen dne 6. dubna 1975. Přestože byl obchodní dům ve své brutalistické podobě považován víceméně za nevhodný pro historickou architekturu města, a lidé si na něj zvykali jen pomalu, stal se v období před vypuknutím války v Bosně a Hercegovině jedním ze symbolů města. Podle své barvy, tvaru a půdorysu získal přezdívku \"modrá sněhová vločka\". Místní obyvatelé ji také říkali posměšně \"největší policejní stanice na světě\".\n\nBudova byla poničena v roce 1992; po skončení konfliktu nebyla obnovena, a její pozůstatky (betonová kostra) byly strženy před výstavbou nového obchodního domu, který byl postaven na stejném místě ve 21. století. \n\n"}
{"id": "1180382", "url": "https://cs.wikipedia.org/wiki?curid=1180382", "title": "Mistrovství světa v biatlonu 2016 – sprint mužů", "text": "Mistrovství světa v biatlonu 2016 – sprint mužů\n\nSprint mužů na Mistrovství světa v biatlonu 2016 se konal v sobotu 5. března jako zahajovací mužský závod biatlonu v lyžařském středisku v Holmenkollenu. Zahájení sprintu proběhlo v 11:30 hodin středoevropského času. Závodu se zúčastnilo celkem 102 závodníků.\n\nObhájcem prvenství byl norský závodník Johannes Thingnes Bø, který po 1 chybě na střelnici skončil na konečném 4. místě.\n\nMistrem světa se stal francouzský biatlonista a vedoucí závodník hodnocení světového poháru i disciplíny Martin Fourcade, pro kterého to byla už druhá zlatá medaile z tohoto šampionátu. Stříbro získal domácí 42letý Ole Einar Bjørndalen, který v cíli předstihl o sedm desetin překvapení závodu a třetího Ukrajince Serhije Semenova.\n"}
{"id": "1180384", "url": "https://cs.wikipedia.org/wiki?curid=1180384", "title": "Mistrovství světa v biatlonu 2016 – sprint žen", "text": "Mistrovství světa v biatlonu 2016 – sprint žen\n\nSprint žen na Mistrovství světa v biatlonu 2016 se konal v sobotu 5. března jako zahajovací ženský závod biatlonu v lyžařském středisku v Holmenkollenu. Zahájení sprintu proběhlo v 14:30 hodin středoevropského času. Závodu se zúčastnilo celkem 96 závodnic.\n\nObhájkyní titulu byla Marie Dorinová Habertová z Francie, jež si oproti předchozímu šampionátu pohoršila o jednu pozici.\n\nMistryní světa se stala domácí Norka Tiril Eckhoffová, pro kterou to byla už druhá medaile z tohoto šampionátu. Stříbro brala obhájkyně vítězství Marie Dorinová Habertová a z bronzu se radovala německá závodnice Laura Dahlmeierová, která uspěla i s jednou chybu na střelnici.\n"}
{"id": "1180387", "url": "https://cs.wikipedia.org/wiki?curid=1180387", "title": "Lučinský potok", "text": "Lučinský potok\n\nNázev Lučinský potok má více vodních toků:\n\n"}
{"id": "1180391", "url": "https://cs.wikipedia.org/wiki?curid=1180391", "title": "Ah Pah", "text": "Ah Pah\n\nAh Pah Dam byla plánovaná přehrada na řece Klamath v Kalifornii ve Spojených státech, navržená americkým úřadem pro kultivaci (\"U.S. Bureau of Reclamation\") v roce 1951 jako součást jeho studie \"United Western Investigation\". Hráz měla být vysoká 248 m a měla ležet asi 19 km proti proudu, od ústí řeky. Pro představu, měla být vysoká jako slavný mrakodrap pyramida v San Franciscu, ale samozřejmě by byla mnohem masivnější. Nádrž by zaplavila asi 64 km proudu řeky Trinity, včetně indiánských rezervací Yurok, Karuk a Hupa, dolní tok řeky Salmon a 110 km samotné řeky Klamath, čímž by byl vytvořen rezervoár o ploše 19 km který by byl největší nádrží v Kalifornii. Voda z přehrady by tekla samospádem do řeky Sacramentontunelem dlouhým 97 km, který měl být umístěn v nejjižnější části hráze. Název díla pochází z jazyka kmene Juroků. \n"}
{"id": "1180392", "url": "https://cs.wikipedia.org/wiki?curid=1180392", "title": "Cool Me Down", "text": "Cool Me Down\n\n„Cool Me Down“ je singl Margaret, vydaný 19. února 2016. Píseň napsali a složili Robert Uhlmann, Arash, Alex Papaconstantinou, Anderz Wrethov, Viktor Svensson a Linnea Deb.\n\nSkladba se v rozmezí 19. 03. – 25. 03. 2016 nacházela na 4. místě polského žebříčku AirPlay nehranějších skladeb polských rozhlasových stanic. Skladba se zúčastnila polského národního výběru pro Eurovision Song Contest 2016, který konal 5. března 2016.\n\nPíseň složili a otextovali „Cool Me Down“ Robert Uhlmann, Arash, Alex Papaconstantinou, Anderz Wrethov, Viktor Svensson a Linnea Deb. Kompozice se nese ve stylu popu s vlivy reggae a elektropopu. Produkci písně měl na starosti Alex Papaconstantinou a Viktor Svensson. Na dodatkové produkci se podíleli Arash, Robert Uhlmann a Anderz Wrethov.\n\nDne 8. února 2016 zpěvačka ve vyslání rozhlasové stanice RMF FM potvrdila, že se spolu s písní „Cool Me Down” přihlásila do polského národního kola pro Eurovision Song Contest 2016. O několik dní později se píseň objevila na seznamu kvalifikantů do finále národního výběru.\n\nPo premiéře písně „Cool Me Down” bylo Polsko pasována na 1. místo u bookmakerů, kteří ji tipovali na vítězku celé Eurovision Song Contest. Dne 5. března Margaret vystoupila ve finále výběru \"Krajowe Eliminacje\", které se konalo v sídle Polské televize ve Varšavě. Ve finále se umístila na 2. místě s podílem 24,72% hlasů.\n\nRádiová premiéra singlu se konala 17. února 2016 ve vysílání Eska, RMF FM, RMF Maxxx a Zet. Ve stejný den píseň byla k dispozici i ve službě službě \"Tidal\", který získal exkluzivní práva k distribuci nahrávky v následujících 24 hodinách. Skladba debutovala v polském žebříčku AirPlay nehranějších skladeb polských rozhlasových stanic na pozici 23.\n\nDne 18. února 2016 bylo na stránkách YouTube zveřejněno tzv. „lyric video”, ke kterému Bogna Kowalczyk vytvořila animaci. V průběhu dvou měsíců od svého vydání zaznamenalo více než 11 milionů zhlédnutí. Navíc se videoklip umístil na 2. místě v žebříčku nejhranějších hudebních videklipů, které vysílají televizní hudební stanice v Polsku. Dne 17. května 2016 měl premiéru oficiální videoklip k písni, který režirovala Olga Czyżykiewicz.\n\nSingl byl vydán v digitální podobě ke stažení 19. února 2016 v Polsku prostřednictvím hudebních vydavatelství Magic Records a Extensive Music. Píseň je také předzvěstí druhého sólového alba zpěvačky Maragaret. Dne 11. března singl vyšel v Rusku. Dne 15. dubna byly následně uvedeny do prodeje oficiální remixy hitu. Dne 22. dubna byl singl celosvětově vydán mezinárodní hudební společností Warner Music Group.\n\nSingl se vyšplhal na 4. místo v žebříčku \"AirPlay – Top\" nejhranějších skladeb polských rozhlasových stanic a v Polsku získal dvojitou platinovou desku za více než 40 tisíc prodaných kopií. Kompozice se také nacházela na 36. místě v žebříčku nejprodávanějších singlů ve Švédsku a získala zlatou desku za prodej více než 20 000 kopií. \n\nV polovině května 2016 se „Cool Me Down“ stala nejpopulárnější písní od polského umělce na Spotify za více než 2 700 000 přehrání a tak překonala rekord, který předtím patřil písni „W dobrą stronę” Dawida Podsiadły.\n\nKompozice se vydobila nominaci na ceny Eska Music Awards 2016 v kategorie \"Najlepší hit\".\n\nDigital download\n\nRemixy\n\nAcoustic\n"}
{"id": "1180393", "url": "https://cs.wikipedia.org/wiki?curid=1180393", "title": "Komunistická strana Československa (leninovci)", "text": "Komunistická strana Československa (leninovci)\n\nKomunistická strana Československa (leninovci) byla radikálně levicová strana v období první republiky.\n\nVznikla jako odštěpenecká formace složená kritiků nového vedení Komunistické strany Československa po sjezdu roku 1929. V jejím čele stál Alois Muna, který byl vyloučen z KSČ dne 29. června 1929 poté, co odmítl uznat Klementa Gottwalda jako nového generálního tajemníka strany. Muna, Alois Neurath, Václav Bolen, Václav Houser, Bohumil Jílek, Josef Skalák a František Toužil byli vyloučeni na plenárním zasedání Ústředního výboru ve dnech 1.–2. června 1929.\n\nParlamentní klub těchto tzv. „leninistů“ byl ustaven 3. června 1929 z 11 členů Poslanecké sněmovny a 9 senátorů. Tato skupina zpočátku vydávala list \"Komunista\", poté založili list \"Obrana Svobody\" jakožto oficiální tiskový orgán strany, vydávaný v Kladně.\n\nOddělení těchto tzv. leninovců oslabilo pozici KSČ mezi intelektuály. Skupina se poté včlenila do Československé sociálnědemokratické strany dělnické, a to dne 10. srpna 1930.\n"}
{"id": "1180397", "url": "https://cs.wikipedia.org/wiki?curid=1180397", "title": "Babí potok", "text": "Babí potok\n\nNázev Babí potok má více vodních toků:\n\n"}
{"id": "1180398", "url": "https://cs.wikipedia.org/wiki?curid=1180398", "title": "Miroslav Kříženecký", "text": "Miroslav Kříženecký\n\nMiroslav Kříženecký (* 1. června 1946 Malšice) je český právník a politik. V letech 1990 až 1994 byl hlavním vojenským prokurátorem České republiky, později si založil advokátní praxi. Na přelomu let 2002 a 2003 kandidoval na prezidenta České republiky.\n\nNarodil se v Malšicích, absolvoval střední všeobecně vzdělávací školu v Táboře a pak práva na Právnické fakultě Univerzity Karlovy.\n\nNejprve se věnoval práci žalobce a byl od roku 1974 nejprve řadovým a nakonec od října 1990 hlavním vojenským prokurátorem. Jako prokurátor obžaloval například agenta tajných služeb Václava Wallise za prodej utajovaných informací Viktoru Koženému, ten byl – až po zániku vojenské prokuratury – před soudem osvobozen. Před zrušením trestu smrti sám dvakrát nejvyšší trest navrhl, například v případu vojáka, který v opilosti střílel v roce 1977 do davu. Přitom podle vlastních slov trest smrti nepodporuje.\n\nPo sametové revoluci podle svých slov zabránil společně s generálními prokurátory Ivanem Gašparovičem a Ludvíkem Brunnerem „revolučnímu teroru“, což hodnotí jako svou velkou zásluhu.\n\nPo zrušení vojenské prokuratury ale ze sféry žalobců přešel na stranu obhájců a založil si v Českých Budějovicích vlastní advokátní kancelář.\n\nV roce 2002 obhajoval politika Karla Srbu, se kterým se dlouho znal a který byl obžalovaný z přípravy vraždy novinářky Sabiny Slonkové. Soud Srbu nakonec odsoudil k dvanácti letům vězení. Hájil také jednoho z obviněných v kauze H-System Petra Smetku, podnikatele Františka Mrázka, nebo vojenské piloty, kteří pilotovali stíhačky, jež se srazily nad Českými Budějovicemi v roce 1998 (odsouzeni k podmíněným trestům). Byl též obhájcem agentů Státní bezpečnosti obviněných z podílu na smrti oběti komunistického režimu, faráře Josefa Toufara. Uspěl s obhajobou muže obviněného z vraždy, u nějž nakonec soud uznal obranu za nutnou; tento případ považoval za svůj největší.\n\nV roce 2013 vystoupil na obhajobu kontroverzní amnestie, kterou vyhlásil dosluhující prezident Václav Klaus, a zejména její aboliční článek označil za příliš mírný. Při té příležitosti též ostře kritizoval stav české justice a právního řádu. Amnestie se týkala také kauzy H-Systemu.\n\nByl též aktivní v politice. Do konce 80. let byl členem Komunistické strany Československa. Nástupnickou Komunistickou stranu Čech a Moravy, za kterou přitom v roce 2002 kandidoval na prezidenta, po listopadu 1989 kritizoval, ale komunismus nikoli. Odsoudil také komunistické zločiny v Československu 50. let, zato vyzdvihl údajnou schopnost komunistů Chruščovova typu očistit se od kultu osobnosti.\n\nV roce 1994 vedl jako nezávislý kandidátku ČSSD v komunálních volbách do zastupitelstva Českých Budějovic. Byl zvolen, koalici ale sestavila ODS v čele s novým primátorem Miroslavem Benešem. Kříženecký zůstal v zastupitelstvu dva roky.\n\nVe sněmovních volbách v roce 1996 kandidoval za Levý blok jako lídr v Jihočeském kraji, ale strana se do sněmovny nedostala.\n\nV roce 2002 ho KSČM zvolila za svého kandidáta do voleb prezidenta republiky. Kandidaturu přijal podle vlastních slov zejména proto, aby udělal reklamu své advokátní kanceláři. Sliboval zastání obyčejným občanům proti úřadu a předložit návrh zákona, který by zavedl kontrolní mechanismy do právní sféry. V prvním kole získal 44 z 200 hlasů poslanců, přičemž KSČM měla jen 41 poslanců. V Senátu získal Kříženecký dva hlasy. Nepostoupil tak ani do druhého kola.\n\nJe podruhé ženatý a má dvě děti, syna Miroslava a dceru Věru.\n"}
{"id": "1180400", "url": "https://cs.wikipedia.org/wiki?curid=1180400", "title": "Vlajka Svaté Heleny, Ascensionu a Tristanu da Cunha", "text": "Vlajka Svaté Heleny, Ascensionu a Tristanu da Cunha\n\nVlajka Svaté Heleny, Ascensionu a Tristanu da Cunha je od 1. srpna 2009 zároveň britskou vlajkou.\n\nDo té doby se toto britské zámořské území v jižním Atlantiku jmenovalo pouze (podle největšího z ostrovů) \"Svatá Helena\" a používalo jeho vlajku.\n\nKaždá ze tří částí používá i svou vlajku. Všechny jsou založeny na britské služební vlajce (Blue Ensign) se znaky jednotlivých částí:\n\n"}
{"id": "1180402", "url": "https://cs.wikipedia.org/wiki?curid=1180402", "title": "Vilém Červený", "text": "Vilém Červený\n\nVilém Červený (7. prosince 1908, Malšovice – 14. února 1977, Oslo) byl český fotbalista, později fotbalový trenér, působící v Norsku.\n\nRodák z Malšovic (dnes součást Hradce Králové) se s rodiči v mladém věku přestěhoval do Pardubic, kde měl jeho otec známou koželužnu. Začal v mládežnických týmech SK Pardubice, ale poté přestoupil k městskému rivalovi a už v 16 letech nastupoval v útoku AFK Pardubice, kde patřil k obávaným útočníkům. Jeho střelecký průměr převyšoval jednu vstřelenou branku na odehrané utkání, například v roce 1927 nastoupil za AFK ve 35 zápasech a nastřílel 57 gólů... Není divu, že po něm hned zkraje roku 1930 sáhla pražská Sparta, kde nastupoval v útočné řadě.\n\nVe Spartě se do sestavy ligového týmu příliš neprosazoval. V dalších letech nastupoval v dalších českých klubech, Teplitzer FK, AFK Bohemians (společně s dalším Pardubákem, Jaromírem Skálou), nebo po návratu z angažmá ve francouzském S.C. Nimes v roce 1935 ve Viktorii Plzeň. V jejím dresu nastoupil i v historicky významném utkání proti Juventusu Turín ve Středoevropském poháru. Z Plzně odešel do švýcarského SC Kreuzlingen, po návratu do vlasti bojoval v dresu ambiciózního SK Baťa Zlín.\n\nTrénovat začal během válečných let v SK Hulín, po válce působil ve slovenských klubech ŠK Kežmarok a HAC Humenné. V roce 1947 odešel trénovat do tehdy fotbalově exotického Norska a sklidil zde řadu úspěchů. Dvakrát se svými svěřenci vyhrál norský pohár (1947 Skied Oslo, 1949 Sarpsborg FK), díky tomu si potřásl rukou i s norským králem. Vedl celkem sedm norských klubů a kariéru ukončil na konci šedesátých let. Zemřel v roce 1977 a je pohřben v Oslo.\n\n\n"}
{"id": "1180403", "url": "https://cs.wikipedia.org/wiki?curid=1180403", "title": "Jaroslavice (zámek)", "text": "Jaroslavice (zámek)\n\nZámek v Jaroslavicích na Znojemsku pochází ze 16. století. Je chráněn jako kulturní památka. Zároveň je veden na seznamu ohrožených památek. \n\nMožnou záchranu velmi cenné architektonické památky komplikuje nevyjasněné vlastnictví, o něž se vede několikaletý spor.\n\nNa místě zámku se původně nacházela dřevěná tvrz, později hrad, který je připomínán v  roce 1249 jako sídlo znojemského purkrabího Bočka z Obřan. Poté jej vlastnili páni z Lipé. V roce 1567 jej hrabě Scipio z Archu nechal přestavět na rozlehlý čtyřkřídlý renesanční zámek. V 17. století byl barokně upraven italským stavitelem Domenicem Martinellim. Autorem návrhu druhé barokní přestavby, která proběhla v letech 1730–1736, byl Joseph Emanuel Fischer von Erlach. Až do roku 1790 byl zámek v držení rodu Althannů.\n\nV roce 1835 zámek koupil hrabě Wilhelm Hompesch-Bollheim (1800-1861). V Jaroslavicích zemřel Ferdinand Hompesch-Bollheim (1843-1897), který byl na konci 19. století poslanec Říšské rady. Posledním majitelem zámku, který byl z rodu Hompesch-Bollheim, byl Pius Hompesch-Bollheim (1878-1914).\n\nPosledním soukromým majitelem před druhou světovou válkou byl od roku 1919 hrabě August von Spee. Po válce připadl zámek státu, od roku 1949 do roku 1951 zde byl Tábor nucené práce pro ženy, kterých zde bylo internováno okolo 100. Po zrušení TNP začala objekt využívat armáda. V roce 1990 jej získala obec.\n\nPozději zámek odkoupil rakouský lékař Sigurd Hochfellner. O zámek však zároveň usilují potomci hraběte von Spee. Nejprve to byla jeho dcera, hraběnka Felicita von Spee, po její smrti jeho vnukové. Hochfellner se proto obává do opravy zámku více investovat, ačkoli určité rekonstrukční práce už zahájil. Opravil např. místní kapli.<ref name=\"ČT 5/14\"></ref>\n\nZámek si filmaři zvolili jako místo pro natáčení filmu Andělská tvář (2002) a seriálu Černí baroni (2003).\n\n"}
{"id": "1180406", "url": "https://cs.wikipedia.org/wiki?curid=1180406", "title": "Vincenc Šembera (poslanec Říšského sněmu)", "text": "Vincenc Šembera (poslanec Říšského sněmu)\n\nVincenc Šembera, též Čeněk Šembera (24. února 1788 Blatná – ???), byl rakouský politik české národnosti z Čech, během revolučního roku 1848 poslanec Říšského sněmu.\n\nNarodil se v Blatné. Působil jako právník v Pacově. Byl zemským advokátem. Roku 1849 se uvádí jako Vinzenz von Schembera, justiciár v Pacově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Pelhřimov. Tehdy se uváděl coby justiciár. Řadil se k sněmovní pravici. Na podzim 1848 patřil mezi poslední čtyři české poslance z Čech, kteří neodjeli ze stále se radikalizující Vídně a zasedali nadále v nyní již kusém parlamentu dominovaném německou liberální levicí. Uvádí se jako méně významný poslanec. Později se účastnil i schůzí parlamentu po jeho přesunu do Kroměříže.\n\nPo roce 1848 byl terčem udání, ve kterém je líčen jako \"člověk beze všech zásad, jenž se dává vésti pouze svým osobním prospěchem\". Už v době před rokem 1848 se veřejně opozičně profiloval. Chválil Karla Havlíčka Borovského a jeho politické a národní názory. Měl prý velký vliv na pacovské obyvatelstvo. V roce 1860 byla městská školní knihovna v Blatné díky jeho odkazu značně rozšířena.\n\nJeho synem byl statkář a politik Vincenc Šembera.\n\nManželka Ludvika, roz. Hamerníková zemřela 2.11.1851.\n\nSňatek Vincence a Ludviky - 11.2.1828 v Pacově.\n"}
{"id": "1180410", "url": "https://cs.wikipedia.org/wiki?curid=1180410", "title": "Heinrich Douvermann", "text": "Heinrich Douvermann\n\nHeinrich Douvermann, také Henrik, Henrick Douwerman(n), (* kolem 1480, Dinslaken - kolem 1543, Kalkar) byl německý řezbář, jeden z nejvýraznějších umělců Dolního Porýní-Vestfálska v období reformace.\nHeinrich Douverman žil patrně do roku 1515 poblíž hranic Nizozemí v Kleve, kde působil v dílně řezbáře Dries Holthuyse spolu s Henrickem van Holt (1480/90-1545/6. Podle NDB může být také totožný s Henrickem van Holt). Podle dochované smlouvy přijal roku 1510 zakázku na zhotovení oltáře Nanebevzetí Panny Marie. Z oltáře, který dodala dílna Dries Holthuyse, se zachovaly pouze fragmenty. V Kleve založil Douvermann vlastní dílnu roku 1514, ale byl vyhnán pro nemorální chování - patrně pro nesplácení dluhů. Usadil se pak v Kalkaru, kde roku 1517 získal občanství.\n\nJeho pobyt v Kalkaru je doložen souvislou řadou zakázek až do roku 1540.\n\nV období 1510 - 1540 se Douvermanův výtvarný styl postupně změnil od pozdně gotického k manýristickému. Již u svého prvního oltáře opustil polychromii. Jeho nejvýznamnějším kompletně dochovaným dílem je bohatě vyřezávaný sedmimetrový oltář se scénami ze života Panny Marie Sedmibolestné v Kalkaru. Řezby ve vysokém reliéfu mají prostorovou hloubku a pracují s efektem světla a hlubokých stínů. Horizontálně komponované scény zaplňuje velké množství drobných figur. Okraje zdobí baldachýny a jemně vyřezávané vinoucí se kmeny vinné révy. Široká predella oltáře je nedělená, zdobená složitým labyrintem \"Jesseho stromu\".\n\n"}
{"id": "1180413", "url": "https://cs.wikipedia.org/wiki?curid=1180413", "title": "Národní park Thušsko", "text": "Národní park Thušsko\n\nNárodní park Thušsko () je národní park ve Velkém Kavkazu v Gruzii v nadmořské výšce 900-4400 metrů o rozloze 83007 ha. Byl založen v roce 2003.\n\nSoučástí jsou vrcholy Bočního kavkazského hřbetu Východního Kavkazu:\n"}
{"id": "1180415", "url": "https://cs.wikipedia.org/wiki?curid=1180415", "title": "Serau himálajský", "text": "Serau himálajský\n\nSerau himálajský \"(Capricornis thar)\" přežvýkavý sudokopytník z čeledi turovitých. Serau patří k podčeledi ovcí a koz, je příbuzný kamzíka a gorala. Obývá především horské oblasti severní Indie, Nepálu a Bhútánu (Himálaj), vyskytuje se však také ve východním Bangladéši a možná i v západní Barmě. Byl pozorován v nadmořských výškách až 3500 m n. m.\n"}
{"id": "1180416", "url": "https://cs.wikipedia.org/wiki?curid=1180416", "title": "Hana Kulhánková", "text": "Hana Kulhánková\n\nHana Kulhánková (* 12. srpna 1977) je česká filmová odbornice, ředitelka festivalu dokumentárních filmů o lidských právech Jeden svět.\n\nStudovala filmovou vědu a v roce 2008 absolvovala obor anglický jazyk a literatura na Filozofické fakultě Masarykovy univerzity v Brně obhajobou magisterské práce na téma „Validity of Butch and Femme Gender Identities“. \n\nOd roku 2002 se podílela na festivalu Mezipatra, jejž pak v letech 2003 a 2004 vedla. Pracovala i na dalších filmových festivalech, překládala filmy, přednášela o americkém avantgardním filmu, genderové a queer teorii. Od roku 2005 pracuje v organizaci Člověk v tísni, kde je od roku 2010 ředitelkou festivalu Jeden svět. Od října 2010 je také členkou správní rady nadačního fondu Slovak-Czech Women's Fund, od roku 2011 členkou spolku Prague Pride, podílí se na organizaci festivalu Queer Eye.\n\n\"Hospodářské noviny\" ji v lednu 2016 vyhlásily mezi 25 vybranými ženami v anketě TOP ženy Česka za rok 2015 v kategorii veřejná sféra.\n\nV roce 2016 se stala sociální matkou Hermíny, biologické dcery své o 7 let mladší partnerky Adély, s níž se seznámila v Člověku v tísni a v té době spolu byly v osmiletém vztahu. V říjnu 2018 se jim narodil syn Jonáš, rovněž odnošený biologickou matkou Adélou.\n\n"}
{"id": "1180418", "url": "https://cs.wikipedia.org/wiki?curid=1180418", "title": "Juan Provecho", "text": "Juan Provecho\n\nP. Juan Bautista Ignacio Provecho López OSA (* 22. června 1970, Španělsko) je augustiniánský kněz a pedagog. Je delegátem-provinciálem České provincie řádu sv. Augustina, od 1. února 2015 převzal jako delegát správu opatství na Starém Brně. Je také ředitelem mateřské a základní školy sv. Augustina a Farní charity Praha 1 – Malá Strana.\n\nV roce 1995 absolvoval Juan Provecho teologii na Pontificia Universita Comillas v Madridu a byl vysvěcen na kněze augustiniánského řádu. Poté působil v Brazílii, od roku 1997 pracuje v ČR.\n\nVystudoval obor Mediální komunikace na Fakultě sociálních věd Univerzity Karlovy. Tamtéž pak vyučoval předmět Média a společnost. V letech byl 2007–2009 vedoucím tiskového střediska České biskupské konference.\n\nSpravoval farnost sv. Tomáše na Malé Straně. Je delegátem České provincie řádu sv. Augustina, od 1. února 2015 převzal jako delegát správu opatství na Starém Brně. Je také rektorem klášterního kostela v Zaječově, ředitelem Farní charity Praha 1 – Malá Strana a ředitelem mateřské a základní školy sv. Augustina. Rovněž externě vyučuje na Katolické teologické fakultě Univerzity Karlovy v Praze.\n\n\n"}
{"id": "1180419", "url": "https://cs.wikipedia.org/wiki?curid=1180419", "title": "Friedrich Thiemann", "text": "Friedrich Thiemann\n\nFriedrich Thiemann (\"cca 1811\" Čechy – 26. května 1867 Baia Mare) byl rakouský politik německé národnosti z Čech, během revolučního roku 1848 poslanec Říšského sněmu, později vysoký státní úředník v Čechách a Sedmihradsku.\n\nNarodil se v Čechách jako český Němec. Roku 1849 se uvádí jako Friedrich Thieman, vrchní soudní úředník v Sloupu v Čechách (Bürgstein).\n\nBěhem revolučního roku 1848 se zapojil do veřejných aktivit. Byl tehdy v popředí politického dění v obci Sloup v Čechách. Inicioval založení zdejší národní gardy. Ve volbách roku 1848 byl zvolen na ústavodárný Říšský sněm. Zastupoval volební obvod Rumburk. Tehdy se uváděl coby vrchní soudní úředník. Řadil se k sněmovní levici. Když vláda v březnu 1849 přikročila k oktroji ústavy a rozpuštění Říšského sněmu, byl Thiemann jediným z 16 poslanců pozvaných k ministrovi Stadionovi, který s krokem vlády souhlasil, s odůvodněním, že to pomůže obchodu a průmyslu. Podle některých zdrojů byl v roce 1848 zvolen i za poslance celoněmeckého Frankfurtského parlamentu. Databáze poslanců ovšem jeho jméno neuvádí.\n\nPo roce 1850 dlouhodobě zastával různé vysoké úřednické posty ve státní správě. V roce 1851 se uvádí Friedrich Thiemann jako okresní hejtman v Teplicích. Inicioval založení tamní spořitelny. Z tohoto postu v Teplicích odešel v roce 1854, kdy byl povolán za krajského komisaře do sedmihradského města Orăștie (Broos). Na postu krajského hejtmana v tomto městě setrval do roku 1859, kdy byl převeden v téže funkci do města Bistrița (Bistritz). Roku 1862 se zmiňuje jako místodržitelský rada ve Vídni.\n\nRoku 1863 byl zvolen na Sedmihradský zemský sněm. V roce 1864 udělilo sedmihradské město Sibiň (Hermannstadt) poslanci Friedrichu Thiemannovi čestné občanství. V květnu 1865 mu císař udělil hodnost dvorního rady.\n\nZemřel v květnu 1867 ve městě Baia Mare (Nagybánya) v Uhersku ve věku 56 let.\n"}
{"id": "1180420", "url": "https://cs.wikipedia.org/wiki?curid=1180420", "title": "Jan Věženský", "text": "Jan Věženský\n\nJan Věženský byl rakouský politik z Čech, během revolučního roku 1848 poslanec Říšského sněmu.\n\nRoku 1849 se uvádí jako Johann Wiezenský, řezník v Chýnově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Mladá Vožice. Tehdy se uváděl coby řezník. Řadil se k sněmovní pravici.\n"}
{"id": "1180421", "url": "https://cs.wikipedia.org/wiki?curid=1180421", "title": "Goral tmavý", "text": "Goral tmavý\n\nGoral tmavý je přežvýkavý sudokopytník z čeledi turovitých. Patří k podčeledi ovcí a koz. Obývá lesní oblasti na úpatí Himálaje.\n\nGoral tmavý je asi 95 až 130 cm dlouhý, váží 35–42 kg. Srst je šedá nebo hnědošedá, na nohou žlutohnědá. Na krku jsou světlejší skvrny a v linii páteře je osamocený černý pruh. Samci mají na krku krátkou hřívu. Samci i samice mají dozadu zatočené růžky dlouhé až 18 cm.\n\nGoral tmavý žije v himálajských lesích. Lze jej potkat v Pákistánu, Nepálu, jižním Tibetu, Bhútánu, severní Indii včetně Sikkimu a Arunáčalpradéše, a možná i v západní Barmě. V Indii a Nepálu se vyskytuje v nadmořských výškách 900 – 2750 m. V Pákistánu byl zaznamenán v nadmořských výškách 1000 – 4000 m. Teritorium jednoho stáda má obvykle kolem 40 ha. \n\nGoralové obvykle vytvářejí stádečka o 4–12 jedincích, známy jsou však i páry. Starší jedinci, především samci, mohou být samotáři. Goralové jsou aktivní především za úsvitu a za soumraku. Po ranní pastvě se goral obvykle napije a pak odpočívá na skále. Strava sestává především z listů a měkčích částí rostlin, především trav.\n\nGoral je velmi hbitý a rychle běhá. Zbarvení jej velmi dobře maskuje, takže je těžké jej spatřit, zvláště když většinu dne tráví v klidu. Je-li v ohrožení, vydává syčivé a kýchavé zvuky.\n\nBřezost trvá 170–218 dní, rodí se obvykle jediné mládě. Matká mláďata odstavuje v 7–8 měsících. Dospělosti dosáhnou zhruba ve 3 letech. Goral se může dožít 14–15 let.\n\nGoral tmavý je uveden v CITES, příloze I. Mezinárodní svaz ochrany přírody (IUCN) jej eviduje jako téměř ohrožený druh.\n"}
{"id": "1180424", "url": "https://cs.wikipedia.org/wiki?curid=1180424", "title": "Šiničiró Tani", "text": "Šiničiró Tani\n\nŠiničiró Tani (* 13. listopad 1968) je bývalý japonský fotbalista.\n\nHrával za Kashiwa Reysol.\n\nŠiničiró Tani odehrál za japonský národní tým v roce 1990 celkem 1 reprezentační utkání.\n\n"}
{"id": "1180425", "url": "https://cs.wikipedia.org/wiki?curid=1180425", "title": "Šiniči Morišita", "text": "Šiniči Morišita\n\nŠiniči Morišita (* 28. prosinec 1960) je bývalý japonský fotbalista.\n\nHrával za Júbilo Iwata, Kyoto Purple Sanga.\n\nŠiniči Morišita odehrál za japonský národní tým v letech 1985-1991 celkem 28 reprezentačních utkání.\n\n"}
{"id": "1180426", "url": "https://cs.wikipedia.org/wiki?curid=1180426", "title": "Masanao Sasaki", "text": "Masanao Sasaki\n\nMasanao Sasaki (* 19. červen 1962) je bývalý japonský fotbalista.\n\nHrával za Honda, All Nippon Airways, JEF United Ičihara a Kashiwa Reysol.\n\nMasanao Sasaki odehrál za japonský národní tým v letech 1988–1991 celkem 20 reprezentačních utkání.\n\n"}
{"id": "1180427", "url": "https://cs.wikipedia.org/wiki?curid=1180427", "title": "Akihiro Nagašima", "text": "Akihiro Nagašima\n\nAkihiro Nagašima (* 9. duben 1964) je bývalý japonský fotbalista.\n\nHrával za Gamba Ósaka, Šimizu S-Pulse a Vissel Kóbe.\n\nAkihiro Nagašima odehrál za japonský národní tým v letech 1990–1991 celkem 4 reprezentační utkání.\n\n"}
{"id": "1180428", "url": "https://cs.wikipedia.org/wiki?curid=1180428", "title": "Hiroši Hirakawa", "text": "Hiroši Hirakawa\n\nHiroši Hirakawa (* 10. leden 1965) je bývalý japonský fotbalista.\n\nHrával za Yokohama Marinos, Yokohama Flügels a Consadole Sapporo.\n\nHiroši Hirakawa odehrál za japonský národní tým v letech 1985–1992 celkem 13 reprezentačních utkání.\n\n"}
{"id": "1180429", "url": "https://cs.wikipedia.org/wiki?curid=1180429", "title": "Jasutoši Miura", "text": "Jasutoši Miura\n\nJasutoši Miura (japonsky: 三浦 泰年, * 15. červenec 1965) je bývalý japonský fotbalista.\n\nHrával za Verdy Kawasaki (Yomiuri), Šimizu S-Pulse, Avispa Fukuoka a Vissel Kóbe.\n\nJasutoši Miura odehrál za japonský národní tým v roce 1993 celkem 3 reprezentační utkání.\n\n"}
{"id": "1180430", "url": "https://cs.wikipedia.org/wiki?curid=1180430", "title": "Tecuja Asano", "text": "Tecuja Asano\n\nTecuja Asano (* 23. únor 1967) je bývalý japonský fotbalista.\n\nHrával za Toyota Shukyudan, Nagoya Grampus Eight, Urawa Reds, FC Tokyo a Kawasaki Frontale.\n\nTecuja Asano odehrál za japonský národní tým v letech 1991–1994 celkem 8 reprezentačních utkání.\n\n"}
{"id": "1180431", "url": "https://cs.wikipedia.org/wiki?curid=1180431", "title": "Teruo Iwamoto", "text": "Teruo Iwamoto\n\nTeruo Iwamoto (* 2. květen 1972) je bývalý japonský fotbalista.\n\nHrával za Bellmare Hiratsuka, Kyoto Purple Sanga, Kawasaki Frontale, Verdy Kawasaki, Vegalta Sendai, Nagoya Grampus Eight a Auckland City.\n\nTeruo Iwamoto odehrál za japonský národní tým v roce 1994 celkem 9 reprezentačních utkání.\n\n"}
{"id": "1180432", "url": "https://cs.wikipedia.org/wiki?curid=1180432", "title": "Masahiro Endó", "text": "Masahiro Endó\n\nMasahiro Endó (* 15. srpen 1970) je bývalý japonský fotbalista.\n\nHrával za Júbilo Iwata, Yokohama FC, Verdy Kawasaki, Shimizu S-Pulse, Mechelen, Louviéroise.\n\nMasahiro Endó odehrál za japonský národní tým v roce 1994 celkem 8 reprezentačních utkání.\n\n"}
{"id": "1180433", "url": "https://cs.wikipedia.org/wiki?curid=1180433", "title": "Joširó Morijama", "text": "Joširó Morijama\n\nJoširó Morijama (* 19. listopad 1967) je bývalý japonský fotbalista.\n\nHrával za Sanfrecce Hiroshima, Yokohama Flügels, Júbilo Iwata, Bellmare Hiratsuka.\n\nJoširó Morijama odehrál za japonský národní tým v roce 1994 celkem 7 reprezentačních utkání.\n\n"}
{"id": "1180434", "url": "https://cs.wikipedia.org/wiki?curid=1180434", "title": "Takafumi Ogura", "text": "Takafumi Ogura\n\nTakafumi Ogura (* 6. červenec 1973) je bývalý japonský fotbalista.\n\nHrával za Nagoya Grampus Eight, Excelsior, JEF United Ichihara, Tokyo Verdy, Consadole Sapporo, Ventforet Kofu.\n\nTakafumi Ogura odehrál za japonský národní tým v roce 1994 celkem 5 reprezentačních utkání.\n\n"}
{"id": "1180437", "url": "https://cs.wikipedia.org/wiki?curid=1180437", "title": "Kendži Honnami", "text": "Kendži Honnami\n\nKendži Honnami (* 23. červen 1964) je bývalý japonský fotbalista.\n\nHrával za Gamba Osaka, Tokyo Verdy.\n\nKendži Honnami odehrál za japonský národní tým v roce 1994 celkem 3 reprezentační utkání.\n\n"}
{"id": "1180438", "url": "https://cs.wikipedia.org/wiki?curid=1180438", "title": "Kódži Kondó", "text": "Kódži Kondó\n\nKódži Kondó (28. duben 1972 - 17. duben 2003) byl japonský fotbalista.\n\nHrával za Gamba Osaka.\n\nKódži Kondó odehrál za japonský národní tým v roce 1994 celkem 2 reprezentační utkání.\n\n"}
{"id": "1180439", "url": "https://cs.wikipedia.org/wiki?curid=1180439", "title": "Jošiaki Sató", "text": "Jošiaki Sató\n\nJošiaki Sató (* 19. červen 1969) je bývalý japonský fotbalista.\n\nHrával za Gamba Osaka, Urawa Reds, Kyoto Purple Sanga.\n\nJošiaki Sató odehrál za japonský národní tým v roce 1994 celkem 1 reprezentační utkání.\n\n"}
{"id": "1180440", "url": "https://cs.wikipedia.org/wiki?curid=1180440", "title": "Kentaró Hajaši", "text": "Kentaró Hajaši\n\nKentaró Hajaši (* 29. srpen 1972) je bývalý japonský fotbalista.\n\nHrával za Tokyo Verdy, Vissel Kobe, Ventforet Kofu.\n\nKentaró Hajaši odehrál za japonský národní tým v roce 1995 celkem 2 reprezentační utkání.\n\n"}
{"id": "1180441", "url": "https://cs.wikipedia.org/wiki?curid=1180441", "title": "Kacuo Kanda", "text": "Kacuo Kanda\n\nKacuo Kanda (* 21. červen 1966) je bývalý japonský fotbalista.\n\nHrával za NKK, Cerezo Osaka, Yokohama F. Marinos, Albirex Niigata.\n\nKacuo Kanda odehrál za japonský národní tým v roce 1995 celkem 1 reprezentační utkání.\n\n"}
{"id": "1180442", "url": "https://cs.wikipedia.org/wiki?curid=1180442", "title": "Kódži Noguči", "text": "Kódži Noguči\n\nKódži Noguči (* 5. červen 1970) je bývalý japonský fotbalista.\n\nHrával za Bellmare Hiratsuka, Kawasaki Frontale, Nagoya Grampus Eight, Omiya Ardija.\n\nKódži Noguči odehrál za japonský národní tým v roce 1995 celkem 1 reprezentační utkání.\n\n"}
{"id": "1180444", "url": "https://cs.wikipedia.org/wiki?curid=1180444", "title": "Jošijuki Hasegawa", "text": "Jošijuki Hasegawa\n\nJošijuki Hasegawa (* 11. únor 1969) je bývalý japonský fotbalista.\n\nHrával za Honda, Kashima Antlers.\n\nJošijuki Hasegawa odehrál za japonský národní tým v letech 1995–1996 celkem 6 reprezentačních utkání.\n\n"}
{"id": "1180445", "url": "https://cs.wikipedia.org/wiki?curid=1180445", "title": "Kentaró Sawada", "text": "Kentaró Sawada\n\nKentaró Sawada (* 15. květen 1970) je bývalý japonský fotbalista.\n\nHrával za Kashiwa Reysol, Sanfrecce Hiroshima.\n\nKentaró Sawada odehrál za japonský národní tým v letech 1995-1996 celkem 4 reprezentační utkání.\n\n"}
{"id": "1180446", "url": "https://cs.wikipedia.org/wiki?curid=1180446", "title": "Masaharu Suzuki", "text": "Masaharu Suzuki\n\nMasaharu Suzuki (* 3. srpen 1970) je bývalý japonský fotbalista.\n\nHrával za Yokohama Marinos, Nagoya Grampus Eight.\n\nMasaharu Suzuki odehrál za japonský národní tým v letech 1995–1996 celkem 2 reprezentační utkání.\n\n"}
{"id": "1180447", "url": "https://cs.wikipedia.org/wiki?curid=1180447", "title": "Masaki Cučihaši", "text": "Masaki Cučihaši\n\nMasaki Cučihaši (* 23. červenec 1972) je bývalý japonský fotbalista.\n\nHrával za Urawa Reds.\n\nMasaki Cučihaši odehrál za japonský národní tým v roce 1996 celkem 1 reprezentační utkání.\n\n"}
{"id": "1180448", "url": "https://cs.wikipedia.org/wiki?curid=1180448", "title": "Naoki Sakai", "text": "Naoki Sakai\n\nNaoki Sakai (* 2. srpen 1975) je bývalý japonský fotbalista.\n\nHrával za Kashiwa Reysol, Consadole Sapporo.\n\nNaoki Sakai odehrál za japonský národní tým v roce 1996 celkem 1 reprezentační utkání.\n\n"}
{"id": "1180449", "url": "https://cs.wikipedia.org/wiki?curid=1180449", "title": "Jasujuki Morijama", "text": "Jasujuki Morijama\n\nJasujuki Morijama (* 1. květen 1969) je bývalý japonský fotbalista.\n\nHrával za Nagoya Grampus Eight, Bellmare Hiratsuka, HIT Gorica, Sanfrecce Hiroshima, Kawasaki Frontale, Consadole Sapporo, FC Gifu.\n\nJasujuki Morijama odehrál za japonský národní tým v roce 1997 celkem 1 reprezentační utkání.\n\n"}
{"id": "1180450", "url": "https://cs.wikipedia.org/wiki?curid=1180450", "title": "Takeši Watanabe", "text": "Takeši Watanabe\n\nTakeši Watanabe (* 10. září 1972) je bývalý japonský fotbalista.\n\nHrával za Kashiwa Reysol.\n\nTakeši Watanabe odehrál za japonský národní tým v roce 1997 celkem 1 reprezentační utkání.\n\n"}
{"id": "1180451", "url": "https://cs.wikipedia.org/wiki?curid=1180451", "title": "Tadaši Nakamura", "text": "Tadaši Nakamura\n\nTadaši Nakamura (* 10. červen 1971) je bývalý japonský fotbalista.\n\nHrával za Verdy Kawasaki, Urawa Reds, Kyoto Purple Sanga.\n\nTadaši Nakamura odehrál za japonský národní tým v letech 1995-1998 celkem 16 reprezentačních utkání.\n\n"}
{"id": "1180452", "url": "https://cs.wikipedia.org/wiki?curid=1180452", "title": "Tadatoši Masuda", "text": "Tadatoši Masuda\n\nTadatoši Masuda (* 25. prosinec 1973) je bývalý japonský fotbalista.\n\nHrával za Kashima Antlers, FC Tokyo, JEF United Ichihara, Kashiwa Reysol, Oita Trinita.\n\nTadatoši Masuda odehrál za japonský národní tým v roce 1998 celkem 1 reprezentační utkání.\n\n"}
{"id": "1180454", "url": "https://cs.wikipedia.org/wiki?curid=1180454", "title": "Masaaki Sawanobori", "text": "Masaaki Sawanobori\n\nMasaaki Sawanobori (* 12. leden 1970) je bývalý japonský fotbalista.\n\nHrával za Shimizu S-Pulse.\n\nMasaaki Sawanobori odehrál za japonský národní tým v letech 1993-2000 celkem 16 reprezentačních utkání.\n\n"}
{"id": "1180455", "url": "https://cs.wikipedia.org/wiki?curid=1180455", "title": "Gó Óiwa", "text": "Gó Óiwa\n\nGó Óiwa (* 23. červen 1972) je bývalý japonský fotbalista.\n\nHrával za Nagoya Grampus Eight, Júbilo Iwata, Kashima Antlers.\n\nGó Óiwa odehrál za japonský národní tým v roce 2000 celkem 3 reprezentační utkání.\n\n"}
{"id": "1180456", "url": "https://cs.wikipedia.org/wiki?curid=1180456", "title": "Acuši Jonejama", "text": "Acuši Jonejama\n\nAcuši Jonejama (* 20. listopad 1976) je bývalý japonský fotbalista.\n\nHrával za Tokyo Verdy, Kawasaki Frontale, Nagoya Grampus, Tochigi SC.\n\nAcuši Jonejama odehrál za japonský národní tým v roce 2000 celkem 1 reprezentační utkání.\n\n"}
{"id": "1180457", "url": "https://cs.wikipedia.org/wiki?curid=1180457", "title": "Hiromi Kodžima", "text": "Hiromi Kodžima\n\nHiromi Kodžima (* 12. prosinec 1977) je bývalý japonský fotbalista.\n\nHrával za Gamba Osaka, Consadole Sapporo, Omiya Ardija, Oita Trinita, Vissel Kobe, FC Gifu.\n\nHiromi Kodžima odehrál za japonský národní tým v roce 2000 celkem 1 reprezentační utkání.\n\n"}
{"id": "1180458", "url": "https://cs.wikipedia.org/wiki?curid=1180458", "title": "Jošiharu Ueno", "text": "Jošiharu Ueno\n\nJošiharu Ueno (* 21. duben 1973) je bývalý japonský fotbalista.\n\nHrával za Yokohama F. Marinos.\n\nJošiharu Ueno odehrál za japonský národní tým v roce 2000 celkem 1 reprezentační utkání.\n\n"}
{"id": "1180459", "url": "https://cs.wikipedia.org/wiki?curid=1180459", "title": "Čikara Fudžimoto", "text": "Čikara Fudžimoto\n\nČikara Fudžimoto (* 31. říjen 1977) je bývalý japonský fotbalista.\n\nHrával za Avispa Fukuoka, Sanfrecce Hiroshima, Nagoya Grampus Eight, Vissel Kobe, Omiya Ardija, Roasso Kumamoto.\n\nČikara Fudžimoto odehrál za japonský národní tým v roce 2001 celkem 2 reprezentační utkání.\n\n"}
{"id": "1180460", "url": "https://cs.wikipedia.org/wiki?curid=1180460", "title": "Nozomi Hirojama", "text": "Nozomi Hirojama\n\nNozomi Hirojama (* 6. květen 1977) je bývalý japonský fotbalista.\n\nHrával za JEF United Ichihara, Cerro Porteño, Sport Recife, Braga, Montpellier, Tokyo Verdy, Cerezo Osaka, Thespa Kusatsu, Richmond Kickers.\n\nNozomi Hirojama odehrál za japonský národní tým v roce 2001 celkem 2 reprezentační utkání.\n\n"}
{"id": "1180461", "url": "https://cs.wikipedia.org/wiki?curid=1180461", "title": "Al Feiha FC", "text": "Al Feiha FC\n\nAl Feiha Football Club (arabsky: نادي الفيحاء السعودي‎) je saúdskoarabský fotbalový klub z města Al Majma'ah, který byl založen roku 1951. V současné době hraje druhou nejvyšší saúdskoarabskou ligu Saudi First Division. Domácí zápasy hraje na King Salman Sport City Stadium s kapacitou 7 000 míst.\n"}
{"id": "1180463", "url": "https://cs.wikipedia.org/wiki?curid=1180463", "title": "Teruaki Kurobe", "text": "Teruaki Kurobe\n\nTeruaki Kurobe (* 6. březen 1978) je bývalý japonský fotbalista.\n\nHrával za Kyoto Purple Sanga, Cerezo Osaka, Urawa Reds, JEF United Chiba, Avispa Fukuoka, Kataller Toyama, TTM Customs.\n\nTeruaki Kurobe odehrál za japonský národní tým v letech 2003-2004 celkem 4 reprezentační utkání.\n\n"}
{"id": "1180464", "url": "https://cs.wikipedia.org/wiki?curid=1180464", "title": "Jošinobu Minowa", "text": "Jošinobu Minowa\n\nJošinobu Minowa (* 2. červen 1976) je bývalý japonský fotbalista.\n\nHrával za Júbilo Iwata, Kawasaki Frontale, Consadole Sapporo.\n\nJošinobu Minowa odehrál za japonský národní tým v roce 2005 celkem 1 reprezentační utkání.\n\n"}
{"id": "1180465", "url": "https://cs.wikipedia.org/wiki?curid=1180465", "title": "Al Jeel Club", "text": "Al Jeel Club\n\nAl Jeel (arabsky: الجيل‎) je fotbalový klub z Al Hasy, který byl založen roku 1976. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Prince Abdullah bin Jalawi Stadium s kapacitou 20 000 míst.\n"}
{"id": "1180466", "url": "https://cs.wikipedia.org/wiki?curid=1180466", "title": "Šindži Murai", "text": "Šindži Murai\n\nŠindži Murai (* 1. prosinec 1979) je bývalý japonský fotbalista.\n\nHrával za JEF United Chiba, Júbilo Iwata, Oita Trinita.\n\nŠindži Murai odehrál za japonský národní tým v letech 2005-2006 celkem 5 reprezentačních utkání.\n\n"}
{"id": "1180467", "url": "https://cs.wikipedia.org/wiki?curid=1180467", "title": "Kazuki Ganaha", "text": "Kazuki Ganaha\n\nKazuki Ganaha (* 26. září 1980) je japonský fotbalista.\n\nHrával za Kawasaki Frontale, Vissel Kobe, FC Ryukyu, Kamatamare Sanuki.\n\nKazuki Ganaha odehrál za japonský národní tým v roce 2006 celkem 6 reprezentačních utkání.\n\n"}
{"id": "1180468", "url": "https://cs.wikipedia.org/wiki?curid=1180468", "title": "Hajuma Tanaka", "text": "Hajuma Tanaka\n\nHajuma Tanaka (* 31. červenec 1982) je bývalý japonský fotbalista.\n\nHrával za Yokohama F. Marinos, Tokyo Verdy, Nagoya Grampus, Matsumoto Yamaga FC.\n\nHajuma Tanaka odehrál za japonský národní tým v roce 2006 celkem 1 reprezentační utkání.\n\n"}
{"id": "1180469", "url": "https://cs.wikipedia.org/wiki?curid=1180469", "title": "Daigo Kobajaši", "text": "Daigo Kobajaši\n\nDaigo Kobajaši (* 19. únor 1983) je japonský fotbalista.\n\nHrával za Tokyo Verdy, Omiya Ardija, Stabæk, Iraklis Thessaloniki, Shimizu S-Pulse, Vancouver Whitecaps, New England Revolution.\n\nDaigo Kobajaši odehrál za japonský národní tým v roce 2006 celkem 1 reprezentační utkání.\n\n"}
{"id": "1180470", "url": "https://cs.wikipedia.org/wiki?curid=1180470", "title": "Naoši Nakamura", "text": "Naoši Nakamura\n\nNaoši Nakamura (* 27. leden 1979) je bývalý japonský fotbalista.\n\nHrával za Nagoya Grampus.\n\nNaoši Nakamura odehrál za japonský národní tým v roce 2006 celkem 1 reprezentační utkání.\n\n"}
{"id": "1180471", "url": "https://cs.wikipedia.org/wiki?curid=1180471", "title": "Daisuke Sakata", "text": "Daisuke Sakata\n\nDaisuke Sakata (* 16. leden 1983) je japonský fotbalista.\n\nHrával za Yokohama F. Marinos, Aris Thessaloniki, FC Tokyo, Avispa Fukuoka.\n\nDaisuke Sakata odehrál za japonský národní tým v roce 2006 celkem 1 reprezentační utkání.\n\n"}
{"id": "1180472", "url": "https://cs.wikipedia.org/wiki?curid=1180472", "title": "Júto Sató", "text": "Júto Sató\n\nJúto Sató (* 12. březen 1982) je japonský fotbalista.\n\nHrával za JEF United Chiba, Kyoto Sanga FC.\n\nJúto Sató odehrál za japonský národní tým v roce 2006 celkem 1 reprezentační utkání.\n\n"}
{"id": "1180473", "url": "https://cs.wikipedia.org/wiki?curid=1180473", "title": "Al Orobah FC", "text": "Al Orobah FC\n\nAl Orobah Football Club někdy také Al Oruba (arabsky: نادي العروبة‎) je saúdskoarabský fotbalový klub z města Sakakah, který byl založen roku 1975. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Al Oruba Club Stadium s kapacitou 8 000 míst.\n"}
{"id": "1180474", "url": "https://cs.wikipedia.org/wiki?curid=1180474", "title": "Cukasa Umesaki", "text": "Cukasa Umesaki\n\nCukasa Umesaki (* 23. únor 1987) je japonský fotbalista.\n\nHrával za Oita Trinita, Grenoble, Urawa Reds.\n\nCukasa Umesaki odehrál za japonský národní tým v roce 2006 celkem 1 reprezentační utkání.\n\n"}
{"id": "1180475", "url": "https://cs.wikipedia.org/wiki?curid=1180475", "title": "Takahiro Futagawa", "text": "Takahiro Futagawa\n\nTakahiro Futagawa (* 27. červen 1980) je japonský fotbalista.\n\nHrával za Gamba Osaka.\n\nTakahiro Futagawa odehrál za japonský národní tým v roce 2006 celkem 1 reprezentační utkání.\n\n"}
{"id": "1180477", "url": "https://cs.wikipedia.org/wiki?curid=1180477", "title": "Rjúdži Bando", "text": "Rjúdži Bando\n\nRjúdži Bando (* 2. srpen 1979) je japonský fotbalista.\n\nHrával za Gamba Osaka, Consadole Sapporo, Vissel Kobe, Cerezo Osaka, Sagan Tosu, Omiya Ardija.\n\nRjúdži Bando odehrál za japonský národní tým v letech 2006–2008 celkem 7 reprezentačních utkání.\n\n"}
{"id": "1180478", "url": "https://cs.wikipedia.org/wiki?curid=1180478", "title": "Júzó Taširo", "text": "Júzó Taširo\n\nJúzó Taširo (* 22. červenec 1982) je japonský fotbalista.\n\nHrával za Oita Trinita, Sagan Tosu, Kashima Antlers, Montedio Yamagata, Vissel Kobe, Cerezo Osaka.\n\nJúzó Taširo odehrál za japonský národní tým v roce 2008 celkem 3 reprezentační utkání.\n\n"}
{"id": "1180479", "url": "https://cs.wikipedia.org/wiki?curid=1180479", "title": "Šúhei Terada", "text": "Šúhei Terada\n\nŠúhei Terada (* 23. červen 1975) je bývalý japonský fotbalista.\n\nHrával za Kawasaki Frontale.\n\nŠúhei Terada odehrál za japonský národní tým v letech 2008-2009 celkem 6 reprezentačních utkání.\n\n"}
{"id": "1180480", "url": "https://cs.wikipedia.org/wiki?curid=1180480", "title": "Kazumiči Takagi", "text": "Kazumiči Takagi\n\nKazumiči Takagi (* 21. listopad 1980) je japonský fotbalista.\n\nHrával za Shimizu S-Pulse, Vissel Kobe, Gamba Osaka, Oita Trinita, FC Gifu, Júbilo Iwata.\n\nKazumiči Takagi odehrál za japonský národní tým v letech 2008-2009 celkem 5 reprezentačních utkání.\n\n"}
{"id": "1180481", "url": "https://cs.wikipedia.org/wiki?curid=1180481", "title": "Takeši Aoki", "text": "Takeši Aoki\n\nTakeši Aoki (* 28. září 1982) je japonský fotbalista a bývalý reprezentant.\n\nDo roku 2016 hrával za japonský klub Kashima Antlers.\n\nTakeši Aoki odehrál za japonský národní tým v letech 2008–2009 celkem 2 reprezentační utkání.\n\n"}
{"id": "1180482", "url": "https://cs.wikipedia.org/wiki?curid=1180482", "title": "Satoši Jamaguči (1978)", "text": "Satoši Jamaguči (1978)\n\nSatoši Jamaguči (* 17. duben 1978) je bývalý japonský fotbalista.\n\nHrával za JEF United Chiba, Gamba Osaka, Kyoto Sanga FC.\n\nSatoši Jamaguči odehrál za japonský národní tým v roce 2009 celkem 2 reprezentační utkání.\n\n"}
{"id": "1180483", "url": "https://cs.wikipedia.org/wiki?curid=1180483", "title": "Kódži Jamase", "text": "Kódži Jamase\n\nKódži Jamase (* 22. září 1981) je japonský fotbalista.\n\nHrával za Consadole Sapporo, Urawa Reds, Yokohama F. Marinos, Kawasaki Frontale, Kyoto Sanga FC.\n\nKódži Jamase odehrál za japonský národní tým v letech 2006–2010 celkem 13 reprezentačních utkání.\n\n"}
{"id": "1180484", "url": "https://cs.wikipedia.org/wiki?curid=1180484", "title": "Naoki Jamada", "text": "Naoki Jamada\n\nNaoki Jamada (* 4. červenec 1990) je japonský fotbalista.\n\nHrával za Urawa Reds, Shonan Bellmare.\n\nNaoki Jamada odehrál za japonský národní tým v letech 2009–2010 celkem 2 reprezentační utkání.\n\n"}
{"id": "1180485", "url": "https://cs.wikipedia.org/wiki?curid=1180485", "title": "Takudži Jonemoto", "text": "Takudži Jonemoto\n\nTakudži Jonemoto (* 3. prosinec 1990) je japonský fotbalista.\n\nHrával za FC Tokyo.\n\nTakudži Jonemoto odehrál za japonský národní tým v roce 2010 celkem 1 reprezentační utkání.\n\n"}
{"id": "1180486", "url": "https://cs.wikipedia.org/wiki?curid=1180486", "title": "Kazuma Watanabe", "text": "Kazuma Watanabe\n\nKazuma Watanabe (* 10. srpen 1986) je japonský fotbalista.\n\nHrával za Yokohama F. Marinos, FC Tokyo, Vissel Kobe.\n\nKazuma Watanabe odehrál za japonský národní tým v roce 2010 celkem 1 reprezentační utkání.\n\n"}
{"id": "1180487", "url": "https://cs.wikipedia.org/wiki?curid=1180487", "title": "Akihiro Ienaga", "text": "Akihiro Ienaga\n\nAkihiro Ienaga (* 13. červen 1986) je japonský fotbalista.\n\nHrával za Gamba Osaka, Oita Trinita, Cerezo Osaka, Mallorca, Ulsan Hyundai, Omiya Ardija.\n\nAkihiro Ienaga odehrál za japonský národní tým v letech 2007–2011 celkem 3 reprezentační utkání.\n\n"}
{"id": "1180488", "url": "https://cs.wikipedia.org/wiki?curid=1180488", "title": "Kunimicu Sekiguči", "text": "Kunimicu Sekiguči\n\nKunimicu Sekiguči (* 16. prosinec 1985) je japonský fotbalista.\n\nHrával za Vegalta Sendai, Urawa Reds, Cerezo Osaka.\n\nKunimicu Sekiguči odehrál za japonský národní tým v letech 2010-2011 celkem 3 reprezentační utkání.\n\n"}
{"id": "1180489", "url": "https://cs.wikipedia.org/wiki?curid=1180489", "title": "Daigo Niši", "text": "Daigo Niši\n\nDaigo Niši (* 28. srpen 1987) je japonský fotbalista.\n\nHrával za Consadole Sapporo, Albirex Niigata, Kashima Antlers.\n\nDaigo Niši odehrál za japonský národní tým letech 2011–2019 celkem 2 reprezentační utkání.\n\n"}
{"id": "1180490", "url": "https://cs.wikipedia.org/wiki?curid=1180490", "title": "Čikaši Masuda", "text": "Čikaši Masuda\n\nČikaši Masuda (* 19. červen 1985) je japonský fotbalista.\n\nHrával za Kashima Antlers, Montedio Yamagata, Ulsan Hyundai, Omiya Ardija.\n\nČikaši Masuda odehrál za japonský národní tým v roce 2012 celkem 1 reprezentační utkání.\n\n"}
{"id": "1180491", "url": "https://cs.wikipedia.org/wiki?curid=1180491", "title": "Naoja Kondó", "text": "Naoja Kondó\n\nNaoja Kondó (* 3. říjen 1983) je japonský fotbalista.\n\nHrával za Kashiwa Reysol, JEF United Chiba.\n\nNaoja Kondó odehrál za japonský národní tým v roce 2012 celkem 1 reprezentační utkání.\n\n"}
{"id": "1180492", "url": "https://cs.wikipedia.org/wiki?curid=1180492", "title": "Masato Kudó", "text": "Masato Kudó\n\nMasato Kudó (* 6. květen 1990) je japonský fotbalista.\n\nHrával za Kashiwa Reysol, Vancouver Whitecaps.\n\nMasato Kudó odehrál za japonský národní tým v roce 2013 celkem 4 reprezentační utkání.\n\n"}
{"id": "1180493", "url": "https://cs.wikipedia.org/wiki?curid=1180493", "title": "Jódžiró Takahagi", "text": "Jódžiró Takahagi\n\nJódžiró Takahagi (* 12. srpen 1986) je japonský fotbalista.\n\nHrával za Sanfrecce Hiroshima, Ehime FC, Western Sydney Wanderers, Seoul.\n\nJódžiró Takahagi odehrál za japonský národní tým v roce 2013 celkem 2 reprezentační utkání.\n\n"}
{"id": "1180494", "url": "https://cs.wikipedia.org/wiki?curid=1180494", "title": "Hiroki Jamada", "text": "Hiroki Jamada\n\nHiroki Jamada (* 27. prosinec 1988) je japonský fotbalista.\n\nHrával za Júbilo Iwata, Karlsruhe.\n\nHiroki Jamada odehrál za japonský národní tým v roce 2013 celkem 2 reprezentační utkání.\n\n"}
{"id": "1180495", "url": "https://cs.wikipedia.org/wiki?curid=1180495", "title": "Kazuhiko Čiba", "text": "Kazuhiko Čiba\n\nKazuhiko Čiba (* 21. červen 1985) je japonský fotbalista.\n\nHrával za AGOVV Apeldoorn, Dordrecht, Albirex Niigata, Sanfrecce Hiroshima.\n\nKazuhiko Čiba odehrál za japonský národní tým v roce 2013 celkem 1 reprezentační utkání.\n\n"}
{"id": "1180496", "url": "https://cs.wikipedia.org/wiki?curid=1180496", "title": "Džunja Tanaka", "text": "Džunja Tanaka\n\nDžunja Tanaka (* 15. červen 1987) je japonský fotbalista.\n\nHrál za Kashiwa Reysol a Sporting Lisabon.\n\nDžunja Tanaka odehrál za japonský národní tým v letech 2012–2014 celkem 4 reprezentační utkání.\n\n"}
{"id": "1180497", "url": "https://cs.wikipedia.org/wiki?curid=1180497", "title": "Taiši Taguči", "text": "Taiši Taguči\n\nTaiši Taguči (* 16. březen 1991) je japonský fotbalista.\n\nHrával za Nagoya Grampus.\n\nTaiši Taguči odehrál za japonský národní tým v letech 2014 celkem 3 reprezentační utkání.\n\n"}
{"id": "1180498", "url": "https://cs.wikipedia.org/wiki?curid=1180498", "title": "Rjóta Morioka", "text": "Rjóta Morioka\n\nRjóta Morioka (* 12. duben 1991) je japonský fotbalista.\n\nHrával za Vissel Kobe, Śląsk Wrocław.\n\nRjóta Morioka odehrál za japonský národní tým v roce 2014 celkem 2 reprezentační utkání.\n\n"}
{"id": "1180499", "url": "https://cs.wikipedia.org/wiki?curid=1180499", "title": "Tacuja Sakai", "text": "Tacuja Sakai\n\nTacuja Sakai (* 19. listopad 1990) je japonský fotbalista.\n\nHrával za Sagan Tosu, Matsumoto Yamaga FC.\n\nTacuja Sakai odehrál za japonský národní tým v roce 2014 celkem 1 reprezentační utkání.\n\n"}
{"id": "1180501", "url": "https://cs.wikipedia.org/wiki?curid=1180501", "title": "Thierry Fabre", "text": "Thierry Fabre\n\nThierry Fabre, (* 5. března 1982 v Montpellier, Francie) je bývalý francouzský zápasník – judista a sambista.\n\nOd mládí kombinoval judo s ragby. Vyrůstal v Limogesu, kde se připravoval v místním dojo AJ. Do užšího výběru francouzské judistické reprezentace se dostal s přestupem do klubu ACBB v Boulogne-Billancourt v roce 2009. Své snažení korunoval kvalifikací na olympijské hry v Londýně v roce 2012. V následné nominaci dostal přednost před krajanem Cyrillem Maretem. Trenéři využívali jeho bojovné a houževnaté povahy, kterou kompenzoval technické nedostatky. Jeho snaha na na olympijskou medaili však skončila ve druhém kole. Po olympijských hrách se s judistickou reprezentací rozloučil. Zkouší štěstí v bojovém sambu a plánuje zápasit v MMA.\n\n\n"}
{"id": "1180502", "url": "https://cs.wikipedia.org/wiki?curid=1180502", "title": "Šinzó Kóroki", "text": "Šinzó Kóroki\n\nŠinzó Kóroki (japonsky 興梠 慎三, * 31. červenec 1986) je japonský fotbalista a bývalý reprezentant.\n\nHrával za Kashima Antlers, Urawa Red Diamonds.\n\nŠinzó Kóroki odehrál za japonský národní tým v letech 2008-2015 celkem 16 reprezentačních utkání.\n\n"}
{"id": "1180504", "url": "https://cs.wikipedia.org/wiki?curid=1180504", "title": "Mú Kanazaki", "text": "Mú Kanazaki\n\nMú Kanazaki (* 16. únor 1989 Cu) je japonský fotbalový záložník a reprezentant.\n\nHrával za Oita Trinita, Nagoya Grampus, 1. FC Norimberk, Portimonense SC, Kashima Antlers.\n\nMú Kanazaki debutoval za japonský národní tým v roce 2009.\n\n\"Platné k prosinci 2015\n"}
{"id": "1180505", "url": "https://cs.wikipedia.org/wiki?curid=1180505", "title": "Tomoaki Makino", "text": "Tomoaki Makino\n\nTomoaki Makino (* 11. květen 1987) je japonský fotbalista.\n\nHrával za Sanfrecce Hiroshima, Köln, Urawa Reds.\n\nTomoaki Makino odehrál za japonský národní tým v letech 2010–2015 celkem 38 reprezentačních utkání.\n\n"}
{"id": "1180506", "url": "https://cs.wikipedia.org/wiki?curid=1180506", "title": "Genki Haraguči", "text": "Genki Haraguči\n\nGenki Haraguči (* 9. květen 1991) je japonský fotbalista.\n\nHrával za Urawa Reds, Hertha.\n\nGenki Haraguči odehrál za japonský národní tým v letech 2011–2019 celkem 53 reprezentačních utkání.\n\n"}
{"id": "1180507", "url": "https://cs.wikipedia.org/wiki?curid=1180507", "title": "Kengo Kawamata", "text": "Kengo Kawamata\n\nKengo Kawamata (* 4. říjen 1989) je japonský fotbalista.\n\nHrával za Ehime FC, Albirex Niigata, Fagiano Okayama, Nagoya Grampus.\n\nKengo Kawamata odehrál za japonský národní tým v roce 2015 celkem 5 reprezentačních utkání.\n\n"}
{"id": "1180508", "url": "https://cs.wikipedia.org/wiki?curid=1180508", "title": "Wataru Endó", "text": "Wataru Endó\n\nWataru Endó (* 9. únor 1993) je japonský fotbalista.\n\nHrával za Shonan Bellmare, Urawa Reds.\n\nWataru Endó odehrál za japonský národní tým v roce 2015 celkem 5 reprezentačních utkání.\n\n"}
{"id": "1180509", "url": "https://cs.wikipedia.org/wiki?curid=1180509", "title": "Takuma Asano", "text": "Takuma Asano\n\nTakuma Asano (* 10. listopad 1994) je japonský fotbalista.\n\nHrával za Sanfrecce Hiroshima.\n\nTakuma Asano odehrál za japonský národní tým v roce 2015 celkem 3 reprezentační utkání.\n\n"}
{"id": "1180510", "url": "https://cs.wikipedia.org/wiki?curid=1180510", "title": "Hiroki Fudžiharu", "text": "Hiroki Fudžiharu\n\nHiroki Fudžiharu (* 28. listopad 1988) je japonský fotbalista.\n\nHrával za Gamba Osaka.\n\nHiroki Fudžiharu odehrál za japonský národní tým v roce 2015 celkem 3 reprezentační utkání.\n\n"}
{"id": "1180511", "url": "https://cs.wikipedia.org/wiki?curid=1180511", "title": "Júki Mutó", "text": "Júki Mutó\n\nJúki Mutó (* 7. listopad 1988) je japonský fotbalista.\n\nHrával za Vegalta Sendai, Urawa Reds.\n\nJúki Mutó odehrál za japonský národní tým v roce 2015 celkem 2 reprezentační utkání.\n\n"}
{"id": "1180512", "url": "https://cs.wikipedia.org/wiki?curid=1180512", "title": "Šógo Taniguči", "text": "Šógo Taniguči\n\nŠógo Taniguči (* 15. červenec 1991) je japonský fotbalista.\n\nHrával za Kawasaki Frontale.\n\nŠógo Taniguči odehrál za japonský národní tým v roce 2015 celkem 2 reprezentační utkání.\n\n"}
{"id": "1180513", "url": "https://cs.wikipedia.org/wiki?curid=1180513", "title": "Kóki Jonekura", "text": "Kóki Jonekura\n\nKóki Jonekura (* 17. květen 1988) je japonský fotbalista.\n\nHrával za JEF United Chiba, Gamba Osaka.\n\nKóki Jonekura odehrál za japonský národní tým v roce 2015 celkem 2 reprezentační utkání.\n\n"}
{"id": "1180514", "url": "https://cs.wikipedia.org/wiki?curid=1180514", "title": "Daiki Niwa", "text": "Daiki Niwa\n\nDaiki Niwa (* 16. leden 1986) je japonský fotbalista.\n\nHrával za Gamba Osaka, Tokushima Vortis, Omiya Ardija, Avispa Fukuoka.\n\nDaiki Niwa odehrál za japonský národní tým v roce 2015 celkem 2 reprezentační utkání.\n\n"}
{"id": "1180515", "url": "https://cs.wikipedia.org/wiki?curid=1180515", "title": "Takumi Minamino", "text": "Takumi Minamino\n\nTakumi Minamino (* 16. leden 1995) je japonský fotbalista.Hraje v anglickém Liverpoolu.\n\nHrával za Cerezo Osaka, Red Bull Salzburg.\n\nTakumi Minamino odehrál za japonský národní tým v roce 2015 celkem 2 reprezentační utkání.\n\n"}
{"id": "1180516", "url": "https://cs.wikipedia.org/wiki?curid=1180516", "title": "Naojuki Fudžita", "text": "Naojuki Fudžita\n\nNaojuki Fudžita (* 22. červen 1987) je japonský fotbalista.\n\nHrál za Sagan Tosu a Vissel Kóbe.\n\nNaojuki Fudžita odehrál za japonský národní tým v roce 2015 celkem 1 reprezentační utkání.\n\n"}
{"id": "1180517", "url": "https://cs.wikipedia.org/wiki?curid=1180517", "title": "Šú Kurata", "text": "Šú Kurata\n\nŠú Kurata (* 26. listopad 1988) je japonský fotbalista.\n\nHrával za Gamba Ósaka, JEF United Chiba a Cerezo Ósaka.\n\nŠú Kurata odehrál za japonský národní tým v roce 2015 celkem 1 reprezentační utkání.\n\n"}
{"id": "1180520", "url": "https://cs.wikipedia.org/wiki?curid=1180520", "title": "Hallucigenia", "text": "Hallucigenia\n\nHallucigenia je rod živočicha z období kambria. Byla nalezena v Burgesských břidlicích (109 exemplářů) v Britské Kolumbii, dále v Číně a izolované fosílie i na jiných místech světa. Není příbuzná ani podobná žádným dnešním živočichům. Původně ji vědci rekonstruovali vzhůru nohama: končetiny byly považovány za chapadla nebo dokonce hlavy a ostny na hřbetě (sloužící pravděpodobně k obraně) naopak za končetiny. Objevitel živočicha Simon Conway Morris mu dal název podle bizarního vzhledu, jímž připomíná produkt halucinace.\n\n\"Hallucigenia\" byla dlouhá 0,5-3,5 cm. Měla protáhlé, úzké tělo se sedmi nebo osmi páry nohou. Nedávno se potvrdilo, že měla protáhlou hlavu s párem jednoduchých očí a s kruhovitými ústy se zuby.\n\nHlava byla poprvé objevena v roce 2002.\n\nNěkteří vědci ji považují za vzdálenou příbuznou drápkovců (s nimi má některé společné znaky) či členovců. Dříve byla řazena, kvůli nejisté taxonomii, do kmene lobopodia. Většina vědců se shoduje, že je členem skupiny Ecdysozoa. Byla popsána v roce 1977.\n\n"}
{"id": "1180523", "url": "https://cs.wikipedia.org/wiki?curid=1180523", "title": "Tanja Langer", "text": "Tanja Langer\n\nTanja Langer (roz. Neumann, * 10. září 1962, Wiesbaden) je německá spisovatelka a režisérka.\n\nStudovala srovnávací literaturu, dějiny umění, filozofii a politologii na univerzitách v Paříži, Berlíně a Mnichově. Ve svojí diplomové práci se zabývala tématem dětství v pozdním díle Marguerite Duras a Nathalie Sarraute. \n\nJe rozvedená a má tři děti.\n\n\n"}
{"id": "1180524", "url": "https://cs.wikipedia.org/wiki?curid=1180524", "title": "Ash-Shoulla FC", "text": "Ash-Shoulla FC\n\nAsh-Shoulla Football Club nebo také Ash-Shoalah (arabsky: نادي الشعلة السعودي) je saúdskoarabský fotbalový klub z města Al Kharj, který byl založen roku 1963. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Ash-Shoalah Club Stadium s kapacitou 8000 míst.\n"}
{"id": "1180526", "url": "https://cs.wikipedia.org/wiki?curid=1180526", "title": "Leytonstone (stanice metra v Londýně)", "text": "Leytonstone (stanice metra v Londýně)\n\nLeytonstone je stanice metra v Londýně, otevřená 22. srpna 1856. V lednu 1944 zasáhla stanici německá bomba. Autobusové spojení zajišťují linky: 66, 145, 257, 339, W13, W14, W15, W16, W19 a noční linka N8. Stanice se nachází v přepravní zóně 3 a 4 a leží na lince:\n"}
{"id": "1180527", "url": "https://cs.wikipedia.org/wiki?curid=1180527", "title": "Géza Csáth", "text": "Géza Csáth\n\nGéza Csáth (vlastním jménem József Brenner; 13. února 1887 Subotica – 11. září 1919 Kelebija) byl maďarský spisovatel a hudebník. Po maturitě studoval medicínu v Budapešti, během studií začal psát fejetony a recenze do deníku \"Budapesti Napló\" a spolupracovat s literárním časopisem \"Nyugat\". Napsal několik románů, v roce 1992 byl také publikován jeho deník.\n\n\n"}
{"id": "1180529", "url": "https://cs.wikipedia.org/wiki?curid=1180529", "title": "Kostel svaté Notburgy (Podbořanský Rohozec)", "text": "Kostel svaté Notburgy (Podbořanský Rohozec)\n\nKostel svaté Notburgy je římskokatolický filiální kostel zasvěcený svaté Notburce v Podbořanském Rohozci v okrese Louny. Od roku 1964 je chráněn jako kulturní památka.\n\nJednolodní barokní kostel stojí na návsi. Na východě je zakončen trojbokým presbytářem, ke kterému v ose budovy přiléhá obdélná sakristie. Nad presbytářem ční malá sanktusová vížka. V západním průčelí s jednoduše vykrajovaným štítem jsou výklenky se sochami svatého Prokopa a svatého Isidora. Stropy jsou ploché a zdobené štukovými zdrcadly.\n\nVnitřní vybavení tvoří lidový barokní oltář z osmnáctého století. Zdobí ho sochy světců a točené sloupy po stranách. Ve výklencích stojí barokní sochy svatého Judy Tadeáše, svatého Vavřince a svatého Jiljí.\n\n"}
{"id": "1180530", "url": "https://cs.wikipedia.org/wiki?curid=1180530", "title": "Snaresbrook (stanice metra v Londýně)", "text": "Snaresbrook (stanice metra v Londýně)\n\nSnaresbrook je stanice londýnského metra, otevřená 22. srpna 1856. Autobusové spojení zajišťuje linka W14. Stanice se nachází v přepravní zóně 4 a leží na lince:\n"}
{"id": "1180531", "url": "https://cs.wikipedia.org/wiki?curid=1180531", "title": "An-Nojoom FC", "text": "An-Nojoom FC\n\nAn-Nojoom Football Club (arabsky:لنجوم‎) je saúdskoarabský fotbalový klub z Al Hasy, který byl založen roku 1976. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Prince Abdullah bin Jalawi Stadium s kapacitou 20 000 míst.\n"}
{"id": "1180533", "url": "https://cs.wikipedia.org/wiki?curid=1180533", "title": "South Woodford (stanice metra v Londýně)", "text": "South Woodford (stanice metra v Londýně)\n\nSouth Woodford je stanice metra v Londýně, otevřená 22. srpna 1856 jako \"George Lane\". 5. července 1937 došlo k přejmenování na současný název. Autobusová spojení zajišťují linky: 179, 549, W12, W13, W14 a noční linka N55. Stanice se nachází v přepravní zóně 4 a leží na lince:\n"}
{"id": "1180534", "url": "https://cs.wikipedia.org/wiki?curid=1180534", "title": "At-Ta'ee SC", "text": "At-Ta'ee SC\n\nAt-Ta'ee Sport Club nebo také At-Tai (arabsky: الطائي‎) je saúdskoarabský fotbalový klub z města Ha'il, který byl založen 23. července 1960. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Prince Abdul Aziz bin Musa'ed Stadium s kapacitou 12 250 míst.\n"}
{"id": "1180536", "url": "https://cs.wikipedia.org/wiki?curid=1180536", "title": "Woodford (stanice metra v Londýně)", "text": "Woodford (stanice metra v Londýně)\n\nWoodford je stanice metra v Londýně, otevřená 22. srpna 1856. Autobusové spojení zajišťují linky: 275, 549 a W14. Stanice se nachází v přepravní zóně 4 a leží na lince:\n"}
{"id": "1180540", "url": "https://cs.wikipedia.org/wiki?curid=1180540", "title": "Buckhurst Hill (stanice metra v Londýně)", "text": "Buckhurst Hill (stanice metra v Londýně)\n\nBuckhurst Hill je stanice metra v Londýně, otevřená 22. srpna 1856. V 80. letech 20. století zde byly instalovány automaty na jízdenky. Autobusové spojení zajišťuje linka 167 a 549. Stanice se nachází v přepravní zóně 5 a leží na lince:\n"}
{"id": "1180542", "url": "https://cs.wikipedia.org/wiki?curid=1180542", "title": "Džunpei Morišita", "text": "Džunpei Morišita\n\nDžunpei (Džumpei) Morišita (: ; * 5. dubna 1990 v Hakusanu, Japonsko) je japonský zápasník – judista.\n\nJudu se věnoval od 6 let v rodném Hakusanu. Vrcholoně se mu začal věnovat jako student univerzity v Cukubě. V roce 2010 využil hluchého období japonské pololehké váhy a stal se společně Masaši Ebinumou japonskou jedničkou. Úspěšnou sezonu korunoval titulem mistra světa před domácím publikem. V dalších letech však začal za Ebinumou zaostávat. V roce 2012 s ním prohrál nominaci na olympijské hry v Londýně a do dvou let prakticky s vyrcholovým judem skončil.\n\n\n"}
{"id": "1180543", "url": "https://cs.wikipedia.org/wiki?curid=1180543", "title": "Al Watani FC", "text": "Al Watani FC\n\nAl Watani Football Club (arabsky: الوطني‎) je saúdskoarabský fotbalový klub z města Tabuk, který byl založen roku 1959. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Khalid bin Abdul Aziz Stadium s kapacitou 5 000 míst. Od roku 2015 klub vede český trenér Martin Pulpit.\n\n"}
{"id": "1180544", "url": "https://cs.wikipedia.org/wiki?curid=1180544", "title": "Centre sportif de Colovray", "text": "Centre sportif de Colovray\n\nCentre sportif de Colovray (Nyon) je sportovní centrum, ve kterém hraje své domácí zápasy švýcarský klub Stade Nyonnais. Areál má šest hřišť pro různé druhy sportů (fotbal, ragby, atletika). Naproti sportovnímu centru je hlavní sídlo UEFA. Od fotbalové sezóny 2013/14 se zde hraje finále Juniorské Ligy UEFA.\n\nPlocha areálu je přes 100,000 metrů čtverečních.\n\n"}
{"id": "1180545", "url": "https://cs.wikipedia.org/wiki?curid=1180545", "title": "Loughton (stanice metra v Londýně)", "text": "Loughton (stanice metra v Londýně)\n\nLoughton je stanice metra v Londýně, otevřená 22. srpna 1856. Zajímavostí budovy je velké půlkruhové okno. Autobusové spojení zajišťují linky: 20, 66, 250, 541, 542, 543 a 549. Stanice se nachází v přepravní zóně 6 a leží na lince:\n"}
{"id": "1180546", "url": "https://cs.wikipedia.org/wiki?curid=1180546", "title": "Kovařovicova vila", "text": "Kovařovicova vila\n\nKovařovicova vila je třípodlažní kubistická budova na Rašínově nábřeží v Praze v městské části Vyšehrad nedaleko Vyšehradského železničního mostu. Od 3. května 1958 je zapsána v seznamu nemovitých kulturních památek v Česku.\n\nVilu postavil podle návrhu architekta Josefa Chochola stavitel Bedřich Kovařovic. Hlavní průčelí směřuje do Libušiny ulice a zadní, které bylo zamýšleno jako reprezentativní, se otáčí do přilehlé zahrady směrem k Rašínovu nábřeží.\n\nV roce 1944 byla budova rozsáhle přestavěna ve svém interiéru. S výjimkou zábradlí u vstupu do vily tak zanikly všechny prvky kubistického interiéru vily.\n\nV letech 1960–1995 vila sloužila jako mateřská škola, poté byla rekonstruována, včetně zahrady. Bylo obnoveno původní oplocení, které odkazovalo na kubistický charakter stavby. V současnosti slouží soukromým účelům a pro veřejnost není přístupná.\n\n\n"}
{"id": "1180547", "url": "https://cs.wikipedia.org/wiki?curid=1180547", "title": "NATINAMDS", "text": "NATINAMDS\n\nNATINAMDS (NATO Integrated Air and Missile Defence System) je integrovaný systém protivzdušné a protiraketové obrany států Severoatlantické aliance, který detekuje, sleduje, identifikuje a monitoruje objekty ve vzdušném prostoru (letouny, vrtulníky, bezpilotní letadla nebo balistické rakety), proti kterým v případě potřeby nasazuje pozemní nebo vzdušné prostředky. Systém NATINAMDS je realizován prostřednictvím mise NIAMD (NATO Integrated Air and Missile Defence), jejímž cílem je chránit území aliance proti hrozbě leteckého a raketového útoku v době míru, krize nebo konfliktu. Systém NATINAMDS vznikl propojením protiraketové obrany NATO MD (NATO Missile Defence) a systému protivzdušné obrany NATINADS (NATO Integrated Air Defence System).\n\n"}
{"id": "1180552", "url": "https://cs.wikipedia.org/wiki?curid=1180552", "title": "Lin Tan", "text": "Lin Tan\n\nLin Tan (; * 14. října 1983 Lung-jen, Fu-ťien) je profesionální hráč badmintonu z Číny. Dvakrát získal zlatou olympijskou medaili, je pětinásobným mistrem světa a pětinásobným mistrem All England. Ve věku 28 let Lin Tan zkompletoval tzv. „Super Grand Slam“, když vyhrál všech devět hlavních titulů ve světě badmintonu. Jedná se o Olympijské hry, Mistrovství světa, Světový pohár, Thomasův pohár, Sudirman Cup, Super Series Masters Finels, All England Open, Asijské hry, a Asijské mistrovství. Stal se tak prvním hráčem, který dosáhl tohoto úspěchu. Je také prvním mužským sólovým hráčem badmintonu, který dvakrát po sobě získal zlatou olympijskou medaili.\n\n"}
{"id": "1180554", "url": "https://cs.wikipedia.org/wiki?curid=1180554", "title": "Debden (stanice metra v Londýně)", "text": "Debden (stanice metra v Londýně)\n\nDebden je stanice metra v Londýně, otevřená 24. dubna 1865. Autobusové spojení zajišťuje linka 541 a 542. Stanice se nachází v přepravní zóně 6 a leží na lince:\n"}
{"id": "1180559", "url": "https://cs.wikipedia.org/wiki?curid=1180559", "title": "Mistrovství světa v rychlobruslení ve sprintu 2016", "text": "Mistrovství světa v rychlobruslení ve sprintu 2016\n\nMistrovství světa v rychlobruslení ve sprintu 2016 se konalo ve dnech 27. a 28. února 2016 v rychlobruslařské hale Taeneung International Ice-Skating Rink v jihokorejském Soulu. Celkově se jednalo o 47. světový sprinterský šampionát. Z předchozího mistrovství světa obhajovali titul Rus Pavel Kuližnikov a Američanka Brittany Boweová, přičemž oba v Soulu také zvítězili. Českou výpravu tvořila Karolína Erbanová, která skončila na sedmém místě.\n\n"}
{"id": "1180560", "url": "https://cs.wikipedia.org/wiki?curid=1180560", "title": "Thannhausen", "text": "Thannhausen\n\nThannhausen je obec, která se rozkládá v okrese Weiz, ve spolkové zemi Štýrsko v Rakousku. V lednu 2016 zde žilo 2402 obyvatel.\nÚzemí obce má rozlohu 33,41 km². Jižní část zasahuje do údolí potoka Weizbach a jeho přítoků. Nadmořská výška je tady okolo 450 m. Směrem k severu se však zvyšuje a dosahuje na vrcholku hory Hoher Zetz výšky až 1264 m n. m. Vzhledem k tomu, že území je hornaté, jsou osady obce rozloženy převážně v jižní části.\n\nObec zahrnuje devět osad (místních částí). V závorkách jsou uvedeny počty obyvatel v lednu 2015.\n\n\nObec Tannhausen sousedí s těmito obcemi: Sankt Kathrein am Offenegg na severu, Anger na severovýchodě, Puch bei Weiz na východě, Weiz a Sankt Ruprecht an der Raab na jihu, Naas na západě.\n\nKatastr obce je protkán silničkami místního významu, které spolu propojují jednotlivé osady a samoty. V sousedním městě Weiz je ale napojení na Zemskou silnici B64 (Rechberg Straße) a přes jihovýchodní část obce prochází Zemská silnice B72 (Weizer Straße).\n\nJihovýchodní částí obce prochází osadou Peesen a v blízkosti osady Alterilz úzkorozchodná železniční dráha Feistritztalbahn (rozchod 760 mm). Trať spojuje město Weiz s městysem Birkfeld.\n\n\n"}
{"id": "1180561", "url": "https://cs.wikipedia.org/wiki?curid=1180561", "title": "Theydon Bois (stanice metra v Londýně)", "text": "Theydon Bois (stanice metra v Londýně)\n\nTheydon Bois je stanice metra v Londýně, otevřená 24. dubna 1865. Stanice je bez prodeje jízdenek.\nRoku 2015 bylo zbudováno nové parkoviště. Stanice nemá autobusový terminál. Stanice se nachází v přepravní zóně 6 a leží na lince:\n"}
{"id": "1180567", "url": "https://cs.wikipedia.org/wiki?curid=1180567", "title": "Al Mojzel Club", "text": "Al Mojzel Club\n\nAl Mojzel Club (arabsky: نادي المجزل السعودي‎) je saúdskoarabský fotbalový klub z města Al Majma'ah, který byl založen roku 1975. V současné době hraje třetí nejvyšší saúdskoarabskou ligu Saudi Second Division. Domácí zápasy hraje na King Salman Sport City Stadium s kapacitou 7 000 míst.\n"}
{"id": "1180568", "url": "https://cs.wikipedia.org/wiki?curid=1180568", "title": "Al Hazm FC", "text": "Al Hazm FC\n\nAl Hazm Football Club (arabsky: الحزم) je saúdskoarabský fotbalový klub z města Ar Rass, který byl založen roku 1957. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Al Hazm Club Stadium s kapacitou 3 000 míst.\n"}
{"id": "1180571", "url": "https://cs.wikipedia.org/wiki?curid=1180571", "title": "Josef Pejška", "text": "Josef Pejška\n\nJosef Pejška (11. března 1870 Příbram – 8. května 1946 Svatá Hora u Příbrami) byl český redemptorista a profesor kanonického práva na řádovém teologickém ústavu ve středočeském Obořišti.\n\nVystudoval příbramské gymnázium a teologii na redemptoristickém semináři ve štýrském Mautern, vysvěcen na kněze byl roku 1895. Poté studoval práva na Papežské akademii obojího práva u sv. Apolináře v Římě, získal doktorát kanonického práva a po krátkém vyučování v Mautern byl v roce 1902 poslán na nově založený redemptoristický teologický ústav v bývalém paulínském klášteře v Obořišti u Příbrami. Zde pak téměř čtyřicet let působil jako profesor kanonického práva.\n\nProfesor Pejška napsal několik kratších prací a přispíval také do Časopisu katolického duchovenstva nebo Českého slovníku bohovědného. Důležitou publikací o obecném řeholním právu, která se užívala i po válce, bylo \"Ius canonicum religiosum\" (1927). Hlavním jeho dílem ale byla třísvazková učebnice \"Církevní právo se zřetelem k partikulárnímu právu československému\" (I. „Ústavní právo církevní“ 1932, II. „Hierarchický řád církevní“ 1937, III. „Manželské právo kanonické“ 1934), jejíž úroveň značně převyšovala tehdejší českou literaturu o kanonickém právu. Vzhledem ke své srozumitelnosti je stále používána. Připravovaný čtvrtý svazek však již kvůli mozkové příhodě nestihl dokončit, odešel do kláštera redemptoristů na Svaté Hoře, kde také zemřel.\n"}
{"id": "1180572", "url": "https://cs.wikipedia.org/wiki?curid=1180572", "title": "Ar-Riyadh SC", "text": "Ar-Riyadh SC\n\nAr-Riyadh Sport Club (arabsky: نادي الرياض السعودي‎) je saúdskoarabský fotbalový klub z hlavního města Rijádu, který byl založen roku 1953. V současné době hraje třetí nejvyšší saúdskoarabskou ligu Saudi Second Division. Domácí zápasy hraje na Prince Turki bin Abdulaziz Stadium s kapacitou 15 000 míst.\n"}
{"id": "1180575", "url": "https://cs.wikipedia.org/wiki?curid=1180575", "title": "Afrotropická oblast", "text": "Afrotropická oblast\n\nAfrotropická oblast (dříve označována jako \"Etiopská oblast\") je jedním z osmi biogeografických regionů zeměkoule. Má rozlohu okolo 24 milionů km², což znamená osmnáct procent světové souše. Zahrnuje Afriku jižně od Sahary i s přilehlými ostrovy, Arabský poloostrov a jižní část Írána a Pákistánu na pobřeží Arabského moře. Pás pouští, který ji ohraničuje ze severu, je označován za přechodnou zónu mezi afrotropickou a palearktickou oblastí, protože se v něm vyskytuje příliš málo rostlin a živočichů na to, aby se dala stanovit přesná hranice.\n\nAfrotropická oblast leží v tropickém pásu, jedinou výjimkou je nejjižnější část Afriky, která náleží do subtropů. Oblast zahrnuje rozmanité ekosystémy, jako jsou travnaté savany, tropický deštný les, rozsáhlé močály (např. Sudd nebo delta Okavanga), pobřežní mangrovy, křoviny zvané miombo, velehory s drsným podnebím (Etiopská vysočina, Ruwenzori) i pouště jako Kalahari. Zvláštní podoblastí je Madagaskar s okolními ostrovy, kde se v důsledku geografické izolace udržela svérázná archaická fauna s endemickými druhy jako bodlínovití nebo lemur. Botanikové vyčleňují z afrotropické oblasti kapskou oblast, kde příznivé klima umožňuje růst velkého bohatství rostlinných druhů.\n\nV Africe se vyvinula skupina savců známá jako Afrotheria. Někteří její příslušníci žijí i mimo afrotropickou oblast (slon, damani), ale většina je endemických: hrabáč, bércouni, zlatokrtovití. Afrotropická oblast se vyznačuje množstvím kopytníků (devadesát druhů), jejichž představiteli jsou pakůň, zebra a množství různých antilop. Ke zvířatům, které se vyskytují pouze v Africe, patří žirafa, hroch obojživelný, gorila a šimpanz, střední Afrika byla také místem, kde začala evoluce člověka. Endemickými ptáky afrotropické oblasti jsou pštros dvouprstý, hadilov písař, skalňáček kapský nebo vranule bělokrká, pocházejí odtud i perličkovití, kteří se jako domestikovaný druh rozšířili po celém světě. Typickými rybami jsou tlamoun nilský nebo bichir nilský, teplé klima prospívá ještěrům: chameleoni, kobry, krajty, zmije gabunská. V Africe je také velké bohatství bezobratlých, žije zde až sto tisíc druhů hmyzu.\n\nSložením fauny se afrotropické oblasti nejvíce blíží indomalajská oblast; k živočichům, kteří obývají obě oblasti, patří lev, gazela nebo nosorožcovití. V afrotropické oblasti se nevyskytují jelenovití a medvědovití. Množstvím velkých savců jsou proslulé travnaté pláně východní Afriky, kde byly zřízeny významné rezervace jako Serengeti nebo Amboseli.\n\nTypickými představiteli afrického rostlinstva je baobab, akácie, kigélie africká, olinie, prudilovité nebo strom \"Barbeya oleoides\". Pro jižní Afriku je charakteristická dekorativní květina protea. V Namibské poušti roste unikátní starobylá rostlina welwitschie podivná.\n\n"}
{"id": "1180582", "url": "https://cs.wikipedia.org/wiki?curid=1180582", "title": "Mount Makarakomburu", "text": "Mount Makarakomburu\n\nMount Makarakomburu (2310 m n. m.) je 2. nejvyšší hora Šalomounových ostrovů. Nalezneme ji u jižního pobřeží ostrova Guadalcanal, největšího ostrova ve státě a přibližně 32 km jižně od hlavního města Honiary. Administrativně se na nachází ve stejnojmenné provincii, Guadalcanal Province. Východně se nachází nejvyšší hora Šalomounových ostrovů, Mount Popomanaseu s výškou 2335 m n. m.).\n\nV nedávné minulosti před novým přeměřením byla brána jako nejvyšší hora Šalomounových ostrovů s nadmořskou výškou 2447 m n. m.\n\n"}
{"id": "1180583", "url": "https://cs.wikipedia.org/wiki?curid=1180583", "title": "Epping (stanice metra v Londýně)", "text": "Epping (stanice metra v Londýně)\n\nEpping je stanice londýnského metra ve stejnojmenném městě v hrabství Essex, otevřená roku 1865. Roku 2008 proběhla petice o znovuotevření stanic \"North Weald\" a \"Ongar\". 11. prosince 2008 byla petice ukončena s 1012 podpisy a v roce 2012 byla znovu otevřena trať \"Epping-Ongar\". Autobusové spojení zajišťují linky: 7, 19, 20, 21, 380, 381, 382, 501, 541, 900 a 339. Stanice se nachází v přepravní zóně 6 a leží na lince:\n"}
{"id": "1180586", "url": "https://cs.wikipedia.org/wiki?curid=1180586", "title": "Matthieu Dafreville", "text": "Matthieu Dafreville\n\nYves Matthieu Dafreville, (* 17. března 1982 v Saint-Pierre, Réunion) je bývalý francouzský zápasník – judista kreolského původu.\n\nPřipravoval se v klubu Levallois SC pod vedením Benoît Camparguea. V roce 2008 si vybojoval nominaci na olympijské hry v Pekingu a patřil k černým koňum turnaje. V semifinále však nezvládl taktický duel s Alžířanem Ammárem bin Jachlefem. V následném boji o třetí místo hrubě chyboval a nechal se hodit na ippon Egypťanem Hišámem Misbahem. Obsadil 5. místo. \n\nV roce 2009 měl vynikající vstup do sezony, ale v přípravě na mistrovství Evropy v Tbilisi si natrhl pravý stehenní sval a podstoupil operaci. Rekonvalescence se protáhla na dlouhé dva roky a následný návrat v roce 2011 se zcela nevydařil. Potom co se v roce 2012 nekvalifikoval na olympijské hry v Londýně ukončil sportovní kariéru.\n\n\n"}
{"id": "1180589", "url": "https://cs.wikipedia.org/wiki?curid=1180589", "title": "Česká biatlonová reprezentace", "text": "Česká biatlonová reprezentace\n\nČeská biatlonová reprezentace reprezentuje Česko na mezinárodních biatlonových akcích, jako je mistrovství světa, Evropy nebo olympijské hry. Navazuje československou biatlonovou reprezentaci, která zanikla rozdělením Československa.\n\nV letech 1993-2017 získali čeští biatlonisté celkem osmnáct medailí (5/6/7), výrazně si tak polepšili a navázali na československé biatlonisty, kteří v letech 1958-1992 získali čtyři medaile (0/1/3).\nOprati předchozímu ročníku se trenérské posty příliš nezměnily. Zdeněk Vítek zůstal na pozici hlavního trenéra mužů. U reprezentace žen zůstal Nor Egil Gjelland; jako druhý k němu přibyl Jiří Holubec. Výrazněji se změnil servisní tým, který se stará hlavně o lyže reprezentantů. Nyní jej vede Vojtěch Prášil.\n\nMistrovství světa 2020\n\nSvětový pohár 2019/2020\n\nPro tuto sezónu změnil český reprezentační tým trenéry. Funkci hlavního trenéra reprezentace žen převzal Nor Egil Gjelland. Naopak Zdeněk Vítek přešel na pozici hlavního trenéra mužů.\n\nMistrovství světa 2019\n\n\"Bez medailového zisku\"\n\nSvětový pohár 2018/19\n\nPro sezonu je generálním partnerem reprezentace Česká pojišťovna, hlavními partnery jsou Hamé a PSG.\nV sezóně soutěžili čeští reprezentanti v Světovém poháru v biatlonu, na Olympijských hrách), v Mistrovství Evropy a v nižší soutěži – IBU Cupu.\n\nHlavním trenérem reprezentace je Ondřej Rybář, trenérem mužů A Michael Málek, mužů B Marek Lejsek, žen A Zdeněk Vítek a žen B Marian Málek.\n\nZimní olympijské hry 2018\n\nSvětový pohár 2017/18\n\nV této sezóně soutěžili čeští reprezentanti na mistrovství světa, v Světovém poháru, na mistrovství Evropy a v nižší soutěži – IBU Cupu.\nMistrovství světa 2017\n\nSvětový pohár 2016/17\n\nV této sezóně soutěžili čeští reprezentanti na mistrovství světa, v Světovém poháru, na mistrovství Evropy a v nižší soutěži – IBU Cupu.\n\nMistrovství světa 2016\n\n\"Bez medailového zisku\"\n\nSvětový pohár 2015/16\n\nV této sezóně soutěžili čeští reprezentanti na mistrovství světa, v Světovém poháru, na mistrovství Evropy a v nižší soutěži – IBU Cupu.\n\nMistrovství světa 2015\n\nSvětový pohár 2014/15\n\nV této sezóně soutěžili čeští reprezentanti na Olympijských hrách, v Světovém poháru, na mistrovství Evropy a v nižší soutěži – IBU Cupu.\n\nZimní olympijské hry 2014\nNa těchto olympijských hrách obsadila původně česká ženská štafeta ve složení Eva Puskarčíková, Gabriela Koukalová, Jitka Landová a Veronika Vítková čtvrté místo. Po dopingovém skandálu ruských sportovců byla ruským reprezentantkám odebrány stříbrné medaile a podle rozhodnutí IBU se české reprezentantky tak posunuly na 3. místo, které původně obsadily Norky. Zatím (leden 2018) však tyto medaile neobdržely a proto zde ještě nejsou uvedeny.\n\nSvětový pohár 2013/14\n\nV této sezóně soutěžili čeští reprezentanti na mistrovství světa, v Světovém poháru, na mistrovství Evropy a v nižší soutěži – IBU Cupu.\n\nMistrovství světa 2013\n\nSvětový pohár 2012/13\n\n\n"}
{"id": "1180593", "url": "https://cs.wikipedia.org/wiki?curid=1180593", "title": "Římskokatolická farnost Kostelní Radouň", "text": "Římskokatolická farnost Kostelní Radouň\n\nŘímskokatolická farnost Kostelní Radouň je územním společenstvím římských katolíků v rámci jindřichohradeckého vikariátu českobudějovické diecéze.\n\nRoku 1354 byla v Kostelní Radouni zřízena plebánie. Kostel byl postaven v letech 1360–1370. Farnost po roce 1620 zanikla a její území bylo přifařeno ke Kamenici nad Lipou. Farnost byla obnovena v roce 1672. Ve 20. století přestal být do Kostelní Radouně ustanovován sídelní duchovní správce.\n\nFarnost v Kostelní Radouni nemá v současnosti sídelního duchovního správce, a je administrována ex currendo z proboštství v Jindřichově Hradci. Od července 2012 byl administrátorem excurrendo R.D. Ivo Valášek, jeho nástupcem se stal R.D. Ivo Prokop.\n\n"}
{"id": "1180595", "url": "https://cs.wikipedia.org/wiki?curid=1180595", "title": "Římskokatolická farnost Bílovice", "text": "Římskokatolická farnost Bílovice\n\nŘímskokatolická farnost Bílovice je územní společenství římských katolíků s farním kostelem Narození svatého Jana Křtitele v děkanátu Uherské Hradiště.\n\nPrvní písemná zmínka o obci pochází z roku 1256, kdy se obec stala lénem olomouckého biskupství. V témže roce tu vznikla bílovická farnost zahrnující dále obce Kněžpole, Mistřice, Topolnou, Nedachlebice, Svárov, Javorovec a Zlámanec.\nOd července 2011 byl farářem R. D. Mgr. Josef Říha, který později přešel do Uherského Hradiště. Jeho nástupcem se stal R. D. Mgr. Ing. Jindřich Peřina. Od prosince 2016 byl novým administrátorem ustanoven R. D. Pavel Macura. Toho vystřídal jako farář R. D. Mgr. Jan Liška.\n\nNedělní bohoslužby se konají ve farním kostele i ve všech filiálních kostelích farnosti. .\n\nPravidelně se konají duchovní obnovy, biblické hodiny, setkání společenství, modlitby matek, výuka náboženství, při bohoslužbách zpívá schola mládeže i chrámový sbor. Pravidelně se pořádá farní ples. Farnost je zapojena do projektu Noc kostelů..\n\nUrčitou specialitou bílovické farnosti je lednová farní zabijačka. O její průběh se starají sami farníci, na odpoledne jsou pak zváni všichni místní k ochutnání hodových dobrot i popovídání.\n\nVe farnosti se pravidelně koná tříkrálová sbírka. V roce 2018 se jen v Bílovicích vybralo 66 595 korun..\n\n"}
{"id": "1180599", "url": "https://cs.wikipedia.org/wiki?curid=1180599", "title": "Mount Veve", "text": "Mount Veve\n\nMount Veve je nejvyšší hora v západní provincii na Šalomounových ostrovech a jedna ze dvou ultraprominentních hor, spolu s Mount Popomanaseu. Nachází se severně od hlavního města provincie Gizo na ostrově Kolombangara.\n\n"}
{"id": "1180600", "url": "https://cs.wikipedia.org/wiki?curid=1180600", "title": "Ičija Kumagae", "text": "Ičija Kumagae\n\nIčija Kumagae (, 10. září 1890 Ómuta — 16. srpna 1968 tamtéž) byl japonský tenista.\n\nPůvodně se věnoval v Japonsku populárnímu soft tenisu, v roce 1913 se přeorientoval na tenis. Vystudoval Univerzitu Keio a pracoval v Mistubishi Bank, která ho vyslala do pobočky v New Yorku. V USA vyhrál turnaj Newport Casino Invitational, získal pro Japonsko zlaté medaile ve dvouhře i čtyřhře na Hrách Dálného východu v letech 1915 i 1917, v roce 1918 postoupil do semifinále US Open, kde vypadl s Billem Tildenem. Byl to nejlepší výsledek Japonce na US Open, který překonal až po 96 letech Kei Nišikori. Na olympiádě 1920 se stal historicky prvním japonským olympijským medailistou, když skončil na druhém místě ve dvouhře i ve čtyřhře, kde byl jeho spoluhráčem Sejičiro Kašio. V roce 1921 byl kapitánem daviscupového týmu Japonska, který postoupil až do finále soutěže.\n\n"}
{"id": "1180603", "url": "https://cs.wikipedia.org/wiki?curid=1180603", "title": "Promenáda Raoula Wallenberga", "text": "Promenáda Raoula Wallenberga\n\nPromenáda Raoula Wallenberga je název cesty v Praze 1. Cesta je součástí Velké strahovské zahrady. Na jedné straně začíná v ulici Úvoz a pokračuje po vrstevnici západojižním směrem. Pod Strahovským klášterem se stáčí k jihovýchodu a končí pravděpodobně na schodišti z vrchu Petřína do Vlašské. Je pokryta asfaltem. Jsou z ní výhledy na centrum Prahy. Je pojmenována po švédském diplomatovi Raoulu Wallenbergovi (1912–1945), který za druhé světové války zachránil v Maďarsku tisíce Židů. Sám pak v roce 1945 skončil ve vězení NKVD v Moskvě, kde zemřel.\n"}
{"id": "1180605", "url": "https://cs.wikipedia.org/wiki?curid=1180605", "title": "Baby shower", "text": "Baby shower\n\nBaby shower (těhotenský večírek) je dárková akce, oblíbená v některých zemích, organizovaná pro nastávající matku, jinde už pro narozené miminko. V České republice se v posledních letech objevuje její podoba importovaná z USA. Hlavním účelem akce je společná oslava dítěte (očekávaného, nebo už narozeného) a také jeho matky. Zároveň je oslavována přeměna ženy do stavu matky.\n\nCharakter konkrétní oslavy se může lišit. Často ale bývají organizátorkou akce blízké kamarádky nastávající matky a i akce samotná většinou probíhá pouze v dámském kolektivu. Výzdoba ve formě papírových řetězů, konfet, papírových čepic apod. odpovídá americkému kulturnímu rámci tohoto typu oslav.\n\nHlavním účelem shower party je předat dotyčnému dárky – hodně dárků. Následuje společná či individuální zábava v rámci párty. Součástí je samozřejmě i občerstvení.\n\nDárkyně většinou mají na mysli účel akce, takže většina dárků nějak souvisí s blížícím se narozením dítěte. Převažují plenky, kojenecké lahve, dečky apod.\n\nV některých zemích, kde se tato oslava už zavedená, vycházejí poptávce spotřebitelek vstříc i obchodníci, kteří například prodávají speciální sety na baby shower. \n\nTzv. shower party se především v USA pořádají při různých příležitostech, většinou však předcházející určité životní změně. Z výše uvedeného hlediska může být pro češtinu vhodným terminologickým ekvivalentem takové akce označení dárková sprška.\nBaby shower je v tomto smyslu sprška vybavení pro miminka. Ještě výstižnější je ale termín těhotenský večírek. \n\nTak jako i ostatní oslavy importované z USA (Halloween, Den svatého Valentýna aj.), také baby shower je částí veřejnosti kritizován jako nevhodný americký import. Důvody mohou být různé. Americké pojetí dárkových setkání mohou na někoho působit dojmem karnevalového nevkusu. Pro další může být baby shower v americkém pojetí ukázkovým příkladem oslavy materialismu.\n"}
{"id": "1180606", "url": "https://cs.wikipedia.org/wiki?curid=1180606", "title": "Clausnitz", "text": "Clausnitz\n\nClausnitz je vesnice v německém státě Sasko v Krušných horách při hranicích s Českou republikou (několik kilometrů od Českého Jiřetína. Administrativně spadá pod obec Rechenberg-Bienenmühle. V roce 2011 měla 870 obyvatel. Vznikla nejspíše ve 13. století v souvislosti s vnitřní německou kolonizací výše umístěných oblastí země (pohoří aj.) \n\nV únoru 2016 došlo k vesnici k mediálně sledovanému incidentu, kdy místní obyvatelstvo zablokovalo příjezd autobusu uprchlíků, kteří přišli do vesnice v souvislosti s migrační krizí, neboť zde pro ně německá vláda zřídila ubytovací zařízení. Obyvatelé Clausnitz odmítali uprchlíky nechat vystoupit z autobusu a skandovali heslo \"Wir sind ein Volk\" (my jsme jeden národ), které je spojeno s pádem komunistického režimu ve východním Německu. \n"}
{"id": "1180612", "url": "https://cs.wikipedia.org/wiki?curid=1180612", "title": "Kai Verbij", "text": "Kai Verbij\n\nKai Verbij (* 25. září 1994 Leiderdorp) je nizozemský rychlobruslař.\n\nV roce 2011 poprvé nastoupil do závodů juniorského Světového poháru, v téže sezóně debutoval i na Mistrovství světa juniorů, odkud si v následujících letech přivezl několik cenných kovů (včetně zlatých medailí ze závodů na 500 m a 1000 m na MSJ 2014). V seniorské reprezentaci se premiérově představil na podzim 2014. První velkou medaili vybojoval na Mistrovství světa ve sprintu 2016, kdy si dobruslil pro bronz. Na premiérovém sprinterském Mistrovství Evropy 2017 zvítězil, na MS 2017 získal bronz na trati 1000 m a ze sprinterského světového šampionátu 2017 si přivezl zlatou medaili. Zúčastnil se Zimních olympijských her 2018, kde v závodě na 500 m skončil na 9. místě a na dvojnásobné distanci se umístil na 6. příčce. Startoval také na Mistrovství světa ve sprintu 2018, kde vybojoval bronz. Na sprinterském ME 2019 obhájil zlatou medaili. Z Mistrovství světa na jednotlivých tratích 2019 si přivezl zlato z kilometrové distance a z týmového sprintu. Na ME 2020 získal bronzovou medaili na trati 1000 m a na MS 2020 vyhrál závod v týmovém sprintu.\n\n"}
{"id": "1180614", "url": "https://cs.wikipedia.org/wiki?curid=1180614", "title": "Evžen Kůs", "text": "Evžen Kůs\n\nEvžen Kůs (* 1954, Železná Ruda) je český zoolog a popularizátor přírody. V Zoologické zahradě v Praze se zabývá otázkami chovu divokých zvířat v zajetí a vede mezinárodní plemennou knihu koně Převalského. Patří k předním českým odborným konzultantům v oblasti přírodopisných dokumentárních filmů.\nEvžen Kůs pochází z města Železná Ruda. Většinu mládí ale prožil na Přimdě, kde ostatně dodnes [stav k roku 2016] občansky působí ve svém volném čase. Rodově je spřízněn s rodem Kůsů, historicky spojených s jihočeskou osadou Kůsov (součást obce Stachy). Gymnázium vystudoval ve Stříbře.\n\nŘada jeho předků, včetně otce a dědečka, byli lesáci, což – spolu s krajinou Českého lesa – výrazně utvářelo vztah Evžena Kůse k přírodě. Nejvíce ho přitahovalo rybářství a ještě více botanika, které se chtěl původně věnovat i profesně. Od začátku sedmdesátých let ji studoval na Přírodovědecké fakultě UK v Praze. Ve druhém ročníku se mu však postupně znechutila. Nejprve tím, že byl svým profesorem nucen jednotlivé rostliny do omrzení do všech detailů kreslit. Rostoucí nechuť se pak odrazila i na jeho odborných znalostech prověřovaných během zkoušek. Důsledkem toho se přihlásil na zoologii, kterou pak skutečně dostudoval. V roce 1978 absolvoval obor systematická zoologie obratlovců. Tématem jeho diplomové práce byla ichtyologie.\n\nPo absolutoriu nastoupil do pražské zoologické zahrady, kde už předtím po několik studentských let pracoval jako průvodce. Nyní přešel jako odborný pracovník k prof. Zdeňku Veselovskému, který byl tehdejším ředitelem celé zahrady.\n\nV letech 1980 až 1981 Kůs pobýval na studijním pobytu na Katedře životního prostředí UK v Praze. V září 1981 se vrátil do pražské zoologické zahrady. V ZOO Praha pracuje dodnes a to ve funkci vedoucího oddělení dokumentace a odborné knihovny.\n\nEvžen Kůs vede od roku 1990 mezinárodní plemennou knihu koně Převalského. Je také editorem tematického sborníku \"Zoo Praha Gazella\". V rámci své odborné činnosti se aktivně podílí na realizaci návratu koně Převalského do původních biotopů v mongolské části Gobi a je členem odborné poradní komise pro chov koňovitých při Evropské asociaci zoologických zahrad a akvárií (EAZA). Je zástupcem českých zoologických zahrad v pracovní skupině pro biodiverzitu při Ministerstvu životního prostředí ČR.\n\nEvžen Kůs je dvojnásobným laureátem ocenění Zlatá stuha pro nejlepší autory, překladatele a ilustrátory knih pro děti a mládež. Soutěž vyhlašují a pořádají česká sekce Klubu ilustrátorů dětské knihy (IBBY), Obec překladatelů a Památník národního písemnictví.\n\nPatří také k předním českým odborným konzultantům pro český překlad a dabing dokumentárních filmů o přírodě.\n\n\nEvžen Kůs je také autorem několika překladů knih a spoluautorem dabingu dokumentárních filmů s přírodopisnou tematikou.\n"}
{"id": "1180615", "url": "https://cs.wikipedia.org/wiki?curid=1180615", "title": "Thomas Krol", "text": "Thomas Krol\n\nThomas Krol (* 16. srpna 1992 Deventer) je nizozemský rychlobruslař.\n\nNa podzim 2010 začal startovat v závodech Světovém poháru juniorů a ve stejné sezóně se premiérově představil i na juniorském Mistrovství světa (získal zlato ve stíhacím závodě družstev). O rok později si na MSJ dobruslil pro stříbro ve víceboji a na trati 1500 m a pomohl týmu k zisku bronzové medaili ve stíhacím závodě. Mezi dospělými závodí na mezinárodní od roku 2012, kdy absolvoval první starty ve Světovém poháru. První velkou medaili vybojoval na Mistrovství světa 2016, kdy v závodě na 1500 m získal bronz. Na Mistrovství Evropy 2018 vybojoval stříbro na trati 1500 m. Z Mistrovství světa na jednotlivých tratích 2019 si přivezl zlato z patnáctistovky a stříbro ze závodu na 1000 m. Na ME 2020 získal zlatou medaili na trati 1500 m a stříbrnou na distanci 1000 m. Na MS 2020 vyhrál závod v týmovém sprintu a na patnáctistovce si dobruslil pro stříbro.\n"}
{"id": "1180616", "url": "https://cs.wikipedia.org/wiki?curid=1180616", "title": "Mammoth Pool (přehrada)", "text": "Mammoth Pool (přehrada)\n\nMammoth Pool (v překl. \"Mamutí tůň\") je přehrada na řece San Joaquin v jižní části pohoří Sierra Nevada v Kalifornii ve Spojených státech. Nachází se asi 72 km severovýchodně od města Fresno. Vytváří stejnojmennou vodní nádrž, která leží uvnitř parku Sierra National Forest. Přehrada i nádrž nesou svoje jméno podle přírodní tůně, která se dříve nacházela na místě dnešní nádrže. \n\nV roce 1900 založil inženýr John S. Eastwood a další bohatí investoři společnost \"Mammoth Power Company\", která si kladla za cíl využít horní tok řeky San Joaquin k výrobě elektřiny. Jako vhodné místo pro výstavbu přehrady se zdálo právě Mammoth Pool, kde řeka protéká úzkou mezerou mezi dvěma masivními žulovými bloky. Prvním návrhem společnosti bylo vytvořit průtočnou přehradu, kde by byla voda hnána tunelem dlouhým 32 km a poháněla by elektrárnu o výkonu 120 000 koňských sil. Nicméně kvůli obrovskému rozsahu projektu o něj investoři přestali mít zájem. V roce 1901 bylo od návrhu upuštěno. \n\nV polovině 50. let se zájem o výstavbu vodních elektráren na San Joaquin obnovil a byly dokončeny plány na výstavbu Mammoth Pool a dalších přidružených elektráren. Stavba hlavní hráze započala v říjnu 1958 poté, co byla řeka San Joquin odkloněna pomocí 660 m dlouhého tunelu. Práce postupovaly velmi rychle, ačkoli inženýři měli problémy s exfoliací žulových desek, která byla pravděpodobně způsobena vrtáním a odstřely ve strmých stěnách rokle. Přehrada byla dokončena již následujícího roku 1959. \n\nPřehrada slouží primárně jako vodní elektrárna. Je důležitou součástí projektů \"Southern California Edison's\" a \"Big Creek Hydroelectric Project,\" které zahrnují soustavu 25 přehrad, 9 elektráren a podpůrné tunely a kanály v povodí horního San Joaquinu. Voda z nádrže je vedena 11,9 km dlouhým betonovým potrubím do elektrárny Mammoth pool, která má výkon 190 MW. V souvislosti se snižujícím se průtokem řeky a kolísáním hladiny vody je v současnosti nejvyšší dosažitelný výkon 187 MW. 110 m vysoká vzdouvací komora určená k ochraně turbín v případě náhlých přívalů vody se nachází těsně nad elektrárnou. \n\nPřehrada způsobila zatopení migrační cesty hojně využívané jelenci ušatými, kteří jsou teď nuceni v období jarní a podzimní migrace nádrž přeplavat. Aby se předcházelo vyrušování jelenů při migraci, je okolí nádrže v období mezi 15. květnem a 15. červnem uzavřeno veřejnosti.\n\nBěhem pozdního léta a podzimu je prakticky veškerá voda z řeky San Joaquin odkloněna do potrubí Mammoth pool, v důsledku čehož v podstatě vysychá téměř 14 km řečiště. To vedlo k prudkému poklesu rybích populací v úseku mezi přehradou Mammoth pool a přehradou č. 6, kde se nachází výpusť z elektrárny Mammoth pool. \n"}
{"id": "1180617", "url": "https://cs.wikipedia.org/wiki?curid=1180617", "title": "Matěj Blecha", "text": "Matěj Blecha\n\nMatěj Blecha (16. července 1861 Štítary u Kolína – 18. prosince 1919 Praha-Karlín) byl český architekt a stavitel.\n\nBlecha se narodil ve Štítarech u Kolína jako nejmladší ze tří bratrů do rolnické rodiny. Byl pokřtěn druhý den po narození jako evangelík. Na základní školu chodil ve Štítarech, poté studoval v Kolíně. Rodiče mu zemřeli v mladém věku a vychovával jej starší bratr Josef. Po absolutoriu reálného gymnázia vystudoval pozemní stavitelství na pražské technice a pokračoval na vídeňské technice. Studia zakončil kursem architektury na Akademii výtvarných umění ve Vídni u Karla von Hasenauer. Od roku 1885 byl členem Spolku inženýrů a architektů (SAI). \n\nV roce 1890 se stal společníkem ve firmě svého bratra Josefa (1841-1900). Ten v roce 1900 zemřel a o dva roky později zemřel i jeho druhý bratr Alois (1856-1902).Spolupracoval i s Emilem Králíčkem. \n\nPo smrti Matěje Blechy v roce 1919 fungovala firma Matěj Blecha pod vedením jeho syna Josefa. Kromě stavebnictví se zabýval také architekturou a divadlem. \n\nS manželkou Miladou (roz. Choděrovou, 1864-1921) měl dceru Miladu (*1891) a syna Josefa (*1896).. S rodinou a svými bratry je pohřben v monumentální trojosé hrobce na Olšanech.\n\nJsou mu připisovány stavby evangelických kostelů v Černilově a Chvaleticích z roku 1882. Je jedním z českých architektů, jehož projekty byly realizovány na území dnešní Ukrajiny a Srbska. \n\nNěkteré stavby navrhoval sám, spolupracoval také s řadou dalších architektů (Osvald Polívka, Antonín Wiehl a další). Významná je jeho spolupráce s Emilem Králíčkem.\n\n\n\n\n\n"}
{"id": "1180618", "url": "https://cs.wikipedia.org/wiki?curid=1180618", "title": "Alex Boisvert-Lacroix", "text": "Alex Boisvert-Lacroix\n\nAlex Boisvert-Lacroix (* 8. dubna 1987 Sherbrooke, Québec) je kanadský rychlobruslař.\n\nPrvních reprezentačních závodů se zúčastnil na začátku roku 2012, kdy nastoupil do Světového poháru. Od té doby získal několik medailí ze sprinterských tratí na kanadských rychlobruslařských šampionátech. Na Mistrovství světa debutoval v roce 2016, kdy zároveň v závodě na 500 m vybojoval bronzovou medaili. O několik týdnů později startoval i na MS ve sprintu, kde skončil na 18. příčce. Zúčastnil se Zimních olympijských her 2018, kde v závodě na 500 m skončil na 11. místě. Na premiérovém Mistrovství čtyř kontinentů 2020 získal v závodě na 500 m stříbrnou medaili.\n"}
{"id": "1180619", "url": "https://cs.wikipedia.org/wiki?curid=1180619", "title": "Ohod Club", "text": "Ohod Club\n\nOhod Club (arabsky: نادي أحد) je saúdskoarabský fotbalový klub z Medíny, který byl založen roku 1936. V současné době hraje druhou nejvyšší saúdskoarabskou ligu Saudi First Division. Domácí zápasy hraje na Prince Mohammed bin Abdul Aziz Stadium s kapacitou 24 000 míst.\n\n"}
{"id": "1180620", "url": "https://cs.wikipedia.org/wiki?curid=1180620", "title": "Tomáš Dub (fotbalista)", "text": "Tomáš Dub (fotbalista)\n\nTomáš Dub (* 8. září 1974, Valašské Meziříčí) je bývalý český fotbalový útočník nebo záložník.\n\nV nejvyšší československé soutěži odehrál 9. května 1993 jedno utkání v Brně proti domácím (výhra 2:1).\n\nV sezoně 1997/98 a na jaře 1999 hostoval v třetiligových Hranicích. V Moravskoslezské fotbalové lize vstřelil 5 branek.\n\n"}
{"id": "1180621", "url": "https://cs.wikipedia.org/wiki?curid=1180621", "title": "Dortmunder Gruppe 61", "text": "Dortmunder Gruppe 61\n\nDortmunder Gruppe 61 (\"Dortmundská skupina 61\") byla západoněmecká literární skupina angažovaných literátů, kteří se prostřednictvím svých literárních děl snažili upozorňovat na sociální a společenské problémy moderního kapitalistického světa. Skupina v určitém smyslu navazovala na své předchůdce z Gruppe 47. Nejvýraznějším představitelem Dortmundské skupiny 61 byl spisovatel Max von der Grün.\nSkupina vznikla v tehdejším západoněmeckém Dortmundu roku 1961. Zakládajícími členy skupiny byli:\n\nV programu skupiny z roku 1964 se mluví mimo jiné o „literárně uměleckém vyrovnání s průmyslovým světem práce v současné době a jeho sociálními problémy“, jakož i vůbec o „duchovním vyrovnání se světem techniky“. Členům skupiny šlo o to upozorňovat širší veřejnost prostřednictvím literatury na problémy společnosti, jejíž hodnoty jsou založeny výhradně na konzumu a ekonomickém růstu.\n\nNa rozdíl od poválečné Gruppe 47 těmto literátům už nešlo o mravní povznesení německé společnosti, procitající z diktatury nacismu a válečné prohry. Členové Dortmunder Gruppe 61 se snažili západoněmeckou veřejnost upozornit na nezbytnost regulace kapitalistického růstu, který na jednu stranu zajistil tzv. Německý hospodářský zázrak, na druhou stranu v mnoha konkrétních případech ignoroval některé sociální i obecné morální principy běžných lidí.\n\nBěhem šedesátých let se Gruppe 61 postupně rozrůstala. S vývojem situace v šedesátých letech se také formovaly postoje jednotlivých členů. Část skupiny nadále trvala na investigativní kritice západoněmeckého kapitalismu a zároveň odmítala vyhraněná levicová stanoviska. K hlavním představitelům tohoto křídla patřil Max von der Grün, který svými romány dosáhl mezinárodního věhlasu. V západním Německu se navíc stal známým díky množství veřejných besed a diskuzních setkání. On a někteří další zůstali tradici sociálně kritické literatury věrní i v dalších letech.\n\nČást Gruppe 61 se však s koncem šedesátých let radikalizovala. Tito jednotlivci tvrdili, že původní program Gruppe 61 je už nepostačující a nepřesný. Žádali celospolečenskou přeměnu německé společnosti, což rezonovalo s tehdejší revoltující atmosférou i v jiných zemích, bez ohledu na formy místních vlád (například ve Francii, v Česku nebo v USA).\n\nPozději tyto nálady ochladly, nicméně nejpozději od začátku sedmdesátých let už Dortmunder Gruppe 61 žádnou společnou konzistentní činnost nevyvíjela. Jednotliví literáti zůstávali však nadále aktivní individuálně, každý samozřejmě v různé míře. Ve svých básních, povídkách a reportážích poukazovali na problémy, k nimž v západoněmecké společnosti v souvislosti s nedostatečnou regulací volného trhu a rostoucí mocí finanční oligarchie.\n\n"}
{"id": "1180622", "url": "https://cs.wikipedia.org/wiki?curid=1180622", "title": "Římskokatolická farnost Lodhéřov", "text": "Římskokatolická farnost Lodhéřov\n\nŘímskokatolická farnost Lodhéřov je územním společenstvím římských katolíků v rámci jindřichohradeckého vikariátu českobudějovické diecéze.\n\nVesnici založil zřejmě Řád německých rytířů, který měl komendu v nedalekém Jindřichově Hradci. Plebánie zde existovala od roku 1298 při již existujícím kostele. Farnost byla v letech 1940–1945 nuceně spravována z diecéze Sankt Pölten, po druhé světové válce byla navrácena Českobudějovické diecézi.\n\nFarnost v Lodhéřově nemá v současnosti sídelního duchovního správce, a je administrována ex currendo z proboštství v Jindřichově Hradci. Od července 2012 byl administrátorem excurrendo R.D. Ivo Valášek, jeho nástupcem se stal R.D. Ivo Prokop.\n\n"}
{"id": "1180624", "url": "https://cs.wikipedia.org/wiki?curid=1180624", "title": "Ad-Diriyah Club", "text": "Ad-Diriyah Club\n\nAd-Diriyah Club (arabsky: نادي الدرعية السعودي‎) je saúdskoarabský klub z města Diriyah, který byl založen roku 1976. V současné době hraje třetí nejvyšší saúdskoarabskou ligu Saudi Second Division. Domácí zápasy hraje na Prince Turki bin Abdulaziz Stadium s kapacitou 15 000 míst.\n"}
{"id": "1180627", "url": "https://cs.wikipedia.org/wiki?curid=1180627", "title": "Al Batin FC", "text": "Al Batin FC\n\nAl Batin Football Club (arabsky: نادي الباطن) je saúdskoarabský fotbalový klub z města Hafar Al Batin, který byl založen roku 1979. V současné době hraje nejvyšší saúdskoarabskou ligu Saudi Pro League. Domácí zápasy hraje na Al-Batin Club Stadium s kapacitou 6 000 míst.\n"}
{"id": "1180631", "url": "https://cs.wikipedia.org/wiki?curid=1180631", "title": "Max von der Grün", "text": "Max von der Grün\n\nMax von der Grün, výjimečně uváděn i jako Max von der Gruen, (25. května 1926 Bayreuth, Výmarská republika – 7. dubna 2005 Dortmund, SRN) byl uznávaný německý humanitní spisovatel, čelný představitel tzv. \"literatury světa práce\", člen Mezinárodního PEN klubu. Mezinárodní uznání si získal svými sociálně-kritickými romány, ve kterých odhaloval bezohlednost nekontrolovaného kapitalismu, nástrahy konzumerismu i nastupující globalizace. Úspěšné však byly i jeho reportážní publikace a knihy pro děti. Spolupracoval s rozhlasem a televizí, účastnil se řady veřejných diskuzí na téma sociální spravedlnosti.\n\nNarodil se v bavorském Bayreuthu, svobodné matce Margaretě von der Grün, která byla jedním z potomků zchudlé francké šlechty rodu von der Grün. Biologický otec o chlapce nejevil zájem. Tím více tuto úlohu v Maxově životě zastával jeho bavorský dědeček a také jeho český otčím Albert Mark, který do rodiny přišel v Maxových šesti letech. Svého otčíma Max zcela přijal za svého otce a po celý život na něj vzpomínal jako na otce vlastního.\n\nČást svého dětství prožil Max von der Grün na území Československa v pohraniční obci Pavlův Studenec na Tachovsku, na což později vzpomínal v autobiografickém románu \"Dva dopisy Pospischielovi\". V něm se také často zmiňuje o Chebu. Souběžně Grün během dětství pobýval také v bavorském Schönwaldu a v bavorském Mitterteichu (Zemský okres Tirschenreuth). \n\nSe sociálními otázkami byl Max konfrontován už během dospívání. Rodina byla chudá, navíc protestanté mezi téměř samými katolíky. Albert Mark později přijal víru Badatelů Bible, za což byl na podzim roku 1938 zatčen gestapem a uvězněn v koncentračním táboře. Matka ani prarodiče jeho víru nepřijali; i oni ale byli protinacisticky orientováni. V protinacistickém duchu byl vychováván i Max. Existovalo tedy hned několik příčin, proč byla rodina vystavována opakované společenské ostrakizaci. \n\nV českém prostředí jsou Grünovy vzpomínky na dětství v Sudetech historicky cenné právě z toho důvodu, že situaci popisují z pohledu perzekuované antifašistické menšiny místních Němců. Český čtenář tak má ojedinělou možnost sledovat dobové události nejen z pohledu vyhnaných Čechů nebo prostřednictvím dobových propagandistických fotografií místních nacistů. Grün tuto mozaiku doplňuje o příběhy utrpení početně malé skupiny v Česku žijících Němců, kteří republiku nezradili a trpěli za to.\n\nMladý Max se i přes vynikající školní výsledky z výše uvedených důvodů nedostal na gymnázium a začal se učit obchodu v německé pohraniční porcelánce. V roce 1943 vstoupil do německé armády, kde sloužil jako radiotelegrafista. Už o rok později se ale v Bretani dostal do amerického zajetí, ze kterého se domů vrátil v roce 1946.\n\nV rozvráceném německém hospodářství zpočátku těžko nalézal uplatnění. Nakonec reagoval na výzvu, že v Porúří na západě Německa je dostatek pracovních příležitostí v hornictví. Odešel proto z rodného Bavorska a začal v Dortmundu pracovat na šachtě jako dělník v hlubinném dole. \n\nOkamžitě si začal všímat toho, jak je zde tzv. německý hospodářský zázrak zde vykupován špatnými pracovními podmínkami, ignorováním bezpečnosti práce a tlakem na výkon a jak je vše podřízeno maximalizaci zisku. Začal v sobě pociťovat potřebu vypsat se z událostí, které na dole zažil, čímž začala vznikat jeho první drobná díla. Současně se začal stýkat s dalšími podobně smýšlejícími dělnickými intelektuály.\n\nV roce 1961 stál Grün spolu s dalšími u zrodu literární skupiny Dortmunder Gruppe 61, která si kladla za cíl upozorňovat prostřednictvím angažované literatury na sociální problémy a nespravedlnost v prostředí nekontrolovaného kapitalismu. Nešlo o kritiku volného trhu, ale o kritiku systému, který je kvůli zisku ochoten ignorovat občanská práva, zásady bezpečnosti a v širším důsledku dělá z jednotlivých pracovníků pouhé nástroje nadnárodních korporací. Současně s tím kritizoval i nefunkčnost dělnických odborů a také komunistickou diktaturu proletariátu.\n\nV tomto duchu zpracoval už své první dva romány \"Muži v hluboké tmě\" (1962) a \"Bludička a oheň\" (1963). Jejich základem jsou autorovy osobní prožitky v důlním prostředí, zpracované literární formou. Kvůli románu \"Bludička a oheň\" nakonec Grün také přišel o práci na dole. Bývalý zaměstnavatel ho propustil kvůli nedostatečné loajalitě a snažil se i soudně zakázat šíření Grünova díla. Soud ovšem prohrál a z románu \"Bludička a oheň\" se stal mezinárodní bestseller. Max von der Grün se díky tomu mohl stát spisovatelem na volné noze. \n\nVe svém třetím románu \"Dva dopisy Pospischielovi\" spojil Grün kritiku nadnárodní oligarchie s temnou minulostí německého nacismu, jehož sympatizanti se v tehdejším Západním Německu opět dostávali do významných společenských pozic. Na příkladu své vlastní rodiny v knize formou románového příběhu staví do protikladu tradiční morální hodnoty a hodnoty spotřebního kapitalismu. Témata sociální spravedlnosti a humanismu pak Max von der Grün kriticky rozvíjel i ve svých dalších dílech. \n\n\nV rodném Německu získal během svého života celou řadu ocenění. Dnes je v Německu po Maxi von der Grünovi pojmenováno několik škol, náměstí, ulic a stezek.\n\nOd roku 1964 až do své smrti v roce 2005 byl členem \"Mezinárodního PEN klubu\", prestižního mezinárodního sdružení spisovatelů.\n\n\n"}
{"id": "1180632", "url": "https://cs.wikipedia.org/wiki?curid=1180632", "title": "Genový tok", "text": "Genový tok\n\nV populační genetice znamená genový tok či tok genů (v angličtině gene flow) přesun alel genů z jedné populace do druhé.\n\nMigrace do či ven z populace může být zodpovědná za významnou změnu ve frekvenci alel (procento jedinců, nesoucích určitý gen). Imigrace se tak může podílet na vzniku nových genetických variant v genofondu určitého druhu či populace.\n\nExistuje velká škála faktorů, které ovlivňují intenzitu genového toku. Jeden z nejvýznamnějších faktorů je schopnost mobility jednotlivců. Proto hraje genový tok významnější roli u zvířat, rostliny si dodatečně museli vyvinout jiné způsoby pohybu jako anemochorii či zoochorii.\n\nUdržovaný genový tok mezi dvěma populacemi může také vést ke kombinacím jejich genofondů, čímž se redukuje genetický rozdíl mezi těmito dvěma skupinami. Migrace tak často zabraňuje vzniku reprodukčních bariér, a tímto způsobem i silně oddaluje proces speciace. \n\nFyzické bariéry\n\nVětšina fyzických bariér, které zabraňují genetickému toku jsou bariéry přírodní jako hory, řeky nebo pouště, zejména v poslední době však hrají velkou roli člověkem vyrobené zábrany jako silnice, ploty, budovy, nebo přehrady. Jednou z nejstarších umělých bariér je Velká čínská zeď, u které je vidět i velký efekt na speciaci rostlin. Jedna z místních rostlin, \"\", vykazovala nižší genetickou diferenciaci (genový rozdíl), než rostliny \"Vitex negundo,\" \"Ziziphus jujuba,\" \"Heteropappus hispidus,\" a \"Prunus armeniaca, \"které obývají opačné strany Velká čínské zdi, kde \"Ulmus pumila\" roste. To proto, že \"Ulmus pumila\" využívá pro své šíření  primárně anemochorii, zatímco ostatní výše zmíněné rostliny jsou opylovány hmyzem. Obecně ale flóra i fauna na opačných stranách zdi vykazuje velké rozdíly.\n\nBariéry způsobené pohlavním výběrem\n\nObčas blokuje genový tok pohlavní výběr. Například někteří ptáci poznají různé dialekty svých písní, jde o severní (New Hampshire) a jižní (North Carolina) poddruh amerického lesňáčka modrohřbetého. Samci v severnějších oblastech jsou mnohem silněji lákáni místními zpěvy, než těmi vzdálenějšími (samci jižních oblastí reagují na zpěvy  srovnatelně). Fakt, že samci ze severních oblastí tyto zpěvy rozlišují indikuje, že samice ze severních oblastí nepreferují \"heterospecifické\" samce z jihu, proto není nezbytné pro severní samce vyhledávat jižní samice.\n\nPsychické bariéry\n\nNěkdy plní prostředí takové charakteristiky, že zvířata nepřekračují hranice jistého území, přestože jim v tom fyzicky nic nebrání. Například bylo zjištěno, že i čtvrt století od pádu Železné opony se jeleni neopovažují překročit česko-německou hranici. Stejně tak bylo zjištěno, že některé ptáky od migrace odrazuje například vysokofrekvenční vedení, které jejich smysly (zřejmě vnímáním magnetického pole) patrně vypadá jako dlouhý, velmi chaoticky světélkující objekt. Podobně se například chovají krávy, které se bojí překročit nakreslené čáry na zemi nebo některé druhy divoké zvěře, které se vyhýbají tlustému nadzemnímu potrubí, přestože by ho za normálních okolností bez problému podlezly.\n\nTěchto poznatků můžeme využít při stavbě objektů, které zvěři mají cestu ke svým příbuzným usnadnit. Jako pomoc pro druhy snažící se překonat silnice byly navrženy speciální nadzemní dráhy pro opice, mosty pro migrující kraby nebo tunely pro slony. Takovým stavbám říkáme ekodukty.\n\nNěkdy je naopak vhodno zvířata od některých území odradit. Pro tyto účely bývá například kolem stáda ovcí rozseta vlčí moč, což odrazuje skutečné vlky, které se bojí vstoupit do cizího teritoria. Pro odrazení slonů od polí, která často pošlapávali, byly místo vysokých plotů kolem pozemků farmářů pravidelně umisťovány úly, jichž se sloni štítí kvůli nebezpečí vdechnutí do jejich citlivého chobotu. Někdy díky tomuto efektu není třeba chránit protilátkami proti viru celý les, stačí upravit jedince na kraji. V 90. letech tak byly zachráněny havajské papájy.\n\nGenový tok byl také hojně studován u lidí. Například ve Spojených státech byl vypozorován silný genový tok mezi bílými Evropany a východními Afričany. Ve východní Africe totiž přetrvává malárie, a proto je zdejší populace nositelem genu DARC vyrábějícího protilátky, na rozdíl od Evropy, kde nikdy selekční tlak proti malárii nepůsobil. Jelikož byl však DARC hojně zastoupen i u evropských respondentů, musel zde v minulosti existovat silný genový tok mezi Evropany a východními Afričany.\n\nTaké vyšlo najevo, že mezirasové křížení je četnější v Severní, než v Jižní části Spojených států.\n\nHorizontální přenos genetické informace (HGT) znamená přesun genů mezi organismy skrze hybridizaci, antigenní shift či rekombinace. Geny mezi druhy také mohou přenášet viry. Bakterie mohou začlenit geny z jiných, mrtvých bakterií nebo vyměňovat si geny s jinými živými bakteriemi nebo si vyměňovat plazmidy skrze speciální místa v buňce. Porovnávání genových sekvencí potvrdilo horizontální přenos i napříč fylogenetické domény. Proto nebude obvykle kreslený evoluční strom nikdy přesný.\n\nBiolog Gogarten říká, že \"původní metafora stromu už nekoresponduje s daty z výzkumu genomu\". Biologové by podle něj měli místo stromu mapovat vývoj komplexně spletené sítě.\n\nGenetické znečištění je kontroverzní termín označující nekontrolovaný únik genů do populací zvířat do volné přírody. Tento proces může vést k homogenizaci či výměně lokálních genotypů jako výsledek převahy početní a/nebo převahy v evolučním fitness zasaženého zvířete. Invazní druhy mohou být vytlačeny místními rostlinami a zvířaty pomocí introgrese. Křížení mezi druhy může způsobit, že geny vzácnější druhů se \"rozpustí\" ve většinové populaci. Význam tohoto jevu nemusí být zřejmý z morfologie jednotlivce.\n\n\n"}
{"id": "1180634", "url": "https://cs.wikipedia.org/wiki?curid=1180634", "title": "Gulkeviči", "text": "Gulkeviči\n\nGulkeviči () je město v Krasnodarském kraji v Ruské federaci. Při sčítání lidu v roce 2010 mělo zhruba pětatřicet tisíc obyvatel.\n\nGulkeviči leží v Předkavkazí na východně Krasnodarského kraje v blízkosti levého, jižního břehu Kubáně. Nejbližší město je Kropotkin na pravém břehu Kubáně ležící přibližně dvacet kilometrů na severozápad. Od Krasnodaru, správního střediska celé oblasti, jsou Gulkeviči vzdáleny přibližně 150 kilometrů.\n\nDějiny sídla začínají v roce 1875 stavbou železnice z Rostova na Donu do Vladikavkazu, na které zde vznikla stanice.\n\nMěstem jsou Gulkeviči od roku 1961.\n"}
{"id": "1180635", "url": "https://cs.wikipedia.org/wiki?curid=1180635", "title": "Jan Fridrich Württemberský", "text": "Jan Fridrich Württemberský\n\nJan Fridrich Württemberský (\"Johann Friedrich von Württemberg\", 5. května 1582, Montbéliard — 18. července 1628) byl mezi lety 1608 až 1628 sedmý vévoda württemberský. Jeho vládu ukončila smrt při cestě do města Heidenheim an der Brenz.\n\nJan Fridrich byl nejstarším synem Fridricha I. Württemberského, šestého vévody Württemberska, a jeho manželky Sibyly Anhaltské, dcery Jáchyma Arnošta Anhaltského. Narodil se 5. května roku 1582 v Montbéliard, kde žil až do čtyř let, než se s rodinou přestěhovali do Stuttgartu.\n\nDne 5. listopadu 1609 se oženil s Barbarou Žofií Braniborskou (1584—1636), dcerou kurfiřa Jáchyma Fridricha Braniborského. Z jejich manželství vzešlo devět dětí, z nichž šest se dožilo dospělosti.\n\nJan Fridrich byl dobrý, mírumilovný vládce, který ale často odhaloval své slabiny a měl tak nevýhodu ve vojenských střetech. I přesto se mu podařilo prosadit obnovení ústavy, kterou zrušil jeho otec Fridrich I. Důležitou událostí jeho života bylo i to, že nechal uvrhnout do žaláře kancléře Matthäuse Enzlina, kterého obvinil ze zpronevěry a vydírání. Za jeho vlády Württembersko zažilo spíše vzestup, avšak pravdou je, že ve skutečnosti narazil na velký dluh jeho rodu a vedl spory se svými příbuznými.\n\nJan Fridrich pokračoval v jednáních s evangelickými knížaty, která vedl i jeho otec Fridrich. Roku 1608 podepsal smlouvu s Protestantskou unií. V roce 1621 se společně s armádou unie přestěhoval do Falce. Jan Fridrich přísahal věrnost unii. Účastnil se bitvy u Wimpfenu (26. dubna 1622), kde maršál Tilly porazil markraběte bádenského, Jiřího Fridricha, a padl zde Janův nejmladší bratr Magnus. Krátce nato vítězná strana začala plenit severozápadní část Württemberska a v následujících letech sem opakovaně pořádala nájezdy. To region značně poškodilo.\n\nDne 28. května 1617 uzavřel Jan Fridrich dohodu se svými bratry: druhý nejstarší Ludvík Fridrich získal Montbéliard a stal se tak zakladatelem vedlejší linie Württembersko-Montbéliardských (zanikla 1723), další bratr, Julius Fridrich, získal Weiltingen a stal se zakladatelem vedlejší linie Württembersko-Weiltingenských (zanikla 1792). Janovi další bratři Fridrich Achilles a tehdy ještě živý Magnus získali hrady Neuenstadt a Neuenbürg. Oba dva ale zemřeli bezdětní a tak se jejich majetek vrátil zpět hlavní linii Württemberků.\n\nJan Fridrich Württemberský zemřel 18. července 1628, když byl na cestě do města Heidenheim an der Brenz. Jeho nástupcem se stal prvorozený syn Eberhard.\n\n"}
{"id": "1180638", "url": "https://cs.wikipedia.org/wiki?curid=1180638", "title": "Římskokatolická farnost Nová Bystřice", "text": "Římskokatolická farnost Nová Bystřice\n\nŘímskokatolická farnost Nová Bystřice je územním společenstvím římských katolíků v rámci jindřichohradeckého vikariátu českobudějovické diecéze.\n\nPlebánie v Nové Bystřici byla zřízena v roce 1355 a původně náležela do pasovské diecéze a později se stala součástí diecéze českobudějovické. V letech 1940–1945 byla nuceně spravována z diecéze Sankt Pölten, poté byla navrácena do českobudějovické diecéze.\nFarnost v Nové Bystřici neměla do září roku 2016 sídelního duchovního správce, a byla administrována ex currendo z proboštství v Jindřichově Hradci. Od 29. září 2016 byl opět ustanoven kněz přímo do Nové Bystřice. Ten rovněž administruje ex currendo farnosti Číměř, Hůrky, Klášter a Staré Město pod Landštejnem.\n\n\n"}
{"id": "1180639", "url": "https://cs.wikipedia.org/wiki?curid=1180639", "title": "Kostel svatého Mikuláše (Nepomyšl)", "text": "Kostel svatého Mikuláše (Nepomyšl)\n\nKostel svatého Mikuláše je římskokatolický kostel zasvěcený svatému Mikuláši v Nepomyšli v okrese Louny. Od roku 1964 je chráněn jako kulturní památka České republiky. Gotický kostel je v Nepomyšli připomínán již v roce 1384. V první polovině osmnáctého století byl upraven v barokním slohu.\n\nKostel je jednolodní stavba s obdélným půdorysem a pětiboce uzavřeným presbytářem podepřeným opěráky. V západním průčelí stojí hranolová věž s předsíní v přízemí a k severní straně presbytáře je přiložena sakristie s plochým stropem. Fasády jsou rozčleněné lizénami a segmentově zakončenými okny, která jsou zvýrazněna jednoduchými zalomenými šambránami. Strop v lodi je plochý a zdobený štukovým rámcem z první poloviny osmnáctého století. V západní části stojí zděná kruchta podklenutá třemi poli křížové klenby. Presbytář je od lodi oddělený mírně hrotitým vítězným obloukem a zaklenutý křížovou klenbou.\n\nHlavní portálový oltář je zděný a zdobí ho obraz od malíře Ludvíka Kohla darovaný kostelu v roce 1782. Kromě něj jsou uvnitř dva novobarokní oltáře zasvěcené svatému Václavovi a Panně Marii. Zařízení doplňuje kamenná barokní křtitelnice a figurální náhrobník z roku 1598.\n\nKoncem roku 2017 byly dokončeny restaurační práce nástěnných maleb a štukového retabula hlavního oltáře. Kromě původních barev oltáře byly nalezeny pozůstatky figurálních a ornamentálních maleb z konce 14. a druhé poloviny 15. století.\n\n"}
{"id": "1180641", "url": "https://cs.wikipedia.org/wiki?curid=1180641", "title": "Kandované kaštany", "text": "Kandované kaštany\n\nKandované kaštany () jsou kaštany konzervované a obalené v cukru. Tato delikatesa se připravuje uvařením kaštanů, jejich následným oloupáním a pak obalením v tepelně upravené směsi cukru a vody smíchané s vanilkou. Poté se kaštany ještě dále vaří. Je možné je podávat se šlehačkou nebo malým množstvím brandy. Tuto cukrovinku můžeme kombinovat s čokoládou a obojí použít např. na upečení dortu. \n\nMarron glacés jsou místní specialitou v obci Collobrières na Francouzské riviéře. Po mnoho staletí se také vyrábejí v tureckém městě Bursa. V současnosti se odtud vyváží do sedmdesáti zemí světa.\nZmrzlina s příchutí kandovaných kaštanů byla oblíbenou pochoutkou papeže Jana Pavla II.\n"}
{"id": "1180643", "url": "https://cs.wikipedia.org/wiki?curid=1180643", "title": "Vítězslav Dvořák", "text": "Vítězslav Dvořák\n\nVítězslav Dvořák (15. prosince 1910 v Brně – 20. října 1944 v Praze) pracoval za protektorátu jako právní úředník na poštovním ředitelství v Praze na Smíchově v Holečkově ulici. Historiky je zařazován mezi levicové odbojáře a charakterizován jako jedna z vůdčích osobností Ústředního vedení odboje domácího (ÚVOD). Spolupracoval též s parašutisty.\n\nV ilegalitě používal krycí jméno \"Čeněk\".\nVítězslav Dvořák bydlel se svojí matkou Marií Adlerovou v Praze - Nuslích (Na Jezerce 1197/3, 140 00 Praha 4 – Nusle) a byl aktivním členem Sokola v Praze - Michli. Zdejší tělocvičnou jednotu sokolskou vedl (v Michli bydlící) Jaroslav Pechman (* 1. 5. 1900 - † 5. 10. 1942), Dvořákův kolega ze zaměstnání (Ředitelství pošt v Holečkově ulici v Praze na Smíchově). Pechmanovým přítelem \"na život a na smrt\" byl Jan Zelenka-Hajský. Pechman spolupracoval i s Karlem Baxou (starosta Radobyčic) a přes K. Baxu a V. Dvořáka měl napojení na plzeňský ÚVOD respektive na skupinu \"Vašek-Čeněk\".\n\nVítězslav Dvořák v odboji mimo jiné koordinoval činnost malých odbojových skupin. Například na jaře 1940 získal radiotelegrafistu Otto Linharta ke spolupráci s legendárními Třemi králi. Později, když se Otto Linhart musel po přepadení jinonického akcízu (4. října 1941) nějaký čas skrývat, zajistil mu Dvořák dočasný úkryt v bytě u své matky paní Marie Adlerové v Nuslích.\n\nDvořák se v odboji zabýval především spoluprací s vydavateli a s distributory ilegálních časopisů V boj, Český kurýr a \"Kapitán Nemo\". Na poštovním úřadě v Křesomyslově ulici 593/12 v Praze 4, kde pracoval, se mu podařilo vytvořit ilegální organizaci, která oba časopisy (a jiné nelegální tiskoviny) distribuovala.\n\nV letech 1939 až 1940 se v bytě Dvořákovy matky paní Marie Adlerové \"přepisovala\" na tiskové blány řada vydávaných ilegálních tiskovin a to včetně týdeníku V boj a nelegálního časopisu Český kurýr. Ve druhé polovině roku 1940 se tu krátce V boj i \"tiskl\".\n\nV období od září 1940 až do konce roku 1940 zajišťoval Vítězslav Dvořák spolu s Otto Linhartem (oba spolupracovníci štábního kapitána Josefa Sojky) \"distribuci\" vojenské mutace časopisu V boj a ilegálního týdeníku \"Kapitán Nemo\". Tisklo se nejspíše v dnes již neexistující budově Ředitelství pošt v Kobrově ulici (německy: Kobergasse) v Praze 5 na Smíchově. Přepisování a tisk se uskutečňoval na psacích strojích \"Poštovní protiletecké ochrany\". Možná se ale tisklo na Bílé Hoře u klempíře Josefa Líkaře (spolupracovníka Tří králů) nebo tisk pomáhali realizovat lidé z okruhu druhého ilegálního časopisu Český kurýr. Není zcela jasné, kdo časopis V boj v této fázi vyráběl. Uvádění \"ilegalisté\" Dvořák s Linhartem byli zřejmě jenom distributoři. Členové ilegální organizace Kapitán Nemo byli napojeni přes Václava Morávka na Obranu národa (ON) a přes Václava Sinkuleho na ilegální KSČ. Skupina \"Ředitelství pošt\" pokračovala v ilegální práci a napojila se na odbojovou skupinu \"KOS\" (Kázeň - Odvaha - Síla). Skupina KOS byla ale infiltrována konfidenty gestapa (\"volavčí síť\") a následně pak (v létě roku 1944) ji gestapo zlikvidovalo.\n\nVítězslav Dvořák spolu se zřízencem YMCA Josefem Ungerem a středoškolskou profesorkou Marií Hornofovou pomáhali Ing. Miroslavu Satranovi při tiskařské práci na \"Českém kurýrovi\".\n\nPo zatýkání \"ilegalistů\" v karlínské obchodní akademii v Praze, které proběhlo před koncem roku 1941 se musel Vítězslav Dvořák uchýlit do ilegality a přesunul se z Prahy do Plzně, kde se zapojil do práce pro odboj. Spolu s MUC. Václavem Rusým stál v čele ilegální skupiny \"Vašek-Čeněk\".\n\nV noci ze soboty na neděli 26. dubna 1942 se uskutečnil plánovaný letecký úder Angličanů (krycí název CANNONBURY) na strategický cil - Plzeňskou Škodovku, která byla za protektorátu nejdůležitějším zbrojním podnikem v říšskoněmeckém koncernu Hermann-Göring-Werke. Letecký úder měl ušetřit životy civilních zaměstnanců a proto byli o útoku předem informováni vedoucí ilegální skupiny \"Vašek-Čeněk\" MUC. Václav Rusý, JUC. Vítězslav Dvořák-Adler a jejich zástupce Karel Prokop. Členové skupiny (spolu s Václavem Honomichlem, strojníkem Škodovky Tomášem Nágrem, úřednicemi Škodových závodů Milenou Dubskou a Vlastou Koželskou) vyřadili z provozu poplašné sirény a nenápadně varovali zaměstnance Škodovky. Výsledek akce CANNONBURY byl ale žalostný. Bombardéry proletěly v 01.30 hodin několikrát na Plzní, ale ani jedna ze shozených bomb Škodovy závody nezasáhla. Následně byla britská letadla nad Německem napadena a rozptýlena. Ani druhý pokus Angličanů (5. května 1942) nebyl úspěšný.\n\nTato kapitola demonstruje na příkladu Vítězslava Dvořáka a jeho spolupracovníků v protiněmeckém odboji, jaké souhry náhod mnohdy rozhodovaly o jejich zatčení a jaké důsledky mělo nedodržení zásad konspirace při ilegální práci v \"podzemí\".\nDne 30. června 1942 se Vítězslav Dvořák vypravil z Plzně do Prahy na Smíchovské nádraží, aby zde vyzvedl (v úschovně uloženou) novou náhradní radiostanici. Gestapo jej ale v Praze sledovalo, takže při pokusu o její vyzvednutí byl před Národním divadlem) zatčen a ihned podroben ostrému (intenzivnímu) výslechu. Gestapem \"vytěžené\" informace posloužily k tomu, aby ještě týž den byla přepadena další vysílačka ÚVODU, pracující v pivovaru v Cerhovicích na Berounsku. Tuto vysílačku ukrýval odbojář Čeněk Šillinger. Ten byl při pokusu o útěk těžce zraněn a spáchal sebevraždu. Bývalý radista Sparty II František Peltán na útěku těžce zranil úředníka gestapa ale podařilo se mu uniknout do Plzně.\n\nŘetězec neblahých událostí pokračoval 3. července 1942, kdy se do Prahy z Plzně vypravil MUC. Václav Rusý, aby zjistil příčinu zdržení JUC. Vítězslava Dvořáka–Adlera, aniž měl zprávu o jeho zatčení. Již při odjezdu z Prahy byl Václav Rusý sledován gestapem, ale podcenil situaci a nevšiml si toho. Při návratu z Prahy byl pak zatčen u východu z Plzeňského nádraží tak nečekaně, že ani nestačil použít zbraň nebo jed. Zatčení Rusého v Plzni sledoval i radiotelegrafista Otto Linhart, který na Rusého před nádražím čekal. Sám neodhalen zareagoval Otto dle zásad konspirace a okamžitě odjel do Strakonic, kde se ukryl na interním oddělení tamní nemocnice. Václav Linhart, který tou dobou v Plzni působil neuposlechl varování svého bratra Otty a byl zatčen následujícího dne (4. července 1942). V souvislosti s touto akcí byl v Praze zatčen (v červenci 1942) i další z bratrů Linhartových - Bedřich Linhart.\n\nZatčený Václav Rusý byl od 4. července 1942 vyslýchán v Petschkově paláci v Praze. Kriminální zaměstnanec pražského gestapa SS-Sturmscharführer Hans Siebert spolu s kriminálním zaměstnancem Aloisem Schmalstiegem završili svoje kruté výslechové postupy tím, že Rusému vymkli obě chodidla dozadu. Není divu, že nelidskými metodami vyslýchání zlomený Rusý prozradil čas (v noci z 11. července 1942 na 12. července 1942) a místo (Kinského zahrada v Praze) svojí schůzky s radiotelegrafistou Františkem Peltánem a JUDr. Rudolfem Marešem.\n\nMísto a ani čas schůzky s radiotelegrafistou Františkem Peltánem a MUC. Václavem Rusým ale JUDr. Rudolf Mareš nezměnil. V noci z 11. července 1942 na 12. července 1942 na místě schůzky v Kinského zahradě v Praze marně čekali Peltán s Marešem na Rusého u vchodu do Seminářské zahrady. Poté, co vytušili, že něco není jak má být, pokusili se uniknout, ale zjistili, že padli do léčky a jsou v obklíčení gestapa. Peltán zahájil střelbu, ale zakrátko byl sám zasažen (utrpěl průstřel hlavy). Další z výstřelů zasáhl Rudolfa Mareše do břišní krajiny. Na konci přestřelky zůstali Peltán i Mareš těžce raněni.\n\nNa základě vynucených výpovědí při výslechu Vítězslava Dvořáka proběhla v noci na 4. července 1942 první vlna zatýkání. Další likvidace členů plzeňského odboje nastala 5. srpna 1942, kdy plzeňské gestapo v hromadném zátahu pozatýkalo 85 členů odboje. Šest z nich předešlo zatčení sebevraždou. Jen mizivý počet \"ilegálů\" se ale zachránil.\n\nVítězslav Dvořák byl popraven v pátek dne 20. října 1944 v 16:00 v sekyrárně Pankrácké věznice. Společně s ním byli téhož dne a prakticky ve stejnou hodinu (16:00) popraveni:\n\n"}
{"id": "1180644", "url": "https://cs.wikipedia.org/wiki?curid=1180644", "title": "Masahiro Takamacu", "text": "Masahiro Takamacu\n\nMasahiro Takamacu (: ), (* 27. února 1982 v Kamifukuoce, Japonsko) je bývalý japonský zápasník – judista.\n\nS judem začínal v 8 letech. V roce 2004 si výbornými výsledky na turnajích řekl o nominaci na olympijské hry v Athénách, ale výsledkově propadl. V prvním kole nestačil na Gruzínce Davita Kevchišviliho. V roce 2005 následoval další výbuch v prvním kole na mistrovství světa v Káhiře. Od roku 2007 přešel do polostřední váhy. V roce 2008 nominaci na olympijské hry v Pekingu nevybojoval na úkor Takaši Ona. V roce 2012 dali tréneři při na nominaci na olympijské hry v Londýně opět přednost jeho rivalovi z reprezentace – Takahiro Nakai. Sportovní kariéru ukončil koncem roku 2012.\n\n\n"}
{"id": "1180645", "url": "https://cs.wikipedia.org/wiki?curid=1180645", "title": "Kaple svatého Wolfganga (Jablonné v Podještědí)", "text": "Kaple svatého Wolfganga (Jablonné v Podještědí)\n\nŠpitální kaple svatého Wolfganga (též Volfganga) v Jablonném v Podještědí je renesanční stavba stojící u třídy Zdislavy z Lemberka poblíž Pachtovského zámečku. Jako špitální sloužila kaple do roku 1945. V roce 1961 byla započata adaptace interiéru pro potřeby smuteční obřadní síně pro Jablonné a blízké okolí.\n\nKapli v gotickém slohu vystavěli v letech 1279-1290 cisterciáčtí mniši původně jako součást sousedního špitálu. Během husitských nepokojů mniši opustili špitál i město a před rokem 1421 přešla také kaple do majetku města. Roku 1425 byla kaple vypálena a zničena husity. Později se panství ujímají Berkové z Dubé a Jindřich Berka z Dubé společně s místními měšťany nechal kapli v roce 1565 opravit a přestavět do renesanční podoby. Z této doby také pochází sgrafitová výzdoba kaple. Od roku 1602 je kaple uváděna také jako hřbitovní.\n\nRoku 1669 přibyla v interiéru nová kazatelna. Kolem roku 1760, kdy bylo zdejší panství v držení Pachtů z Rájova, byla kaple znovu přestavěna a zřejmě v této době došlo k překrytí sgrafit omítkou a byla také vydána nová nadační listina špitálu. Když byla roku 1838 zbořena horní městská brána, kříž, který po ní zbyl, byl roku 1850 připevněn na věžičku kaple. V roce 1856 byl špitální hřbitov zrušen.\n\nPoté byla ještě několikrát opravována. Při jedné z oprav v roce 1961 byla restaurována sgrafitová výzdoba. Poslední stavební úpravy proběhly v letech 1995-96.\n\nKaple je jednoduchého čtvercového půdorysu s plochým stropem a kamenným portálem, nad kterým snad býval rodový erb Pachtů z Rájova, dnes je zde městský znak Jablonného. Stěny byly zdobeny renesančními psaníčkovými sgrafity, která byla překryta omítkou při přestavbě v 18. století. Roku 1913 bylo v kapli instalováno malované okno od jablonského rodáka Heinricha Hesse, ředitele Uměleckého ústavu v Novém Boru. Další barevné okno s motivem \"Narození Páně\" přibylo při restauračních pracích roku 1923.\n\n"}
{"id": "1180648", "url": "https://cs.wikipedia.org/wiki?curid=1180648", "title": "Úvoz (Praha)", "text": "Úvoz (Praha)\n\nÚvoz je ulice v Praze, nacházející se na Malé Straně a Hradčanech na Praze 1. Navazuje na ulici Nerudovu směrem na západ a ústí do ulice Pohořelec. Je souběžná s Loretánskou a Radničními schody.\nNázev pochází z roku 1870, předtím se jmenovala \"Hluboká\" a ještě předtím \"Strahovská cesta\". Jmenuje se úvoz, protože se dříve zařezávala do terénu.\n\nJe jednosměrně průjezdná z Nerudovy na Pohořelec. Po celé pravé straně se nacházejí domy, vlevo jen na začátku a poté je zde zeď Velké strahovské zahrady s Viničním lisem, dále je vlevo u konce na Pohořelci Švédská ambasáda, pod níž začíná vyhlídková Promenáda Raoula Wallenberga. Vede po vrstevnici pod Strahovským klášterem. V ulici Úvoz jsou historické domy s domovními znameními a úzké schodiště spojující Úvoz s Loretánskou ulicí. Ulice vede do příkrého kopce a je vydlážděna, na obou stranách jsou chodníky.\n"}
{"id": "1180649", "url": "https://cs.wikipedia.org/wiki?curid=1180649", "title": "Letiště Riga", "text": "Letiště Riga\n\nLetiště Riga (; IATA: RIX, ICAO: EVRA) je mezinárodní letiště v Rize, hlavním městě Lotyšska, a největší letiště v Pobaltí s přímými lety do 77 destinací ve 30 zemích. Letiště se nachází cca 10 kilometrů na jihozápad od centra Rigy. Slouží jako základna (hub) pro airBaltic, SmartLynx Airlines, RAF-Avia, Vip Avia a Inversija a také slouží jako jedno z letišť Wizz Air. Lotyšský národní dopravce airBaltic je na letišti největší, za ním následuje Ryanair.\n\nV roce 2017 bylo na letišti odbaveno 74 837 letů a 6 097 434 cestujících.\n\nAutobusovou dopravu s centrem Rigy zajišťuje autobus č. 22, který jezdí cca každých 10-25 minut. Cesta trvá přibližně 25 minut. Lze jet také minibusem č. 241 a expresním autobusem č. 322. Jízda taxi trvá cca 15 minut.\n\n"}
{"id": "1180651", "url": "https://cs.wikipedia.org/wiki?curid=1180651", "title": "Tomáš Dub (rozcestník)", "text": "Tomáš Dub (rozcestník)\n\nJméno Tomáš Dub nosí nebo v minulosti nosilo více osob:\n\n"}
{"id": "1180654", "url": "https://cs.wikipedia.org/wiki?curid=1180654", "title": "Nataša Koroljova", "text": "Nataša Koroljova\n\nNatalia Vladimirovna Poryvaj (; * 31. května 1973, Kyjev, Sovětský svaz, dnes Ukrajina), známá pod uměleckým pseudonymem Nataša Koroljova (), je ruská populární zpěvačka ukrajinského původu.\n\nNarodila se v muzikální rodině. Byla manželkou Igora Nikolajeva. V srpnu 2003 se provdala za ruského herce Sergeje Gluška. V roce 2004 obdržela titul zasloužilé umělkyně Ruské federace. Je členkou strany Jednotné Rusko.\n\nV březnu 2015 se na webu Super.ru objevily obscénní fotografie a videa soukromého původu, ve kterých se nynější manželé předvádějí. Zastupitel Petrohradského zákonodárného sboru za Jednotné Rusko Vitalij Milonov požadoval zákaz vystupování zpěvačky a odebrání titulu Zasloužilý umělec Ruské federace.\n\n"}
{"id": "1180657", "url": "https://cs.wikipedia.org/wiki?curid=1180657", "title": "Střední škola AGC", "text": "Střední škola AGC\n\nStřední škola AGC a.s. (zkráceně SŠ AGC a.s.) je nestátní střední škola. Majoritním vlastníkem školy je sklářská firma AGC Flat Glass Czech. Evropská pobočka skupiny AGC Glass, největšího výrobce plochého skla na světě, sídlí v belgickém Bruselu.\n\nPrvní zmínky o škole jsou z roku 1949, kdy vznikla jako Závodní učňovská škola skláren Inwald. V roce 1964 vzniklo nové odborné učiliště sloučením s učilištěm národního podniku Ploché sklo se sídlem v Teplicích - Trnovanech v bývalém Dělnickém domě (dnešní Fotostar), které bylo řízeno ředitelstvím národního podniku Sklo Union. V roce 1988 se přestěhovala do bývalé základní školy v Teplicích - Řetenicích, kde je její hlavní budova do současnosti. 1. ledna 1991 se stala součástí akciové společnosti Glavunion. V roce 2007 změnou názvu zřizovatele školy na AGC Flat Glass Czech, byla škola přejmenována na Střední škola technická AGC a.s. Ve škole je od roku 2014 vyučován nový obor vzdělání Předškolní a mimoškolní pedagogika a zároveň dochází ke změně zaměření oboru Informační technologie, ten je směřován do oblasti robotizace a automatizace a škola tak zareagovala na požadavky předních firem v regionu. Změnou zaměření školy se zřizovatel rozhodl od 1. září 2014 změnit název školy na Střední škola AGC a.s. Dne 8. června 2016 se škola stala fakultní školou Univerzity Jana Evangelisty Purkyně v Ústí nad Labem. \n\n\n\n\n"}
{"id": "1180658", "url": "https://cs.wikipedia.org/wiki?curid=1180658", "title": "Guvernorát Homs", "text": "Guvernorát Homs\n\nGuvernorát Homs (Arabsky: مُحافظة حمص, Muḥāfaẓat Ḥimṣ) je jeden ze čtrnácti syrských guvernorátů (provincií). Ležící v centrální Sýrii a hraničí na západě s Libanonem a na východě s Jordánskem a Irákem. Rozloha se udává okolo 41 000 čtverečních kilometrů a je tudíž největším ze syrských regionů. Podle dostupných údajů zde žije okolo dvou milionů lidí (2010). Správním městem provincie je Homs, kde žije až 60 % všech obyvatel guvernorátu.\n\nGuvernorát Homs se nachází v centrální Sýrii a je největším ze všech syrských provincií. Délka regionu (ze západu na východ) činí 360 km a šířka (sever-jih) je asi 250 km. Celkově tvoří asi 22 % celkové rozlohy Sýrie. Rozloha se oficiálně udává jako 42 226 km². Provincie sousedí s dalšími guvernoráty: Tartús, Hamá, Rakka, Dajr az-Zaur a Ríf Dimašq a státy: Libanon, Irák a Jordánsko. Terén je velmi rozmanitý, na západě se nachází spíše pláně, kopce a hory zatímco východ tvoří poušť. Nacházejí se zde také naleziště ropy.\n\nV oblasti žilo před válkou 2 087 000 lidí z nichž většinou se jedná o sunnitské muslimy a křesťany převážně (Sýrijce a Armény). Křesťané jsou soustředěni například ve městech Sadad a Karajtín na východě nebo v oblasti Wádí al-Nasara (Údolí křesťanů) u hranic s Libanonem.\n\nRegion má bohatou historii a je tedy doslova \"poset\" nejrůznějšími historickými památkami. Nachází se zde obrovské množství křesťanských klášterů a křižáckých hradů, jako například známý Krak des Chevaliers stejně jako mešit a antických památek z nichž nevýznamnější je pravděpodobně starověké město Palmýra (Tadmur). Hlavní město Homs je jedno z nejdůležitějších turistických center v celé Sýrii. Je známo nejrůznějšími festivaly a rozmanitými trhy. V celém regionu se pak nachází krásná příroda (vodopády...).\n\nCelý region značně utrpěl za syrské občanské války, kdy byla spousta památek poškozena boji (Krak des Chevaliers – boje mezi povstalci a SAA) a jiné úplně zničeny. Například historické části města Palmýra teroristy z IS. V současnosti (5. 3. 2016) je guvernorát rozdělen mezi Syrskou armádu (město Homs a od západu po město Palmýra a Karajtín na východě), povstalecké frakce (malé části na sever od města Homs) a Islámský stát na východě.\n\nGuvernorát je rozdělen na 7 okresů (Manatiq):\n\nTyto okresy jsou dále rozděleny na 25 \"podokresů\" (Nawahi).\n"}
{"id": "1180662", "url": "https://cs.wikipedia.org/wiki?curid=1180662", "title": "Eva Urbaníková", "text": "Eva Urbaníková\n\nEva Urbaníková (* 3. března 1976) je slovenská spisovatelka a zakladatelka vydavatelství EvitaPress.\n\nV 18 letech odešla z rodné Žiliny, vystudovala žurnalistiku, a poté pracovala jako moderátorka v Rock FM rádiu. \n\nJe rozvedená a má dvě děti, Lindu a Filipa.\n\nJejí knihy jsou pro český knižní trh překládány do češtiny.\n\n\n"}
{"id": "1180718", "url": "https://cs.wikipedia.org/wiki?curid=1180718", "title": "Transfermarkt", "text": "Transfermarkt\n\nTransfermarkt je německý website s fotbalovou tematikou, obsahuje informace o bývalých či současných hráčích a jejich odhadovaných tržních hodnotách, fotbalových klubech a soutěžích, trenérech, novinkách (např. přestupy), výsledcích zápasů apod. Nezaměřuje se pouze na německé prostředí, ale zahrnuje kopanou z celého světa.\n\nZakladatelem a do roku 2008 jediným vlastníkem byl Matthias Seidel. Web vznikl v květnu 2000 a časem se stal jedním z největších německých fotbalových, potažmo sportovních webů (vedle např. kicker.de). Německé vydavatelství Axel Springer AG převzalo v září 2008 většinový podíl akcií (51 %), Seidelovi zůstalo 49 %.\n\n"}
{"id": "1180720", "url": "https://cs.wikipedia.org/wiki?curid=1180720", "title": "Pioněrskij", "text": "Pioněrskij\n\nPioněrskij ( , , ), do roku 1946 Neukuhren, je město v Kaliningradské oblasti, exklávě Ruské federace. Městečko s 11 000 obyvateli slouží jako rekreační středisko a centrum potravinářského průmyslu.\nNejstarší historie oblasti je spojena s kmeny Prusů, kteří si zde vytvořili posvátné místo. Archeologické vykopávky v okolí města probíhají dodnes. V 13. století oblast ovládl Řád německých rytířů. Není zcela jisté odkud pochází samotný německý název Neukuhren. Jedna teorie se přiklání k pojmenování vycházející z názvu kmene Kurů (německy \"Kuren\"), druhá vychází z pruského slova \"buttaskura\", které znamená dřevěnou stavbu. V roce 1709 propukl v oblasti mor, který cela zdecimoval místní obyvatelstvo. Vesnice se do konce 18. století z této rány nevzpamatovala, a tak před Napoleonskými válkami měla pouze 16 domů s 107 obyvateli.\nV 19. století začala vesnice pomalu růst, za což vděčila především obchodu s jantarem. Po vyčerpání zdrojů jantaru se místní Němci začali zaměřovat na turismus a lázeňství. V roce 1837 místní podnikatel Douglas přetransformoval osadu na významné lázeňské centrum. Dopomohla mu k tomu místní voda s vysokým obsahem železa. První kamenný kostel byl postaven v roce 1849 a železnice byla dovedena do městečka v roce 1900. Ve stejném roce se zde narodil \"Herbert Brust\", který se proslavil napsáním Písně Východního Pruska (německy Ostpreußenlied či Land der dunklen Wälder). Skladba se stala hymnou Východního Pruska. Pro rozvoj místního turismu byla postavena vodní elektrárna a v roce 1906 vlnolamy chránící místní pláže. Známé rekreační středisko (dnes centrum Pioněrskij) bylo postaveno v roce 1910 a bylo vybaveno moderními bazény, tenisovými kurty a akvárii s baltskou flórou a faunou. V roce 1913 byla do městečka přivedena voda a plyn a byla vybudována promenáda.\n\nPrvní světovou válku přečkal Neukuhren bez úhony a po válce se začíná rozvíjet rybářství, kterému pomohlo postavení nového přístavu v roce 1920. Se začátkem Druhé světové války byly v okolí umístěny jednotky Wehrmachtu a vznikla letecká škola. Jejím nejznámějším absolventem se stal Erich Hartmann, nejúspěšnější stíhací pilot (letecké eso) celé historie vzdušných bojů. Na konci Druhé světové války začala operace Hanibal, která měla za cíl evakuovat většinu německého obyvatelstva z Východního Pruska před postupující Rudou armádou. Sověti obsadili Neukuhren bez boje dne 14. dubna 1945.\nPo válce vesnice připadla SSSR a stala se součástí tzv. Kaliningradské oblasti. V roce 1946 byl Neukuhren přejmenován na Pioněrskij na počest sovětské organizace \"Pionýr\" (více o české větvi: Pionýr v ČSSR). Zbylé německé obyvatelstvo bylo odsunuto a do města se nastěhovali Rusové především z oblasti centrálního Ruska a Povolží. V roce 1952 získala osada městská práva a od roku 1963 se město stalo součástí rajónu, který měl centrum v Zelenogradsku. Výrazně se začalo rozvíjet potravinářství, a z města se tak stalo průmyslové centrum celého okolí.\n\nÚspěšné archeologické vykopávky proběhly v roce 1990. Bylo nalezeno velké množství náboženských artefaktů po původních pruských kmenech spojených s uctíváním boha hromu. Po rozpadu SSSR v roce 1991 se město stalo součástí Kaliningradské oblasti jako ruská exkláva. Po rozpadu SSSR se Pioněrskij začal vracet ke svému původnímu lázeňskému charakteru. Nachází se zde dokonce jediné dětské ortopedické sanatorium v Rusku. V roce 2011 byla ve městě dokončena oficiální rezidence prezidenta Ruské federace. I tak město zůstalo jedním z nejprůmyslovějších obcí v regionu. V roce 2008 zde bylo registrováno 87 průmyslových podniků, 41 jich bylo ve výstavbě a město bylo sídlem 74 obchodních organizací. Hlavní místo z větví průmyslu má ten potravinářský (výroba a zpracování ryb, produkce konzervovaných potravin a mražených rybích výrobků).\n\nPři sčítání lidu v roce 2010 bylo etnické složení ve městě následující:\n\n"}
{"id": "1180721", "url": "https://cs.wikipedia.org/wiki?curid=1180721", "title": "Mareen Krähová", "text": "Mareen Krähová\n\nMareen Krähová (: ), (* 28. ledna 1984 v Sprembergu, Německá demokratická republika) je německá zápasnice – judistka. \n\nS judem začínala v 9 letech v Sprembergu pod vedením Dirka Meyera a postupně prošla rukama celé řadě judistických osobností bývalého východního Německa – Karl-Heinz Lehmann, Dietmar Hötger, Frank Borkowski a další. V reprezentaci spolupracuje s Michaelem Baszynskim. V roce 2005 zaujala místo reprezentační jedničky v pololehké váze po Raffaelly Imbrianiové, ale do dvou let jí z této pozice sesadila ambiciózní Romy Tarangulová. V roce 2008 s Tarangulovou prohrála nominaci na olympijské hry v Pekingu. V roce 2012 se na olympijské hry v Londýně nekvalifikovala. V roce 2016 se jí po dvanáctileté vrcholové sportovní kariéře podařilo kvalifikovat na své první olympijské hry v Riu, ale naději na olympijskou medaili jí vzala ve druhém kole Italka Odette Giuffridaová na yuko.\n\n\n"}
{"id": "1180722", "url": "https://cs.wikipedia.org/wiki?curid=1180722", "title": "Javoří (Polsko)", "text": "Javoří (Polsko)\n\nJavoří ( Jaworze, \"Ernsdorf\") je vesnice v jižním Polsku ve Slezském vojvodství v okrese Bílsko-Bělá. Leží na území Těšínského Slezska na úpatí Slezských Beskyd v přímém sousedství západních čtvrtí Bílska-Bělé. Skládá se z pěti částí – Centrum, Horní Javoří (Jaworze Górne), Dolní Javoří (Jaworze Dolne), Prostřední Javoří (Jaworze Średnie) a Náluží (Nałęże) – a tvoří samostatnou gminu. Podle údajů z roku 2014 obec čítá 7 051 obyvatel a má rozlohu 21,32 km². Počet obyvatel stoupá v důsledku suburbanizaci.\n\nPrvní zmínka o vesnici (\"Javorse\") pochází z listiny vratislavského biskupa Jindřicha z Vrbna z doby kolem roku 1305. Patřila těšínskému knížectví, z nějž bylo roku 1572 vyděleno bílské stavovské panství. Tehdejšími majiteli byli Javorští a rozdělení vesnice mezi bratry Jana, Melchiora a Alexandra se stalo základem pro rozlišování Dolního, Horního a Prostředního Javoří. Po roce 1759 se Javoří ocitlo v rukou rodiny vlámského původu Saint-Genois d’Anneaucourt. Ta se zasloužila o založení v obci lázní využívajících místní prameny silně mineralizované jodobromové solanky. Formální status lázeňské obce byl Javoří udělen Slezským zemském sněmem v Opavě v roce 1862. Nástupci rodiny Saint Genois byli od roku 1909 Larischové. Po krátkém rozkvětu ve 2. polovině 19. století a později ještě ve 30. letech díky činnosti Zygmunta a Jerzyho Czopů, význam Javoři poklesl a obec po čase přišla o lázeňský status. Po druhé světové válce na lázeňskou tradici navázal dodnes existující Beskydský léčebný a rehabilitační ústav.\n\nMezi architektonické památky Javoří patří kromě historických lázeňských budov početné vily s konce 19. a první poloviny 20. století, a také dva klasicistní kostely (evangelický z roku 1786 a katolický z roku 1802) a romantický gloriet postavený roku 1798 rodinou Saint Genois na kopci Goruška. Do prostor klasicistního zámku byl po válce umístěn Diagnostický ústav pro mládež.\n\nV Prostředním Javoří se nachází Muzeum mořské a říční flóry a fauny. Bylo otevřeno v září 2014 a je tvořeno především exponáty Erwina Pasterného (1928-2011), místního rodáka, který se stal námořníkem (bosmanem) a odkázal svou sbírku preparovaných živočichů a rostlin své základní škole.\n\nJavoří je také východiskem do Slezských Beskyd. Polovinu území obce pokrývají horské lesy. Nejvyšším vrcholem je Blatný (také \"Błatnia\", 917 m n. m.). Dalšími významnými vrcholy jsou ležící na hraniční čáře mezi Javořím a Bílskem-Bělou Palenica se stopami pravěkého osídlení a Vysoké, kde se v době protireformace nacházel jeden z tzv. lesních kostelů, místo tajných evangelických bohoslužeb.\n\n"}
{"id": "1180723", "url": "https://cs.wikipedia.org/wiki?curid=1180723", "title": "Milov", "text": "Milov\n\nMilov může být:\n"}
{"id": "1180725", "url": "https://cs.wikipedia.org/wiki?curid=1180725", "title": "Nemocnice Kyjov", "text": "Nemocnice Kyjov\n\nNemocnice Kyjov je zdravotnické zařízení v Kyjově, poskytující ambulantní i lůžkovou zdravotní péči ve spádové oblasti okresu Hodonín. Je příspěvkovou organizací a jejím zřizovatelem je Jihomoravský kraj.\n\nOd roku 1946 v nemocnici postupně vzniklo 24 nemocničních oddělení s kapacitou 483 lůžek. Některé ze 47 ambulancí jsou umístěny i v kyjovské poliklinice, Veselí nad Moravou a Hodoníně. K nemocnici patří detašované pracoviště ve Veselí nad Moravou s 38 lůžky ošetřovatelské péče. V roce 2015 zde bylo hospitalizováno 19 498 pacientů, provedeno 8 276 operací a 1 065 porodů. Cizinců bylo ošetřeno 226, nejvíce ze Slovenska (138), Německa (18) a Polska (16). Pracovalo zde 1 032 zaměstnanců, z toho 165 lékařů a 402 zdravotních sester. Nemocnice tak byla největším zaměstnavatelem v regionu. \n\nO zřízení nemocnice v Kyjově se uvažovalo od roku 1908. Z finančních důvodů si ji však město nemohlo dovolit. Nejbližší nemocnice, kam kyjovští obyvatelé dojížděli, byla od roku 1924 v Uherském Hradišti. Provizorní nemocnice bývala na Čelakovského ulici, v budově zámečku a v letech 1914–1916 byla vojenská nemocnice v budově měšťanské dívčí školy. V roce 1930 místní pobočka Československého Červeného kříže pořídila sanitku pro převoz pacientů do nemocnice nebo k železniční stanici. \n\n21. dubna 1938 rozhodl okresní úřad o výstavbě nemocnice. Město pro nemocnici darovalo pozemek na západním okraji města za židovským hřbitovem při okresní silnici. Počet lůžek stanovil na 130 a v další etapě výstavby zde měl být zřízen i okresní chorobinec s 60 lůžky a pavilon s byty pro lékaře a sestry. Výstavba nemocnice podle projektu brněnského architekta Bedřicha Rozehnala začala v roce 1938. O rok později byl postaven chirurgický, interní a izolační pavilon, prosektura a budova řádových sester. Od července 1943 do dubna 1945 zde byl umístěn lazaret jednotek SS. Na konci války sem ustupující německá armáda umístila dělostřelectvo a ve dnech 19. a 23. dubna 1945 nemocnice dostala 33 přímých zásahů. Patřila mezi nejponičenější místa ve městě. Rekonstrukce za 15 milionů korun byla dokončena o rok později a 1. dubna 1946 zahájilo provoz chirurgické a interní oddělení s 294 lůžky. Obnovenou nemocnici navštívil 22. června 1947 prezident Edvard Beneš s manželkou Hanou.\n\nV jihovýchodní části dnešního areálu nemocnice býval od roku 1888 židovský hřbitov s obřadní síní. V roce 1943 byli kyjovští Židé odvezeni do koncentračních táborů a hřbitov se přestal používat. Pomník se jmény 205 obětí holocaustu nechali v roce 1956 vybudovat jejich přeživší příbuzní. Asi třikrát změnil pomník své místo a 6. května 1993 byl naposled odhalen před neurologickou ambulancí u hlavní cesty areálu. Kolem 700 náhrobků s obřadní síni a hřbitovní zídkou bylo v letech 1963 a 1964 zničeno. Židovská obec od roku 1992 usiluje o navrácení tohoto pozemku. Starší zaniklý židovský hřbitov v Kyjově z konce 16. století se nacházel 400 metrů východněji na území dnešního sídliště Lidická. V roce 2014 byl na tom místě odhalen pomník ve tvaru Mojžíšových desek.\n\nNemocnice je umístěna v západní části Kyjova u silnice I/54 na ulici Strážovská, necelý 1 km západně od centra města na ploše asi 14 ha. U nemocnice je autobusová zastávka pro městskou hromadnou dopravu a je odtud i přímé spojení s Hodonínem. V nemocničním areálu je odstavné parkoviště s kapacitou 132 míst. \n\n\n"}
{"id": "1180726", "url": "https://cs.wikipedia.org/wiki?curid=1180726", "title": "Bobík", "text": "Bobík\n\nBobík může být:\n\n\n"}
{"id": "1180727", "url": "https://cs.wikipedia.org/wiki?curid=1180727", "title": "I Got You Babe", "text": "I Got You Babe\n\n„I Got You Babe“ je singl z roku 1965 z alba \"Look at Us\" amerického popového dua Sonny & Cher. V srpnu 1965 se udržel tři týdny na prvním místě americké hitparády Billboard Hot 100. V roce 2011 byl časopisy \"Billboard\" a \"Rolling Stone\" prohlášen za jeden z nejlepších duetů všech dob. V roce 2004 jej časopis \"Rolling Stone\" zařadil na 451. místo v žebříčku 500 nejlepších písní všech dob.\n\nV roce 1985 píseň nahrála skupina UB40 na albu \"Baggariddim\". Duet zde s Ali Campbellem zpívala americká zpěvačka a kytaristka Chrissie Hynde. Tento duet je dokumentován i na dvou televizních záznamech:\n\nČeskou verzi s názvem \"„Kousek tebe“\" s textem Josefa Laufera nazpívali Dana Hobzová a Josef Laufer v roce 1967. Vyšlo na singlu \"Kousek Tebe / Maria\" (Supraphon – 013 0132).\n"}
{"id": "1180728", "url": "https://cs.wikipedia.org/wiki?curid=1180728", "title": "Zdenko Kral", "text": "Zdenko Kral\n\nZdenko Josef Kral (1. listopadu 1877 Vídeň – 4. ledna 1953) byl rakouský architekt, působící rovněž v Čechách. Byl i vysokoškolským pedagogem na Německé technické vysoké škole v Praze (). Na této vysoké škole vykonával ve třicátých letech 20. století funkci rektora.\n\nVystudoval Technickou vysokou školu ve Vídni (). Poté vstoupil do služeb stavebního úřadu Siemens & Halske A.G. a později do salzburské stavební služby. Pak se stal profesorem na státní průmyslové škole v I. vídeňském okresu. Později byl profesorem deskriptivní geometrie a stavebnictví na hornické škole v Příbrami. V roce 1920 byl jmenován profesorem mechaniky pozemních staveb na Německé technické vysoké škole v Praze a v akademickém roce 1931/32 převzal vedení katedry pozemního stavielství po profesoru Theodoru Bachovi. Navrhl řadu soukromých a veřejných staveb v Salzburgu a Čechách a vedl jejich provedení. Byl také činný jako soudní znalec.\n\n"}
{"id": "1180730", "url": "https://cs.wikipedia.org/wiki?curid=1180730", "title": "Seznam sedmitisícovek", "text": "Seznam sedmitisícovek\n\nSeznam sedmitisícovek obsahuje vrcholy, které mají nadmořskou výšku v rozmezí od 7000 do 7999 m a zároveň prominenci alespoň 100 m. Seznam vychází ze seznamu \"High Asia - All mountains and main peaks above 6650 m\", který pro web 8000ers.com sestavil Eberhard Jurgalski. Některé chybějící údaje (většinou souřadnice) byly doplněny podle údajů dostupných na stránkách Peakbagger.com. Všechny uvedené vrcholy se nacházejí v Asii na území devíti států (Nepál, Čína, Pákistán, Indie, Bhútán, Afghánistán, Tádžikistán, Kyrgyzstán, Kazachstán) a osmi pohoří (Himálaj, Karákóram, Hindúkuš, Pamír, Ťan-šan, Transhimálaj, Kchun-lun-šan a Východotibetská pohoří). Vzhledem k tomu, že mnoho vrcholů se nachází v odlehlých a nedostatečně zmapovaných oblastech, může se počet a pořadí sedmitisícovek průběžně měnit.\n\n"}
{"id": "1180732", "url": "https://cs.wikipedia.org/wiki?curid=1180732", "title": "Jan Stráněl", "text": "Jan Stráněl\n\nJan Stráněl (* 4. září 1974, Olomouc) je bývalý český fotbalový útočník a záložník.\n\nJe zaměstnán ve Vězeňské službě České republiky jako dozorce Oddělení výkonu vazby a trestu Vazební věznice Olomouc. Tuto instituci úspěšně reprezentoval i v kopané (spolu s ním i Marek Janků).\n\nDne 5. prosince 2009 poskytl pprap. Jan Stráněl v olomoucké věznici kvalifikovanou první pomoc vězni, který upadl do bezvědomí vinou zástavy krevního oběhu. Zahájil u něho laickou kardiopulmonální resuscitaci. Podle vyjádření profesionálních záchranářů, kteří na místo později dorazili, ji provedl naprosto perfektním způsobem. Díky tomu se lékařům podařilo pacienta úspěšně resuscitovat a jeho zdravotní stav byl natolik uspokojivý, že mohl být už třetí den po záchvatu přeložen za plného vědomí do vězeňského zdravotnického zařízení. Podle vyjádření lékařů přispěl Jan Stráněl osobně tomu, že byl život postiženého nejen zachráněn, ale navíc nedošlo k žádným trvalým následkům. Generální ředitel Vězeňské služby genmjr. PhDr. Luděk Kula za to Jana Stráněla vyznamenal Medailí vězeňské služby za statečnost.\n\nV nejvyšší československé soutěži odehrál v neděli 29. listopadu 1992 za Vítkovice jedno celé utkání v Bratislavě proti Slovanu (prohra 0:3). V sezoně 2001/02 zasáhl v dresu mistrovské Žiliny do třech utkání slovenské nejvyšší soutěže, branku v nich nevstřelil.\n\nDruhou nejvyšší soutěž ČR hrál za SKPP Znojmo, LeRK Brno, LeRK Prostějov, NH Ostrava a 1. HFK Olomouc. Od roku 2003 hrál nižší soutěže za FK Nové Sady, Sokol Konice, poté byl v Rakousku, na podzim 2006 hrál za SK Sulko Zábřeh v Divizi D. Hrál také za TJ Slavoj Velké Pavlovice (do podzimu 2009).\n\nAmatérsky se věnuje také běhu.\n"}
{"id": "1180733", "url": "https://cs.wikipedia.org/wiki?curid=1180733", "title": "Mistrovství světa v biatlonu 2016 – stíhací závod mužů", "text": "Mistrovství světa v biatlonu 2016 – stíhací závod mužů\n\nStíhací závod mužů na Mistrovství světa v biatlonu 2016 se konal v neděli 6. března jako v pořadí druhý mužský závod biatlonu v lyžařském středisku v Holmenkollenu. Zahájení stíhacího závodu proběhlo v 13:30 hodin středoevropského času. Závodu se zúčastnilo celkem 58 nejlepších závodníků ze sprintu.\n\nObhájcem titulu byl Erik Lesser z Německa, který se z 19. pozice na stratu dokázal probojovat na 7. místo v cíli.\n\nTrojnásobným mistrem světa z toho šampionátu se stal Francouz Martin Fourcade, který i se třemi chybami dokázal porazit druhého ve finiši Oleho Einara Bjørndalena o necelých 20 sekund. Bronz získal Emil Hegle Svendsen, který se dokázal posunout oproti startu o 14 pozic.\n"}
{"id": "1180734", "url": "https://cs.wikipedia.org/wiki?curid=1180734", "title": "Mistrovství světa v biatlonu 2016 – stíhací závod žen", "text": "Mistrovství světa v biatlonu 2016 – stíhací závod žen\n\nStíhací závod žen na Mistrovství světa v biatlonu 2016 se konal v neděli 6. března jako v pořadí druhý ženský závod biatlonu v lyžařském středisku v Holmenkollenu. Zahájení stíhacího závodu proběhlo v 15:45 hodin středoevropského času. Závodu se zúčastní celkem 59 nejlepších závodnic ze sprintu.\n\nObhájkyní titulu byla francouzská biatlonistka Marie Dorinová Habertová, která závod dokončila na třetím místě.\n\nMistryní světa se stala Němka Laura Dahlmeierová, která v závodě ani jednou nechybovala na střelnici a získala už druhou medaili z tohoto šampionátu. Stříbrnou medaili ukořistila italská závodnice Dorothea Wiererová, pro kterou to byla první individuální seniorská medaile z velkých akcí. Bronz získala obhájkyně Marie Dorinová Habertová, která si tak oproti sprintu pohoršila o dvě místa, avšak na mistrovství získala už třetí medaili.\n"}
{"id": "1180735", "url": "https://cs.wikipedia.org/wiki?curid=1180735", "title": "Václav Kalina", "text": "Václav Kalina\n\nVáclav Kalina může být:\n\n"}
{"id": "1180737", "url": "https://cs.wikipedia.org/wiki?curid=1180737", "title": "Vinořský háj", "text": "Vinořský háj\n\nVinořský háj, někdy též Ctěnický háj je parkově upravený smíšený les, který se rozkládá v Praze na území Vinoře. Hájem prochází žlutá turistická značka a cyklotrasa. Průměrná nadmořská výška háje činí 240 m n. m. Zajímavostí Ctěnického háje jsou v něm se vyskytující památné Miranovy duby.\n"}
{"id": "1180738", "url": "https://cs.wikipedia.org/wiki?curid=1180738", "title": "I Se-tol", "text": "I Se-tol\n\nI Se-tol (anglickým přepisem: \"Lee Se-dol\"; * 2. března 1983) je jihokorejský profesionální hráč Go výkonostní třídy 9. dan. V únoru 2016 je na 2. místě v počtu mezinárodních titulů (18) za prvním Lee Chang-ho (21).\n\nI se narodil v Jižní Koreji roku 1983 a vystudoval Hanguk Kiwon. Je na 2. místě v počtu mezinárodních titulů (drží jich 18) za Lee Chang-ho (drží 21 titulů). Navzdory tomu charakterizuje své zahájení jako \"velmi slabé\".\n\nI Se-tol je ženatý a má jednu dceru.\n\nV únoru 2013 I Se-tol oznámil, že plánuje opustit profesionální dráhu hráče go během tří let a přestěhovat se do USA, kde se bude věnovat propagaci hry Go.\n\nHraje na korejském go serveru Tygem pod přezdívkou \"gjopok\".\n\nV březnu 2016 odehrál I zápas sestávající z pěti utkání proti počítači AlphaGo. Systém, který vyvinula společnost zabývající se umělou inteligencí Google DeepMind a jenž využívá hlubokých neurálních sítí, zvítězil poměrem 4:1. V případě výhry by od DeepMind získal I Se-tol milion dolarů, po vítězství AlphaGo však částka putovala na charitativní účely.\n\nJe 3. v celkovém počtu titulů v Koreji a 2. v počtu mezinárodních titulů.\n"}
{"id": "1180744", "url": "https://cs.wikipedia.org/wiki?curid=1180744", "title": "Ivo Král", "text": "Ivo Král\n\nIvo Král (1934-1992) byl český překladatel z ruštiny a polštiny. V letech 1978 až 1990 byl šéfredaktorem nakladatelství Panorama.\n"}
{"id": "1180751", "url": "https://cs.wikipedia.org/wiki?curid=1180751", "title": "Vinořský potok", "text": "Vinořský potok\n\nVinořský potok je potok tekoucí z pražských Kbel do středočeského Brandýsa nad Labem.\n\nPramení v bezejmenné nádrži uprostřed Kbel, odkud pokračuje do Vinoře, kde protéká rybníky Vinořským, Malou Obůrkou, Velkou Obůrkou a Cukrovarským. V místech, kde potok opouští území Prahy, se do něj vlévá Ctěnický potok. Potok dále pokračuje bez jakýchkoli významnějších přítoků přes Podolanku kolem Dřevčic a přes Popovice do Hrušovského rybníka a z něj do Brandýsa nad Labem. Na území tohoto města je potok veden necelých 700 metrů pod zemí a 130 metrů po výtoku z podzemí se levostranně vlévá do Labe.\n\nPotok byl od 30. let 20. století znečišťován těžkými kovy z průmyslových podniků ve Kbelích, znečištění kadmiem patřilo k nejvyšším na světě. Hlavním původcem byl podnik PAL a přidružené letecké opravny. První údaje o znečištění zjistili pracovníci Ústředního ústavu geologického v letech 1986–1987, v roce 1988 provedl podrobný průzkum Ústav geologie a geotechniky ČSAV. \n\nVe Vinořském rybníku byly zjištěny nejvyšší hodnoty znečištění v celém povodí potoka. Sediment podle analýzy obsahoval 9 tun kadmia, 21 tun chromu, 15 tun mědi, 73 tun zinku, 4 tuny niklu a 1,5 tuny olova. Koncentrace kadmia v povrchové vrstvě běžně přesahovaly 2000 ppm. Asanace byla zahájena koncem srpna 1997. Rybník byl odbahněn, místy až do hloubky 1,5 metru, aby obsah kadmia nepřevyšoval 25 ppm. Celkem bylo na skládku odvezeno 19 380 tun znečištěných sedimentů, celkové náklady činily cca 11,5 mil. Kč.\n\nDo roku 2000 byly vyčištěny všechy rybníky na potoku ve Vinoři, náklady ve výši 40 milionů korun byly zaplaceny z rozpočtu hlavního města Prahy.\n"}
{"id": "1180755", "url": "https://cs.wikipedia.org/wiki?curid=1180755", "title": "Liverpool FC (rezerva a akademie)", "text": "Liverpool FC (rezerva a akademie)\n\nRezerva Liverpoolu FC je rezervní tým profesionálního anglického fotbalové klubu Liverpool FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Michael Beale.\n\nAkademie Liverpoolu FC je výběr hráčů do 18 a níže let. Kategorie jsou v Liverpoolu od 6 do 18 let. Tým U18 působí v Premier League do 18 let a v FA Youth Cupu. Trenérem je Neil Critchley.\n\n\"Aktuální k datu: 11. únor 2016\"\n\n\n\n"}
{"id": "1180760", "url": "https://cs.wikipedia.org/wiki?curid=1180760", "title": "Pán modrého meče", "text": "Pán modrého meče\n\nPán modrého meče je románová sci-fi tetralogie českého spisovatele Ondřeje Neffa, která vznikla v letech 1984 až 1991. Tetralogie se odehrává na Marsu, jejím hlavním hrdinou je divoch Rad Haager a skládá se z těchto dílů:\n\nKniha \"Jádro pudla \" z roku 1984 je autorovou románovou prvotinou. Odehrává se na Marsu ve vzdálené budoucnosti. Celá Sluneční soustava je kolonizována, pouze Mars je vyčleněn z Planetárního společenství, protože ve 22. století došlo na planetě k vojenskému puči a od té doby na ní vládne vojenská diktatura sídlící ve městě Roma, které se rozkládá v obrovském kráteru v podhůří hory Olympus. Část lidí si však zvolila primitivní život volných lovců. Mezi ně patří i Red Haager. Za přestoupení náboženských pravidel svého klanu je vyslán na sebevražednou cestu k posvátné hoře, kterou je právě Olympus. Na výpravě jej doprovází pouze věrný daimon Terr, zmutovaná místní forma pudla, který je velký jako menší medvěd.\n\nHaager se shodu náhod dostane do města Roma, kde se generál Sulir snaží pomocí návykové supervize udržet život obyvatel v neměnnosti. Naráží však na snahu agresivního a mocichtivého plukovníka Vagyho, který chce ovládnout nejen planetu ale i Planetární společenství za použití překvapivého a zdrcujícího přepadu založeného na vynálezu profesora Souka, díky kterému lze postavit mimoprostorovou flotilu. V Romě dojde ke střetnutí, kde na Radově straně stojí i dcera generála Sulira Rena. Dojde ke značnému poničení města a vše je definitivně rozhodnuto díky příletu mimozemšťanů, kteří nejprve považovali daimona Terra za inteligentní bytost a při snaze se s ním domluvit z něj tuto inteligentní bytost udělali. Následně vrátili do zvířecího stavu nejméně lidskou bytost na planetě, plukovníka Vagyho.\n\nDruhý díl tetralogie, podle kterého má celá série své jméno, vycházel roku 1988 na pokračování v týdeníku \"Sedmička pionýrů\" a knižního vydání se dočkal až roku 2007. Je proto někdy označován jako jedenapůltý díl.\n\nRoma po událostech z prvního dílu vstoupila do vesmírného společenství (Kruh inteligentních civilizací), čímž definitivně skončila diktatura generála Sulira. Radova láska, generálova dcera Rena, se vydala ke hvězdám a Sulir před svým odchodem ukryl v horách několik bojových androidů. Rad Haager je společně se svým věrným druhem daimonem Terrem požádán Bahylem Salinasem z opraveného města Romy, jemuž asistuje android Fren Masten, aby skupinu androidů našel a zničil.\n\nSalinas však spolu s inženýrem Easym dávají dohromady bojové androidy s výjimečně zkrácenou dobou reakce, což po vstoupení Marsu do Kruhu inteligentních civilizací není vůbec legální, a jakýsi Hlas (patřící údajně mimozemšťanovi) chce po Salinasovi vyvolání bitvy mezi těmito roboty a divochy z plání, což odporuje kodexu Kruhu ještě víc. Rad žádost odmítne a skrýš se rozhodne vyhledat trojice mladých bojovníků klanu Volných lovců. Skrýš najdou a otevřít jim jí pomůže Haagerův dvojník. Androidi pod jeho vedením začínají masakrovat bojovníky z plání. Nakonec se ukáže, že Hlas patří inženýrovi Easymu a Haagerův dvojník předá velení androidů skutečnému Haageori.\nTřetí díl tetralogie vyšel roku 1989 a začíná za situace, kdy válka mezi primitivními kmeny a městem Roma je již skoro zapomenuta. Obě komunity lidí žijí vedle sebe, ale ne spolu. Město Roma se ale rozpíná za své původní hranice a její obyvatelé obsazují území loveckých kmenů. Dochází ke konfliktu střet technické a primitivní civilizace, v jehož středu opět stojí Rad Haager a jeho daimon Terr.\nZávěrečný díl tetralogie je z roku 1991. Zákeřní důstojníci ve spojení s temnými silami vesmírného společenství se pokoušejí znehodnotit sjednocovací snahy organizace vesmírných civilizací. Vyřešit tento problém musí opět vyřešit Rad Haager s daimonem Terrem a také s Renou Sulirovou, kteří se kvůli tomu přenesou do jiného času a jiného prostoru.\n"}
{"id": "1180766", "url": "https://cs.wikipedia.org/wiki?curid=1180766", "title": "Muzeum letectví (Bělehrad)", "text": "Muzeum letectví (Bělehrad)\n\nMuzeum letectví (srbsky Музеј ваздухопловства/Muzej vazduhoplovstva) se nachází v Bělehradu v blízkosti Letiště Nikoly Tesly, na západním okraji města. Sídlí v budově postavené podle návrhu Ivana Štrause z roku 1988.\n\nMuzeum bylo zřízeno v roce 1957 v rámci jugoslávského letectva a protiletecké obrany. V současné budově se nachází od roku 1989; samotná budova byla v roce 2013 prohlášena za kulturní památku. Sbírky muzea obsahují přes 200 letounů; vystavených veřejnosti je zhruba padesát v kryté budově a dalších několik desítek na volném prostranství v areálu muzea. Řada exponátů je v depozitáři a čeká na rekonstrukci.\n\nMezi dostupnými exponáty muzea je například jediný dochovaný exemplář italského stíhacího letounu Fiat G.50, letoun Sarić 1 z roku 1910, nebo SOKO G-2 Galeb, první letadlo s proudovým motorem, které bylo sériově vyráběno v SFRJ a vyváženo i do jiných zemí. Tři letadla, která muzeum vystavuje, jsou československého původu (Zlín Z-XII, Zlín Z-526, Zlín Z-37 Čmelák). Muzeum má také nemalou sbírku letadel z druhé světové války a trosky letounu Lockheed F-117 Nighthawk, který byl v roce 1999 sestřelen jugoslávskou protivzdušnou obranou v blízkosti vesnice Buđanovci.\n"}
{"id": "1180772", "url": "https://cs.wikipedia.org/wiki?curid=1180772", "title": "Syrská arabská armáda", "text": "Syrská arabská armáda\n\nSyrská arabská armáda (SAA) (Arabsky: الجيش العربي السوري‎, al-Jaysh al-’Arabī as-Sūrī), zkráceně také jen Syrská armáda je pozemní složka Syrských ozbrojených sil. Jedná se o hlavní ze čtyř složek SOS s největším počtem všech vyšších postů a největší bojovou silou (až 80 % vojáků ze všech složek). Syrská armáda začala vznikat po První světové válce, kdy získala Sýrii Francie. Oficiálně ale začala působit až v roce 1945 – rok před tím, než Sýrie získala plnou nezávislost na Francii.\n\nOd roku 1946 hrála hlavní roli ve vládnutí země, kdy podporovala pět vojenských převratů 1949 (dva v roce 1949), 1954, 1963, 1966, a 1970. Dále se zúčastnila čtyř válek s Izraelem (První arabsko-izraelská válka v letech 1948–1949, Šestidenní válka roku 1967, Jomkipurská válka v roce 1973 a v roce 1982 První libanonská válka) a jedné války s Jordánskem (Černé září v roce 1970). Ozbrojená divize sloužila také v Saúdské Arábii během Války v Zálivu, nebyla ale příliš využita. Od roku 1976 do roku 2005 byla SAA přítomna v Libanonu. Uvnitř Sýrie sehrála důležitou roli při potlačování Islamistického povstání v letech 1979–1982 a od roku 2011 bojuje v Syrské občanské válce proti povstalcům (včetně Islámského státu). Jedná se o nejkrvavější konflikt od svého vzniku.\n"}
{"id": "1180773", "url": "https://cs.wikipedia.org/wiki?curid=1180773", "title": "Beňovský potok", "text": "Beňovský potok\n\nNázev Beňovský potok má více vodních toků:\n\n"}
{"id": "1180786", "url": "https://cs.wikipedia.org/wiki?curid=1180786", "title": "J&amp;T Private Equity Group", "text": "J&amp;T Private Equity Group\n\nJ&T Private Equity Group je private eqity společnost se sídlem na Kypru. Vznikla v roce 2013 vyčleněním nebankovních aktiv ze skupiny J&T, která se přetvořila na J&T Finance Group SE. Společnost má také odštěpný závod v České republice. \n\nSpolečnost měli při jejím vzniku vlastnit Patrik Tkáč (19,9 %), Ivan Jakabovič, Jozef Tkáč, Mário Hoffmann, Branislav Prieložný, Igor Rattaj, Peter Korbačka a Martin Fedor (všichni 9,9 %) a Miloš Badida a Jarmila Jánošová (oba 5,4 %) Mário Hoffmann svůj podíl v červenci 2015 prodal.\n\nSpolečnost má spoluvlastnit nebo financovat mj. tyto společnosti:\n\nDo povědomí Pražanů se společnost J&T Real Estate zapsala mimo jiné demolicí areálu První akciové strojírny v pražském Karlíně, nejstarší továrny v Praze, známé rovněž pod názvem Rustonka. Areál bývalé továrny založené roku 1832, která sloužila dlouhá léta jako opravna tramvají Elektrických podniků královského hlavního města Prahy, koupila společnost J&T s od města s příslibem, že na místě zůstane stát budova kotelny s charakteristickým šestibokým komínem. Ta měla dostat nové využití, třeba jako pizzerie či restaurace s pivnicí. V letech 2007 a 2008 došlo k demolici většiny objektů mimo kotelnu, která na pozemku bez údržby zůstala stát. Během následujících let společnost projekt, který původně prezentovala, změnila, přičemž s budovou staré kotelny v něm již nepočítala. Nový projekt byl schválen pražskými památkáři pod vedením Jana Kněžínka. 1.3.2014 došlo s odkazem na údajnou nebezpečnost budovy k bleskové demolici historického objektu kotelny. Společnost k tomu měla všechna potřebná povolení vydané stavebním úřadem Prahy 8, neboť snaha hlavního města Prahy o zapsání budovy mezi kulturní památky neuspěla, a projekt, který již s využitím kotelny nepočítal, byl již dříve schválen.\n\nNa místě bývalé továrny má podle aktuálních plánů společnosti J&T z března 2014 vyrůst kancelářský komplex.\n"}
{"id": "1180798", "url": "https://cs.wikipedia.org/wiki?curid=1180798", "title": "Hans Scheele", "text": "Hans Scheele\n\nSpecializoval se na běh na 400 metrů překážek. V této disciplíně se stal mistrem Evropy při premiéře evropského šampionátu v roce 1934 v Turínu. Zde byl také členem vítězné německé štafety na 4 x 400 metrů. V této sezóně dvakrát vylepšil německý rekord na 400 metrů překážek – až na 53,2. Zemřel jako voják wehrmachtu v červenci 1941 krátce po zahájení německého útoku na Sovětský svaz.\n\n"}
{"id": "1180799", "url": "https://cs.wikipedia.org/wiki?curid=1180799", "title": "Prudent Joye", "text": "Prudent Joye\n\nSpecializoval se na běh na 400 metrů překážek. V této disciplíně se stal v roce 1938 mistrem Evropy ve svém osobním rekordu 53,0.\n\n"}
{"id": "1180800", "url": "https://cs.wikipedia.org/wiki?curid=1180800", "title": "Theodor Bach", "text": "Theodor Bach\n\nTheodor Karl Bach (17. listopadu 1858 Vídeň – 18. ledna 1938 Praha) byl rakouský architekt a vysokoškolský pedagog. V letech 1908-1928 byl profesorem pozemního stavitelství a stavebního kreslení na Německé vysoké technické škole v Praze (). \n\nNarodil se v rodině obchodníka Carla Theodora Bacha a jeho ženy Marie Julie Schumann, sestry architekta Carla Schumanna. V letech 1877-1883 vystudoval Technickou vysokou školu ve Vídni () u profesorů Heinricha Ferstela a Karla Königa. V letech 1882-1884 zde působil jako asistent. V roce 1884 se Bach stal hlavním architektem Vídeňského stavebního společenstva () a tuto funkci vyknával čtrnáct let. Vedle toho stavěl vlastní projekty ve Vídni, Salzburgu, Padově a Bukurešti. Mezi lety 1890-1904 spolupracoval se svým bývalým spolužákem Leopoldem Simony. Mimo to v letech 1888–1889 pracoval též jako pomocný učitel na vídeňské státní průmyslové škole (). V roce 1905 byl jmenován stavebním radou, před rokem 1912 pak vrchním stavebním radou.\n\nV roce 1908 byl jmenován profesorem pozemního stavitelství a stavitelského kreslení na Německé vysoké technické škole v Praze. Učil zde až do svého odchodu do důchodu v roce 1928.\n\nBěhem svého vídeňského působení postavil řadu budov v historizujícím stylu.\n\nZ pražských realizací jsou známy:\n\nNapsal řadu odborných publikací a přispíval do odborných časopisů (\"Der Architekt\", \"Architektonische Rundschau\", \"Der Bautechniker\" a další)\n\n\n"}
{"id": "1180806", "url": "https://cs.wikipedia.org/wiki?curid=1180806", "title": "Macunaga", "text": "Macunaga\n\nMacunaga je japonské příjmení více osob:\n\n"}
{"id": "1180811", "url": "https://cs.wikipedia.org/wiki?curid=1180811", "title": "Roding Valley (stanice metra v Londýně)", "text": "Roding Valley (stanice metra v Londýně)\n\nRoding Valley je stanice metra v Londýně, otevřená roku 1936. Tato stanice je jednou z dvanácti, které nemají automaty na jízdenky. Roku 2006 došlo k rekonstrukci firmou \"Metronet\". Autobusové spojení zajišťuje linka 549. Stanice se nachází v přepravní zóně 4 a leží na lince:\n"}
{"id": "1180812", "url": "https://cs.wikipedia.org/wiki?curid=1180812", "title": "Chigwell (stanice metra v Londýně)", "text": "Chigwell (stanice metra v Londýně)\n\nChigwell je stanice metra v Londýně, otevřená 1. května 1903. Mezi stanicí \"Chigwell\" a Grange Hill je tunel. Ve stanici byly v roce 1983 natočeny některé epizody filmu \"Meantime\". Autobusové spojení zajišťují linky: 167, 667, 804 a školní spoj 53. Stanice se nachází v přepravní zóně 4 a leží na lince:\n"}
{"id": "1180815", "url": "https://cs.wikipedia.org/wiki?curid=1180815", "title": "Kotělnič", "text": "Kotělnič\n\nKotělnič () je město v Kirovské oblasti v Ruské federaci. Při sčítání lidu v roce 2010 mělo 24 979 obyvatel.\n\nKotělnič leží na východním břehu Vjatky, přítoku Kamy. Od Kirova, správního střediska celé oblasti, je vzdálen přibližně 124 kilometrů na jihozápad, od Moskvy, hlavního města federace, přibližně 850 kilometrů na severovýchod.\n"}
{"id": "1180816", "url": "https://cs.wikipedia.org/wiki?curid=1180816", "title": "Grange Hill (stanice metra v Londýně)", "text": "Grange Hill (stanice metra v Londýně)\n\nGrange Hill je stanice metra v Londýně, otevřená 1. května 1903. V červenci 1944 byla opravena staniční kancelář, která byla později zrušena. Mezi stanicí \"Grange Hill\" a Chigwell je tunel. Autobusovou dopravu zajišťují linky: 362, 462 a školní autobus 43. Stanice se nachází v přepravní zóně 4 a leží na lince:\n"}
{"id": "1180817", "url": "https://cs.wikipedia.org/wiki?curid=1180817", "title": "Hainault (stanice metra v Londýně)", "text": "Hainault (stanice metra v Londýně)\n\nHainault je stanice metra v Londýně, otevřená 1. května 1903. V červenci 2009 byly instalovány výtahy. Autobusové spojení zajišťují linky: 150, 247 a noční linka N8. Stanice se nachází v přepravní zóně 4 a leží na lince:\n"}
{"id": "1180821", "url": "https://cs.wikipedia.org/wiki?curid=1180821", "title": "Ruslan Murašov", "text": "Ruslan Murašov\n\nRuslan Nikolajevič Murašov ( ; * 29. prosince 1992 Voskresensk) je ruský rychlobruslař.\n\nV roce 2011 poprvé startoval ve Světovém poháru juniorů, v dalších letech až na malé množství výjimek (několik startů v juniorském SP, účast na Zimní univerziádě 2013) startoval pouze v ruských závodech. Na velkých mezinárodních akcích se premiérově objevil na podzim 2014, kdy se začal pravidelně účastnit Světového poháru. V téže sezóně debutoval i na Mistrovství světa na jednotlivých tratích (6. místo v závodě na 500 m) a na MS ve sprintu (23. místo). O rok později si ze světového šampionátu přivezl stříbrnou medaili z distance 500 m. Na MS 2017 získal na této trati bronz. Na Mistrovství Evropy 2018 vyhrál závod v týmovém sprintu. Z Mistrovství světa na jednotlivých tratích 2019 si přivezl zlato ze závodu na 500 m a bronz z týmového sprintu. Na ME 2020 získal zlatou medaili v týmovém sprintu a bronz v závodě na 500 m. Z Mistrovství světa na jednotlivých tratích 2020 si přivezl stříbrnou medaili ze závodu na 500 m.\n"}
{"id": "1180824", "url": "https://cs.wikipedia.org/wiki?curid=1180824", "title": "Marc-Edouard Vlasic", "text": "Marc-Edouard Vlasic\n\nMarc-Edouard Vlasic (* 30. března 1987, Montréal, Québec, Kanada) je kanadský hokejový obránce hrající v týmu San Jose Sharks v severoamerické (NHL). Marc-Edouard Vlasic pomohl kanadskému národnímu týmu k vítězství na Zimních olympijských hrách 2014 v Soči.\n"}
{"id": "1180828", "url": "https://cs.wikipedia.org/wiki?curid=1180828", "title": "Fairlop (stanice metra v Londýně)", "text": "Fairlop (stanice metra v Londýně)\n\nFairlop je stanice metra v Londýně, otevřená 1. května 1903. Nejbližší autobusové zastávky jsou: \"Fullwell Cross\", \"Aintree Crescent\" a \"Tomswood Hill\". Stanice se nachází v přepravní zóně 4 a leží na lince:\n"}
{"id": "1180829", "url": "https://cs.wikipedia.org/wiki?curid=1180829", "title": "Sergej Gluško", "text": "Sergej Gluško\n\nSergej Vitaljevič Gluško (: , * 8. března 1970, Mirnyj, Sovětský svaz) je ruský herec, zpěvák populární hudby a bývalý striptér s uměleckým jménem „\"Tarzan\"“.\n\nSergej Gluško se narodil a vyrůstl ve městě Mirnyj. Po absolvování Vojensko-inženýrského institutu A. F. Možajského (dnes Vojensko-kosmická akademie A. F. Možajského, Военно-космическая академия имени А. Ф. Можайского) pracoval jako inženýr na kosmodromu Pleseck. V polovině 90. let 20. století se přestěhoval do Moskvy, kde začal svou úspěšnou kariéru v modelingu a vystudoval herectví na Ruské akademii divadelního umění. Je ženatý a se svou ženou Natašou Koroljovou má syna.\n\n\n"}
{"id": "1180831", "url": "https://cs.wikipedia.org/wiki?curid=1180831", "title": "Rinkens riddare", "text": "Rinkens riddare\n\nRinkens riddare je hokejová trofej udělovaná každoročně na nejslušnějšího hráči ligy Svenska hockeyligan. Trofej byla předávána od roku 1963 do 1978, po uplynutí dvaceti let byla znovu předávána. Jediný cizinec, který tuto trofej získal byl český obránce František Kaberle v roce 1999. V roce 2010 nezískal trofej žádný hráč nebo trenér ale rozhodčí Wolmer Edqvist. V roce 2015 vyhrál trofej předseda Johan Köhler.\n"}
{"id": "1180832", "url": "https://cs.wikipedia.org/wiki?curid=1180832", "title": "Barkingside (stanice metra v Londýně)", "text": "Barkingside (stanice metra v Londýně)\n\nBarkingside je stanice londýnského metra, otevřená 1. května 1903. Stanice je vyzdobena cihlovou fasádou, kterou navrhl W. N. Ashbee. Stanice má dvě postranní nástupiště. Autobusovou dopravu zajišťují linky: 128, 150, 167, 169, 247, 275, 462 a noční linka N8. Stanice se nachází v přepravní zóně 4 a leží na lince:\n\n"}
{"id": "1180834", "url": "https://cs.wikipedia.org/wiki?curid=1180834", "title": "Friedrich Christian Delius", "text": "Friedrich Christian Delius\n\nFriedrich Christian Delius (F. C. Delius, * 13. února 1943, Řím) je německý spisovatel a laureát ceny Georga Büchnera za rok 2011.\n\nStudoval na Technické a Svobodné univerzitě v Berlíně, promoval roku 1970 titulem Dr. phil. Od roku 1978 je autorem na volné noze. V 60. letech se také účastnil několika setkání literárního uskupení \"Gruppe 47\".\n\nJe ženatý a má dvě dcery.\n\nF. C. Delius se zabývá především psaním prózy a poesie. V jeho literárním díle se odráží po-/válečné události, dále zde pak rezonuje období 60. a 70. let 20. století. Autobiografický charakter mají čtyři jeho knihy, a to \"\"Amerikahaus und der Tanz um die Frauen\",\" dále \"\"Der Sonntag, an dem ich Weltmeister wurde\", \"Bildnis der Mutter als junge Frau\"\", či \"\"Als die Bücher noch geholfen haben: Biografische Skizzen\".\"\n\n"}
{"id": "1180837", "url": "https://cs.wikipedia.org/wiki?curid=1180837", "title": "Mirnyj (město v Archangelské oblasti)", "text": "Mirnyj (město v Archangelské oblasti)\n\nMirnyj ( \"Мирный\") je uzavřené město na severu evropské části Ruska v Archangelské oblasti. V hranicích městského okruhu se nachází Kosmodrom Pleseck. V roce 2015 zde žilo 32 066 obyvatel.\n"}
{"id": "1180838", "url": "https://cs.wikipedia.org/wiki?curid=1180838", "title": "Obština Novi Pazar", "text": "Obština Novi Pazar\n\nObština Novi Pazar ( \"Община Нови пазар\") je bulharská jednotka územní samosprávy v Šumenské oblasti. Leží ve východním Bulharsku na jižním úpatí vysočin Dolnodunajské nížiny. Sídlem obštiny je město Novi Pazar, kromě něj zahrnuje obština 15 vesnic. Žije zde zhruba 17 tisíc stálých obyvatel.\n\nV obštině žije 17 012 stálých obyvatel a včetně přechodně hlášených obyvatel 22 257. Podle sčítáni 1. února 2011 bylo národnostní složení následující:\n"}
{"id": "1180840", "url": "https://cs.wikipedia.org/wiki?curid=1180840", "title": "DBpedia", "text": "DBpedia\n\nDBpedia (počeštěně také DBpedie) je společný projekt Lipské univerzity, Mannheimské univerzity, Institutu Hasso Platnera a společnosti OpenLink Software, jehož cílem je těžit z Wikipedie a Wikidat strukturovaná data a zpřístupnit je na webu jako součást sémantického webu.\n\nCílem DBpedie je získávat informace z Wikipedie a zpřístupnit je ve strojově čitelné formě. K tomu DBpedie používá RDF záznamy, ke kterým je možné přistupovat pomocí dotazů v jazyce SPARQL. Obsah je, stejně jako Wikipedie sama, dostupný pod licencemi GNU FDL a CC-BY-SA.\n\nPodobně jako Wikipedie, i DBpedie je rozdělena do jednotlivých databází, odpovídajících jazykovým verzím, ze kterých vzniká. DBpedie vytváří i jednotnou ontologii, společnou pro všechny jazykové verze, a tudíž lze najít odpověď na zadanou otázku napříč všemi jazyky.\n\nRozdíl mezi DBpedií a Wikidaty spočívá v tom, že údaje do Wikidat přidávají uživatelé ručně, zatímco DBpedia je doplňována pomocí extrakce automaticky. Wikidata dále existují v jedné jakykově nezávislé a propojené databázi, kdežto pro DBpedii existují jednotlivé verze, odpovídající různým jazykům.\n\n"}
{"id": "1180841", "url": "https://cs.wikipedia.org/wiki?curid=1180841", "title": "Městské muzeum Kamenice nad Lipou", "text": "Městské muzeum Kamenice nad Lipou\n\nMěstské muzeum Kamenice nad Lipou (jinak též Městské muzeum v Kamenici nad Lipou) je muzeum v Kamenici nad Lipou, sídlí na Náměstí Čs. armády v budově zámku.\n\nHistorie muzea začíná v roce 1904, kdy byly vytvářeny první muzejní sbírky, muzeum však bylo otevřeno až 25. srpna 1940, muzejní sbírky byly přeneseny ze školního kabinetu do několika místností radnice, později se přesunuly do prostor bývalé vzorkovny skla v Palackého ulici čp. 75. Zde byla vybudována expozice s tématem dějin města a expozice s tématem života a díla skladatele Vítězslava Nováka (otevřena v roce 1970). V roce 2004 muzeum bylo přestěhováno do budovy kamenického zámku. Správcem zámku je Umělecko průmyslové muzeum v Praze. V tu dobu byla otevřena nová stálá expozice s tématem historie města.\n\nV muzeu je uvedena jediná stálá expozice, je nazvána Muzeum pro všechny smysly a představuje historii města, exponáty jsou rozděleny do několika skupin a autoři se snažili uvést exponáty pro vnímání všemi smysly.\n\n"}
{"id": "1180842", "url": "https://cs.wikipedia.org/wiki?curid=1180842", "title": "Obština Kaspičan", "text": "Obština Kaspičan\n\nObština Kaspičan ( \"Община Каспичан\") je bulharská jednotka územní samosprávy v Šumenské oblasti. Leží ve východním Bulharsku. Sídlem obštiny je město Kaspičan, kromě něj zahrnuje obština 1 město a 7 vesnic. Žije zde zhruba 7 tisíc stálých obyvatel.\n\nVšechna sídla v obštině jsou samosprávná.\nV obštině žije 7 069 stálých obyvatel a včetně přechodně hlášených obyvatel 8 829. Podle sčítáni 1. února 2011 bylo národnostní složení následující:\n"}
{"id": "1180843", "url": "https://cs.wikipedia.org/wiki?curid=1180843", "title": "Thannhausen (zámek)", "text": "Thannhausen (zámek)\n\nThannhausen je zámek, který se nachází v obci Thannhausen v okrese Weiz, ve spolkové zemi Štýrsko v Rakousku.\n\nV úrodném údolí mezi potoky Oberfladnitzbach a Oberdorfbach se nachází nejstarší osídlení východně od Weizbergu. V tomto údolí najdeme renesanční zámek Thannhausen. Zámek byl od roku 1177 nejprve zmiňován jako hrad Trennstein. Jako zámek byl postaven na místě bývalé římské villy (villa rustica) Johannem von Teufenbach. Vedle portálu se nachází nápis s datem 1585. Současným majitelem zámku je rodina baronů z Gudenusu, která má zámek v držení již od roku 1806.\n"}
{"id": "1180847", "url": "https://cs.wikipedia.org/wiki?curid=1180847", "title": "Drea de Matteo", "text": "Drea de Matteo\n\nDrea de Matteo (* 19. ledna 1972) je americká herečka, známá hlavně díky rolím Angie Bolen v seriálu \"Zoufalé manželky\" a sestra Joeyho Tribbianiho Giny v seriálu \"Joey\". Aktuálně hraje detektiva Tess Nazario v seriálu \"Špinaví poldové\".\n\nNarodila se ve Whitestone v Queensu v New Yorku. Její matka Donna je divadelní herečka a učitelka v divadle. Její otec Albert je návrhář nábytku, který je majitelem firmy \"Avery Boardman and Carlyle. \"Drea pochází z italsko-americké rodiny a vyznává katolickou víru. \n\nV roce 1997 si otevřela obchod s oblečením \"Fifth Mart \"v East Village, společně s Michaelem Sportesem, který se později stal jejím partnerem.\n\nV roce 2001 začala randit s muzikantem Shooterem Jenningsem. Oficiálně se zasnoubili 11. června 2009, když Jennings vystupoval ve Stanley Center v Utice ve státě New York. Společně měli 2 děti, dceru Alabama Gypsyrose Jennings (* listopad 2007) a syna Waylon Albert Jennings (* duben 2011). Jennings a Drea se nikdy nevzali. V červenci 2015 začala randit s basistou skupiny Whitesnake, Michaelem Devinem.\n\nDrea přišla o svůj velký apartmán, který vlastnila 22 let, při velkém výbuchu benzínu a následnému požáru, který zničil tři budovy v New Yorku dne 26. března 2015.\n"}
{"id": "1180848", "url": "https://cs.wikipedia.org/wiki?curid=1180848", "title": "Ctěnický potok", "text": "Ctěnický potok\n\nCtěnický potok je potok tekoucí ze Ctěnic k Vinoři. Pramení nedaleko Ctěnického zámku, dále protéká zámeckým parkem a dělí ho zhruba na dvě poloviny. Za ním protéká bezejmenným rybníkem a dále téměř tvoří hranici mezi Vinoří a Přezleticemi. Mezi Vinoří a Podolankou se pak zleva vlévá do Vinořského potoka, jehož je hlavním přítokem.\n"}
{"id": "1180849", "url": "https://cs.wikipedia.org/wiki?curid=1180849", "title": "San Salvador (departement)", "text": "San Salvador (departement)\n\nSan Salvador je název jednoho ze salvadorských departementů. Rozprostírá se v centrální části státu. Na jeho území se nachází stejnojmenné město San Salvador a jeho metropolitní oblast - nejvýznamnější ekonomické a kulturní centrum Salvadoru. Sousedí s departementy Cuscatlán, Chalatenango, La Libertad a La Paz.\n\nDepartement sestává z 19 obcí, největší z nich jsou San Salvador a Soyapango.\n"}
{"id": "1180850", "url": "https://cs.wikipedia.org/wiki?curid=1180850", "title": "Seznam dílů seriálu Můj přítel Monk", "text": "Seznam dílů seriálu Můj přítel Monk\n\nToto je seznam dílů seriálu \"Můj přítel Monk\".\n\n<onlyinclude>\n</onlyinclude>\n\n"}
{"id": "1180851", "url": "https://cs.wikipedia.org/wiki?curid=1180851", "title": "Newbury Park (stanice metra v Londýně)", "text": "Newbury Park (stanice metra v Londýně)\n\nNewbury Park je stanice metra v Londýně, otevřená 1. května 1903. Ve 40. letech 20. století byla stanice přestavěna pod vedením Olivera Hilla. Po přestavbě byla znovu otevřena 6. července 1949. Roku 1956 byla původní budova zbořena, kvůli stavbě dálnice. Stanice má dvě postranní nástupiště. Autobusové spojení zajišťují linky: 66, 296 a 396. Stanice se nachází v přepravní zóně 4 a leží na lince:\n"}
{"id": "1180854", "url": "https://cs.wikipedia.org/wiki?curid=1180854", "title": "Guy z Lusignanu (1303)", "text": "Guy z Lusignanu (1303)\n\nGuy z Lusignanu (1275 - 1303) byl pán Bejrútu a kyperský konstábl z rodu Lusignanů.\n\nNarodil se jako jeden z mnoha synů kyperského krále Huga III. a Isabely z Ibelinu. Roku 1291 se na základě papežského dispenzu oženil s ovdovělou Eschivou, paní Bejrútu, dcerou Jana z Ibelinu. Roku 1303 byl zavražděn.\n"}
{"id": "1180855", "url": "https://cs.wikipedia.org/wiki?curid=1180855", "title": "Gants Hill (stanice metra v Londýně)", "text": "Gants Hill (stanice metra v Londýně)\n\nGants Hill je stanice metra v Londýně, otevřená 14. prosince 1947. Nevybrané názvy stanice zněly \"Illford North\" a \"Cranbrook\". Stanici navrhl Charles Holden a je podobná stanicím moskevského metra, protože Charles zrovna plánoval stanice metra i pro Moskvu. Typ nástupiště je vnější. Autobusové spojení zajišťují okolní autobusové stanice: \"Gants Hill\", \"Clarence Avenue Gants Hill Roundabout\", \"Gants Hill Stn Woodford Ave\", \"Gants Hill St Cranbrook Rd\" a \"Parham Drive\". Stanice se nachází v přepravní zóně 4 a leží na lince:\n"}
{"id": "1180856", "url": "https://cs.wikipedia.org/wiki?curid=1180856", "title": "Guy", "text": "Guy\n\nGuy (franc. [\"gi\"], angl. [\"gáj\"]) může znamenat:\n\n\n\n\n"}
{"id": "1180857", "url": "https://cs.wikipedia.org/wiki?curid=1180857", "title": "Redbridge (stanice metra v Londýně)", "text": "Redbridge (stanice metra v Londýně)\n\nRedbridge je stanice metra v Londýně, otevřená 14. prosince 1947. Stanice je zbudována mezi křižovatkou silnic A406 a A12. Autobusové spojení zajišťují linky: 66, 145 a 366. Stanice se nachází v přepravní zóně 4 a leží na lince:\n"}
{"id": "1180862", "url": "https://cs.wikipedia.org/wiki?curid=1180862", "title": "Wanstead (stanice metra v Londýně)", "text": "Wanstead (stanice metra v Londýně)\n\nWanstead je stanice metra v Londýně, otevřená 14. prosince 1947. Stavba stanice započala ve 30. letech minulého století, ale byla odložena kvůli vypuknutí Druhé světové války. Nedostavěné tunely mezi stanicemi Wanstead a Gants Hill na východě byly mezi lety 1942 a 1945 použity pro výrobu munice společností \"Plessey\". Budova, stejně jako obě další podpovrchové stanice na této větvi linky Central Line, byla navržena architektem Charlesem Holdenem. Dolů k nástupišti vnějšího typu se dostaneme po eskalátoru. Do roku 2003 zde fungoval původní eskalátor s dřevěnými schodišťovými stupni.\n\nAutobusové spojení zajišťují linky: 66, 101, 145, 308, W12, W13, W14 a noční linky N8 a N55. Stanice se nachází v přepravná zóně 4 a leží na lince:\n\n"}
{"id": "1180864", "url": "https://cs.wikipedia.org/wiki?curid=1180864", "title": "St. James's Park (stanice metra v Londýně)", "text": "St. James's Park (stanice metra v Londýně)\n\nSt. James's Park je stanice metra v Londýně, otevřená 24. prosince 1868. Stanici navrhl Charles Holden. Stanice má dvě postranní nástupiště. Autobusové spojení zajišťují linky: 11, 24, 148, 211, 507 a noční linky: N2, N11, N44, N52 a N136. Stanice se nachází v přepravní zóně 1 a leží na linkách:\n"}
{"id": "1180867", "url": "https://cs.wikipedia.org/wiki?curid=1180867", "title": "Obština Šumen", "text": "Obština Šumen\n\nObština Šumen ( \"Община Шумен\") je bulharská jednotka územní samosprávy v Šumenské oblasti. Leží ve východním Bulharsku v Dolnodunajské nížině na rozhraní jejích vysočin a Předbalkánu. Sídlem obštiny je město Šumen, kromě něj zahrnuje obština 26 vesnic. Žije zde zhruba 90 tisíc stálých obyvatel.\n\nV obštině žije 90 083 stálých obyvatel a včetně přechodně hlášených obyvatel 112 808. Podle sčítáni 1. února 2011 bylo národnostní složení následující:\n"}
{"id": "1180869", "url": "https://cs.wikipedia.org/wiki?curid=1180869", "title": "Vinořský rybník", "text": "Vinořský rybník\n\nVinořský rybník, někdy též Biologický rybník je rybník v katastru pražské Vinoře o rozloze 1,5 ha. Je součástí přírodní rezervace Vinořský park. Vlastníkem rybníku je Praha, ve správě jej mají Lesy hl. m. Prahy. Rybník slouží jako retenční nádrž a k chovu ryb. Napájí jej Vinořský potok, který z něj i vytéká.\n\nPotok byl od 30. let 20. století znečišťován těžkými kovy z průmyslových podniků ve Kbelích, znečištění kadmiem patřilo k nejvyšším na světě. Hlavním původcem byl podnik PAL a přidružené letecké opravny.\n\nVe Vinořském rybníku byly zjištěny nejvyšší hodnoty znečištění v celém povodí potoka. Sediment podle analýzy obsahoval 9 tun kadmia, 21 tun chromu, 15 tun mědi, 73 tun zinku, 4 tuny niklu a 1,5 tuny olova. Koncentrace kadmia v povrchové vrstvě běžně přesahovaly 2000 ppm. Asanace byla zahájena koncem srpna 1997. Rybník byl odbahněn, místy až do hloubky 1,5 metru, aby obsah kadmia nepřevyšoval 25 ppm. Celkem bylo na skládku odvezeno 19 380 tun znečištěných sedimentů, celkové náklady činily cca 11,5 mil. Kč.\n\n"}
{"id": "1180870", "url": "https://cs.wikipedia.org/wiki?curid=1180870", "title": "Benjamin Donnelly", "text": "Benjamin Donnelly\n\nBenjamin Donnelly (* 22. srpna 1996) je kanadský rychlobruslař.\n\nNa začátku roku 2013 se poprvé představil v závodech Světového poháru juniorů, o několik týdnů později debutoval i na juniorského světového šampionátu. Od podzimu 2015 závodí v seniorském Světovém poháru. Již na svém premiérovém Mistrovství světa 2016 získal s kanadským týmem bronzovou medaili ve stíhacím závodě družstev. Zúčastnil se Zimních olympijských her 2018, kde v závodě na 1500 m skončil na 31. místě a ve stíhacím závodě družstev byl sedmý.\n"}
{"id": "1180873", "url": "https://cs.wikipedia.org/wiki?curid=1180873", "title": "Paulo Costanzo", "text": "Paulo Costanzo\n\nPaulo Costanzo (* 21. září 1978 Brampton, Kanada) je kanadský herec, který je znám hlavně díky svým roli ve filmu \"Road Trip\" (2000) a v sitcomu Joey (2004-2006), kde si zahrál synovce Joeyho Tribbianiho.\n\nPaulo se narodil v Bramptonu v Ontariu. Jeho matka je zpěvačka a skladatelka a jeho otec je herec. Z poloviny je Ital. \n\n\n"}
{"id": "1180877", "url": "https://cs.wikipedia.org/wiki?curid=1180877", "title": "Hrušovský rybník", "text": "Hrušovský rybník\n\nHrušovský rybník je rybník v katastru Brandýsa nad Labem o rozloze 7 ha. Rybník slouží jako soukromý rybářský revír. Protéká jím Vinořský potok. Na západě rybník přechází v bažinu, na východě je ohraničen hrází a silnicí.\n"}
{"id": "1180880", "url": "https://cs.wikipedia.org/wiki?curid=1180880", "title": "Obština Veliki Preslav", "text": "Obština Veliki Preslav\n\nObština Veliki Preslav ( \"Община Велики Преслав\") je bulharská jednotka územní samosprávy v Šumenské oblasti. Leží ve východním Bulharsku v Dolnodunajské nížině na rozhraní jejích vysočin a Předbalkánu. Sídlem obštiny je město Veliki Preslav, kromě něj zahrnuje obština 11 vesnic. Žije zde přes 13 tisíc stálých obyvatel.\n\nVšechna sídla v obštině jsou samosprávná.\nV obštině žije 13 201 stálých obyvatel a včetně přechodně hlášených obyvatel 15 685. Podle sčítáni 1. února 2011 bylo národnostní složení následující:\n"}
{"id": "1180883", "url": "https://cs.wikipedia.org/wiki?curid=1180883", "title": "Motajica", "text": "Motajica\n\nMotajica (v srbské cyrilici Мотајица) je pohoří na severu Bosny a Hercegoviny, Republice srbské. Rozkládá se při řece Sávě, mezi ústím řeky Vrbas do Sávy a městem Derventa. Nejvyšší bod pohoří se jmenuje Gradina a má nadmořskou výšku 652 m. Nižší vrcholy se jmenují Lipaja (643 m n. m.) a Ostraja (521 m n. m.). Dlouhé je 30 km.\n\nMotajica je pohoří řídce osídlené a zalesněné. Původní lesy, které jsou postupně těženy, tvoří především buk a dub. S těžbou dřeva zde začala již Osmanská říše, která využívala Motajici jako zásobárnu vynikajícího dřeva již v 19. století. Roku 1869 zde nařídili turečtí správci vykácet značnou plochu lesů. Na severní straně pohoří, v údolí řeky Sávy, se nachází několik kamenolomů. \n"}
{"id": "1180890", "url": "https://cs.wikipedia.org/wiki?curid=1180890", "title": "Paul Mulders", "text": "Paul Mulders\n\nPaul de la Cruz Mulders (* 16. ledna 1981, Amsterdam, Nizozemsko) je nizozemsko-filipínský fotbalový záložník a reprezentant Filipín, od roku 2017 hráč filipínského týmu Global FC. \n\n\nV A-mužstvu reprezentace Filipín debutoval v roce 2011.\n\n"}
{"id": "1180891", "url": "https://cs.wikipedia.org/wiki?curid=1180891", "title": "Pyrbaum", "text": "Pyrbaum\n\nPyrbaum je městys v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc. Leží asi 25 km jihovýchodně od Norimberka.\n\nŽije zde obyvatel.\n\nSousední obce jsou: Allersberg, Burgthann, Freystadt, Postbauer-Heng, Roth, Schwarzenbruck a Wendelstein.\n\n"}
{"id": "1180894", "url": "https://cs.wikipedia.org/wiki?curid=1180894", "title": "281 (číslo)", "text": "281 (číslo)\n\nDvě stě osmdesát jedna je přirozené číslo, které následuje po čísle dvě stě osmdesát a předchází číslu dvě stě osmdesát dva. Římskými číslicemi se zapisuje CCLXXXI.\n\n\n\nSilnice II/281 je česká silnice II. třídy vedoucí na trase Dolní Bousov – Sobotka – Újezd pod Troskami\n\n\n"}
{"id": "1180895", "url": "https://cs.wikipedia.org/wiki?curid=1180895", "title": "Gazela dorkas", "text": "Gazela dorkas\n\nGazela dorkas (\"Gazella dorcas\") je malá, poměrně běžná gazela. Žije především v Severní Africe a místy i na Blízkém východě (Izrael, Jordánsko).\n\nV kohoutku měří 55-65 cm, délka těla je 90-110 cm a hmotnost dosahuje 15-23 kg. Rohy měří 15 až 25 cm u samic a 25 až 38 cm u samců, přičemž rohy samců jsou výrazně tlustší, zahnutější a s výraznějšími prstenci. Zbarvení je béžové či načervenalé na bocích a horní polovině těla, břicho bývá světlé.\n\nUmí přežít v suchém prostředí pouští a polopouští s minimálními nároky na vodu, pokud je potřeba, obejde se bez vody úplně a tekutiny získává z rostlinné stravy. Vyskytuje se rovněž na savanách. Žije v párech nebo malých stádech, tvořených jedním dominantním samcem, samicemi a jejich mláďaty. Výjimečně mohou stáda čítat až 100 jedinců.\n\nŽiví se listy akácií a různých křovin, když má možnost, spásá trávu a jiné rostliny.\n\nJejími predátory jsou jakékoliv střední a větší šelmy od šakalů, karakalů a vlků, přes psy hyenovité, hyeny, až po gepardy, levharty a lvy. Mohou se stát i kořistí krajt a orlů. Zdravá gazela je většinou schopna útočníkům uniknout, neboť dosahuje rychlosti až 80 km/h a umí výborně kličkovat.\n\nDoba březosti se pohybuje od 164 do 180 dnů. Samice rodí jedno nebo výjimečně dvě mláďata. Ta jsou kojena do 2 až 3 měsíců. Pohlavní zralosti dosahují v 9 (samci) až 18 měsících (samice). Doba dožití v divočině se pohybuje okolo 10 let, maximálně pak 12,5 roku.\n\nCelková populace je odhadována na několik desítek tisíc jedinců, přičemž nejvíc jich žije v Čadu, Nigeru a zemích afrického rohu, populační trend je pokles. Hlavní hrozbou pro gazelu dorkas je člověk a jeho aktivity, především nadměrný lov a extenzivní chov domácích zvířat, která jsou schopna spást lokálně veškerou vegetaci.\n\nVyhynulá gazela dlouhorohá byla dříve považovaná za poddruh gazely dorkas, ale genetické zkoumání zjistilo, že jde o rozdílné druhy.\n\n"}
{"id": "1180898", "url": "https://cs.wikipedia.org/wiki?curid=1180898", "title": "Obština Vărbica", "text": "Obština Vărbica\n\nObština Vărbica ( \"Община Върбица\") je bulharská jednotka územní samosprávy v Šumenské oblasti. Leží ve východním Bulharsku, v Předbalkánu. Sídlem obštiny je město Vărbica, kromě něj zahrnuje obština 15 vesnic. Žije zde zhruba 10 tisíc stálých obyvatel.\n\nVšechna sídla v obštině jsou samosprávná.\nV obštině žije 10 171 stálých obyvatel a včetně přechodně hlášených obyvatel 14 649. Podle sčítáni 1. února 2011 bylo národnostní složení následující:\n"}
{"id": "1180899", "url": "https://cs.wikipedia.org/wiki?curid=1180899", "title": "Římskokatolická farnost Babice u Uherského Hradiště", "text": "Římskokatolická farnost Babice u Uherského Hradiště\n\nŘímskokatolická farnost Babice u Uherského Hradiště je územní společenství římských katolíků s farním kostelem svatého Cyrila a Metoděje v děkanátu Uherské Hradiště.\n\nZ farnosti pocházel P. ThDr. Pavel Škrabal OP, překladatel Nového Zákona z roku 1948 vycházejícího z řeckého originálu.\n\nPrvní písemná zmínka o obci pochází z roku 1220 v listině, kterou olomoucký biskup Robert daroval velehradskému cisterciáckému klášteru obilné a vinné desátky. K velehradskému klášteru patřila obec až do roku 1784, kdy byl klášter zrušen.V roce 1898 byla zahájena stavba kostela na místě původní dřevěné zvonice, stavbu navrhl a vedl architekt Dominik Fey, autor například radnice v Napajedlích. Základní kámen kostela byl požehnán 18. srpna 1898 v den narozenin císaře Františka Josefa I. v roce 50. výročí nástupu na trůn. Stavba kostela byla dokončena o rok později a v roce 1900 byl kostel vysvěcen. Kostel byl zasvěcen svatým Cyrilovi a Metodějovi. O stavbu kostela se kromě babických farníků výrazně zasloužili i kněží ze Spytihněvi, pod kterou Babice dlouhou dobu spadaly. Prvním knězem na faře v Babicích byl P. Antonín Kolář a to od roku 1925. Samostatná farnost vznikla v Babicích u Uherského Hradiště v roce 1937 vyfařením ze Spytihněvi. P. Kolář byl správcem farnosti až do roku 1968.\n\nObraz Ježíše Krista Krále na oblouku apsidy namaloval v roce 1974 akademický malíř Vladimír Vašíček.\n\nV dějinách farnosti proběhlo mnoho větších či menších oprav kostela. Snad nejvýznamnější byla provedena v 80. letech 20. století. Při ní byla původní omítka bohatě zdobená lizénami nahrazena novou brizolitovou. Změn doznal také interiér kostela. Původní oltář od firmy Zeller z Olomouce byl nahrazen novým v moderním stylu. Nový byl i ambon, obětní stůl, lavice a rámy na křížovou cestu. Oltářní sochy sv. Cyrila a Metoděje od babického rodáka sochaře Františka Laholy z roku 1899 a další sochy zůstaly zachovány, stejně tak i křtitelnice.\n\nV roce 2007 byla vyměněna okna, do pěti z nich byly pořízeny vitráže navržené malířem Janem Jemelkou z Olomouce.\n\nPoslední velká oprava byla uskutečněna v roce 2016, při ní byla brizolitová omítka nahrazena bílo-žlutým nátěrem, vyměněny věžní hodiny, instalováno automatické odbíjení, nový sokl a stříšky nad vstupy, opraven kříž na štítě nad apsidou.\n\nTato rekonstrukce se umístila na šestém místě v celostátním hlasování v rámci výstavy Má vlast cestami proměn 2017.\n\nP. Antonín Kolář, kaplan a správce: 1925 – 1937, farář: 1937 – 1968\n\n\"P. Václav Žákovský, kaplan: 1943 – 1945\"\n\nP. František Urban, farář: 1968 – 1972\n\nP. Josef Zimčík, farář: 1972 – 1973\n\nP. Milan Borovička, farář: 1973 – 1981\n\n\"P. Jan Čechal, zástupce z Huštěnovic: 1979 – 1981\"\n\nP. František Adamec, farář: 1981 – 1992\n\nP. Zdeněk Zlámal, administrátor exc. z Huštěnovic:1992 – 2009\n\nP. ICLic. Mgr. Mariusz Sienkowski Dr., administrátor exc. z Huštěnovic: 2009 – 2015\n\nP. Mgr. Bohumil Kundl, administrátor exc. ze Spytihněvi: 2015 – 2018\n\nP. ICLic. Mgr. Jiří Zámečník, administrátor exc. ze Spytihněvi: 2018\n\nP. ThLic. Tomáš Káňa, Th.D., administrátor exc. ze Spytihněvi: 2018 –\n\nOd července 2015 byl administrátorem excurrendo R. D. Mgr. Bohumil Kundl.. Toho s platností od července 2018 vystřídal R. D. Mgr. Jiří Zámečník, který byl ustaven farářem na přechodnou dobu a od října 2018 je administrátorem excurrendo R. D. ThLic. Tomáš Káňa, Th.D.\n\nPravidelně se konají modlitby matek, dvakrát měsíčně biblické hodiny, vzdělávací setkání, posezení na faře, výuka náboženství, při některých bohoslužbách zpívá schola i chrámový sbor. V postní a adventní době se konají duchovní obnovy. Farnost se aktivně zapojuje do Noci kostelů.\n\nNa začátek září připadá Den farnosti, který je setkáním celého farního společenství s kulturním a duchovním programem.\n\nV roce 2016 pořádala farnost postní duchovní obnovu. Šlo o třídílné zamyšlení nad životem bavorské světice Anny Schäfferové. V červnu téhož roku byl vysvěcen na trvalého jáhna farník Pavel Černuška. \n\nV říjnu 2017 udílel ve farnosti svátost biřmování biskup Josef Nuzík. \n\n"}
{"id": "1180902", "url": "https://cs.wikipedia.org/wiki?curid=1180902", "title": "Římskokatolická farnost Horní Pěna", "text": "Římskokatolická farnost Horní Pěna\n\nŘímskokatolická farnost Horní Pěna je územním společenstvím římských katolíků v rámci jindřichohradeckého vikariátu českobudějovické diecéze.\n\nPlebánie byla zřízena v Horní Pěně roku 1359. Rodákem z farnosti byl blahoslavený Bedřich Bachstein, OFM, vikář františkánského kláštera v Praze, zavražděný lůzou v roce 1611 spolu se třinácti dalšími františkány, s nimiž byl pak roku 2012 beatifikován. V letech 1940–1945 byla farnost nuceně spravována z pasovské diecéze, poté byla navrácena do českobudějovické diecéze.\n\nFarnost v Horní Pěně nemá v současnosti sídelního duchovního správce, a je administrována ex currendo z proboštství v Jindřichově Hradci.\n\n"}
{"id": "1180903", "url": "https://cs.wikipedia.org/wiki?curid=1180903", "title": "Creoda", "text": "Creoda\n\nCreoda (též Crioda; narozen asi 493) je záhadnou postavou rané historie Wessexu z rodu Cerdikovců (pro toto období je termín Wessex ahistorický; ve skutečnosti se jednalo o „království“ saského kmenového uskupení Gewisů, ze kterého se království Wessex vyvinulo).\n\nZmiňuje se o něm pouze královský seznam v předmluvě k Anglosaské kronice. Zde se uvádí, že byl synem krále Cerdika a otcem krále Cynrika .\n"}
{"id": "1180906", "url": "https://cs.wikipedia.org/wiki?curid=1180906", "title": "Obština Smjadovo", "text": "Obština Smjadovo\n\nObština Smjadovo ( \"Община Смядово\") je bulharská jednotka územní samosprávy v Šumenské oblasti. Leží ve východním Bulharsku na severním úbočí východních svahů Předbalkánu a Staré planiny. Sídlem obštiny je město Smjadovo, kromě něj zahrnuje obština 9 vesnic. Žije zde necelých 6 tisíc stálých obyvatel.\n\nV obštině žije 5 968 stálých obyvatel a včetně přechodně hlášených obyvatel 6 962. Podle sčítáni 1. února 2011 bylo národnostní složení následující:\n"}
{"id": "1180907", "url": "https://cs.wikipedia.org/wiki?curid=1180907", "title": "M21 (puška)", "text": "M21 (puška)\n\nM21 Sniper Weapon System (SWS) je samonabíjecí odstřelovačská puška vzniklá úpravou pušky M14. Používá náboj 7,62 × 51 mm NATO.\n\nAmerická armáda potřebovala během války ve Vietnamu přesnou odstřelovací pušku a nástupce pušky M1 Garand. Díky své přesnosti, spolehlivosti a schopnosti rychlé střelby byla vybrána puška M14.\n\nV roce 1969 \"Rock Island Arsenal\" přestavěl pušku M14NM (sportovní verzi M14) na základní XM21.\n\nVylepšená varianta nese název M25.\n\n"}
{"id": "1180908", "url": "https://cs.wikipedia.org/wiki?curid=1180908", "title": "Antonín Macek", "text": "Antonín Macek\n\nAntonín Macek (17. června 1872 Mladá Boleslav – 22. května 1923 Praha ) byl český levicový novinář, spisovatel, dramatik a básník.\n\nNarodil se v Mladé Boleslavi, v rodině krejčovského mistra Josefa Macka a jeho ženy Anny, rozené Dlaskové. Jeho život, včetně smrti, ovlivnilo to, že po prodělané spále téměř ohluchl. Ze zdravotních důvodů nedokončil studia na gymnáziu a vyučil se řezbářem. I přes nedokončené vzdělání se věnoval soukromému studiu dějin umění, literatury a filozofie. Studoval též jazyky.\n\nProšel různými zaměstnáními, především v Mladé Boleslavi a později v Českých Budějovicích. Zde musel opustit místo v okresní nemocenské pokladně pro svoje členství v sociálně demokratické straně. V roce 1907 odešel do Prahy a od roku 1898 byl zaměstnán v pražské redakci Práva lidu.\n\nRoku 1895 se stal členem Českoslovanské sociálně demokratické strany a od roku 1897 přispíval do jejího tisku. V roce 1921 spoluzakládal Komunistickou stranu Československa.\n\nV roce 1900 se oženil – manželka Milada, rozená Selichová (* 1876). V policejních přihláškách z roku 1900 a 1903 uvedl jako bydliště Nusle, povolání \"účetní Rudého práva\", resp. \"účetní a redaktor\". Příčinou smrti byly komplikace po zastaralém zánětu středního ucha. Byl pohřben na Olšanských hřbitovech v Praze.\n\nOd roku 1895 až do své smrti spolupracoval s dělnickými periodiky a přispíval do nich. Některá z nich spoluzakládal a vydával (Jihočeský dělník, Stráž Pojizeří). V letech 1911–1920 byl redaktorem Práva lidu, kde také uveřejňoval své básně. Po rozdělení sociálně demokratické strany přešel do redakce Rudého práva, redigoval i další levicové časopisy (\"Komunista\", \"Sršatec\").\n\n\n\nOsobní vlastnosti a šířku sebevzdělání Antonína Macka ocenily při jeho odchodu i nelevicové listy, jako Národní listy nebo Zlatá Praha. Po roce 1948 prezentoval tisk Antonína Macka především jako revolučního dělnického básníka a jednoho ze zakladatelů Komunistické strany Československa a Rudého práva. Jeho současníci o něm soudili odlišně:\nŠíři zájmů Antonína Macka ilustruje článek, uveřejněný ve Zlaté Praze roku 1917, nazvaný \"Kabelové přenášení obrazů\". V něm podrobně popisuje (i s fotografiemi) vynález , kterým \"lze přenášeti fotografie i jiné obrazy i vedením kabelovým i telegrafií bezdrátovou\".\n\n\n"}
{"id": "1180913", "url": "https://cs.wikipedia.org/wiki?curid=1180913", "title": "Aoki", "text": "Aoki\n\nAoki je japonské příjmení více osob:\n\n"}
{"id": "1180915", "url": "https://cs.wikipedia.org/wiki?curid=1180915", "title": "Simen Spieler Nilsen", "text": "Simen Spieler Nilsen\n\nSimen Spieler Nilsen (* 4. srpna 1993 Arendal) je norský rychlobruslař.\n\nVe Světovém poháru juniorů startoval poprvé v roce 2009, v téže sezóně debutoval i na juniorském světovém šampionátu, odkud si v následujících letech odvezl několik medailí. V závodech Světového poháru nastupuje od roku 2012. Zúčastnil se Zimních olympijských her 2014, kdy norskému týmu pomohl ve stíhacím závodě družstev k páté příčce; v individuálních startech skončil na 25. místě (5000 m) a na 36. místě (1500 m). Na Mistrovství světa 2016 získal stříbrnou medaili ve stíhacím závodě družstev. O rok později pomohl norskému týmu v této disciplíně k bronzu. Startoval na Zimních olympijských hrách 2018, kde v závodě na 5000 m skončil na 13. místě a ve stíhacím závodě družstev získal zlatou medaili.\n\n"}
{"id": "1180916", "url": "https://cs.wikipedia.org/wiki?curid=1180916", "title": "United Football League", "text": "United Football League\n\nUnited Football League (UFL) byla nejvyšší filipínská fotbalová liga v letech 2009 až 2016. Celkem se v lize nacházelo v jednotlivých ročnících od 7 do 12 týmů. Nižší ligou byla do roku 2015 United Football League – Division 2, UFL tím pádem nesla název United Football League – Division 1.\n\nPoslední ročník soutěže proběhl v roce 2016. Od roku 2017 je nejvyšší soutěží na Filipínách Philippines Football League.\n\nZdroj:\n\n"}
{"id": "1180920", "url": "https://cs.wikipedia.org/wiki?curid=1180920", "title": "Aleš Hellebrand", "text": "Aleš Hellebrand\n\nAleš Hellebrand (* 27. srpna 1974 Opava) je bývalý český fotbalový obránce nebo záložník.\n\nJeho synové Patrik Hellebrand a Jan Hellebrand jsou také profesionálními fotbalisty. Jeho švagrem je bývalý fotbalista Miroslav Březík.\n\nDebutoval v posledním kole československé nejvyšší soutěže, kdy byl v základní sestavě Baníku Ostrava v bratislavském zápase s Interem (hráno v pátek 11. června 1993, domácí zvítězili 2:1). Nejvyšší soutěž hrál i v ČR (za Opavu) a SR (za VTJ KOBA Senec, Ružomberok a Artmediu Petržalka / Bratislava).\n\nVe druhé nejvyšší soutěži hrál za Znojmo (1993/94) a Novou huť Ostrava (jaro 1999), v Moravskoslezské fotbalové lize hrál za Znojmo (1994/95) a Baník Ostrava „B“ (1995/96).\n\nVe slovenské nejvyšší soutěži vybojoval postupně třetí místo s Ružomberkem (2000/01), druhé místo s Artmedií Petržalka (2002/03) a v sezoně 2004/05 s bratislavským týmem získal titul mistra Slovenska. V ročníku 2003/04 vyhrál s Artmedií Petržalka také slovenský fotbalový pohár.\n\nOd jara 2006 nastupuje za FC RAK Provodov, do 30. října 2011 si v něm připsal 154 starty a 25 branek v Přeboru Zlínského kraje.\n\nZa Artmediu nastoupil celkem třikrát v kvalifikaci Poháru UEFA (2003/04: 2 / 0, 2004/05: 1 / 0) a dvakrát v kvalifikaci Ligy mistrů UEFA (2005/06: 2 / 0).\n\nJe držitelem trenérské licence UEFA „B“, věnuje se mládeži ve Fastavu Zlín.\n\n"}
{"id": "1180922", "url": "https://cs.wikipedia.org/wiki?curid=1180922", "title": "Jelení potok (přítok Jílovského potoka)", "text": "Jelení potok (přítok Jílovského potoka)\n\nJelení potok je potok v Ústeckém kraji v Česku. Je dlouhý 2,13 km, plocha povodí činí přibližně 2,4 km² a vlévá se do Jílovského potoka jako pravostranný přítok v Děčíně. V Centrální evidenci vodních toků je veden pod názvem Oldřichovský potok (Oldřich) (ID toku 10113968).\n\nPramení asi půl kilometru severovýchodně od vrchu Klobouk v nadmořské výšce přibližně 331 m. Tok se orientuje severovýchodním směrem a po prvním kilometru své délky vtéká do děčínské čtvrti Horní Oldřichov. Postupně se dostává do Dolního Oldřichova, kde podtéká menší průmyslový areál 160 metrů dlouhým tunelem. Na jeho konci se přibližně ve 151 metrech nad mořem vlévá do Jílovského potoka. \n\nPrůtok Jeleního potoka není přesně zjištěn. Nejmenší hodnot dosahuje v létě a v suchých období, kdy horní 2/3 toku vysychají. Naopak nejvyšších stavů dosahuje při tání sněhu, dlouhotrvajících nebo výjimečně intenzivních přívalových dešťů.\n\n"}
{"id": "1180930", "url": "https://cs.wikipedia.org/wiki?curid=1180930", "title": "Obština Orjachovo", "text": "Obština Orjachovo\n\nObština Orjachovo ( \"Община Оряхово\") je bulharská jednotka územní samosprávy ve Vracké oblasti. Leží v severozápadním Bulharsku v Dolnodunajské nížině, podél Dunaje u hranic s Rumunskem. Sídlem obštiny je město Orjachovo, kromě něj zahrnuje obština 6 vesnic. Žije zde necelých 11 tisíc stálých obyvatel.\n\nVšechna sídla v obštině jsou samosprávná.\nV obštině žije 10 894 stálých obyvatel a včetně přechodně hlášených obyvatel 12 333. Podle sčítáni 1. února 2011 bylo národnostní složení následující:\n"}
{"id": "1180931", "url": "https://cs.wikipedia.org/wiki?curid=1180931", "title": "Endó", "text": "Endó\n\nEndó je japonské příjmení více osob:\n\n"}
{"id": "1180932", "url": "https://cs.wikipedia.org/wiki?curid=1180932", "title": "Guinea (mince)", "text": "Guinea (mince)\n\nGuinea (zkratka \"gn\") byla zlatá mince používaná v Anglii a později Spojeném království od 17. století do 19. století. Měla průměr okolo 2 cm a vážila čtvrt unce (něco přes osm gramů). Byla zavedena roku 1663 v rámci restaurace Stuartovců a nesla na líci portrét a jméno vládnoucího panovníka a na rubu státní znak. Byla jednou z prvních strojově ražených anglických mincí, po jejím zavedení se ruční ražba přestala používat. Název guinea dostala podle Guiney v Africe, odkud Angličané importovali většinu zlata.\n\nPůvodně měla mince hodnotu jedné libry šterlinků, ale zájem o zlato způsobil, že se ve skutečnosti za guineu platilo o něco více. V roce 1717 Isaac Newton jako dozorce královské mincovny zavedl v Británii zlatý standard, který stanovil pevnou hodnotu guiney na 21 stříbrných šilinků (tedy jedné libry a jednoho šilinku). Poslední guiney byly vydány roku 1813, v roce 1816 provedla v důsledku napoleonských válek britská vláda měnovou reformu a guineu v roli platidla nahradil sovereign. Nadále se termín guinea neoficiálně používal jako označení částky o dvacetinu vyšší než libra (od přechodu na desítkovou soustavu v roce 1971 jedna libra a pět pencí). V guineách se uváděly ceny luxusního zboží, aby vypadaly opticky nižší, nebo také honoráře lékařů, právníků a umělců. Dosud se tato jednotka používá v britském dostihovém sportu: nejvýznamnější rovinové dostihy jsou označovány jako \"2000 Guineas Stakes\" podle odměny tradičně vyplácené vítězi (i když ta je už v důsledku inflace nominálně vyšší) a také při dražbách koní se uvádí částka v guineách, aby zahrnula pětiprocentní provizi dražitele. \n\nEgyptská libra se jmenuje arabsky \"geneh\" (جنيه مصري) právě podle britské guiney.\n\n"}
{"id": "1180935", "url": "https://cs.wikipedia.org/wiki?curid=1180935", "title": "Vřešťan pláštíkový", "text": "Vřešťan pláštíkový\n\nVřešťan pláštíkový (\"Alouatta palliata\") je primát z čeledi chápanovití (Atelidae) a rodu vřešťan (\"Alouatta\") žijící v deštných lesích Střední a Jižní Ameriky. Druh popsal John Edward Gray roku 1849. Ve velkém množství se živí listím. Vzhledem k tomu, že jsou listy těžko stravitelné a dodají tělu pouze málo energie, vřešťani většinu dne tráví odpočinkem a spánkem. Teritorium si samci vymezují hlasitým křikem, který dovedou vydávat díky zvětšené jazylce, vynaloží tak málo energie. Tlupa vřešťanů může mít až čtyřicet jedinců, avšak obvykle je menší.\n\nPřestože se jeho populace snižuje kvůli odlesňování, dovede se adaptovat lépe než jiné druhy, díky své schopnosti konzumovat většinu druhů listí a žít v omezeném prostoru. Mezinárodní svaz ochrany přírody (IUCN) mu přidělil status málo dotčený.\nVřešťan pláštíkový patří do čeledi chápanovití (Atelidae), zahrnující dvě podčeledi: chápany (Atelinae) a vřešťany (Alouattinae), kam se tento druh řadí do rodu vřešťan (\"Alouatta\"). Binomické jméno zní \"Alouatta palliata\"; druhové jméno \"palliata\" odkazuje na plášť pallium na základě vnější podobnosti s jeho srstí, již má na bocích.\n\nJe uznáváno celkem 5 poddruhů:\nPoddruhy \"A. p. trabeata\" a \"A. p. coibensis\" bývají někdy klasifikovány zvlášť jako jediné subspecie vřešťana panamského (\"Alouatta coibensis\").\n\nVřešťan pláštíkový je zvířetem neotropické oblasti. Je původním druhem Kolumbie, Kostariky, Ekvádoru, Guatemaly, Hondurasu, Mexika, Nikaraguy, Panamy a Peru. V Hondurasu, Nikaragui, Kostarice a Panamě se vyskytuje na celém území, zatímco v Kolumbii a Ekvádoru žije v malém prostoru ohraničeném Tichým oceánem a pohořím Andy. V Kolumbii ho lze navíc najít v malé oblasti u Karibského moře. V Guatemale obývají vřešťani pláštíkoví centrální část, jejich populace sahá až na jihovýchod Mexika k poloostrovu Yucatán. K životu dávají přednost nížinným i horským deštným pralesům včetně regenerovaných lesních stanovišť do výšky 2000 m n. m., přičemž preferují výšky nad 1300 m n. m.\n\nVřešťani pláštíkoví jsou poměrně velké a zavalité opice s hmotností u samců 3,1−7,6 kg a 4,5−4,8 kg u samic. Průměrná hmotnost se může výrazně lišit mezi jedinci z různých oblastí, dosahuje 3−9 kg. Samci na délku měří 47−63 cm, samice o něco méně, 46−60 cm. Ocas je dlouhý, měří u samců 60−70 cm, u samic 55−66 cm. Je na konci olysalý a vřešťani s ním mohou uchopovat předměty. Srst je černá, většina opic má navíc dlouhou žlutou nebo hnědou srst, jež roste po stranách těla. Obličej není ochlupený, má černé zbarvení a rostou z něj „vousy“, jež jsou u samců delší než u samic. Zbarvení je odlišuje od ostatních druhů vřešťanů, kterým se podobají. Během dospívání samcům zbělá šourek. Celkový zubní vzorec je I 2/2, C 1/1, 3/3 PM, M 3/3×2=36. Mozek váží přibližně 50,1 g a je menší, než mají jiní drobnější zástupci primátů, například malpa kapucínská. Potrava vřešťanů pláštíkových se skládá především z málo výživných rostlin, díky čemuž se u nich vyvinulo několik fyzických adaptací. Stoličky mají vyšší střihovou plochu, aby mohly snáze rozkousat listy. Jejich slinné žlázy jsou velké a pomocí nich dovedou snáze rozložit listy, než doputují do střev. Samci mají zvětšenou jazylku u hlasivek, jež zesiluje jejich volání a umožňuje komunikaci s jinými samci bez vynaložení velkého množství energie. Vřešťani pláštíkoví mají na rozdíl od jiných opic Nového světa barevné vidění. Schopnost barevného vidění patrně souvisí s potravou, neboť jim umožňuje rozlišit mladé lístky, které mají načervenalé zbarvení.\n\nVřešťan pláštíkový je denní živočich a život tráví na stromech. Po stromech se pohybuje po čtyřech, přemisťováním z jedné větve na druhou nebo šplháním, přičemž styl pohybu ve větvích se liší podle pohlaví; samci většinou preferují velké výšky a častěji skákají, naopak méně šplhají. Jinak se jedná o poměrně neaktivní opici, která prospí celou noc a asi ¾ dne. Většina času je poté věnována krmení a na interakci mezi jednotlivými jedinci zbývají zhruba pouze 4 % času. Při sběru potravy využívá svého olysalého ocasu, za který se může i zavěsit, avšak obvykle se zavěšuje za ocas a dvě končetiny. Bylo zjištěno, že si vřešťani pláštíkoví pamatují cesty k obvyklým místům krmení nebo odpočinku a při cestě k nim využívají konkrétní orientační body.\n\nVřešťani pláštíkoví obvykle žijí v tlupách o 10−20 členech, v nichž jsou obvykle 1 až 3 samci a 5 až 10 samic, některé skupiny však mají více než 40 členů. Poměr samic a samců je minimálně 4:1, jakmile klesne pod tuto úroveň, starší samci se mohou začít chovat agresivně k mladším, případně opustí tlupu. Nejvyšší postavení mají samci a mladá zvířata, naopak starší členové tlupy jsou obvykle níže postaveni. Nadřazení jedinci mají přednost v krmení a dostávají právo první se pářit. Většina mladých jedinců (79 % procent samců a 96 % samic) opustí tlupu ještě před dosažením pohlavní dospělosti.\n\nPostavení ve společenském žebříčku také utužuje vzájemné probírání srsti, jež je u tohoto druhu časté, avšak trvá pouze krátce. Potyčky mezi jednotlivými jedinci viděli pozorovatelé pouze zřídka, avšak běžně k nim dochází a nejsou pozorovány především proto, že jsou krátké a tiché.\n\nKaždá tlupa vřešťanů si zabírá teritorium o 10−60 ha. Teritoria jednotlivých tlup se mohou překrývat, pokud však na sebe tlupy narazí, obě skupiny se snaží vypudit tu druhou z území. V průměru tlupa denně procestuje zhruba 750 m.\n\nVřešťani pláštíkoví mají většinou nízkou interakci s jinými opicemi, může však nastat s malpou kapucínskou (\"Cebus capucinus\"). Jejich vzájemné kontakty mnohdy přerostou v agresi, přičemž agresorem je většinou malpa. Nicméně mláďata těchto dvou druhů si spolu někdy hrají. Občas dojde i k situaci, kdy se dospělé malpy a vřešťani pláštíkoví krmí na jednom stromě a přitom se patrně navzájem ignorují.\n\nSamci vřešťanů pláštíkových si většinou při svítání, soumraku, ale i narušení značí teritorium řevem, který je hlasitý a nese se do vzdálenosti až několika km. Jedno volání složené z hlasitého křiku a hekání trvá 4−5 s a několikrát se opakuje. Zvuk zesiluje jazylka, již má tento druh 25× větší než jiné opice z čeledi Atelidae, a volat mohou i samice, avšak jejich řev je tišší než samců. Křik umožňuje bezpečnou komunikaci mezi jedinci, aniž by riskovali fyzickou konfrontaci. Kromě tohoto řevu mohou vřešťani vydávat další škálu různých zvuků, které slouží k udržování sluchového kontaktu s ostatními členy tlupy.\n\nMimo to u nich probíhá také neverbální komunikace, například skrz roztírání moči, které značí, že se nacházejí ve strastiplné situaci: mnou si pomočené končetiny, hruď nebo ocas. Otíráním se o větve poté roztírají svůj pach. Pohyby rty a jazyka lákají samičky samce. Jestliže vřešťani třesou větvemi, projevují tím nejspíše radost. Přítomnost člověka jim nevadí, pokud jsou však podrážděni, mohou na lidi z výšky močit nebo kálet; přestože jsou ve stromoví, dovedou mnohdy přesně zasáhnout cíl.\n\nVřešťan pláštíkový preferuje především listy, které tvoří 50−75 % jeho rostlinného jídelníčku. K jídlu si vybírá především mladé lístky, protože ty obsahují méně toxinů a naopak mají více živin než velké listy, navíc jsou snadněji stravitelné. Pokud má možnost, konzumuje ve velké míře i ovoce, jehož množství v potravě může přesáhnout i objem listů. Přednostně pojídá listy a plody fíkovníku (\"Ficus\"), květy slouží hlavně jako potrava v období sucha. Vodu dostává z potravy, v období dešťů pije z děr ve stromech nebo bromélií.\n\nVřešťani pláštíkoví jsou polygamní. Samci se páří s více samicemi najednou. Většinou se rozmnožuje především alfa samec, avšak pokud je nepozorný, mnohdy se se samicemi spáří i samci nižšího postavení. V některých tlupách však dostávají i podřazení jedinci pravidelně příležitost zplodit potomstvo. Samice mají pravidelný estrální cyklus, jenž trvá asi 16,3 dní, a samici během něj zrůžoví genitálie. Rozmnožování probíhá po celý rok a samice se obvykle spáří několikrát během estrálního cyklu. Pohlavní akt začíná tím, že samice samci předvádí rytmické pohyby jazyka, které samec začne opakovat; poté samice zvedne zadek, což značí připravenost se spářit. Samotný styk trvá 20 s − 1 min. Po cca 186 dnech březosti samice porodí nejčastěji jednoho potomka. První 2−3 týdny je mládě na matce závislé a pevně se jí drží za srst. Zhruba 3 měsíce po porodu začnou matky své potomky od sebe odtrhávat, avšak stále je nosí do 4−5 měsíců. V 10.−11. týdnu se mláďata vydávají na samostatné průzkumy a tráví velkou část času nezávisle na matce. Odstav probíhá v roce a půl mláděte. Pohlavní dospělosti samice dosahují po 36 měsících, samci po 42 měsících. Do dosažení pohlavní dospělosti jim nesestoupí varlata; u ostatních vřešťanů tomu tak není. V době, kdy se samice stará o mládě, nemá zájem se pářit. Když mládě přežije do odstavu (po 18 měsících), je samice schopna se znovu pářit.\n\nPouze 30 % všech mláďat se dožije jednoho roku. Nebezpečí pro mláďata představují jak predátoři (kočkovití, dravci), tak noví alfa samci, kteří přijdou do tlupy; obvykle některá mláďata zabijí, aby samice přišly rychleji do říje a oni mohli založit vlastní potomstvo. Průměrná délka života vřešťana pláštíkového ve volné přírodě je asi 25 let.\n\nNejsou známy žádné významné hrozby pro tento druh, avšak je náchylný na ztrátu biotopu či lov. Kriticky ohrožená je subspecie \"A. p. mexicana\" a \"A. p. trabeata\", kvůli roztříštění stanoviště. Jejich populace jsou izolované a mohou vyhynout následkem přírodních katastrof nebo genetických problémům v důsledku úzkého příbuzenského křížení. Ostatní populace jsou dle IUCN ohrožené méně. Vřešťani pláštíkoví snášejí ztrátu přirozeného prostředí lépe než jiné druhy, především díky svému životnímu stylu, při kterém vydají pouze málo energie, a schopnosti využívat dostupné zdroje potravy. Vyskytují se také v řadě chráněných území a národních parcích, například v NP Machalilla (Ekvádor), NP Cerro Hoya (Panama), NP Rio Dulce (Guatemala), NP Corcovado nebo přírodní rezervaci Manglares Churute (Ekvádor). Vzhledem k širokému rozšíření, málo hrozbám a výskytu v chráněných oblastech patří jako druh mezi málo dotčené druhy (LC).\n\nV přírodě patří mezi důležité roznašeče semen, která projdou zažívacím traktem opic neporušena a mohou vyklíčit. Jejich trus je důležitým zdrojem potravy pro širokou škálu brouků.\n\n"}
{"id": "1180941", "url": "https://cs.wikipedia.org/wiki?curid=1180941", "title": "Pietro Ciriaci", "text": "Pietro Ciriaci\n\nPietro Ciriaci (2. prosince 1885, Řím – 30. prosince 1966, Řím) byl italský duchovní, papežský nuncius v Československu a kardinál.\n\nKněžské svěcení přijal 18. prosince 1909. Během studia získal doktoráty z filozofie, teologie a z kanonického práva. Od roku 1911 začal působit v kurii.\nV únoru 1928 byl jmenován titulárním arcibiskupem, následně přijal 18. března téhož roku svěcení z rukou kardinála Pietra Gaspariho. Ve stejný den byl jmenován nunciem v Československu. Po šesti letech, 19. ledna 1934, byl jmenován nunciem v Portugalsku. V této funkci strávil dalších dvacet let. V roce 1953 byl v konzistoři jmenován kardinálem. Zúčastnil se konkláve v letech 1958 i 1963.\n\n\n"}
{"id": "1180945", "url": "https://cs.wikipedia.org/wiki?curid=1180945", "title": "Olleschau", "text": "Olleschau\n\nOlleschau je německý název českých sídel:\n"}
{"id": "1180946", "url": "https://cs.wikipedia.org/wiki?curid=1180946", "title": "Martin Šourek", "text": "Martin Šourek\n\nMartin Moni, rodným jménem Martin Šourek (* 1. října 1972), je bývalý český prvoligový fotbalový záložník nebo útočník. Příjmení Moni používá od 9. září 2010.\n\nV nejvyšší československé soutěži nastoupil za SSK Vítkovice ve 39 utkání, aniž by skóroval.. V nižších soutěžích hrál i za VTJ Karlovy Vary, SKP Znojmo, FK Baník Havířov, FC MUS Most a VT Chomutov. Od začátku roku 1999 hrál postupně za FK Litvínov, SK Černošice, Radotín, TJ Sokol Vonoklasy, TJ Sokol Dobřichovice, FK Lety a TJ Sokol Tuchoměřice.\n\n\n"}
{"id": "1180948", "url": "https://cs.wikipedia.org/wiki?curid=1180948", "title": "Goldmanova cena", "text": "Goldmanova cena\n\nGoldmanova cena (anglicky \"Goldman Environmental Prize\") je ocenění každoročně udělované za zásadní vědecký výzkum, technické objevy či za přínos lidské společnosti.\n\nGoldmanova cena je udělována každoročně od roku 1990 v geografických kategoriích: Afrika, Asie, Evropa, ostrovní stát, Severní Amerika, Střední Amerika, Jižní Amerika. V oblasti životního prostředí, v níž je udělována, je považována za nejprestižnější ocenění.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1180950", "url": "https://cs.wikipedia.org/wiki?curid=1180950", "title": "Pinus dabeshanensis", "text": "Pinus dabeshanensis\n\nPinus dabeshanensis je vzácná čínská pětijehličná borovice.\n\n\nStálezelený jehličnatý strom, dorůstající do výšky 25 m. Kmen je přímý a dosahuje průměru 0,6 m. Větve jsou zprvu vodorovné, později zahnuté dolů. Koruna je válcovitá. Borka je šupinovitá. Letorosty jsou žlutohnědé a hladké. Jehlice jsou přímé, seshora světle zelené a na vnitřních površích šedavé a vyskytují se ve svazečcích (\"Fasciculus\") po 5; jehlice jsou 5-14 cm dlouhé a 1 mm široké a na okrajích pilovité.\n\nSamičí (semenné) šištice – šišky (\"Megastrobilus\") jsou válcovitě elipsoidní, na krátkých stopkách; šišky jsou 9–16 cm dlouhé. Šupiny šišek jsou křehké. Výrůstky (\"Apophysis\") jsou hladké, kosočtverečné, se zpětně zakřiveným předním okrajem, hnědožluté a 30 mm široké. Přírůstek prvního roku (\"Umbo\") je koncový a horní. Semena jsou světle hnědá, elipsoidní až obvejčitá, 13-18 mm dlouhá a 6-9 mm široká a s tenkým osemením. Křídla semen jsou velmi krátká a dřevnatá. Šišky dozrávají v září druhého roku.\n\nBorovice \"Pinus dabeshanensis\" je některými botaniky považována pouze za varietu borovice \"Pinus armandii\" var. \"dabeshanensis\", dalšími botaniky za varietu borovice \"Pinus fenzeliana\" var. \"dabeshanensis\" a některými též za samostatný druh.\n\nDomovinou borovice \"Pinus dabeshanensis\" je Čína a její provincie An-chuej (v jihozápadní části, v pohoří Ta-pie-šan), Che-nan a Chu-pej.\n\nBorovice \"Pinus dabeshanensis\" roste v nadmořských výškách 900–1400 m na nechráněných skalnatých stěnách útesů nebo na horských hřebenech v půdách žulového původu a tvoří zde smíšené porosty s borovicí hwangšanskou \"Pinus hwangshanensis\", dubem \"Quercus glauca\", dubem žlázonosným \"Quercus serrata\", olší \"Alnus trabeculosa\", platykaryjí šišticovitou \"Platycarya strobilacea\", stevarcií čínskou \"Stewartia sinensis\", svídou pochybnou \"Cornus controversa\" a dalšími.\n\nBorovice \"Pinus dabeshanensis\" je mrazuvzdorná do kolem –16 °C a roční srážkové úhrny se zde pohybují mezi 1200–2200 mm.\n\nStrom je využíván jako zdroj řeziva a palivového dříví.\n\nBorovice \"Pinus dabeshanensis\" je organizací IUCN hodnocena jako zranitelná, v hodnocení IUCN je považována za \"Pinus armandii\" varieta \"dabeshanensis\". Tendence stavu populace je klesající v důsledku kácení a celá populace stromu je značně roztříštěna. Strom roste v oblasti, kde probíhá odlesňování.\n\n"}
{"id": "1180951", "url": "https://cs.wikipedia.org/wiki?curid=1180951", "title": "Obština Mizija", "text": "Obština Mizija\n\nObština Mizija ( \"Община Мизия\") je bulharská jednotka územní samosprávy ve Vracké oblasti. Leží v severozápadním Bulharsku v Dolnodunajské nížině, u Dunaje a hranic s Rumunskem. Sídlem obštiny je město Mizija, kromě něj zahrnuje obština 5 vesnic. Žije zde přes 6 tisíc stálých obyvatel.\n\nVšechna sídla v obštině jsou samosprávná.\nV obštině žije 6 211 stálých obyvatel a včetně přechodně hlášených obyvatel 7 448. Podle sčítáni 1. února 2011 bylo národnostní složení následující:\n"}
{"id": "1180953", "url": "https://cs.wikipedia.org/wiki?curid=1180953", "title": "Bílá voda", "text": "Bílá voda\n\nNázev Bílá voda má více významů:\n\n\n\n\n"}
{"id": "1180954", "url": "https://cs.wikipedia.org/wiki?curid=1180954", "title": "Obština Kozloduj", "text": "Obština Kozloduj\n\nObština Kozloduj ( \"Община Козлодуй\") je bulharská jednotka územní samosprávy ve Vracké oblasti. Leží v severozápadním Bulharsku v Dolnodunajské nížině, podél Dunaje u hranic s Rumunskem. Sídlem obštiny je město Kozloduj, kromě něj zahrnuje obština 4 vesnice. Žije zde zhruba 19 tisíc stálých obyvatel.\n\nVšechna sídla v obštině jsou samosprávná.\nV obštině žije 19 009 stálých obyvatel a včetně přechodně hlášených obyvatel 21 375. Podle sčítáni 1. února 2011 bylo národnostní složení následující:\n"}
{"id": "1180959", "url": "https://cs.wikipedia.org/wiki?curid=1180959", "title": "Stanislav Stěpaškin", "text": "Stanislav Stěpaškin\n\nStanislav Ivanovič Stěpaškin ( \"Станислав Иванович Степашкин\"; 1. září 1940, Moskva, Sovětský svaz – 4. září 2013, Moskva, Rusko) byl sovětský boxer. Na Letních olympijských hrách 1964 v Tokiu získal zlatou medaili ve váhové kategorii do 57 kg. Je též dvojnásobným mistrem Evropy.\n\n"}
{"id": "1180967", "url": "https://cs.wikipedia.org/wiki?curid=1180967", "title": "Konrad Wieznicky", "text": "Konrad Wieznicky\n\nKonrad Wieznicky, \"též\" Konrád Věžnický (28. listopadu 1810 Čáslav – 11. ledna 1861 Praha), byl rakouský politik z Čech, během revolučního roku 1848 poslanec Říšského sněmu.\n\nNarodil se v Čáslavi. Po studiích se roku 1837 stal nezkoušeným purkmistrem v rodné Čáslavi, odkud byl roku 1846 jako zkoušený purkmistr přeložen do Dvora Králové. Roku 1849 se uvádí jako Konrad Wiežnický, starosta ve městě Dvůr Králové nad Labem. Funkci purkmistra Dvora Králové zastával v letech 1846–1849 jako poslední \"zkoušený purkmistr\" (před zavedením moderní formy obecní samosprávy). Wieznicky se jako starosta Dvora Králové zasloužil o rozvoj města a roku 1847 o vznik městské opatrovny. V jiném zdroji je zase ve 40. letech (v době pobytu K. H. Borovského v Rusku) uváděn jako prozatímní starosta Německého Brodu.\n\nBěhem revolučního roku 1848 se zapojil do veřejného dění. V dubnu 1848 se stal jako starosta města i majorem místní Národní gardy. Ve volbách roku 1848 byl zvolen i na ústavodárný Říšský sněm. Zastupoval volební obvod Náchod. Tehdy se uváděl coby starosta. Řadil se k sněmovní pravici.\n\nSpisovatel Josef Jahoda ve svém románu \"Havlíčkův máj\" nechal Karla Havlíčka Borovského pronést větu: „\"Jemnostpaní, pan purkmistr Věžnický, jak se má správně jmenovat, už podle jména je z českého rodu, a snad jeho paní matka neuměla po německu ani zahudrovat. A já, jemnostpaní, bych svou hlavu vsadil, že za pár let Broďáci se budou hanbit, že se za svou mateřskou řeč styděli\".“\n\nRoku 1849 bylo mu svěřeno řízení jedné sekce vyvazovací komise (tj. komise pro právní a majetkové vypořádání důsledků zrušení poddanství). Roku 1852 se stal radou zemského soudu a roku 1854 radou vrchního zemského soudu. Studie ve sborníku \"Stopami dějin Náchodska\" nevylučuje, že Wieznicky měl podíl na tom, že při ustavení moderního systému státní správy roku 1850 byl Dvůr Králové vybrán za sídlo okresu. V roce 1861 se uvádí, že v Praze zemřel 11. ledna 1861 ve věku 51 let na \"ochrnutí mozku\" Konrád Věžnický, rada při c. k. zemském soudu.\n"}
{"id": "1180970", "url": "https://cs.wikipedia.org/wiki?curid=1180970", "title": "Jan Bébar", "text": "Jan Bébar\n\nJan Bébar byl rakouský politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Johann Bebar, rolník v obci Drysice. Uvádí se jako \"Slovan\".\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Rájec. Tehdy se uváděl coby majitel hospodářství. Řadil se k sněmovní pravici.\n"}
{"id": "1180971", "url": "https://cs.wikipedia.org/wiki?curid=1180971", "title": "Wetzikon", "text": "Wetzikon\n\nWetzikon je švýcarské město ležící v kantonu Curych. Žije v něm 23 938 obyvatel.\n\nMěsto má šest částí: Oberwetzikon, Unterwetzikon, Ettenhausen, Kempten, Medikon a Robenhausen. Nachází se v Curyšské vysočině na břehu jezera Pfäffikersee. První písemná zmínka o Wetzikonu pochází z roku 1044. Nedaleko města leží bažina Robenhauser Ried, v níž nalezl roku 1858 místní rolník Jakob Messikommer pozůstatky pravěké stavby, která byla zapsána na seznam Světové dědictví jako jedno z prehistorických kůlových obydlí v Alpách. Ve městě se nachází muzeum a reformovaný kostel založený v 9. století, jehož stávající podoba pochází z roku 1897. Na Zürich S-Bahn jsou dvě nádraží, Wetzikon a Kempten.\n\nMěsto bylo známé jako centrum strojírenského průmyslu, sídlily zde již zaniklé firmy Franz Brozincevic Wetzikon neboli FBW (výroba automobilů, autobusů a trolejbusů) a Rolba AG (stroje na úpravu sněhu a ledu). Ve 21. století je největším zaměstnavatelem společnost Reichle & De-Massari, věnující se informačním technologiím.\n\nNachází se zde curlingová hala, v níž se každoročně koná turnaj ženské World Curling Tour. V roce 1980 se ve městě konalo mistrovství světa v cyklokrosu.\n\n\n"}
{"id": "1180972", "url": "https://cs.wikipedia.org/wiki?curid=1180972", "title": "Římskokatolická farnost Uherský Brod", "text": "Římskokatolická farnost Uherský Brod\n\nŘímskokatolická farnost Uherský Brod je územní společenství římských katolíků v děkanátu Uherský Brod s farním kostelem Neposkvrněného Početí Panny Marie .\n\nFarnost byla založená již ve 12.století, roku 1397 se připomíná trvalý vikář kostela v Uherském Brodě. Kolem roku 1500 měla presentační právo kolegiální kapitula v Kroměříži. Farní a zároveň děkanský kostel Neposkvrněného Početí Panny Marie byl vystavěn v letech 1717 až 1733.\n\nSeznam duchovních je znám od poloviny 17. století. Od července 2010 byl farářem R. D. Mgr. Josef Pelc. Ten tragicky zemřel 10. července 2018.\nJeho nástupcem byl s účinností od 15. srpna 2018 ustanoven R. D. Mgr. Svatopluk Pavlica.\n\nVe farnosti v letech 1994 až 2018 působil jako trvalý jáhen Mgr. František Beníček. \n\nVe farnosti se konají pravidelně bohoslužby ve farním kostele a také v klášterním kostele Nanebevzetí Panny Marie - v neděli i ve všední dny.\n\n\nFarnost se pravidelně podílí na projektu Tříkrálová sbírka. Tu zároveň farníci berou jako příležitost k evangelizaci. Zájemci o \"modlitební adopci\" si vylosovali jednu ulici v Uherské Brodě, za jejíž obyvatele se během vánočních svátků modlili. O slavnosti Zjevení Páně se pak v kostele uskutečnila adorace.\n\nV budově fary se pořádají akce pro veřejnost. V listopadu 2019 to byla např. přednáška P. Libora Všetuly SDB Život v době internetu.\n\n"}
{"id": "1180976", "url": "https://cs.wikipedia.org/wiki?curid=1180976", "title": "Jan Bittner", "text": "Jan Bittner\n\nJan Bittner byl rakouský lékař a politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Johann Bittner, doktor medicíny z obce Rohle. Uvádí se jako \"Slovan\". Pocházel ale z etnicky německé vesnice Rohle. Žil pak v Zábřehu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Zábřeh. Tehdy se uváděl coby doktor medicíny. Řadil se k sněmovní levici. Na sněmu podpořil zrušení roboty bez náhrady.\n"}
{"id": "1180979", "url": "https://cs.wikipedia.org/wiki?curid=1180979", "title": "Panský potok", "text": "Panský potok\n\nNázev Panský potok má více vodních toků:\n\n"}
{"id": "1180980", "url": "https://cs.wikipedia.org/wiki?curid=1180980", "title": "Boris Kuzněcov (boxer)", "text": "Boris Kuzněcov (boxer)\n\nBoris Georgijevič Kuzněcov ( \"Борис Георгиевич Кузнецов\"; 23. února 1947, Astrachaň, Sovětský svaz – 3. května 2006) byl sovětský boxer. Na Letních olympijských hrách 1972 v Mnichově získal zlatou medaili ve váhové kategorii do 57 kg. Je též držitelem stříbrné medaile z MS 1974.\n\n"}
{"id": "1180982", "url": "https://cs.wikipedia.org/wiki?curid=1180982", "title": "Isabela Kastilská (1392)", "text": "Isabela Kastilská (1392)\n\nIsabela Kastilská (1355 - 23. prosince 1392) byla dcerou Petra I. Kastilského a jeho milenky Marie z Padilly. Po svatbě své starší sestry Konstancie s Janem z Gentu, ji doprovázela do Anglie, a provdala se za Gentova mladšího bratra, Edmunda z Langley.\n\nIsabela Kastilská byla nejmladší ze tří dcer Petra I. Kastilského a jeho milenky Marie z Padilly.\n\n21. září 1371 se čtvrtý syn Eduarda III., Jan z Gentu, oženil s Isabelinou starší sestrou Konstancií, která si po otcově smrti v roce 1369 nárokovala kastilský trůn. Isabela doprovázela sestru do Anglie. 11. července 1372 se provdala za mladšího bratra Jana z Gentu, Edmunda z Langley, pátého syna Eduarda III. a Filipy z Hainaultu.\n\nV důsledku své nerozvážnosti, které se dopustila s nevlastním bratrem Richarda II., Janem Holandským, navždy ztratila dobrou pověst. Po dle spisovatele Pugha, \"nemůže být ignorována\" možnost, že Holand mohl být otcem Isabelina oblíbeného syna, Richarda z Conisburghu.\n\nIsabela požádala krále, aby jejímu synu Richardovi poskytl rentu 500 marek. Král jí vyhověl. Štědrost Richarda II. však vzala za své, když byl v roce 1399 sesazen a Isabelin mladší syn Richard od nového krále Jindřicha IV. žádné výhody neobdržel.\n\nIsabela zemřela 23. prosince 1392, ve věku 37 let a 14. ledna 1393 byla pohřbena v dominikánském kostele v Kings Langley. Po Isabelině smrti se Edmund z Langley znovu oženil s Janou Holandskou, sestrou Edmunda Holandského, se kterým jeho dcera Konstancie žila jak jeho milenka. Isabela byla v roce 1379 jmenována nositelkou Podvazkového řádu.\n\nIsabela a Edmund spolu měli tři děti:\n\n\nIsabela se objevuje ve hře Williama Shakespeara \"Richard II.\"\n"}
{"id": "1180984", "url": "https://cs.wikipedia.org/wiki?curid=1180984", "title": "Boris Kuzněcov", "text": "Boris Kuzněcov\n\nBoris Kuzněcov ( \"Борис Кузнецов\") je jméno a příjmení více osob:\n\n"}
{"id": "1180987", "url": "https://cs.wikipedia.org/wiki?curid=1180987", "title": "Clemente Micara", "text": "Clemente Micara\n\nClemente Micara (24. prosince 1879, Frascati – 11. března 1965, Frascati) byl italský římskokatolický duchovní, biskup, diplomat Svatého Stolce, který působil jako první apoštolský nuncius v Československu (1920–1923), od roku 1946 kardinál.\n\n"}
{"id": "1180988", "url": "https://cs.wikipedia.org/wiki?curid=1180988", "title": "Jana Zvěřinová", "text": "Jana Zvěřinová\n\nJana Zvěřinová (* 9. března 1937) je československá vodní slalomářka, kajakářka závodící v kategorii K1.\nSportovní kariéru začala v roce 1951 plaváním, v učňovském dorostu Pracovní zálohy. V té době každý kdo se učil v učilištích a sportoval, automaticky sportoval za sportovní klub Pracovní zálohy. Plavat chodila na Žižkov a do Riegrových sadů. Vyučená zámečnice Zvěřinová montovala v Motorletu, závodě Jana Švermy, letecké motory, kde se poprvé přes turistiku dostala ke kanoi. První cesta vedla do Braníku, kde měl svou loděnici Spartak Motorlet a pod vedením trenéra Máši, začala svou kariéru na rychlostním kajaku. \n\nRychlostní kajak šel společně s plaváním dohromady a ke konci tříletého období rychlostního kajaku už pouze kajak. Jirka Kotana, trenér K1, neboli divoké vody, jednou prohodil \"vykašli se jim na to a pojď k nám\", což Jana Zvěřinová udělala a od silového sportu přešla s radostí na technickou divokou vodu. Cca rok 1957 (nebo 1958) a s průpravou z rychlostního kajaku, se během chvíle (den) naučila ovládat kajak na divoké vodě. Tehdy se jezdilo ve skládacím kajaku (do roku 1963) a až poté se přešlo na laminát. V témže roce vyhrála na podzim Mistrovství ČSSR. V kategorii žen, kterou tehdy jezdilo dohromady cca do 15 kajakářek. Jezdila kategorie slalom (branky), sjezd (rychlost) a hlídky (tři lodě - čas se počítá kdy vyrazí první a stopne se až dorazí poslední).\n\n1958 mistrovství ČSSR slalom - 1. místo\n1961 mistrovství světa sjezd Drážďany (NDR)- 2. místo\n1962 mistrovství ČSSR slalom - 1. místo\n1963 mistrovství světa slalom Spittal and Drau (AUT) - 3. místo\n1963 mistrovství světa sjezd Spittal and Drau (AUT) - 3. místo\n1963 mistrovství světa hlídky Spittal and Drau (AUT) - 3. místo (plus Renata Knýová, Ludmila Veberová) \n1965 mistrovství světa slalom Spittal and Drau (AUT) - 4. místo\n1967 mistrovství světa hlídka Lipno nad Vltavou - 2. místo (plus Bohumila Kapplová, Ludmila Polesná)\n1969 mistrovství světa slalom Bourg-Saint Maurice (FRA) - 3. místo\n1969 mistrovství světa hlídka Bourg-Saint Maurice (FRA) - 3. místo (plus Bohumila Kapplová, Ludmila Polesná)\n\nUdělen titul Mistr Sportu a Zasloužilý Mistr Sportu.\n\nV roce 1970, díky onemocnění žloutenkou, ukončila sportovní kariéru. Vodní slalom byl poprvé zařazena na olympijské hry v roce 1972, v Mnichově.\n"}
{"id": "1180989", "url": "https://cs.wikipedia.org/wiki?curid=1180989", "title": "Josef Demel", "text": "Josef Demel\n\nJosef Demel (??? – 1908 Hustopeče) byl rakouský právník a politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Joseph Demel, absolvent práv z Prostějova. Je též uváděn jako notář. Uvádí se etnicky jako \"Slovan bez barvy\" (tedy bez výraznější národní a politické orientace).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Prostějov. Tehdy se uváděl coby vystudovaný právník. Řadil se k sněmovní pravici. Zapojil se mj. do debat o náhradách za zrušení poddanství. Patřil mezi pět nejmladších poslanců a jako takový byl zvolen za zapisovatele.\n\nV některých pramenech je výslovně řazen mezi poslance německé národnosti, na zasedání parlamentu v Kroměříži ale patřil do moravského poslaneckého klubu. V prosinci 1899 po smrti poslance Smolky byl Demel uváděn jako jeden z posledních deseti žijících poslanců Říšského sněmu z roku 1848. Zemřel roku 1908.\n\nJeho vnukem byl meziválečný československý politik německé národnosti Othmar Kallina.\n"}
{"id": "1180990", "url": "https://cs.wikipedia.org/wiki?curid=1180990", "title": "Karel Meloun", "text": "Karel Meloun\n\nKarel Meloun (* 8. března 1950 Klášterec nad Ohří) je český sochař a restaurátor. \n\nKarel Meloun se vyučil soustružníkem kovů (1968), kovářem a zámečníkem (1977), studoval obor muzejní konzervace (mistrovská práce, 1978) v Moravském muzeu v Brně a u prof. J. Kruise na Střední škole uměleckých řemesel v Praze. V roce 1992 získal stipendium Evropské Unie a UNESCO – \"Centro Europeo di Formazione degli artigiani per la conservazione del patrimonio architettonico\" v Benátkách a obdržel atest umělecký kovář a restaurátor kovů EU u prof. A. Habermanna. V období 1979 až 1991 pracoval v Okresním muzeu v Chomutově jako konzervátor různorodých materiálů a restaurátor uměleckořemeslných prací z kovů. Od 1991 působí jako svobodný umělec. Je členem UVU Praha – Sdružení sochařů Čech, Moravy a Slezska; Asociace restaurátorů Praha, Centro Europeo, restaurátor kovů EU, San Servollo, Itálie (1992). \n\nRestauruje chladné a palné zbraně a uměleckořemeslné předměty z obecných kovů. Ve volné tvorbě se věnuje kovové plastice – modelování ušlechtilé oceli při tepelném procesu autogenního svařování. Tvorba se vyznačuje štíhlými protáhlými tvary, expresivně vyjadřuje dramatické a antické a biblické náměty, kontrast navozuje použitím eloxovaných prvků a klasickou kovářskou metodou. Vytváří práci pro architekturu (umělecko-kovářské doplňky a kované plastiky), věnuje se fotografii a malbě. Byl též zastoupen v Oxford Encyklopedii významných osobností České republiky a Slovenské republiky, ve sbírkách: San Servolo, Benátky, Okresního Muzea v Chomutově a jinde. \n\n1988 – 1993, 1996, 1997, 1999, 2001 – hrad Helfštýn, Mezinárodní setkání uměleckých kovářů\n\n\n\n\n\n"}
{"id": "1180993", "url": "https://cs.wikipedia.org/wiki?curid=1180993", "title": "Jan Dvořák (poslanec Říšského sněmu)", "text": "Jan Dvořák (poslanec Říšského sněmu)\n\nJan Dvořák byl rakouský politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Johann Dwořak, dědičný rychtář a majitel hospodářství v obci Dobrawitz. Podle jiného zdroje pocházel z obce Dlouhomilov. Uvádí se jako \"Slovan\". Na zemském sněmu měl přezdívku \"brněnský O'Connell\" (podle předáka irského národního hnutí).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kunštát. Tehdy se uváděl coby dědičný rychtář a majitel hospodářství. Řadil se k sněmovní levici.\n\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii venkovských obcí, obvod Doubravice.\n"}
{"id": "1181000", "url": "https://cs.wikipedia.org/wiki?curid=1181000", "title": "Dangerous Dave in the Haunted Mansion", "text": "Dangerous Dave in the Haunted Mansion\n\nDangerous Dave in the Haunted Mansion (také Dangerous Dave 2) je počítačová hra žánru akční plošinovka vydaná v roce 1991 společností Softdisk.\n\nNa hru Dangerous Dave, která se řadí do žánru logických plošinovek, navazuje jen velmi volně, obě hry však spojuje osoba Johna Romera.\n\nHra je rozdělena do 8 levelů včetně 2 bossů (4. a závěrečný level). Jak název napovídá, příběh se odehrává ve strašidelném domě plném hororových monster. Hlavní hrdina Dave, který se pokouší zachránit svého bratra Delberta, je po celou hru vybaven jedinou zbraní - 8rannou brokovnicí. Originálním konceptem je způsob dobíjení - brokovnice se dobíjí automaticky ve chvíli, kdy se postava hrdiny nehýbe. Dalšími určujícími prvky pro hratelnost je možnost kromě přímého směru mířit diagonálně nahoru a dolů, a nemožnost ukládat průběh hry a s tím spojená vysoká obtížnost. Hráč začíná se 3 životy a další může získat sbíráním bodů (10 000 bodů = 1 život) nebo životů v tajných místnostech. Při ztrátě života je nutné opakovat celý level.\n\nHra se dočkala dvou pokračování na stejném enginu, na kterých se však již přímo nepodílel nikdo z tria John Romero, John Carmack, Tom Hall, kteří se ve společnosti Id Software dále zabývali vývojem 3D akčních her.\n\n"}
{"id": "1181006", "url": "https://cs.wikipedia.org/wiki?curid=1181006", "title": "Čančachovanská Alazani", "text": "Čančachovanská Alazani\n\nČančachovanská Alazani (), též Chiská Alazani (), je řeka v Gruzii, v historické oblasti Tušetie, okres Achmeta. Je 20 km dlouhá, povodí má rozlohu 123 km².\nOblast tvořená údolím řeky se nazývá \"Čagma\". \nPramení na severním svahu Hlavního kavkazského hřebene. Ústí zprava do Thušské Alazani 5,8 km před jejím ústím do Andijského Kojsu.\n"}
{"id": "1181010", "url": "https://cs.wikipedia.org/wiki?curid=1181010", "title": "FK Zbuzany 1953", "text": "FK Zbuzany 1953\n\nFK Zbuzany 1953 je český fotbalový oddíl založený v roce 1953. Zbuzany hrají ČFL-skupina B,Výbornou vizitkou tohoto klubu je fakt, že za posledních šest sezón dokázaly Zbuzany postoupit hned pětkrát a dále pak dvakrát vyhrát pohár OFS. Fotbalový tým Zbuzany se může pyšnit i skvělým zázemím, jehož součástí je nafukovací hala(86x36), ve které se nachází hřiště s umělým povrchem 3G, a stadion s kapacitou 2000 diváků, z toho 450 míst k sezení. Za FK Zbuzany nastupují i velká fotbalová jména jako je Radek Šírl, nebo Mario Lička či Radek Dosoudil,Richard Kalod,Vojtěch Přeučil Klubové barvy jsou zelená a bílá.\n\n2018/2019 postup do ČFL\n"}
{"id": "1181015", "url": "https://cs.wikipedia.org/wiki?curid=1181015", "title": "Konstancie z Yorku", "text": "Konstancie z Yorku\n\nKonstancie z Yorku (1374 – 28. listopadu 1416) byla hraběnka z Gloucesteru, je zmíněna ve hře Williama Shakespeara \"Richard II.\"\n\nKonstancie se narodila kolem roku 1374 jako jediná dcera Edmunda z Langley a jeho manželky Isabely Kastilské, nejmladší dcery Petra I. Kastilského a jeho oblíbené milenky Marie z Padilly.\n\nKrátce před 7. listopadem 1379 se Konstancie provdala Tomáše Despensera, 1. hraběte z Gloucesteru. Despenser byl jmenován hrabětem z Gloucesteru králem Richardem II., ale po jeho sesazení a nastoupení Jindřicha IV. mu byly některé jeho pozemky zabaveny a byl zbaven hraběcího titulu. V důsledku těchto událostí se na konci prosince 1399 spolu s dalšími zapojil do spiknutí, známého jako Povstání Epiphany. Snažili se o zavraždění krále Jindřicha a znovunastolení vlády krále Richarda. Podle francouzské kroniky spiknutí prozradil králi Konstanciin bratr Eduard. Nicméně anglické kroniky žádnou takovou Eduardovu roli nezmiňují. Despenser unikl bezprostřednímu zajetí, ale nakonec byl odevzdán úřadům v Bristolu, kde byl 16. ledna 1400 popraven. Po manželově smrti se Konstancie začala zajímat o své pozemky a péči o syna. Po manželově smrti, byla Konstancie buď zasnoubená nebo žila jako milenka s Edmundem Holandským.\n\nV únoru 1405, během povstání Owaina Glyndŵra, Konstancie sama iniciovala spiknutí s cílem unést mladého Edmunda Mortimera a jeho bratra Rogera Mortimera z hradu Windsor. Mladý Edmund Mortimer a jeho bratr byli zachyceni před vstupem do Walesu. Konstancie zapletla svého staršího bratra Eduarda do spiknutí. Proto byl na 17 týdnů uvězněn na zámku Pevensey, ale nakonec byl z přízně Jindřicha IV. propuštěn. Když Konstancie zemřela, byla pochována v klášteře Reading.\n"}
{"id": "1181016", "url": "https://cs.wikipedia.org/wiki?curid=1181016", "title": "Jamník (okres Liptovský Mikuláš)", "text": "Jamník (okres Liptovský Mikuláš)\n\nJamník je obec na Slovensku v okrese Liptovský Mikuláš. V roce 2016 zde žilo 443 obyvatel. První písemná zmínka o obci pochází z roku 1346.\n\n"}
{"id": "1181022", "url": "https://cs.wikipedia.org/wiki?curid=1181022", "title": "Johann Faschank", "text": "Johann Faschank\n\nJohann Faschank (17. dubna 1809 Nový Jičín – ???) byl rakouský politik německé národnosti z Moravy, během revolučního roku 1848 poslanec Říšského sněmu; starosta Nového Jičína.\n\nPocházel z rodiny výčepního v Novém Jičíně Johanna Faschanka a Teresie, rozené Krautwurstové. Profesí byl lékárníkem. Lékárnické zkoušky složil 17. srpna 1830 ve Vídni. V říjnu 1832 získal koncesi na provozování lékárny U černého orla v Novém Jičíně. Koncese byla ovšem v červnu 1833 zamítnuta. V roce 1834 získal po zesnulém otci dům na Laudonstrasse č. 2 v Novém Jičíně. Jeho manželkou byla Anna Schenková, dcera obchodníka se suknem Franze Maxmiliana Schenka. Roku 1849 se uvádí jako Johann Faschank, lékárník a měšťan z Olomouce. Z etnického hlediska je uváděn coby \"rozhodný Němec, horlivý frankfurťan\" (tj. stoupenec voleb do celoněmeckého Frankfurtského parlamentu).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Nový Jičín. Tehdy se uváděl coby lékárník a právovárečný měšťan.\n\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii městskou, obvod Olomouc.\n\nOd roku 1850 byl členem obecního výboru a od roku 1855 do roku 1857 působil jako starosta Nového Jičína. Byl členem spolku Leseverein.\n"}
{"id": "1181023", "url": "https://cs.wikipedia.org/wiki?curid=1181023", "title": "Isabela Despenserová", "text": "Isabela Despenserová\n\nIsabela Despenserová (26. července 1400 – 1439) byla pohrobkem a nakonec jedinou dědičkou Tomáše Despensera, 1. hraběte z Gloucesteru a jeho manželky, Konstancie z Yorku. Narodila se šest měsíců po otcově smrti, který byl popraven za spiknutí proti králi Jindřichovi IV.\n\nIsabela se dvakrát vdala. Oba její manželé byli vnuci Tomáše Beauchampa, 11. hraběte z Warwicku.\n\nPoprvé se provdala Richarda Beauchampa, 1. hraběte z Worcesteru (1394–1422), který zemřel v bitvě u Meaux. Měli spolu jednu dceru:\n\n\nPodruhé se Isabela provdala za Richard Beauchampa, 13. hraběte z Warwicku (1382–1439), který byl bratrancem jejího prvního manžela. Měli spolu dvě děti:\n\n"}
{"id": "1181024", "url": "https://cs.wikipedia.org/wiki?curid=1181024", "title": "Saverio Ritter", "text": "Saverio Ritter\n\nSaverio Ritter (24. ledna 1884 Chiavenna – 21. dubna 1951 Pietrelcina) byl italský duchovní, biskup a diplomat Svatého stolce. V letech 1946 – 1950 byl internunciem v Československu (odešel ovšem již v roce 1948).\n\n\n"}
{"id": "1181026", "url": "https://cs.wikipedia.org/wiki?curid=1181026", "title": "Medvěd plavý", "text": "Medvěd plavý\n\nMedvěd plavý \"(Ursus arctos isabellinus)\" je poddruh medvěda hnědého žíjící v Pamíru, Ťan-šanu a Himálaji. Je uváděn jako kriticky ohrožený poddruh. Jedná se o reprezentanta poměrně staré medvědí populace ze střední Asie. Informací o tomto medvědovi existuje jen málo. Je považován za možný zdroj legend o sněžném muži yettim. V České republice je k vidění v Zoo Hluboká, která jej chová jako jediná zoologická zahrada v západní polovině Evropy.\n\nU medvěda plavého se projevuje poměrně výrazný pohlavní dimorfismus. Samci (délka 1,5 m až 2,2 m) jsou výrazně mohutnější než samice (délka 1,37 až 1,83 m). Jedná se o největší zvíře Himálaje. Srst je obvykle písková nebo červenohnědá.\n\nPřes zimu medvěd plavý obvykle hibernuje (od října do dubna/května).\n\nMedvěd plavý je všežravec. Loví malá i velká zvířata (jako kozy a ovce). Kromě toho však také konzumuje hmyz, trávu a další zeleň. Oblíbenou potravou jsou také ovoce a bobule.\n\nHlavními nebezpečími pro existenci medvěda plavého jsou lov a úbytek životního prostředí. Lidé ho loví ze dvou důvodů. Za prvé kvůli zisku trofejí a zábavě, za druhé kvůli uspokojení poptávky po částech těl ze strany tradiční čínské medicíny. Za úbytkem životního prostředí stojí těžba nerostných surovin, dřeva a rozvoj zemědělství. V současné době (2014) přežívá medvěd jen na 2 % území ze svého původního výskytu.\n"}
{"id": "1181028", "url": "https://cs.wikipedia.org/wiki?curid=1181028", "title": "Alžběta Beauchampová", "text": "Alžběta Beauchampová\n\nAlžběta Beauchampová (16. září 1415, hrad Hanley – 18. června 1448) byla jediným dítětem a dědičkou Richarda Beauchampa, barona z Abergavenny a 1. hraběte z Worcesteru a jeho manželky Isabely Despenserové, dcery Tomáše Despensera a Konstancie z Yorku, vnučky Eduarda III.\n\nPo otcově smrti v roce 1421 nebo 1422 zdědila jeho panství a 18. března 1421/22 získala titul lady z Bergavenny. Před 18. říjnem 1424 se stala první manželkou Eduarda Nevilla, 3. barona z Bergavenny. Ten byl mladším synem Ralpha Nevilla, 1. hraběte z Westmorlandu a Jany Beaufortové, dcery Jana z Gentu a jeho třetí manželky, Kateřiny Swynfordové.\n\nAlžběta a Eduard spolu měli několik potomků, včetně Jiřího Nevilla, 4. barona z Bergavenny. Alžběta byla pohřbena v Coventry na hřbitově karmelitánů.\n"}
{"id": "1181029", "url": "https://cs.wikipedia.org/wiki?curid=1181029", "title": "František Franzl", "text": "František Franzl\n\nFrantišek Franzl (\"cca 1786\" – 3. května 1855 Moravský Krumlov), též Franz Franzl nebo Franz Frantzl, byl rakouský politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Franz Franzl, starosta v obci Moravský Krumlov. Uvádí se jako \"Slovan\".\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Moravský Krumlov. Tehdy se uváděl coby starosta. Řadil se k sněmovní pravici.\n\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii městskou, obvod Moravský Krumlov, Moravské Budějovice.\n\n10. ledna 1813 se oženil s Karolinou Schürerovou. Zemřel 3. května 1855 v Moravském Krumlově.\n"}
{"id": "1181030", "url": "https://cs.wikipedia.org/wiki?curid=1181030", "title": "George Nevill", "text": "George Nevill\n\nJiří Nevill (asi 1440 – 20. září 1492) byl anglický šlechtic.\n\nJiří Nevill byl synem Eduarda Nevilla, 3. barona z Bergavenny a Alžběty Beauchampové. 9. května 1437 byl Eduardem IV. pasován na rytíře, poté, co pro něj bojoval v bitvě u Tewkesbury. V roce 1476 se stal nástupcem svého otce.\n\nNevill se poprvé oženil před 1. květnem 1471 s Markétou Fenne, dcerou a dědičkou Huga Fenne, Pokladníka domácnosti krále Jindřicha VI., a jeho manželky Eleonory. Měli spolu šest synů a dceru:\n\n\nJeho druhou manželkou byla žena jménem Alžběta. Byla vdovou po Richardu Naylorovi, Siru Robertu Bassettovi, a Janu Stokkerovi. Z druhého manželství Jiřího Nevill nejsou známí žádní potmci.\n\nBergavenny byl kapitánem anglických sil u Calais v roce 1490 a zemřel v roce 1492.\n"}
{"id": "1181031", "url": "https://cs.wikipedia.org/wiki?curid=1181031", "title": "David Roberts", "text": "David Roberts\n\nJméno a příjmení David Roberts či Dave Roberts nosí více osobností:\n\n\n"}
{"id": "1181033", "url": "https://cs.wikipedia.org/wiki?curid=1181033", "title": "LGBT práva v Austrálii", "text": "LGBT práva v Austrálii\n\nPráva leseb, gayů, bisexuálů a translidí (LGBT) se v Austrálii od konce 20. století rozvinula natolik, že je LGBT komunita chráněná rozsáhlou anti-diskriminační legislativou, a že má takřka stejná práva a povinnosti jako zbytek populace. 9. prosince 2017 se Austrálie stala v pořadí již 25. světovou zemí, která legalizovala manželství pro páry stejného pohlaví, a to předchozím nezávazném poštovním plebiscitu, v němž se většina voličů vyslovila pro přijetí takového zákona. Kladný výsledek motivoval svazový parlament k přijetí novely zákona o manželství 7. prosince 2017. Schválený zákon pak následující den podepsala britská královna Alžběta II. v zastoupení generálním guvernérem.\n\nAustrálie je federací několika států a teritorií, což znamená, že postavení LGBT a intersex práv se liší napříč jednotlivými jurisdikacemi. V letech 1975–1997 se v jednotlivých státech a teritoriích postupně rušily antihomosexuální zákony pocházející z období kolonizace Britským impériem. Od r. 2016 je ve všech jurisdikcích sjednocený legální věk způsobilosti k pohlavnímu styku. Většina států a teritorií nabízí výmaz z trestního rejstříku pro každého, kdo byl v minulosti stíhaný a odsouzení za konsensuální stejnopohlavní sexuální pohlavní styk.\n\nStáty a teritoria začaly od r. 2003 umožňovat homosexuálním párům uzavřít domácí partnerství, které jim dávalo určitý právní status. Od r. 2009 začal platit vylepšený federální zákon o neregistrovaném \"de facto\" soužití. Před legalizací stejnopohlavního manželství uznávala většina států a teritorií stejnopohlavní svazky a zámořská stejnopohlavní manželství pouze limitovaně, a to prostřednictvím registrovaného partnerství, domácího partnerství, občanských svazků nebo státem uznávaného neregistrovaného \"de facto\" soužití.\n\nVšechny státy a teritoria, vyjma Severního teritoria, umožňují společnou adopci dětí homosexuálními páry i adopci dítěte jednoho z homosexuálních partnerů. Diskriminace jiných sexuálních orientací a genderových identit je zakázaná ve všech státech a teritoriích, a to podle federálního zákona o ochraně jiných sexuálních orientací, genderových identit a osob s neurčitým pohlavím, který je účinný od 1. srpna 2013. \n\nTransgender Australané a Australanky můžou procházet úřední změnou pohlaví, jejíž součástí je vyhotovení nových dokumentů, včetně rodného listu, ale ve většina států a teritorií tomu musí předcházet také chirurgická změna pohlaví. Australané s nejednoznačným pohlavím smějí mít ve federálních právních dokumentech status \"neurčitého pohlaví\". Nicméně většina intersexuálních Australanů má zkušenosti s korektivními lékařskými zásahy v dětství.\n\nAustrálie je celosvětově zařazovaná mezi nejvíce gay friendly země. Podle statistik většina Australanů podporuje stejnopohlavní manželství. Výzkum z r. 2013 od Pew Research shledal, že si 79 % Australanů myslí, že by měla být homosexualita společensky akceptovaná, což zemi činí pátou nejvíce podporující na světě po Španělsku (88 %), Německu (87 %), Kanadě a Česku (oba 80 %). Díky dalekosáhlé historii LGBT práv a každoročnímu konání třítýdenního festivalu Mardi Gras má Sydney oficiální status jedné z nejvíc gay friendly metropolí.\n\nV Austrálii se více ustálila zkratka LGBTI než více známá \"LGBT\", která ve svém označení opomíjí intersexuální osoby s nejasným anatomickým pohlavím I. Organizace zaobírající se jak intersexuály, tak i LGBT jsou Národní LGBTI zdravotnická aliance a komunitní média. Kromě uvedeného se běžně užívá i dalekosáhlejší termín LGBTQI, případně i LGBTQIA zahrnující i asexuální osoby \"A\".\n\nBěhem britské kolonizace v 18. století byly veškeré zákony týkající se sexuální aktivity mezi muži podřízené právu Velké Británie, a tudíž považovány za těžký zločin sodomie, jehož spáchání se trestalo smrtí. Trest smrti za sodomii byl zmírněn na doživotní vězení v r. 1899. Od druhé poloviny do konce 20. století začaly pomalu jednotlivé státy a teritoria rušit své zákony proti sodomii a celkový náhled na homosexualitu se začal posouvat k lepšímu. Léta postupné dekriminalizace homosexuality jsou následující:\n\n\nVeškeré státy a teritoria (kromě Queenslandu) mají rovný věk legální způsobilosti k pohlavnímu styku pro obě orientace i pohlaví zúčastněných. Ten je stanoven ve všech státech, teritoriích a na federální úrovni na 16 let, s výjimkou Tasmánie a Jižní Austrálie, kde je stanoven na 17 let. V Queenslandu je legální věk způsobilosti stanoven na 16 let pro vaginální a orální sex, zatímco pro anální sex je stanoven na 18 let. Toto ustanovení pochází z r. 1990, kdy byla na tomto území dekriminalizovaná sodomie pro heterosexuální a homosexuální muže. Maximální trest za porušení tohoto zákona je až čtrnáctileté odnětí svobody bez ohledu na to, zda bylo možné odhadnout skutečný věk druhého ze zúčastněných.\n\nČtyři z osmi jurisdikcí Austrálie (Jižní Austrálie, Victorie, Nový Jižní Wales a Teritorium hlavního města Austrálie) vymazávají na žádost ze seznamu rejstříků homosexuálních mužů záznamy o spáchaných trestných činech před dekriminalizací.\n\nRodné listy jsou vydávány v rámci jurisdikcí na rozdíl od manželství a cestovních dokladů spadajících pod celou Austrálii.\n\nRodné listy vystavují státy a teritoria. Ve většině z nich je anebo se zavedla povinnost sterilizace pro obdržení nových identifikačních dokladů. Úřadům v Novém Jižním Walesu postačí k takovémuto kroku pouze „prohlášení o podstoupené změně pohlaví“. V r. 2014 se k podobnému kroku odhodlalo i Teritorium hlavního města Austrálie a umožnilo změnu kolonky pohlaví v úředních dokumentech bez nutnosti chirurgického zákroku.\n\nPodle zprávy Australské mezinárodní intersex organizace je možnost okamžité změny dokladů úspěchem i pro intersex osoby, které si rovněž přejí mít úředně zaznamenané pohlaví, v němž se cítí lépe. Nový krok chápou jako vylepšení administrativního procesu.\n\nNorrie May-Welby je Skotský Australan, který se proslavil jako první transčlověk v Austrálii veřejně usilující o právní uznání statusu nejednoznačného pohlaví. Žalovaný stát Nový Jižní Wales se v této záležitosti odvolával.\n\nV dubnu 2014 rozhodl Nejvyšší soud Austrálie jednomyslně v kauze \"Registr narození, úmrtí a manželství NSW vs. Norrie (2014), HCA 11\" tak, že i přes podstoupenou chirurgickou operaci, má androgyn Norrie právo být veden jako osoba s nejednoznačným pohlavím. Rozsudku již předcházela legislativa uznávající institut třetího pohlaví, což možná bylo jedním z důvodů, proč soudci rozhodli ve prospěch \"Norrieho\", tedy jeho legalizace v celé Austrálii.\n\nJednotná směrnice platná pro celý Australský svaz zveřejněná v květnu 2013 a účinná od 1. července 2013 umožňuje každé dospělé osobě si zvolit, zda se identifikuje jako muž, žena nebo X. Úřední změně pohlaví sice musí předcházet vyjádření lékaře či psychologa, nicméně chirurgický zásah není vyžadován.\n\nAlex MacFarlane se začátkem r. 2003 stala první osobou, jíž byl vystaven cestovní pas s nejednoznačným pohlavím. Západní Australané toto chápali jako výzvu ze strany MacFarlane k používání rodných listů s neurčitým pohlavím od Státu Victoria. Například radní Tony Briffa osobně na svých webových stránkách prohlásil, že jeho rodný list je stejné tajemství jako jeho pohlaví, což jej činí prvním otevřeně intersexuálním politikem na světě.\n\nPolitika australské vlády v letech 2003-11 se k aspektům cestovních dokladů s nejednoznačným pohlavím stavěla tak, že jejich vystavení musí předcházet žádost s přiloženým rodným listem, v němž je pohlaví evidované jako neurčité.\n\nV r. 2011 vydal Australský pasový úřad novou směrnici, která umožňuje poskytování nových cestovních dokladů i těm, kteří mají své pohlaví pouze zaevidované jako neurčité v jiných dokumentech. Podle předchozí legislativy nebyla chirurgie nutným předpokladem k získání pasu s novým pohlavím. Rodné a občanské dokumenty se nemusely měnit.\n\nV r. 2012 rozhodl Nejvyšší soud v kauze AB vs. Západní Austrálie tak, že žalující dva transmuži nemusí projít sterilizací po podstoupené mastektomii a hormonální změně pohlaví pro obdržení nových dokladů.\n\nV r. 2013 byl ze strany Rodinného soudu Austrálie poskytnut dvanáctileté dívce v chlapeckém těle přístup k procesu zastavení vývoje pohlavních orgánů. Soudkyně tehdy shledala, že dívka v chlapeckém těle výrazně psychicky i emočně strádá, což by případný rozvoj sekundárních pohlavních znaků ještě zhoršil. Z tohoto důvodu jí bylo umožněno brát patřičné medikamenty přerušující proces dospívání v muže. Dítěti byla v r. 2008 diagnostikovaná genderová dysforie, jak potvrdila její matka, nevlastní otec, širší rodina, učitelé i lékaři.\n\nV říjnu 2013 zveřejnil australský senát zprávu s názvem 'Nedobrovolná nebo nucená sterilizace intersex lidí v Austrálii', která se zabývala procesem \"normalizační chirurgie\" běžně praktikované na novorozencích a malých dětech. Vyjádřil se k této záležitosti takto: „Normalizační chirurgie je více než tělesná rekonstrukce. Jedná se o zamyšlenou dekonstrukci intersexuální fyziologie a také tvorbu identity ke konformitě se stereotypy genderových kategorií muž a žena. Navíc se při enormním úsilí o normalizaci pohlaví a zařazení dané osoby do jedné z kategorií nebere v potaz, zda je to opravdu nutné a žádoucí. Vzhledem k nesmírně složitému a rizikovému lékařskému procesu, který je s tímto obvykle spojen, jsou známy případy extrémních důsledků.“ Ke zprávě bylo přiloženo 15 doporučení vedoucí k ukončení kosmetických úprav genitálií na dětech a novorozencích a nařízení právních přezkumů konkrétních případů. Prezident Australské mezinárodní intersex organizace se vyjádřil takto: „Komise Senátu posunula debatu ke správnému přístupu k intersexualitě. Pokud její doporučení projdou, budou práva intersex dětí a budoucích dospělých chráněná efektivněji.“\n\n11. listopadu 2014 přijala Legislativní rada Nového Jižního Walesu návrh zabývající se stigmaty a porušováním lidských práv s žádostí o větší spolupráci s vládou v rámci implementace doporučení ze zprávy Senátní komise z r. 2013.\n\nAustrálie dává párům stejného pohlaví, včetně těch kteří uzavřeli sňatek v zahraniční jurisdikci nebo sub-jurisdikci, status svazku. Následujíc po zprávě Australského výboru pro lidská práva (\"Australian Human Rights Commission\"): \"Aspekty stejnopohlavního soužití\" a přezkumu legislativy Společenství, připravila v r. 2009 australská vláda několik reforem vedoucím ke zrovnoprávnění stejnopohlavních párů a rodin. Reformy novelizovaly 85 zákonů Společenství za účelem odstranění diskriminace párů stejného pohlaví a jejich dětí v několika různých oblastech a zformovaly dva zákony: \"Zákon o soužití osob stejného pohlaví (Rovné zacházení ve všeobecné reformě práva Společenství britských národů) z r. 2008\" a \"Zákon o soužití osob stejného pohlaví (Rovné zacházení v penzijním systému Společenství britských národů) z r. 2008\". Tyto zákony měly za následek změnu dalších existujících zákonů Společenství vedoucích k rovnému zacházení s páry stejného pohlaví a jejich dětmi v následujících aspektech:\n\nVětšina australských států a teritorií má své vlastní zákony o registrovaném partnerství, civilních svazcích a jiných formách soužití osob stejného pohlaví, kromě \"Západní Austrálie\", \"Norfolku\" a \"Severního teritoria\". Forma registrovaného partnerství v \"Jižní Austrálii\" je jako jediná považovaná za nejvíc nevyhovující pro páry žijící v ní.\n\nNa území Teritoria hlavního města Austrálie mají páry stejného pohlaví možnost vstoupit do \"civilních svazků\" a v Queenslandu do \"civilního partnerství\" (zákon je zatím v legisvakanční lhůtě). Obě formy unií umožňují párům vstupujícím do nich mít standardní svatební obřad a i právní řád státu Queensland obecně pracuje spíše se společným termínem \"civilní svazek\". V Novém Jižním Walesu, Queenslandu, Tasmánii a Victorii můžou vstupovat stejnopohlavní páry do \"registrovaného partnerství\". Všechny tyto právní instituty znamenají úřední doklad existence soužití, čímž páry žijící v nich dostávají stejná práva jako páry \"de facto\" žijící podle federálního zákona bez vstupu do jedné z institucí. Tímto způsobem je faktické soužití podobné registrovanému partnerství anebo civilnímu svazku v jiných částech světa. Jižní Austrálie rovněž pracuje s termínem registrované partnerství, kdy přistoupivší páry úředně stvrdí svůj svazek prostřednictvím formuláře \"Vzájemné prohlášení o registraci soužití\". V porovnání s ostatními státy se jedná o náročnější proces. V Západní Austrálii a Severním teritoriu musí často páry stejného pohlaví čekat na souhlas soudu, aby mohl získat status de facto existujících párů. V Norfolku bude s účinností od 1. července 2016 začleněna legislativy Nového Jižního Walesu v rámci \"Návrhu změny legislativy Ostrova Norfolk (2015)\".\n\nPočínaje od prosince 2015 uznávají čtyři australské státy (Tasmánie, Nový Jižní Wales, Queensland a Victoria) obývané 80 % australské populace stejnopohlavní manželství a jiné formy stejnopohlavního soužití uzavřené v zámoří s automatickým úředním záznamem v příslušném státním registru.\n\nDoporučení ke státním návrhům zákona o manželství osob stejného pohlaví:<br>\nV prosinci 2013 byl Nejvyšším soudem Austrálie shledán zákon legalizující manželství osob stejného pohlaví na území Teritoria hlavního města Austrálie neústavním pro nekompatibilitu s federálním Zákonem o manželství (1961). Toto má za následek faktickou neschopnost legislativních orgánů jednotlivých států a teritorií přijímat zákony uzákoňující stejnopohlavní manželství, i kdyby chtěly.\n\nV důsledku novely \"Zákona o manželství (1961)\" z r. 2004 Howardovou vládou australský federální zákon oficiálně zakazuje stejnopohlavní manželství. Dosud veškeré pokusy o legalizaci stejnopohlavního manželství v rámci celé Austrálie neuspěly v parlamentu. Současná Turnbullova vláda vede politiku odmítající stejnopohlavní manželství i přes předvolební slib vypsat o této záležitosti referendum, zvítězí-li v federálních volbách 2016. Opoziční Australská strana práce stejnopohlavní manželství podporuje ve svém volebním programu a nabádá své členy k pokusům o jeho prosazení.\n\nTeritorium hlavního města Austrálie schválilo na svém území stejnopohlavní manželství, které posléze 12. prosince 2013 zrušil Nejvyšší soud s odůvodněním, že pouze federální parlament má dostatečnou ústavní pravomoc přijímat takové zákony.\n\nNejvyšší soud Austrálie vydal rozsudek v prosinci 2013 a prohlásil za neplatný zákon o manželství osob stejného pohlaví na území Teritoria hlavního města Austrálie pro rozpor se Sekcí 51 XXI. Ústavy Australského svazu garantující australskému parlamentu rozhodovat ve věcech manželství a zakazující jednotlivým státům a teritoriím měnit definici manželství podle Sekce 109 Ústavy Australského svazu. Nicméně soud došel také k závěru, že „manželství“ pro účely Sekce 51 XXI. zahrnuje i samotnou přípustnost stejnopohlavního manželství, tedy vyhodnotil, že by se v budoucnu dala považovat za neústavní i samotná překážka přijetí zákona o manželství osob stejného pohlaví.\n\nV Australském poštovním plebiscitu se 61,6 % oprávněných voličů vyslovila „pro“ přijetí zákona o stejnopohlavním manželství. Návrh zákona o sňatcích párů stejného pohlaví byl svazovému parlamentu předložen krátce poté, co byly zveřejněny výsledky nezávazného hlasování. 29. listopadu 2017 byla příslušná novela zákona o manželství přijatá Senátem v poměru hlasů 43:12. 7. prosince 2017 ji přijala Sněmovna reprezentantů. 8. prosince 2017 podepsala nový zákon o manželství britská královna v zastoupení generálním guvernérem. Účinným se pak stal ihned následující den 9. prosince 2017. Stejnopohlavní manželství uzavřená v zámoří budou automaticky uznány jako první manželství podle novelizovaného manželského zákona. Homosexuální budou moci uzavřít sňatek od 9. ledna 2018.\n\nV r. 1985 došlo k úpravě \"Migračního zákona 1958 (Cth)\" z důvodu rostoucího nátlaku ze strany Gay and Lesbian Task Force (GLTIF). Stejnopohlavní páry získaly nárok na společné vízum, dále získali občané Austrálie a osoby trvale se zdržující se na jejím území právo pozvat svého stejnopohlavního partnera do Austrálie. Na rozdíl od manželských párů však musejí být vzájemně závislí partneři de facto schopni prokázat soužití v minimální délce trvání dvanácti měsíců. Nicméně této povinnosti můžou být dle imigračních směrnic zproštěni, pokud se zapíší do Registru narození, manželství a úmrtí. Dočasné a trvalé vízum (podtřídy 310 a 110) garantuje jeho držiteli právo se zdržovat, pracovat, studovat a využívat zdravotnictví na území Austrálie.\nNa rozdíl od manželských párů, kde je pozůstalý manžel chápán jako dědic ze zákona, potřebovaly páry stejného pohlaví tyto záležitosti řešit prostřednictvím jiných právních úprav. Pozůstalým druhům není garantován nárok na pozůstalostní důchod, pokud jejich stejnopohlavní protějšek zemře. Homosexuální a de facto spolu žijící páry, které se rozejdou, nemají stejná vzájemná majetková práva jako páry manželské podle federálního zákona a musejí řešit záležitosti svého rozchodu prostřednictvím státních, nikoli rodinných soudů. Plán zrovnoprávnění homosexuálních a de facto spolu žijících párů v těchto záležitostech byl předmětem politických debat od r. 2002, kdy se všechny státy vyjádřily pro, nicméně přijetí nových zákonů zablokovala Howardova vláda trvající na vyloučení párů stejného pohlaví.\n\nV červnu 2008 zpracovala Ruddova vláda návrh \"Zákona o rodině (Finanční a jiné aspekty soužití de facto) z r. 2008\" preferující řešení majetkových a jiných aspektů homosexuálních a de facto spolu žijících párů prostřednictvím rodinného, nikoli Nejvyššího soudu. Nejednalo se o jednu ze 100 zamyšlených reforem, nýbrž o nápravu toho, co se nepodařilo prosadit za Howardovy vlády. Koaliční pozměňovací návrhy neprošly a nový zákon byl přijat v listopadu 2008.\n\nJeště před 1. srpnem 2013 neměla Austrálie komplexní legislativu chránící jiné sexuální orientace před diskriminací na federální úrovni. Nicméně díky ratifikaci australské dohody o implementaci principů nediskriminace v zaměstnání a povolání dle Konvence č. 111 Mezinárodní pracovní organizace a zákonů \"Komise pro lidská práva a rovné příležitosti\" ustavené v r. 1986 se posílil právní význam stížností na diskriminaci v zaměstnání a povolání na základě různých aspektů mezi něž spadá i sexuální orientace, stejně tak i řešení sporů smírčím řízením. Pokud se obě strany nemůžou dohodnout, celá záležitost se předává federálnímu generálnímu prokurátorovi, který záležitost postoupí parlamentu. Diskriminace jiných sexuálních orientací v pracovněprávních vztazích je ilegální také podle \"Pracovního zákona z r. 2009\" postupujícího veškeré stížnosti k ombudsmanovi pro pracovněprávní záležitosti.\n\n\"Zákon o lidských právech v sexuální oblasti z r. 1994\" garantuje všem plně svéprávným osobám (starším 18 let) právo na konsensuální a soukromý pohlavní styk nedotčený zásahy státních orgánů. Tento zákon je platný na celém území Austrálie, tzn. všech státech a teritoriích.\n\nNa konci r. 2010 oznámila Gillardova vláda svůj záměr zabývat se přijetím federálních anti-diskriminačních zákonů v různých oblastech, které by zahrnovaly jak sexuální orientaci, tak i genderovou identitu. Od tohoto záměru bylo sice nakonec upuštěno, ale Gillardův vládní kabinet zpracoval jinou legislativu, jejíž obsah je vysvětlen níže.\n\n25. června 2013 přijal australský federální parlament návrh novely \"Zákona o pohlavní diskriminaci (zahrnuje sexuální orientaci, genderovou identitu i status neurčitého pohlaví) z r. 2013\" se značnou podporou jak z obou komor parlamentu, tak i Jejího veličenstva a generálního guvernéra, kteří jej o tři dny později podepsali. Nový zákon nabyl účinnosti 1. srpna 2013, čímž se Austrálie stala první zemí na světě, která zakazuje diskriminaci leseb, gayů, bisexuálů, translidí a intersex lidí na celostátní úrovni. Poskytovatelé péče pro seniory vlastněné církevními organizacemi nesmějí vylučovat žadatele z důvodu jejich LGBTI statusu nebo soužití s osobou téhož pohlaví. Nicméně soukromé školy a nemocnice vlastněné církví jsou z federálního zákona vyloučeny. Náboženské výjimky se však nevztahují na status neurčitého pohlaví.\n\nMimo federální antidiskriminační zákony má každý stát a teritorium své vlastní právní předpisy chránící LGBTI minoritu před diskriminací.\n\nStáty a teritoria si utvářejí vlastní zákony o adopci tak, aby nejlépe vyhovovaly zájmům dětí. Postoj jednotlivých právních úprav ke stejnopohlavnímu rodičovství a adopcí je v každém státě a teritoriu jiný. Páry stejného pohlaví si můžou společně osvojit dítě v Novém Jižním Walesu, Teritoriu hlavního města Austrálie, Západní Austrálii a Victorii (účinnost od 1. září 2016), zatímco v Severním Teritoriu a Jižní Austrálii jsou homosexuální páry z adopce zcela vyloučeny. Podle Sčítání lidu Austrálie (2011) žije v homoparentálních rodinách cca 6 300 dětí, což je oproti roku 2001 nárůst 3 400. Z hlediska celkové populace dětí a rodin se jedná pouze o jednu desetinu (0,1 %). Dobrovolné a bezplatné surogátní mateřství je legální ve všech státech a teritoriích Austrálies výjimkou Západní a Jižní Austrálie. Zpoplatněné náhradní mateřství je ilegální na celostátní úrovni. V poslední době došlo k rapidnímu nárůstu využívání služeb surogátních matek v zámoří, a to jak u homosexuálních, tak i heterosexuálních párů, což vyvolalo několik zásadních právních otázek v oblasti občanských a rodičovských práv. Podle odhadů se v Austrálii uskutečnil pouze 1 z 20 procesů surogátního mateřství, přičemž většina dobrovolnic pocházela zejména z Jihovýchodní Asie a Spojených států.\n\nV r. 1992 záložnice v australské armádě podala stížnost ke Komisi pro lidská práva a rovné příležitosti kvůli svému vyloučení z důvodu homosexuální orientace. Komise požadovala přezkum dlouhotrvajícího zákazu služby LGBT minority v Ozbrojených silách Austrálie. V červnu 1992 senátor a ministr obrany Robert Ray namísto zrušení ještě posílil zákaz služby LGBT vojáků začleněním definice „neakceptovatelné sexuální chování“ do oddílu sexuální obtěžování a zločiny v civilním a vojenském právu. Toto rozhodnutí se setkalo s obrovským odporem u tehdejšího ministerského předsedy Paula Keatinga, který následně sestavil zvláštní Výbor pro pracovní záležitosti, který se měl zabývat odstraněním zákazu služby LGBT vojáků. V září 1992 rozhodl Výbor v poměru hlasů 4:2 pro zrušení zákazu spolu s předsedou Terrym Aulichem. I přes odpor ze strany některých vojenských organizací a RSL (Retutned and Serices League of Australia) se doporučení setkalo s přijetím od komisaře pro lidská práva Brianem Burdeinem a generálním prokurátorem Michaelem Duffym. Následná veřejná diskuse donutila Keatingův vládní kabinet zrušit zákaz i přes odpor ministra obrany. Po vydání rozhodnutí se ministerský předseda Keating podporující zrušení zákazu vyjádřil takto: „Vládní krok odráží podporu obyvatel odstranit diskriminaci v zaměstnání a motivovat australskou armádu k toleranci, která v zemi panuje.“ Ozbrojené síly Austrálie existenci homosexuálních mužů a žen ve svých řadách připouštějí a zapřísahají se vládě, že již nebudou tyto osoby prověřovat, či jinak diskriminovat z důvodu sexuální orientace.\n\nSoučasně připouštějí ADF (Australian Defence Forces - Ozbrojené síly Austrálie) takzvané vztahy vzájemné závislosti, mezi něž spadají i homosexuální, a aktivní členové mají na základě nich právo na jisté benefity. Např. výhody v bydlení, stipendiích, vzdělávání a dovolené. K prokázání závislosti musejí páry stejného pohlaví sepsat „prohlášení o vstupu do personálního vztahu“, jehož součástí jsou také povinnosti vzájemné finanční a jiné podpory. Partneři mají dále také vůči ADF nárok na penzi a jiné pozůstalostní benefity po zemřelých protějšcích. Under the \"Human Rights Commission Act 1986\", Diskriminace nebo šikana jiných sexuálních orientací, ať už heterosexuálních, homosexuálních nebo bisexuálních, je zakázaná. Zájemci o službu v armádě nejsou tázáni na sexuální orientaci, ani se o ní nikdo nezajímá a nepovažuje ji za kritérium v rozhodování o kariérním sestupu a vzestupu.\n\nThe DEFGLIS (Defence Force Gay and Lesbian Information Service) je neoficiální organizací pravidelně sdružující civilní členy Australian Defence Organistaion (ADO), kteří jsou gayové, lesby, bisexuální, intersex nebo trans (GLBIT) a spojenci.\n\nAustralský červený kříž odmítá přijímat krev od mužů majících sex s muži v prvních dvanácti měsících. Několik dalších států má toto omezení dárcovství MSM delší než 1 rok anebo dokonce doživotní. Ke změně tohoto přístupu mělo dojít poprvé v roce 2005 pomocí Tasmánského antidiskriminačního tribunálu. Ten o čtyři roky později v květnu 2009 stížnost, že je regulace neopodstatněná, zamítl.\n\nAustralská křesťanská lobby, založená v r. 1995, a Asociace australských katolických rodin, založená v r. 1980, jsou nejtvrdší odpůrci manželství a adopcí homosexuálních párů.\n\nBiskup Peter Jensen, bývalý arcibiskup evangelické Anglikánské diecése v Sydney, rovněž patří mezi přední odpůrce homosexuality. Podle jeho názoru je akceptace homosexuality adorací toho, co Bůh nazývá hříchem.Zástupci Australské anglikánské církve otevřeně nesouhlasí s registrovaným partnerstvím a jinými formami státního uzn ávání stejnopohlavního soužití, které dle jejich přesvědčení relativizují a podrývají tradiční křesťanskou podstatu manželství coby svazku jednoho muže a jedné ženy.\n\nBývalý sydneyský katolický arcibiskup kardinál George Pell věří a v rámci církve také učí o legitimitě sexuální aktivity pouze v rámci manželství, svazku muže a ženy, a odmítá jakoukoli mimomanželskou sexuální aktivitu. „Katolická církev i nadále odmítá akceptovat mimomanželský sex, tzn. i homosexuální pohlavní styk, stejně tak i šíření informací o homosexualitě mezi dětmi a mládeží,“ tvrdí George Pell.\n\nAustralská federace islámských koncilů, která je považovaná za nejvýznamnější islámskou organizaci v Austrálii, ostře vystupuje proti boji s diskriminací vůči stejnopohlavním partnerům ve federálním zákonu. Předseda Ikeval Patel toto stanovisko odůvodňuje tak, že se tímto způsobem ohrožuje „svátost“ manželství mezi mužem a ženou/mužem a několika ženami, což je jádro podpory rodin.\n\nThe Salt Shakers je skupina aktivistů za křesťanskou etiku založená v Melbourne, stát Victoria. Jejími členy jsou lidé z několika křesťanských denominací a hlavní činností získávání prostředků na podporu křesťanů a kostelů. Rovněž se pohybuje i ve veřejném prostoru prostřednictvím konzultací, lobbování a prezentování křesťanské perspektivy ve všedních oblastech společenského dění. To zahrnuje tudíž i zasílání tiskových zpráv, poskytování rozhovorů k aktuálním tématům, a to jak na vládní půdě, tak i v médiích. Podle stanoviska této skupiny je homosexualita hřích.\n\nKřesťanská organizace Exclusive Brethren stála za veřejnou kampaní v místním tisku proti tasmánské pro-gay politice Australských Zelených, která byla vládnoucí stranou až do Tasmánských státních voleb r. 2006, zahrnující stejnopohlavní manželství, LGBT adopci a pěstounství (něco z toho už právní řád státu Tasmánie uznává).\n\nGender Matters, založená v říjnu 2008, je koalicí 17 skupin a organizací, mezi něž patří Asociace australských rodin, Národní aliance křesťanských osobností, Globální aliance exodus, Nadace otcovství a Salt Shakers, podporuje tradiční genderové stereotypy. Její filozofie rovněž spočívá v náhledu na manželství jako na výhradní svazek muže a ženy, přístup k adopci pouze pro heterosexuální páry, stejně tak i k asistované reprodukci a náhradnímu mateřství. Vystupuje i proti civilním svazkům a registrovaném partnerství pro páry stejného pohlaví.\n\nOd r. 2003 umožňuje Unie australských kostelů svěcení sexuálně aktivních homosexuálů s tím, že u každého presbytáře se musí individuálně a objektivně zvážit jeho schopnosti kněžského života.\n\nJsou známy také případy jednotlivých duchovních podporujících práva LGBT a manželství osob stejného pohlaví i navzdory faktu, že jejich církev nezaujímá k tomuto žádné oficiální stanovisko. Otec Frank Brennan se v magazínu Eureka Street vyjádřil takto: „Ačkoliv by církevní instituce neměli být nuceny ke změně svého historického stanoviska o manželství jako výhradním svazku muže a ženy, je třeba umět rozlišit mezi občanským právem a katolickou svátostí manželství. Proto se nijak nebráním legalizaci registrovaného partnerství či přímo stejnopohlavního manželství v rámci občanského práva za podmínky, že s tím bude většina populace souhlasit.“\n\nProgresivní australská židovská komunita práva LGBT silně podporuje, zatímco ortodoxní větve stále zaujímají spíše konzervativní postoj. 5. června 2007 Koncil progresivních rabínů Austrálie, Nového Zélandu a Asie zrušil svůj zákaz konání obřadů sňatků párů stejného pohlaví. O čtyři roky později, 19. května 2011 ten samý rabínský koncil oznámil svojí podporu rovnosti manželství v rámci australského práva. Tato zpráva se dočkala obrovského ohlasu v místních médiích po svém zveřejnění organizací Australian Marriage Equality 25. května 2011.\n\n\nLGBT práva v australských státech a teritoriích:\n\nPřezkumy práva\n\nHistorie a aktivismus\nAdopce a rodičovství\nJiné\n"}
{"id": "1181037", "url": "https://cs.wikipedia.org/wiki?curid=1181037", "title": "EP Industries", "text": "EP Industries\n\nEP Industries, a.s. (dříve EP Industry, a.s.) je český konglomerát sdružující průmyslové společnosti působící ve Střední Evropě s většinou aktiv v České republice.\n\nSpolečnost vznikla v roce 2011 odštěpením většiny neenergetických aktiv z Energetického a průmyslového holdingu. Vlastníkem společnosti je EP INDUSTRIES HOLDING LIMITED, kterou vlastní EPI Holding, a.s. (60% podíl, jediný akcionář Daniel Křetínský) a NERUNA LTD (40% podíl, zřejmě ovládaná J&T Private Equity Group).\n\nSpolečnost mimo jiné vlastní:\n\nV letech 2012 až 2014 byla také vlastníkem společnosti První brněnská strojírna a.s.\n"}
{"id": "1181038", "url": "https://cs.wikipedia.org/wiki?curid=1181038", "title": "Očor (město)", "text": "Očor (město)\n\nOčor () je město v Permském kraji v Ruské federaci. Při sčítání lidu v roce 2010 mělo přes čtrnáct tisíc obyvatel.\n\nMěsto leží na stejnojmenné řece, přítoku Kamy. Od Permu, správního střediska celého kraje, je vzdálen přibližně 120 kilometrů na západ.\n\nOčor vznikl v roce 1759 s výstavbou hutí rodiny Stroganovovů.\n\nMěstem je Očor od roku 1950.\n"}
{"id": "1181043", "url": "https://cs.wikipedia.org/wiki?curid=1181043", "title": "Očor", "text": "Očor\n\nOčor může být:\n"}
{"id": "1181044", "url": "https://cs.wikipedia.org/wiki?curid=1181044", "title": "Počep", "text": "Počep\n\nPočep () je město v Brjanské oblasti v Ruské federaci. Při sčítání lidu v roce 2010 měl přes sedmnáct tisíc obyvatel.\n\nPočep leží na řece Sudosti, přítoku Desny v povodí Dněpru. Od Brjansku, správního střediska oblasti, je vzdálen přibližně osmdesát kilometrů na jihozápad.\n\nPrvní zmínka o Počepu je z roku 1447, v roce 1503 už je zmiňován jako město, ovšem v novodobých dějinách se stává městem až v roce 1919.\n\nBěhem druhé světové války byl Počep 22. srpna 1941 obsazen německou armádou a 21. září 1943 jej dobyly zpět jednotky Brjanského frontu Rudé armády.\n\n"}
{"id": "1181046", "url": "https://cs.wikipedia.org/wiki?curid=1181046", "title": "Ladislav Tóth (1968)", "text": "Ladislav Tóth (1968)\n\nLadislav Tóth (* 21. prosince 1968) je bývalý slovenský fotbalový brankář.\n\nV československé lize hrál za Inter Bratislava a Spartak Trnava. Nastoupil v 19 ligových utkáních. Ve slovenské nejvyšší soutěži hrál za Inter Bratislava. V Poháru UEFA nastoupil ve 3 utkáních.\n\n\n"}
{"id": "1181053", "url": "https://cs.wikipedia.org/wiki?curid=1181053", "title": "Gazela dlouhorohá", "text": "Gazela dlouhorohá\n\nGazela dlouhorohá (\"Gazella saudiya\") je vyhynulým druhem gazely. Dříve žila na Arabském poloostrově. Hlavním důvodem jejího zmizení byl nadměrný lov. Oficiálně byla prohlášena za vyhynulou v roce 2008, ale s největší pravděpodobností vymizela podstatně dříve.\n\nGazela dlouhorohá původně obývala štěrkovité a písečné pláně porostlé akáciemi v pásu táhnoucímu se od severu Saúdské Arábie k jihu až do Jemenu. Žila osamoceně nebo v malých stádech v počtu do 20 jedinců. Byla světlejší než gazela dorkas (především na hlavě a uších) a měla kratší končetiny.\n\nJeště do roku 2001 byla považována za poddruh dorkas, ale genetický výzkum zjistil, že ačkoliv je s ní příbuzná, jde o samostatný druh. Proto také její ubývání původně vzbudilo tak malý zájem. Mělo se za to, že jde jen o lokální populaci gazely dorkas, která byla na jiných místech poměrně hojná bez potřeby zvláštní ochrany.\n\nGazela dlouhorohá byla vždy vzácná a málokdy spatřená v přírodě. Již před oficiálním prohlášením za vyhynulou jí nikdo desítky let neviděl. V roce 1980 proto obdržela status vyhynulá v divočině. Nicméně se předpokládalo, že žije v zajetí, ale zkoumáním údajných jedinců vyšlo najevo, že jde o jiný druh nebo o křížence. Ačkoliv vzniklo několik záchranných projektů a expedic, jež měly za cíl gazelu najít, žádné se to nepodařilo. \n\n"}
{"id": "1181056", "url": "https://cs.wikipedia.org/wiki?curid=1181056", "title": "Výživa slonů ve volné přírodě", "text": "Výživa slonů ve volné přírodě\n\nVýživa slonů ve volné přírodě přitahuje mnoho pozornosti. Jak v Africe, tak v Asii bylo provedeno mnoho studií o způsobech přijímání potravy slonů. Vzhledem k různorodosti životního prostředí, ve kterém se sloni nalézají na obou kontinentech, můžeme přirozeně očekávat značnou různorodost jednotlivých druhů a částí rostlin, které konzumují.\n\nObrovitost sloního těla vyžaduje neméně obrovský příjem potravy. Slon je schopen naráz vypít přes 100 litrů vody, velký samec afrického slona vypije denně přes 220 litrů vody. Průměrná spotřeba trávy, listí a větví, které jsou v přírodě výlučnou potravou slonů, kolísá od 300 do 450 kg. Přes obrovitost zažívacích orgánů sloni potravu velmi špatně zpracovávají, tráví zhruba jen 40 - 44 % tedy více než polovina potravy opouští tělo bez užitku. Zhruba 18 - 20 hodin denně se proto musí věnovat přijímaní potravy.\n\nJednou z nejvýraznějších a jedinečných fyzikálních vlastností slona je jeho prodloužený horní ret a nos, tvořící chobot, díky kterému je schopen při hledání potravy dosáhnout ze země na vysoké větve. Chobot je dostatečně silný, aby s ním slon mohl zvednout celý strom a zároveň je velmi citlivý, aby zvedl i jediné stéblo trávy. Během evoluce chobotnatců lze sledovat postupnou redukci přední části dentice a modifikaci stoliček jako adaptaci na rostlinnou potravu. Slon nemá žádné špičáky ani dolní řezáky. Horní řezáky, pokud jsou vyrostlé, byly v průběhu evoluce přeměněny na kly. Výměna stoliček u slonů probíhá ve vertikálním směru. Funkční je vždy jen jedna stolička, a když dojde k jejímu obroušení až na bázi, je nahrazena odzadu další.\n\nSloni obývají různé typy stanovišť, a proto je i jejich potrava různorodá, zahrnující traviny, ovoce, kůru, listí, větve a kořeny. Sloní mláďata se zpočátku krmí pouze mlékem, postupně přecházejí na pevnou potravu, kterou pravidelně přijímají již ve stáří několika měsíců. Samice mláďata kojí zpravidla první dva roky, avšak v některých případech může kojení trvat i mnohem déle.\n\nI když mají sloni schopnost krmit se relativně neselektivně v širokém rozmezí stanovišť a požírají velké množství rostlinných druhů, řada studií přesto zjistila, že sloni dávají přednost konkrétním stanovištím a rostlinným druhům. Výběr je však ovlivněn například oblastí, ročním obdobím nebo ekosystémem. U slonů indických pozorovaných v Národní parku Rajaji byl výběr potravy studován v období mezi roky 1999 až 2006. Ačkoli sloni konzumovali řadu rostlinných druhů, jejich hlavní potrava se skládala až z 50 druhů rostlin, které byly dostupné střídavě po celý rok. Preference se pak měnily například v závislosti na sezónní změně minerálů obsažených v trávách. V Murchison Falls Parku v Ugandě a Národním parku Amboseli v Keni byla pozorována změna stravovacích návyků v důsledku degradace stanovišť. Během období dešťů trávy obsahovaly vysoký podíl bílkovin a sloni tedy v této době dávali přednost pastvě před okusem. Zatímco během období sucha se sloní jídelníček skládal převážně ze stromů a keřů, jelikož trávy obsahovaly méně než 2,5 % bílkovin a ukládaly v sobě toxické látky. Nicméně vysoký podíl trav v krmivu slonů mohl být také v důsledku přeměny přírodních stanovišť ze zalesněných na travnaté.\n\nSlon je velmi všestranný, co se týká konzumace různých částí rostlin. Konzumuje nejen stébla trav, ale vytrhává také celé trsy, které požírá i s kořeny, které zbavuje hlíny oklepáním o přední nohy, nebo dokonce omytím ve vodě. Z bambusových trsů obyčejně bere jejich konečné výhonky s listy, ale může je po rozdělení konzumovat i celé. Malé bylinné stromy jsou slony konzumovány také v celku. Z keřů a stromů obvykle sbírá listy, tyto rostliny mu však mohou poskytnout i další zdroj výživy a tím je ovoce a kůra. Všechny tyto tři složky potravy jsou konzumovány například z akácií, které nedokážou slony odradit ani svými dlouhými trny. Ačkoliv sloni preferují čerstvé listy stromů a keřů, v období suchých měsíců nepohrdnou ani suchými větvemi. Z ovocných stromů a keřů sloni konzumují pouze kůru, listy jen výjimečně. Malé palmy sloni často vytrhnou a sežerou i s kořeny. Z vyšších palem vytrhávají jen jejich růstovou střední část, ale tím často zahubí celou rostlinu.\n\nVýskyt ovoce v jejich potravě je pouze sezonní. Menší druhy ovoce sloni požírají v celku, zatímco větší jako jsou plody chlebovníku, nejdříve rozšlápnou nohou. \n\nKmeny takových stromů jako je baobab a banánovník sloni narušují tak, aby se dostali k jeho měkké dřeni. V různorodosti rostlinných typů a konzumovaných částí rostlin nemá slon mezi býložravci sobě rovného.\n\nSloni v Národním parku Tsavo v Keni tráví 48 - 63 % ze dne krmením, slon indický pozorovaný na Srí Lance trávil krmením přibližně 75 - 80 % času. Sloni v Murchison Falls Parku v Ugandě se krmili téměř neustále během celého dne, zastavovali se jen, pokud našli stín na odpočinek. U afrických slonů byly pozorovány tři výrazné změny ve smyslu intenzivnějšího krmení během krmení víceméně kontinuálního, a to ráno, odpoledne a poslední kolem půlnoci. Čas strávený krmením může být také snížen při pohybu a migracích za vodou a při hledání potravy.\n\nPozorována byla také změna chování při krmení podle změn ročního období. Například když tráva začínala růst po prvních deštích, sloni trhali listy v malých shlucích bez vytržení celé rostliny. Zatímco, později, když tráva dosahovala výšky 0,5 až 1 m, sloni svým chobotem vytrhávali celé trsy, oprašovali je, vrchní část konzumovali a bazální část s kořeny pak odhazovali. K odstranění zeminy z rostlin sloni využívali přední končetiny, o které si rostliny oklepávali nebo je také uměli vyprat ve vodě.\n"}
{"id": "1181059", "url": "https://cs.wikipedia.org/wiki?curid=1181059", "title": "Helmut Schön", "text": "Helmut Schön\n\nHelmut Schön (15. září 1915 Drážďany – 23. února 1996 Wiesbaden) byl německý fotbalista a trenér, dlouholetý trenér národního týmu Německa.\n\nVe třicátých letech hrál za Dresdensia Dresden a Dresdner SC. V letech 1937 až 1941 šestnáctkrát reprezentoval národní tým (vstřelil 17 branek).\n\nPo druhé světové válce začal trénovat. V letech 1952–1956 byl trenérem reprezentace Sárska (celkem v 15 zápasech z 19 v její historii). V roce 1956 se stal asistentem německého reprezentačního trenéra Seppa Herbergera. V této funkci působil osm let, poté byl jmenován trenérem německého týmu. Reprezentaci vedl od roku 1964 do roku 1978 (celkem ve 139 mezistátních zápasech). Čtyřikrát se německý tým pod jeho vedením zúčastnil mistrovství světa. V roce 1966 jeho svěřenci vybojovali stříbrnou medaili, v roce 1970 bronzovou a v roce 1974 se německá reprezentace stala mistry světa. Pod jeho vedením rovněž vybojoval německý tým v roce 1972 titul mistrů Evropy a v roce 1976 stříbrné medaile. Právě tým vybudovaný v roce 1972 (se Seppem Maierem, Franzem Beckenbauerem, Paulem Breitnerem, Günterem Netzerem a Gerdem Müllerem) je považován za nejsilnější v historii německého fotbalu. Poté, co na světovém šampionátu v roce 1978 skončil německý tým ve čtvrtfinále, Schön na funkci reprezentačního trenéra rezignoval.\n"}
{"id": "1181061", "url": "https://cs.wikipedia.org/wiki?curid=1181061", "title": "Postbauer-Heng", "text": "Postbauer-Heng\n\nPostbauer-Heng je městys v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc.\n\nŽije zde obyvatel.\n\nSousední obce jsou: Berg bei Neumarkt in der Oberpfalz, Berngau, Burgthann, Freystadt, Neumarkt in der Oberpfalz a Pyrbaum.\n\n"}
{"id": "1181071", "url": "https://cs.wikipedia.org/wiki?curid=1181071", "title": "Městské muzeum Ledeč nad Sázavou", "text": "Městské muzeum Ledeč nad Sázavou\n\nMěstské muzeum Ledeč nad Sázavou je muzeum umístěné na hradě Ledeč nad Sázavou.\n\nMuzeum v Ledči nad Sázavou bylo založeno 28. září 1911 inteligencí z Dolních Kralovic, posléze sbírky byly přesunuty do ledečského hradu. Samotné muzeum bylo přesunuto pod provozovatele hradu 1. dubna 2015.\n\nExpozice historie města je umístěna v prostorách hradu a je zobrazena ve stylu 30. let 20. století. Expozice se nachází v přízemí Malého paláce hradu, její součástí byly dvě výstavní místnosti, galerie a depozitář. Nově byly otevřeny i další místnosti, v současnosti má muzejní okruh celkem pět místností a to včetně rekonstruovaného salonků s nábytkem z 19. století. Součástí jsou sbírky z historie města (archeologie, etnografie a podobně) a také sbírka prací místních řemeslníků a také numismatická sbírka. V další místnosti je umístěna sbírka chladných zbraní rytíře Josefa Schtanglera ze zámečku v Horce nad Sázavou.\n\n"}
{"id": "1181074", "url": "https://cs.wikipedia.org/wiki?curid=1181074", "title": "Stoke City FC (rezerva a akademie)", "text": "Stoke City FC (rezerva a akademie)\n\nRezerva Stoke City FC je výběr hráčů anglického klubu Stoke City do 21 let. Rezerva hraje ligovou sezónu ve 2. divizi Premier League do 21 let. Své domácí zápasy hraje na domácím stadionu Stoke City, na Britannia Stadium. Trenérem je Glyn Hodges.\n\nAkademie Stoke City FC je výběr hráčů Stoke City do 18 a níže let. Trenérem je Kevin Russell.\n\n\"Aktuální k datu: 22. únor 2016\"\n\n\"Aktuální k datu: 22. únor 2016\"\n\n\n"}
{"id": "1181075", "url": "https://cs.wikipedia.org/wiki?curid=1181075", "title": "Šalamoun Škultét", "text": "Šalamoun Škultét\n\nŠalamoun Škultét, \"též\" Salomon Scultet, Skultet a Sscultet ze Ssultysheimu, (kolem 1610 Vratislav – 1657 Praha), činný v letech 1636 - 1657, byl rytec pečetí, mincí a medailí v období raného baroka v Kutné Hoře, Praze a Jáchymově. \n\nDo Čech si přinesl zachovací list města Vratislavi, rok narození není znám. Pracoval nejprve pro Albrechta z Valdštejna. Roku 1636 se uvádí jako měšťan kutnohorský a zaměstnanec tamní mincovny. Roku 1645 se (podruhé?) oženil v Praze a pracoval jako řezač želez v mincovnách v Jáchymově a v Praze, kde získal roku 1649 městské právo. Od roku 1649 pracoval se synem.\n\nK nejvýznamnějším dílům patří jeho portrét císaře Ferdinanda III. na tolarech (řezaný podle předlohy Alessandra Abondia a korunovační medaile císařovny Eleonory. Za své služby byl císařem Ferdinandem III. povýšen do šlechtického stavu s predikátem ze Šultysheimu. \nKromě mincovních kolků řezal pečeti (označil se \"Pečírštecher\"), dále reliéfy medailí a svátostek. Značil monogramem SS.\n\n\n\n"}
{"id": "1181076", "url": "https://cs.wikipedia.org/wiki?curid=1181076", "title": "František Ganzwohl", "text": "František Ganzwohl\n\nFrantišek Ganzwohl (??? Slavkov – ???) byl rakouský právník a politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Franz Ganzwohl, doktor práv ve Vídni. Uvádí se, že byl ze Slavkova. Z etnického hlediska byl řazen mezi \"mírné Slovany\". Podle jiného zdroje představoval naopak mezi cca 20 moravskými slovanskými poslanci Říšského sněmu jednoho ze zhruba třetinové skupiny uvědomělých Čechů.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Bučovice. Tehdy se uváděl coby doktor práv. Řadil se k sněmovní pravici.\n"}
{"id": "1181083", "url": "https://cs.wikipedia.org/wiki?curid=1181083", "title": "Ladislav Tóth", "text": "Ladislav Tóth\n\nLadislav Tóth je jméno a příjmení více osob:\n\n"}
{"id": "1181086", "url": "https://cs.wikipedia.org/wiki?curid=1181086", "title": "Standard E-1", "text": "Standard E-1\n\nStandard E-1 byl americký stíhací jednomotorový dvouplošník smíšené konstrukce z období I. světové války, určený k obraně vlastního území Spojených států.\n\nVývoj jednomístného stíhacího letounu byl zahájen v roce 1917, stavba dvou prototypů započala na podzim téhož roku. Pohon zajišťoval rotační devítiválec Le Rhône 9C o výkonu 59 kW, který roztáčel dvoulistou vrtuli. Výzbroj tvořil jeden synchronizovaný kulomet Marlin ráže 7,62 mm, instalovaný vlevo před kokpitem. Na druhé straně horní části trupu mohl být umístěn fotokulomet.\n\nTovárna Standard ze státu New Jersey oba letouny předala v lednu 1918. Během testů bylo nutné překonstruovat ocasní plochy, především odstraněním aerodynamického vyvážení ze směrového kormidla, kýlovka pak dostala trojúhelníkový obrys.\n\nV létě roku 1918 americké letectvo objednalo 98 sériových kusů, z nichž prvních 60 E-1 začalo přebírat v listopadu 1918. Již v srpnu byly objednány 33 kusy s rotačním devítiválcem Gnome 9B silnějším o 74 kW. Dalších 75 exemplářů bylo dodáno s původními pohonnými jednotkami Le Rhône.\n\nDo služby se tak Standard E-1 dostal v samém závěru války a vzhledem k slabým výkonům obou motorů byl ihned převeden k pokračovacímu výcviku pilotů.\n\nÚdaje platí pro E-1 s motorem Le Rhône 9C\n\n"}
{"id": "1181094", "url": "https://cs.wikipedia.org/wiki?curid=1181094", "title": "Taťána le Moigne", "text": "Taťána le Moigne\n\nTaťána le Moigne (* 4. dubna 1967 Praha) je ředitelkou české, maďarské, rumunské a slovenské pobočky společnosti Google a významnou ženou českého internetu. Věnuje se vzdělávání mladých talentů se zaměřením na hodnotový leadership, ale také vzdělávání dětí v rámci společnosti 4bambini, která vydává deskové hry o důležitých životních hodnotách. Dlouhodobě podporuje profesní rozvoj talentovaných žen a digitální gramotnost Čechů.\n\nV roce 1989 získala inženýrský titul v oboru softwarového inženýrství na Vysoké škole ekonomické v Praze. V letech 1990 – 1992 pracovala ve společnosti Abakus Distribution a poté v letech 1992 – 1994 v Digital Equipment Corporation (dnešní Hewlett-Packard). Od roku 1994 do roku 2003 byla zaměstnancem společnosti Microsoft nejdříve v pražské, poté v mnichovské a londýnské pobočce. \n\nV roce 2003 založila vlastní společnost poskytující služby v oblastech marketingové komunikace a PR. Ve stejném roce také založila 4bambini společnost vydávající deskové hry zaměřené na vzdělávání dětí v oblasti důležitých životních hodnot. Po dvanácti letech, v květnu roku 2017, předala 4bambini do rukou Kristýny Křížové a Lucie Vlčkové, zakladatelek obchodů Agátin svět.\n\nOd roku 2006 řídí českou pobočku společnosti Google. Zakládala ji jako první zaměstnanec v roce 2006. V té době nabízel Google čtyři služby v češtině a dosahoval 9% podílu ve vyhledávání. Dnes má Google v České republice přes 150 lokalizovaných produktů, věnuje se inovaci českého internetu, podporu byznysu exportních i domácích společností a partnerů, podpoře vzdělávání v oblasti digitálních a podnikatelských dovedností a startupů. Google je zároveň dlouhodobým podporovatelem neziskového sektoru, přičemž jeho program Google Grants využívá přes 700 neziskových organizací. V posledních letech navíc filantropická odnož Google.org finančně podpořila společnost Czechitas zaměřující se na digitální vzdělávání žen.\n\nTaťána le Moigne aktivně podporuje projekty v oblasti kultivace leadershipu, podpory vzdělávání, rozvoje talentu, podpory žen a neziskových organizací. Patří mezi ně společnosti: YPO Česká republika (Young President Organisation), European Leadership & Academic Institute (ELAI) kde je lektorkou, Aspen Institute Central Europe, je členkou správní rady, působí jako mentorka v programu Odyssey, je jednou z pěti Neuron Founders – Nadačního fondu Neuron na podporu vědy a také je členkou dozorčí rady nadace Dobrý Anděl. \n\nV roce 2009 získala ocenění „Osobnost českého internetu“ v anketě Křišťálová Lupa.\n\nOd roku 2008 se pravidelně umisťuje v anketě Hospodářských novin „TOP ženy Česka“. V roce 2011 tuto anketu vyhrála, v letech 2012, 2013 a 2014 vyhrála v kategorii Telekomunikace, IT a Technologie a v roce 2018 byla Taťána le Moigne slavnostně uvedena do síně slávy.\n\nOd roku 2012 ji časopis Forbes řadí mezi „50 nejvlivnějších žen v České republice“. V roce 2014 získala cenu Osobnost HR.\n\nTaťána le Moigne je vdaná, má jednoho syna a žije v Praze.\n"}
{"id": "1181096", "url": "https://cs.wikipedia.org/wiki?curid=1181096", "title": "Johana Holandská", "text": "Johana Holandská\n\nJohana Holandská (1315 – 1374) byla hraběnka, markraběnka a nakonec vévodkyně z Jülichu.\n\nNarodila se jako třetí dcera hraběte Viléma III. Holandského a Johany, dcery Karla z Valois . V únoru 1324 se v Kolíně nad Rýnem konala dvojitá svatba, Johana byla provdána za hraběte Viléma V. z Jülichu a její sestra Markéta si vzala římského krále Ludvíka Bavora . Roku 1336 byl Vilém, díky příbuzenským svazkům důležitý vyjednávač anglického krále, povýšen Ludvíkem Bavorem na markraběte a konečně roku 1356 získal vévodský titul, kterého si příliš neužil. Roku 1361 Johana ovdověla a zemřela o třináct let později.\n"}
{"id": "1181104", "url": "https://cs.wikipedia.org/wiki?curid=1181104", "title": "Gerhard VI. z Jülichu", "text": "Gerhard VI. z Jülichu\n\nGerhard VI. z Jülichu ( \"Gerhard I. von Jülich-Berg\", 1315 − 18. května 1360, Düsseldorf ) byl hrabě z Ravensbergu a Bergu a fojt Herfordu.\n\nNarodil se jako nejstarší syn hraběte Viléma V. z Jülichu a Johany, dcery holandského hraběte Viléma III. V roce 1333 byl zasnouben s Markétou, dcerou geldernského vévody Reginalda II.. K manželství nedošlo, snoubenka zemřela roku 1344. Téhož roku se Gerhard oženil s Markétou, dcerou Oty IV., hraběte z Ravensbergu. Markétin otec Ota neměl syny, a tak po jeho smrti v roce 1328 zdědil hrabství Ravensberg jeho bratr Bernard. Ten zemřel v roce 1346 bez potomků a dědičkou se stala se Markéta. Pak, když v roce 1348 zemřel Markétin bezdětný strýc Adolf IX. z Bergu, získala hrabství Berg. Tyto tituly Gerhardovým sňatkem s Markétou přešly do rodu Jülichů, kde zůstaly až do roku 1511, kdy přešly do rodu Klévských.\n\nGerhard uzavřel několik neúčinných ochranných aliancí a postavil se proti kolínskému arcibiskupovi. Získal Hardenberg, Neviges, Langenberg, Remangen a Kaiserswerth, a další. V květnu 1360 byl na turnaji v Düsseldorfu smrtelně zraněn Arnoldem z Blankenheimu a byl pohřben v klášteře Altenberg. Dědicem obou hrabství se stal nezletilý syn Vilém.\n"}
{"id": "1181109", "url": "https://cs.wikipedia.org/wiki?curid=1181109", "title": "Glen Wesley", "text": "Glen Wesley\n\nGlen Edwin Wesley (* 2. října 1968 v Red Deer, Alberta) je bývalý kanadský hokejový obránce.\n\nJe ženatý s manželkou Barb, se kterou má tři děti (Amanda, Josh a Matthew). Jeho starší bratr Blake Wesley je bývalí hokejový obránce z NHL. V roce 2014 byl jeho syn Josh Wesley vybrán v draftu NHL týmem Carolina Hurricanes.\n\nJuniorskou kariéru začal v klubu Portland Winter Hawks hrající soutěž WHL. V tamním klubu Portland strávil čtyři roky (1983-87). V posledním roce byl vybrán do juniorského národního mužstva Kanady, se kterým odehrál mistrovství světa juniorů. V létě roku 1987 byl vybrán v draftu NHL týmem Boston Bruins hned v prvním kole z celkového třetího místa. První sezonu v NHL odehrál hned po draftu, v základní části vynechal pouze jeden zápas. Se 37 kanadskými body byl vybrán do NHL All-Rookie Team. Po základní části postoupili s týmem do playoff, ve kterém pouze neuspěli ve finále nad týmem Edmonton Oilers. O dva roky později znovu zopakovali úspěch v playoff, ve finále opět narazili na silný tým Edmonton Oilers, kterému opět podlehli. Později se stal jeden z nejsilnějších obránců v NHL. Po sedmi sezonách v Bruins, byl 26. srpna 1994 vyměněn do Hartford Whalers za první tři volby draftu v roce 1995, 1996, 1997. Za tyto volby byli vybráni Kyle McLaren, Johnathan Aitken a Sergej Samsonov.\n\nV Hartford Whalers byl připraven podpořit defenzívu, během tří let působení za Whalers, nebyli schopní postoupit do playoff na rozdíl od minulého působiště v Boston Bruins si pokaždé zahrál v playoff. Po sezoně 1996/97 se klub přestěhoval do Karoliny. V Carolina Hurricanes byl jeden z hlavních hráčů týmu a v sezoně 2001/02 již potřetí si zahrál finále playoff, ve kterém prohráli 1:4 na série nad týmem Detroit Red Wings. Před koncem sezony 2002/03 mu končila smlouva, 9. března 2003 byl vyměněn do Toronto Maple Leafs za druhé kolo draftu. Za Toronto stihl odehrát včetně playoff pouze dvanáct zápasů. V létě 2003 se stal volným hráčem. 8. července 2003 se dohodl na smlouvě s týmem Carolina Hurricanes, který se po čtyřech měsících vrátil do týmu. Během výluky v NHL 2004/05 nikde nehrál. V sezoně 2005/06 se konečně dočkal vysněné trofeje Stanley Cupu a k historickému úspěchu Carolina Hurricanes. 5. června 2008 oznámil konec své hráčské kariéry. V NHL strávil 20 sezon, ve kterém odehrál 1457 zápasů. V Carolina Hurricanes vytvořil klubový rekord v počtu odehraných zápasů. Později jeho rekord překonal Eric Staal. Na jeho počest bylo jeho číslo 2 vyřazeno v Carolina Hurricanes 17. února 2009.\n\n\n\n"}
{"id": "1181112", "url": "https://cs.wikipedia.org/wiki?curid=1181112", "title": "Seznam poslanců Moravského zemského sněmu (1848–1849)", "text": "Seznam poslanců Moravského zemského sněmu (1848–1849)\n\nToto je seznam poslanců Moravského zemského sněmu ve volebním období 1848–1849. Zahrnuje všechny členy Moravského zemského sněmu ve funkčním období od zemských voleb roku 1848 do roku 1849. \n\nSněm se sešel poprvé 31. května 1848 a 24. ledna 1849 byl odročen. Zasedali na něm poslanci v pěti kuriích:\n\nNa zemském sněmu zasedali i tzv. náhradníci. To byly osoby, které si podle sněmovního usnesení z června 1848 vybírali sami poslanci pro zastupování na sněmu v případě časového zaneprázdnění nebo když byli zvoleni na celostátní Říšský sněm.\n\n"}
{"id": "1181114", "url": "https://cs.wikipedia.org/wiki?curid=1181114", "title": "Ray Tomlinson", "text": "Ray Tomlinson\n\nRaymond Samuel Tomlinson (23. dubna 1941 – 5. března 2016) byl americký počítačový programátor, který realizoval první e-mailový systém na systému ARPANET, předchůdci internetu, v roce 1971. Jednalo se o první systém schopný odeslat zprávy mezi uživateli různých počítačů připojených k ARPANETu. Dříve mohly být zprávy posílány jen mezi uživateli, kteří používají stejný počítač. K dosažení tohoto cíle použil znak @ oddělující uživatelské jméno a jméno počítače, systém, který je od té doby použit v e-mailové adrese. Internetová síň slávy komentovala důsledky jeho práce „Tomlinsonův e-mailový program přinesl úplnou revoluci, zásadně mění způsob, jakým lidé komunikují“.\n\nTomlinson se narodil v Amsterdamu ve statě New York, ale jeho rodina se brzy přestěhovala do městečka Vail Mills v New Yorku. Navštěvoval Broadalbin Central School v blízkém Broadalbinu, později studoval na Rensselaer Polytechnic Institute (RPI) v městě Troy, kde se podílel na programu kooperativního vzdělávání IBM. Získal bakalářský titul na RPI v oboru elektrotechniky v roce 1963.\n\nPo absolvování RPI vstoupil na Massachusettský technologický institut, aby pokračoval ve svém elektrotechnickém vzdělání. Na MIT Tomlinson pracoval v Speech Communication Group a vyvinul hybrid analogově-digitálního syntetizéru jako předmět své magisterské práce z oboru elektrotechniky, který dokončil v roce 1965.\n\nV roce 1967 nastoupil do technologické společnost Bolt, Beranek a Newman (nyní BBN Technologies), kde pomáhal vyvíjet operační systém TENEX včetně ARPANET Network Control Program a implementace telnetu. Napsal program s názvem CPYNET pro přenos souborů přes ARPANET. Tomlinson byl požádán, aby upravil programu s názvem SNDMSG, který odeslal zprávy ostatním uživatelům stejného počítače, tak aby běžel na TENEXu. Tomlinson vzal kód z CPYNET a implementoval ho do SNDMSG; díky tomu mohly být zprávy odeslány i uživatelům na jiných počítačích - tak vznikl e-mail.\n\nTomlinson zemřel 5. března 2016 na srdeční infarkt ve věku 74 let.\n\nPrvní email, který Ray Tomlinson poslal, byl testovací. Nebyl zachován a Tomlinson jej popisuje jako bezvýznamný, něco jako „QWERTYUIOP“. To je obyčejně chybně interpretováno jako „První e-mail byl QWERTYUIOP“. Tomlinson později poznamenal, že tyto \"testovací zprávy byly zcela snadno zapomenutelné a já jsem na ně proto zapomněl.\"\nPůvodně nebyl jeho systém posílání e-mailů považován za důležitý. Když ho Tomlinson ukázal svému kolegovi Jerrymu Burchfieldovi, řekl mu: „Nikomu to neříkej! Tohle není to, na čem bychom měli pracovat.“\n"}
{"id": "1181116", "url": "https://cs.wikipedia.org/wiki?curid=1181116", "title": "Vilém VII. z Jülichu", "text": "Vilém VII. z Jülichu\n\nVilém VII. z Jülichu (1348 - 25. června 1408) byl hrabě z Bergu a Ravensbergu a od roku 1380 vévoda z Bergu.\n\nNarodil se jako jediný syn a dědic Gerharda VI. z Jülichu a Markéty, dcery Oty IV. z Ravensbergu. 28. září 1363 se Vilém oženil s Annou, dcerou Ruprechta II. Falckého. Po otcově nečekané smrti na turnaji v roce 1360 se stal Vilém hrabětem z Bergu a Ravensbergu. V roce 1380 ho římský král Václav povýšil do hodnosti vévody, čímž se stal prvním vévodou z Bergu.\n\nVilém bojoval proti hrabstvím Mark a Klévsku, aby zabránil jejich spojení, ale v roce 1397 byl zajat v bitvě u Kleverhammu. Ztratil Remagen, Kaiserwerth a Sinzig, které získal jeho synovec Adolf I. Klévský a kvůli těmto ztrátám se jeho synové obrátili proti němu a v roce 1403/4 jej uvěznili. Nakonec je přinutil, aby ustoupili a později podpořil svého švagra, krále Ruprechta Falckého proti Guelders-Jülichu a získal hrabství Blankenburg. Vilém zemřel 25. června 1408 a byl pohřben v klášterním kostele v Altenbergu. Společně s manželkou jsou zobrazeni na vitrážích v Altenbergu.\n"}
{"id": "1181117", "url": "https://cs.wikipedia.org/wiki?curid=1181117", "title": "Jasenice (Polsko)", "text": "Jasenice (Polsko)\n\nJasenice ( Jasienica, \"Heinzendorf\") je vesnice v jižním Polsku ve Slezském vojvodství v okrese Bílsko-Bělá. Leží na území Těšínského Slezska na stejnojmenné řece, je sídlem gminy Jasenice. V roce 2012 zde žilo 5 119 obyvatel, rozloha obce činí 11,7 km².\n\nPrvní zmínka o vesnici (\"Gessenita\") pochází z listiny vratislavského biskupa Jindřicha z Vrbna z doby kolem roku 1305. Během německé východní kolonizace vedle ní vznikla \"Heinzendorf\" (Janova ves). Postupem času vesnice s sebou srostly a v 16. století začaly být oba názvy používány paralelně. Obec patřila těšínskému knížectví, z nějž bylo roku 1572 vyděleno bílské stavovské panství. Ve sčítání lidu 1910 uvedlo 76,3 % obyvatel Jasenice obcovací řeč polskou (včetně těšínského nářečí), 22,8 % německou, 0,3 % (šest osob) českou a 0,6 % (14 osob) ostatní. 51,2 % se hlásilo k evangelické církvi, 47,1 % ke katolictví, 1 % (23 osoby) k judaismu a 16 osob k ostatním náboženstvím. Po rozdělení Těšínska se Jasenice stala součástí Polska.\n\nCentrum obce rozděluje rychlostní silnice S52 Bílsko-Bělá—Těšín, jejíž pokračováním je česká Dálnice D48. Obcí probíhají kromě toho „stará cesta“ z Bílska-Bělé do Těšína, silnice spojující Bílsko-Bělou s Chybami a Strumení (v obou případech se jedná o historické císařské silnice), a také od roku 2009 uzavřená železniční trať Bílsko-Bělá — Český Těšín.\n\nV roce 1888 založil v Jasenici Vídeňan Josef Hofmann továrnu na ohýbaný nábytek. Ta zaměstnávala těsně před první světovou válkou 700 osob a vyráběla na 300 tisíc kusů nábytku ročně. V roce 1923 byla přejmenována na Thonet-Mundus a v současnosti patří společnosti PAGED. Dalším průmyslovým podnikem v obci jsou keramické závody Ceramika Pilch (založené roku 1980).\n\n\n\n"}
{"id": "1181118", "url": "https://cs.wikipedia.org/wiki?curid=1181118", "title": "Sportovec Kladenska", "text": "Sportovec Kladenska\n\nSportovec Kladenska (dříve také \"Sportovec roku Kladenska\") je anketa o nejlepšího sportovce a tým, vyhlašovaná každoročně zpětně v březnu na kladenském Plesu sportovců v Domě kultury Kladno. Cenu předávají zástupci města Kladna včetně primátora.\n\nMezi několikanásobné vítěze ankety patří v jednotlivcích kickboxer Petr Kučera a tým sportovního aerobiku Dancers Kladno.\n\n\n\n\n\n\n\n\n\n\n\n\n\n\n\n\n\n1. Tomáš Řenč – triatlon, mistr ČR, pátý na SP v Barceloně\n1. Eliška Staňková – atletika, diskařka AC Tepo Kladno, česká reprezentantka na mistrovstí Evropy\n\n\n\n"}
{"id": "1181122", "url": "https://cs.wikipedia.org/wiki?curid=1181122", "title": "Vzdělávání 3.0", "text": "Vzdělávání 3.0\n\nVzdělávání 3.0 () je zastřešující pojem, jenž je využíván jak teoretiky vzdělávání, tak médii pro popis rozličných způsobů integrace nových technologií do všech stupňů vzdělávání. \n\nJedná se o nepřesně vymezený koncept, jenž souvisí s nástupem nové generace digitálních technologií a webových rozhraní (viz web 3.0). Nepanuje ani obecná shoda na tom, v čem přesně se liší od vzdělávání 2.0. Podle stránek educatorstechnology.com je nicméně možné vymezit některé rozdíly, kterými se liší od předchozí koncepce (zejm. v oblasti vyššího vzdělávání), a to v oblastech jako úloha učitele, obsah, aktivity, institucionální zázemí, chování studentů a technologie.\n\nZatímco v modelu vzdělávání 2.0 byl učitel průvodce světem vzdělání a zdrojem znalostí, ve vzdělávání 3.0 je součástí procesu kolaborativního vytváření znalostí. I když ve vzdělávání 2.0 již byly přítomné otevřené vzdělávací zdroje, stále zůstávaly často určitým způsobem omezené k širšímu využívání (např. otevřené jen pro jednu instituci či sdílené v rámci spolupráce mezi vysokými školami), v novém modelu je již kladen požadavek na úplné otevření znalostí všem studentům. Dochází k posunu také v oblasti aktivity, tedy k dalšímu opouštění fyzických prostor institucí, prohloubení interdisciplinárního přístupu a ke spolupráci napříč institucemi i národy. S tím souvisí i změna uspořádání a propojování jednotlivých organizací v globálním měřítku a vznik nových institucí, které se zabývají vyšším vzděláváním, přičemž odpadají regionální a institucionální překážky. V oblasti chování studentů je zřetelná jejich emancipace a posun od pasivního přijímání znalostí k aktivnímu přístupu, stejně jako jejich zapojování do procesu vytváření znalostí. Značný posun je patrný také v oblasti technologií, které jsou vzájemně propojené a sestávají se z různých aplikací.\n\nJako hlavní aspekt konceptu vzdělávání 3.0 je možné vymezit demokratizaci celého systému, jež usnadňuje přístup ke vzdělávání, resp. znalostem. Značná část znalostí, ke které se dříve mohli dostat pouze studenti prestižních škol, je k dispozici každému s připojením na internet. Nejdůležitějším předpokladem již není socioekonomická situace a status studenta, ale jeho motivace ke vzdělání. Vliv prostředí zůstává stále značný, ale je méně determinující než dříve.\n"}
{"id": "1181123", "url": "https://cs.wikipedia.org/wiki?curid=1181123", "title": "Vilém VIII. z Jülichu", "text": "Vilém VIII. z Jülichu\n\nVilém VIII. z Jülichu (asi 1380 - 22. listopad 1428) byl nejmladším synem Viléma VII. z Jülichu a Anny Falcké.\n\nSpolu se svým bratrem Adolfem se vzbouřil proti svému otci, ale v roce 1404 se vzdal a získal otcův titul hraběte z Ravenbergu, který zastával až do své smrti v roce 1428.\n\nV roce 1401 byl Vilém jmenován biskupem v Paderbornu. Jmenoval ho papež Bonifác IX., a to díky vlivu Vilémova strýce, krále Ruprechta. Vilémův starší bratr Ruprecht stejnou funkci zastával v letech 1389–1394. Stejně jako jeho strýc, král Ruprecht, byl také Vilém stoupencem římských papežů. Vilém vyvolal velké nepokoje svým církevním reformním úsilím a hádal se s Waldeckem z Lippe o svrchovanost Padebornu nad částí Lippe. Přes územní politické úspěchy Vilém čelil opozici a v roce 1414 se zřekl Padebornu. Pokusil se stát kolínským arcibiskupem, ale nepodařilo se mu zvítězit proti Dětřichovi z Moers, který také Viléma nahradil ve funkci biskupa z Padebornu. Vilém se oženil s Dětřichovou neteří, Adélou z Tecklenburgu, a stal se otcem nové linie vévodů z Jülich-Bergu a hrabat z Ravensbergu, když jeho bratr Adolf zemřel bez dědice. Vilém a Adéla jsou pohřbeni ve Stiftskirche v Bielefeldu.\n\n19. února 1416 se Vilém oženil s Adélou z Tecklenburgu, dcerou Mikuláše II. z Tecklenburgu a Alžběty z Moers. Měli spolu jednoho syna:\n\n"}
{"id": "1181124", "url": "https://cs.wikipedia.org/wiki?curid=1181124", "title": "Vinice Salabka", "text": "Vinice Salabka\n\nSalabka je viniční trať v pražské Troji se stejnojmennou usedlostí. Skládá se ze čtyř vinic, první zmínky o její existenci pocházejí z let 1224-1233. V 16. a 18. století se mezi jejími majiteli poprvé objevuje jméno Salaba, nicméně až od 18. století nese jméno po svém majiteli, Janu Kašparu Salabovi. Později byla vinice zrušena a dlouhá léta se nevyužívala.\n\nNovodobá historie vinice Salabka se začala psát v letech 1954–1955, kdy byla vinice obnovena nově vzniklým Státním statkem hlavního města Prahy. Z této doby se jako unikát zachovala jihozápadní část s dnes již neznámým klonem Ryzlinku rýnského. Po restitucích získala ve druhé polovině devadesátých let usedlost Salabka ve zdevastovaném stavu společnost Zlatá Praha spol. s r.o., která postupně ve spolupráci s Národním památkovým ústavem a za pomoci grantů hl. města zahájila její regeneraci.\n\nV roce 2000 byla zásadně zrevitalizována i vinice Salabka. V letech 2012–2014 byly z francouzského Burgundska dovezeny sazenice některých tradičních a starých odrůd, zejména Pinot Noir, Viognier a další. V současné době jsou vinice dosázeny výsadbou z roku 2000 – Ryzlink rýnský, Pinot Noir, Pinot Blanc, Pinot Gris, Müller Thurgau, Scheurebe, Neronet a Hibernal a v letech 2011–2013 pak přibyly odrůdy Chardonnay, Muškát moravský, Johanniter, Chenin Blanc, Viognier, Tramín, Sylvánské zelené a speciální klony Pinot Noir z Burgundska. Na revitalizaci se významnou měrou podílel profesor Vilém Kraus.\n\nDnes je viniční trať Salabka s rozlohou 4,5 ha největší v Praze a díky stabilním klimatickým podmínkám, umístění na jižních svazích a specifickému složení půdy rodí výtečná vína. Réva vinná se tady nejen pěstuje, ale po ručním sběru hroznů i zpracovává. Na místě historické usedlosti Salabka společnost Zlatá Praha Salabka s.r.o. v roce 2014 otevřela nové Vinařství Salabka a Restaurant Salabka, v roce 2015 také 1. Pražskou Palírnu. \n\n"}
{"id": "1181129", "url": "https://cs.wikipedia.org/wiki?curid=1181129", "title": "Borovský potok", "text": "Borovský potok\n\nNázev Borovský potok má více vodních toků:\n\n"}
{"id": "1181132", "url": "https://cs.wikipedia.org/wiki?curid=1181132", "title": "Geografie Francouzské Polynésie", "text": "Geografie Francouzské Polynésie\n\nGeografie Francouzské Polynésie je, přestože jde samé ostrovy poměrně různorodá a vyskytují se zde 2 extrémy – korálové ostrovy obklopené mělčinou s tvarem mělké misky obklopené a naplněné vodou, jenž čouhají z vody jen její okraje a jejichž povrch čnící nad vodou je zcela rovný a v jedné rovině s hladinou moře, a přesný opak – ostrovy sopečného původu, což jsou prostě jednotlivé velice členité, strmé hory rostoucí z hlubokého moře až vysoko nad hladinu, klidně i víc jak 1000 m.\n\nFrancouzská Polynésie má celkem 5 geografických částí:\n\nJde o čtyři ostrovy v řadě za sebou na jihu Francouzské Polynésie + ještě další dva doplňující řadu, ale ty už jsou tak daleko, že vlastně ani k těmto ostrovům geograficky nepatří, ale oficiálně ano. Tyto ostrovy jsoučlenité a sopečného původu, ale moc nevyrostly, jen nějakých 200 – 300 m mají ve svých nejvyšších bodech a rozloha je také malá, 3 – 5 km mívá jejich nejdelší rozměr, jen 2 (Marotiri a Hauti) mají největší rozměr 10 km.\n\nNávětrné ostrovy jsou menší a nižší nadmořská výška okolo 500 m. Jde o sopečné, členité ostrovy, stejně jako závětrné ostrovy, které jsou podobné, jsou to vpodstatě 2 ostrovy, mrňavý Moorea s maximální nadmořskou výškou 1000 m a obří Tahiti s nejdelší rozměrem 50 km, jehož vrchol (Mont Orohena) trčí 2241 m nad mořem a je nejvyšším bodem Francouzské Polynésie.\n\nKorálové souostroví, zabírající největší část Francouzské Polynésie, jde o ostrovy o největší délce okolo 50 km, ale to rozloze moc nepřidává, protože tyto ostrovy jsou vodou nejen obklopeny, ale i vyplněny (laguna), to znamená, že pokud se je rozhodnete obejít dokola, tak se opravdu hodně projdete, ale když se rozhodnete jít od pláže rovnou do vnitrozemí, tak se dostanete obvykle po pár set metrech opět k vodě (laguna) a je jedno z jaké části ostrava se vydáte. Tyto ostrovy jsou navíc zcela v rovině s hladinou moře a to znamená, že když bude pokračovat globální oteplování a hladina se bude zvedat rychleji než porostou korály směrem k hladině, tak toto celé souostroví bude pod vodou, vzhledem k tomu že korály dokážou růst rychlostí zhruba 10 cm za rok, a do konce 21. století ma hladina moře vzrůst o 69 cm, tak to vypadá celkem nadějně pro jejich zachování.\n\nOpět ostrovy sopečného původu dosahující až 1000 m. Podobně jako jejich vrstevnící z jihu jsou členité a malé, 2 největší mají najdelší rozměr 20 – 30 km. Tyto ostrovy jsou nejblíže k rovníku.\n\n"}
{"id": "1181134", "url": "https://cs.wikipedia.org/wiki?curid=1181134", "title": "František Chládek", "text": "František Chládek\n\nFrantišek Chládek (23. srpna 1829 Hředle – 20. září 1861 Senomaty) byl český básník, volně přináležející ke generaci Májovců. Jeho poezie se vyznačovala sentimentální lyrikou, zejména ta, v níž oslavoval rodné Rakovnicko. Psal však i verše satirické a politické, po Havlíčkově vzoru, a také silně sociálně laděné. Hlavním povoláním byl tkadlec a řezbář. Je též označován za „prvního uznávaného dělnického básníka u nás“. Zemřel na tuberkulózu v pouhých 32 letech. Jan Neruda ho v nekrologu nazval „nejnadanějším ze samouků českých“.\n\n"}
{"id": "1181137", "url": "https://cs.wikipedia.org/wiki?curid=1181137", "title": "Jiří Kubrycht", "text": "Jiří Kubrycht\n\nJiří Kubrycht (* 1942) je bývalý český fotbalista, útočník.\n\nV československé lize hrál za Slovan Teplice. Dal 2 ligové góly. Hrál také za TJ Baník Hrdlovka.\n\n"}
{"id": "1181138", "url": "https://cs.wikipedia.org/wiki?curid=1181138", "title": "Strategie modrého oceánu", "text": "Strategie modrého oceánu\n\nStrategie modrého oceánu je obchodní strategie podniku založená na hledání nekonkurenčních trhů.\n\nStrategie modrého oceánu (Blue Ocean Strategy – BOS) je koncept, který vytvořila dvojice profesorů W. Chan Kim a Renné Mauborg, který popsali ve stejnojmenné knize, která byla publikována v roce 2005. Od svého vydání se kniha stala bestsellerem na pěti kontinentech a prodalo se jí více než 3,5 milionu výtisků a byla přeložena do více než 43 jazyků. Od svého prvního vydání se dočkala také rozšíření a aktualizace .\n\nVe své knize představili dva pojmy – modrý a rudý oceán. Pojem rudý oceán představuje známý tržní prostor a zahrnuje všechna existující odvětví. U rudých oceánů jsou pevně vymezené hranice jednotlivých odvětví, tak jsou přijímané a také jsou všem účastníkům známá konkurenční pravidla hry. Firmy se snaží o získání většího tržního podílu než jejich konkurence. Tržní prostor je ale rychle zaplňován a tím se snižují i vyhlídky zisku a růstu. Jednotlivé výrobky se stávají zaměnitelné a oceán je zbarven konkurencí do ruda (2).\n\nModrý oceán představuje tržní prostor, který ještě není známý a také všechna ještě neexistující odvětví. Modré oceány v sobě skrývají dosud neobjevený a nevyužitý tržní potenciál a prostor. V modrých oceánech se poptávka vytváří, místo aby se o ni bojovalo. Některé modré oceány mohou být vytvořeny mimo hranice existujících odvětví, tak většina je jich nalezena uvnitř rudých oceánů. To se děje díky tomu, že hranice existujících odvětví se neustále rozšiřují. Konkurence není v modrých oceánech podstatná, neboť zde ještě nejsou nastavena a určena pravidly konkurenční hry .\n\nRudé oceány a porážení konkurence je i přes tuto strategii pro firmy důležité. Je ovšem potřeba, aby se firmy, které chtějí dosáhnout nových zisků a nových příležitostí pro růst, zabývaly vytvářením modrých oceánů. Strategické myšlení posledních dvaceti pěti let se zaměřovalo především na rudé oceány, a tak jsou modré oceány oblastí neprozkoumanou, chybí zde nástroje a metodiky, které by firmám mohly pomoci systematicky vytvářet nové trhy pomocí strategie modrého oceánu .\n\nPříkladem firmy, které se podařilo vytvořit modrý oceán je například automobilka Crysler, která v 80. Letech vytvořila modrý oceán pro minivany. Dalším příkladem je například Cirque du Soleil, firma, která vyrostla ze skupiny pouličních umělců a stala se lídrem ve svém oboru. Místo, aby se snažili získat místo na klasickém trhu cirkusu, zaměřili se na novou skupinu – dospělé. Neohlíželi se na konkurenci, zaměřili se na alternativu a to divadlo. Také se zaměřili na náklady. U nich zjistili, že například zvířata jsou spojena s vysokými náklady, ale nejsou potřebná. Pro zachování tradičního kouzla cirkusu se soustředili na tři prvky: klauni, stan a akrobatická čísla. Výsledkem byla diferenciace tak i nízké náklady a firma doteď nemá konkurenci .\n\nMezi další firmy, které využily strategie modrého oceánu pro svůj prospěch, můžeme zařadit například Canon, Curvex, Philips, Viagra, Novo Disk, Cemex, JCDecaux.\n\n\n\nTato strategie vytváří skokové přírůstky hodnoty, a to nejenom pro podniky, ale i pro zákazníky. Hlavní hodnotou, o kterou se strategie modrého oceánu opírá a zároveň jejím základním kamenem, je hodnotová inovace. Ta klade na hodnotu i na inovaci stejný důraz. Je to snaha o snížení nákladů při zvýšení hodnoty pro zákazníka. Je možné jí dosáhnout v momentě, kdy podniky sladí inovaci s užitečností, náklady a cenou. Hodnota bez inovace se nejčastěji soustředí na vytváření hodnoty a na její zvyšování, což ale není dostatečné k vyniknutí na trhu. Je to právě hodnotová inovace, která umožňuje místo konkurenčního boje „plavat ve vodách modrého oceánu“. Zde se poptávka vytváří, nevybojovává. Je zde také možnost velkého růstu. Tuto strategii totiž může vytvořit jakýkoli podnik, nejen ty se stabilní pozicí v konkrétním konkurenčním prostředí, ale i podniky nové. Společnosti, vytvářející modrý oceán, usilují o aplikaci diferenciace společně se strategií nízkých nákladů \n\nPříkladem může být automobilový průmysl. Zavedení výrobci automobilů z Japonska vybudovali v 70. letech nový trh malých vozů, které měly malou spotřebu pohonných hmot. Podobně na tom bylo Volvo či Chrystler v oblasti rodinných vozů či minivanů. Naopak firma Body Shop měla odlišnou strategii. Tehdy to byla nově založená firma a od počátku si vytvářela nový trh s kosmetikou, který byl založen na přírodních surovinách, vyráběl způsoby šetrnými k životnímu prostředí, apod. Úspěšnost této strategie je nesporná. V dnešní době je však i tento oceán zabarven velkou řadou konkurentů, které napodobují strategii této firmy. Je také třeba zdůraznit, že tato strategie není bez rizik a nelze jí chápat jako poukaz na úspěch podniku. \n\nFaktory, které způsobují tvorbu modrých oceánů, mají svou podstatu v dynamice tržních odvětví. Za ty skutečně klíčové lze považovat zejména technologický rozvoj, který se velkou měrou podílí na zvyšování produktivity práce a také na rozšíření škály nabízených výrobků a služeb. Tímto ovšem vzniká převis nabídky nad poptávkou. Dalším významným faktorem, který nabývá na dynamičnosti je globalizace. Přístup k informacím o výrobcích a produktech je pouze otázkou okamžiku a bariéry v obchodování se stále zmenšují. Přestože výše zmíněné faktory vypadají pozitivně, některé vyvolané důsledky jsou značně negativní, jako třeba cenové války, stírání rozdílů mezi výrobky, tedy jejich možnou rostoucí zaměnitelnost. Pokud tedy spotřebitelé vidí, že zaměnitelnost výrobků je vysoká, začíná jejich hlavním kritériem být cena. V důsledku toho můžeme také jako faktor uvést tenčící se ziskové rozpětí .\n\nFormulace úspěšné strategie modrého oceánu by měla v sobě nést šest principů, při kterých je vhodné zohlednit i rizika, které mohou snižovat účinnost uvedených principů.\nAby mohla společnost vytvořit novou hodnotovou křivku modrého oceánu, musí odpovědět na čtyři následující otázky tzv. čtyři aktivní opatření, ty mají za cíl zpochybňovat strategii a podnikatelský model odvětví.\n\nPrvní otázka je zaměřena na zhodnocení možného odtržení faktorů, které jsou v odvětví působnosti společnosti považovány za dané. Často však již nepřináší hodnotu tak jako dříve nebo hodnotu dokonce snižují. Dle druhé otázky by se společnost měla zamyslet nad tím, zda její produkty a služby nejsou předimenzovány. Firmy s cílem porazit konkurenci často nabízí dodatečné služby či produkty, které již zákazníci nepotřebují, zvyšují tak náklady na tyto produkty a služby bez dodatečné přidané hodnoty. V odpovědi na třetí otázku by se naopak měla společnost zaměřit na odhalení a odstranění kompromisů, na které musí zákazníci přistoupit, jelikož jim daný trh nenabízí produkt či službu, která by plně odpovídala jejich požadavkům. Poslední otázka by měla společnosti pomoci nalézt nové zdroje hodnoty pro zákazníka a vytvořit tak novou poptávku.\n\nSpolečnost Casella Wines na základě odpovědí na tyto otázky vytvořila velmi úspěšnou novou značku vína, které se vyznačovalo jednoduchou etiketou bez odborných popisků, stejným typem láhve a propagovala ho jako nápoj vhodný pro všechny konzumenty .\n\nAnalytické nástroje a systémové rámce\n\nJak už bylo výše zmíněno, celá strategie stojí na hodnotové inovaci, tedy inovaci, která s sebou přinese zvýšení hodnoty pro zákazníka a zároveň snížení nákladů společnosti. Růst hodnoty pro zákazníka dosáhneme, pokud budeme pěstovat a rozvíjet faktory, které se v odvětví doposud nevyskytovaly. Náklady snížíme tím, že zavrhneme faktory, které jsou předmětem konkurenčního boje .\n\nAnalytickým nástrojem této strategie je hodnotová křivka, která nám podává informaci o tom, jaké jsou současné faktory, na kterých se zakládá konkurenční jednání a také to, co zákazníkům přináší existující konkurenční nabídky .\n\nZ této analýzy současného stavu na trhu poté pomocí zodpovězení čtyř klíčových otázek, tzn. systémového rámce, jsme schopni vytvořit novou hodnotovou křivku a nalézt tak nový tržní prostor. Těmito otázkami jsou :\n\nPříkladem může být australské vinařství Casella Wines, které využilo strategii modrého oceánu a proniklo na americký trh. Do té doby trh v USA zahlcen nepřeberným množství různých lahví, jejichž etikety působily chaoticky a zákazník se v nabídce ztrácel, z obavy špatného výběru si raději nekoupil žádné. Casella Wines se ponaučila, odstranila matoucí etiky a přišla na trh pouze se dvěma druhy vína, jež měly jednoduchou etiketu, jasné logo a barvy a vynechala zbytečné odborné popisky a ocenění na vinětách .\n\nAby bylo dosaženo modrého oceánu, tak prvním krokem by měla být rekonstrukce hranic našeho trhu a tím identifikace příležitostí k jeho vytvoření s čímž pomáhá tzv. Systémový rámec šesti cest. Tyto cesty zmiňují nejčastější chyby, proč se firmy utápí v rudých oceánech, a jejich možné cesty k oceánu modrému (mít jiný pohled než ostatní firmy). Pro zjednodušení shrnuto do tabulky .\n\nKdyž už znáte cesty, které vedou k vytvoření modrého oceánu, tak dalším krokem je, abychom při strategickém plánování nenahlíželi jen na různé tabulky a podrobné číselné údaje, ale na zaměření se na celkový obraz. Tento krok se rozděluje do 4 fází vizualizace strategie .\n\nTřetím principem je, přesáhnout dosavadní poptávku, protože firmy by určitě nechtěli riskovat a poté zjistit, že se máchají pouze v malé kaluži. Nejčastějšími chybami v tomto kroku je, že se firmy zaměří na stávající zákazníky a také o jemnou segmentaci, aby vyhověli odlišnostem těchto zákazníků. Což může vést k dalšímu a dalšímu přizpůsobování zákazníkům a tím zmenšování a zmenšování cílové skupiny zákazníků. Radí se proto udělat úplný opak – nezaměřovat se na zákazníky. To znamená získat pozornost těch, kteří jsou nositeli nové poptávky. Hledat něco, čemu zákazníci přisuzují hodnotu. Existují 3 okruhy nezákazníků, které může firma přeměnit na své zákazníky. Tyto kruhy se od sebe liší svou vzdáleností od Vašeho trhu.\n\nPrvní okruh – tyto zákazníci jsou našemu trhu nejblíže, jsou na okraji trhu. Využívají služeb nebo výrobků spíš z nutnosti, ale pokud naleznou lepší alternativu odvětví rychle odpustí. Pokud se jim ale přidá skokový přírůstek, zákazníky zůstanou a zvýší svoje nákupy. Důležité je pátrat po společných znacích nikoliv po tom v čem se liší.\n\nDruhý okruh – v tomto okruhu jsou potenciální zákazníci, kteří vědí o naší nabídce, ale odmítají ji. Může je odrazovat například vyšší cena nebo jsou pro ně nepřijatelné. Své potřeby proto buď opomíjejí nebo je uspokojují jinak. I tady je důležité se zaměřit na společné znaky.\n\nTřetí okruh – tento okruh je od našeho trhu nejdále, proto podniky často nejeví o tyto zákazníky zájem nebo o nich ani neuvažují jako potenciálních zákaznících. Tím bylo například bělení zubů, dříve se předpokládalo, že bělení zubů může provádět jen zubař. Proto firmy zabývající se dodáváním produktů zubní hygieny nejevily zájem. Poté ale vymysleli domácí a levnější bělení zubů a poptávka byla obled strategických kroků. I u tvorby modrého oceánu, tak jako u jiných podnikatelských činnoměr v několika krocích),\n"}
{"id": "1181139", "url": "https://cs.wikipedia.org/wiki?curid=1181139", "title": "Sengenthal", "text": "Sengenthal\n\nSengenthal je obec v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc.\n\nŽije zde obyvatel.\n\nSousední obce jsou: Berngau, Deining, Freystadt, Mühlhausen a Neumarkt in der Oberpfalz.\n\n"}
{"id": "1181141", "url": "https://cs.wikipedia.org/wiki?curid=1181141", "title": "Zdeněk Bialek", "text": "Zdeněk Bialek\n\nZdeněk Bialek (* 30. září 1947) je bývalý český fotbalista, útočník.\n\nV československé lize hrál za Baník Ostrava. Nastoupil v 16 ligových utkáních a dal 2 góly. Do Baníku přišel z VOKD Poruba výměnou za Ericha Dudu.\n\n"}
{"id": "1181151", "url": "https://cs.wikipedia.org/wiki?curid=1181151", "title": "Mezinárodní kartografická asociace", "text": "Mezinárodní kartografická asociace\n\nMezinárodní kartografická asociace, anglicky International Cartographic Association (ICA), francouzsky Association Cartographique Internationale (ACI), je celosvětová, mezinárodní, nevládní organizace kartografů a geoinformatiků, která vznikla v roce 1959 ve švýcarském Bernu. Hlavním posláním ICA je propagovat obor kartografie a geoinformatiky v mezinárodním kontextu. K dosažení těchto cílů ICA spolupracuje s různými národními, mezinárodními, vládními i komerčními subjekty i s dalšími mezinárodními vědeckými společnostmi. Česká republika (Československo) je členem ICA od roku 1968. Nejprve byla zastoupena Národním kartografickým komitétem, později (od roku 1995) je zastoupena Kartografickou společností ČR.\n\nMezinárodní kartografická organizace se začala formovat již v roce 1956. První impuls k tomu dal Dr. Carl Mannerfelt, který pozval na Esseltskou konferenci (Esselte Map Service) konající se ve Švédsku, řadu zahraničních odborníků zabývajících se tvorbou map. Účelem byla výměna informací o technologických inovacích používaných při tvorbě map. Konference byla úspěšná a zformovala se zde skupina odborníků, která v následujících letech uspořádala další podobné konference v Chicagu a Mainzu (Německo), na kterých se již začalo diskutovat o založení Mezinárodní kartografické asociaci.\n\nK oficiálnímu založení ICA došlo 9. června roku 1959 ve Švýcarském Bernu na tzv. Zakládající schůzi, které se zúčastnili přední odborníci ze třinácti zemí světa. Na této schůzi byl zvolen první prozatímní výkonný výbor a také prozatímní prezident, kterým se stal profesor Eduard Imhof.\n\nPrvní valná hromada se konala v Paříži roku 1961, při které byly přijaty stanovy organizace a byl zvolen nový výkonný výbor v čele se stávajícím prezidentem Eduardem Imhofem.\n\nVýkonný výbor se skládá z prezidenta, pěti až sedmi viceprezidentů, generálního tajemníka a pokladníka. Prezident předsedá všem řádným a mimořádným valným shromážděním, zasedáním výkonného výboru, mezinárodním kartografickým konferencím a působí jako hlavní představitel asociace. Viceprezidenti asistují a zastupují prezidenta při plnění jeho povinností. Generální tajemník je zodpovědný za správu a obecné fungování asociace.\n\nGenerální shromáždění delegátů je tvořeno hlavními delegáty jednotlivých národních členských organizací a jejich zástupců. Jejich hlavním úkolem je rozhodovat o politice a stanovách společnosti, volba prezidenta, viceprezidentů, generálního tajemníka a pokladníka, dále rozhodují o rozpočtu a příjmech asociace.\n\nJejich hlavním účelem je zpracovávání významných kartografických a geoinformatických vědeckých úkolů a následná tvorba a prezentace zpráv na valných hromadách. Komise jsou zřizovány generálním shromážděním delegátů a pracovní skupiny jsou zřizovány výkonným výborem\nMezinárodní kartografická asociace umožňuje dva typy členství a to: \"členství národních organizací\" a \"přidružená členství\".\n\nČlenství národních organizací: Každý národ, který se zabývá kartografickou nebo geoinformatickou činností může být přijat jako člen ICA za předpokladu, že se bude aktivně podílet na vědeckých a technických činnostech asociace a bude také vypomáhat s financováním asociace. Každý národ může být reprezentován pouze jednou organizací (pro ČR je to Kartografická společnost České republiky).\n\nPřidružená členství jsou členství jiných národních a mezinárodních vědeckých nebo technických organizací, které jsou ochotny spolupracovat s ICA.\n\nKaždé dva roky se v jedné z členských zemí koná mezinárodní kartografická konference (ICC). Každá druhá konference pak hostí valnou hromadu ICA. \n\n<nowiki>*</nowiki>valná hromada\n\nMezinárodní kartografická asociace uděluje také dva typy ocenění:\nZlatá medaile Carla Mannerfelta se uděluje kartografům, kteří významně přispěli svojí originální činností na poli kartografie. Uděluje se pouze při zvláštních příležitostech.\n\nČestné členství je udělováno mezinárodně uznávaným kartografům, kteří prokázali speciální služby Mezinárodní kartografické asociaci.\n\nČeská republika je od roku 1995 v ICA zastoupena Kartografickou společností ČR. Přímo v ICA se aktivně podílí také řada čechů, nejvyšších pozic dosáhl Milan Konečný, který nejprve v letech 1995-2003 (dvě funkční období) působil jako viceprezident a následně v letech 2003-2007 jako prezident ICA. V roce 2015 se stal viceprezidentem další čech a to Vít Voženílek.\n"}
{"id": "1181152", "url": "https://cs.wikipedia.org/wiki?curid=1181152", "title": "Bohdan Jelínek", "text": "Bohdan Jelínek\n\nBohdan Jelínek \"křtěný\" Theodor (22. červen 1851, Choltice – 19. května 1874, Choltice) byl český básník, volně přičleněný ke generaci Lumírovců. Sám sebe nazýval \"básníkem lásky a upomínky\".\n\nNarodil se do rodiny panského komorníka Václava Jelínka. Vystudoval gymnázium v Hradci Králové, kde byl spolužákem Aloise Jiráska. Po maturitě roku 1871 začal studovat na lékařské fakultě Univerzity Karlovy v Praze, kvůli tuberkulóze však musel studia přerušit. Pracoval pak jako poštovní úředník. Od konce 60. let publikoval v různých časopisech. Zemřel v nedožitých 23 letech.\n\nDostal se do okruhu Jaroslava Vrchlického, který v roce 1880 vydal výbor z jeho díla \"Spisy Bohdana Jelínka veršem i prózou\". Jelínkovy verše byly \"nebývale hudební a bohatě obrazné, proto byly Vrchlickému blízké\". Jelínek se jeví „jako jemný a ušlechtilý, často až zdrobnělý a přejemnělý talent lyrický v úzkém intimním rámci, snivý melancholik dohořívajícího nebo oklamaného života, pavučinově měkký a mléčně zamlžený. (...) V pracích prozaických je viděti také mnohý zárodek života schopný: tak bystrost pozorovatelskou, teplo citové, melancholickou nebo ironickou notu, ovšem ještě ne dost vykvašenou.\" \n\n"}
{"id": "1181165", "url": "https://cs.wikipedia.org/wiki?curid=1181165", "title": "Miroslav Seman", "text": "Miroslav Seman\n\nMiroslav Seman (* 14. ledna 1973, Michalovce) je bývalý slovenský fotbalový brankář. Po skončení aktivní kariéry působí jako trenér brankářů.\n\nV československé lize hrál za Tatran Prešov. Nastoupil ve 4 ligových utkáních. Ve slovenské nejvyšší soutěži hrál za 1. FC Tatran Prešov a 1. FC Košice. V české lize hrál za SK České Budějovice, kam přišel jako slovenský reprezentant, post stabilní jedničky si ale neudržel. V lednu 2004 byl na odchodu na hostování do Tatranu Prachatice, ale definitivně odešel až v létě na Kypr do týmu Nea Salamis Famagusta FC. V roce 2006 přestoupil do Žiliny, kde se o dva roky později stal hrajícím trenérem brankářů. Finalista Slovenského poháru 1994, 1997 a 2000. Za reprezentaci Slovenska nastoupil ve 3 utkáních. V kvalifikaci Ligy mistrů UEFA nastoupil ve 2 utkáních, v Poháru UEFA nastoupil ve 2 utkáních a v kvalifikaci Poháru UEFA nastoupil ve 2 utkáních.\n\n\n"}
{"id": "1181179", "url": "https://cs.wikipedia.org/wiki?curid=1181179", "title": "Atlin", "text": "Atlin\n\nAtlin je jezero na severozápadě Britské Kolumbie v Kanadě. Se svojí plochou 780 km je vůbec největším jezerem v této provincii. Nejsevernější špíčka jezera nazývající se \"Little Atlin Lake\" (malé jezero Atlin) zasahuje i do provincie Yukon, nicméně většina jeho plochy leží na historickém území distriktu Atlin v Britské Kolumbii. Jezero Atlin se považuje za zdroj a pramen řeky Yukon, ačkoli je odvodňováno krátkou řekou Atlin a voda z něj ještě protéká jezerem Tagish.\n\nJméno jezera pochází ze slov \"Áa Tlein\" z jazyka kmene Tlingitů a znamená jednoduše \"velké jezero\".\n\nNa východním břehu jezera leží osada Atlin. Jižní část jezera je součástí parku \"Atlin Provincial Park and Recreation Area\".\n"}
{"id": "1181186", "url": "https://cs.wikipedia.org/wiki?curid=1181186", "title": "Centrální park Pankrác", "text": "Centrální park Pankrác\n\nCentrální park Na Pankráci, někdy také Park Na Děkance, dříve park Družby, je travnatá plocha mezi domy pankráckého sídliště v Nuslích. Situován je mezi Sídliště Pankrác I a oblast zvanou Na Děkance. Společně s nedalekými Kavčími horami poskytuje místním obyvatelům alespoň trochu zeleně. V parku se nachází kavárna a dětské hřiště.\n"}
{"id": "1181192", "url": "https://cs.wikipedia.org/wiki?curid=1181192", "title": "Marketingový informační systém", "text": "Marketingový informační systém\n\nMarketingový informační systém (MkIS) zahrnuje pracovníky, zařízení a informační technologie pro sběr, třídění, analyzování a distribuování potřebných včasných a přesných informací tvůrcům marketingových rozhodnutí. Pro výkon manažerských funkcí (plánování, organizování, leadership a kontrola) řídící pracovník potřebuje informace. Smyslem MkIS je posoudit informační potřebu manažera a včas mu poskytnout vhodné informace. Na tvorbě informační základny se podílí:\n\nTato oblast poskytuje informace o výsledcích. Jedná se o přehled objednávek, prodejů, cen, skladových zásob, pohledávek, dluhů atd. Jádrem tohoto systému je cyklus objednávka - dodávka - faktura. Jsou to kroky, které je nutné vykonávat rychle a přesně.\n\nDále jsou to zprávy o prodeji. Informační potřeba může být stanovena odpověďmi na níže uvedenou sérii otázek. Výstup je určitým kompromisem mezi tím, co si manažeři myslí, že potřebují a tím, co skutečně potřebují a tím, co je ekonomicky únosné.\n\nTato oblast poskytuje informace o událostech - o vývoji v tržním prostředí. Aby informace nebyly získávány nahodile či pozdě, jsou v praxi využívány 4 kroky.\n\nJedná se o systematické určování, shromažďování, analyzování a vyhodnocování informací týkajících se určitého problému, před kterým firma stojí. Výzkumy lze provádět pomocí vlastního zaměřeného oddělení nebo přes specializovanou organizaci. Nízkonákladová cesta je využití vysokoškolských pracovníků a studentů, počítačových sítí nebo vlastní pohyb v terénu - třeba u konkurence. Proces marketingového výzkumu se skládá z těchto kroků:\n\nJedná se o koordinovaný soubor dat, subsystémů, nástrojů a technik, který spolu s počítačovou a softwarovou podporou poskytuje manažerům informace o vnitřním a vnějším prostředí a pomáhá jim při vytváření lepších marketingových rozhodnutí. Systém funguje tak, že manažer pro analýzu určitého problému zformuluje relevantní otázky, které vloží do příslušného modelu. Model generuje data, která jsou statisticky zpracována a předložena manažerovi pro další možnosti zpracování v optimalizačních postupech pro určení nejvhodnější strategie.\n\nModely:\n\nStatistické nástroje:\n\nOptimalizační postupy:\n\n"}
{"id": "1181193", "url": "https://cs.wikipedia.org/wiki?curid=1181193", "title": "Spiritka", "text": "Spiritka\n\nSpiritka je název usedlosti čp. 2352 v Praze-Břevnově v Atletické ulici. Původně patřila do katastru Smíchova.\nPrvní zmínky o vinici v těchto místech pocházejí z 16. století, nejstarší název je Gayerka. V 18. století se vyskytuje jméno Bubenský dvůr. Za své jméno vděčí usedlost Janu Spiritovi, který ji odkoupil od hrabat z Bubnu a byl jejím vlastníkem v letech 1766–1772. I další majitelé na Spiritce hospodařili a až do 60. let 20. století se zde choval dobytek a pěstovalo obilí. Po skončení 2. světové války hospodářství převzal Státní statek hl. m. Prahy, krátce ji využívalo i ČKD. V roce 1985 chátrající budovu převzalo Ministerstvo vnitra a do roku 1987 ji důkladně rekonstruovalo. Z historické budovy byla zachována severní část u silnice, ostatní budovy jsou postaveny znova, ovšem se zachováním půdorysu i hmoty.\n\nSpiritka je nyní v rukou Ministerstva vnitra ČR. Tomu slouží jako reprezentativní zařízení a konají se zde pracovní akce, semináře a školení pro jeho zaměstnance či policisty. Od roku 2007 část Spiritky slouží pro veřejnost jako hotel či restaurace. Usedlost je vyhledávána i jako místo pro konání svateb.\n\n"}
{"id": "1181194", "url": "https://cs.wikipedia.org/wiki?curid=1181194", "title": "Ljukman Adams", "text": "Ljukman Adams\n\nLjukman Adams (rusky Люкман Расакович Адамс) (* 24. května 1988, Petrohrad) je ruský atlet, který získal na halovém MS v roce 2014 zlatou medaili v trojskoku.\n\nV roce 2010 skončil v soutěži trojskokanů na mistrovství Evropy šestý. Na halovém světovém šampionátu v roce 2012 vybojoval bronzovou medaili. O dva roky později se na jaře v Sopotech stal halovým mistrem světa v trojskoku, v létě pak v Curychu skončil na mistrovství Evropy pod širým nebem v soutěži trojskokanů druhý. Při světovém šampionátu v Pekingu v roce 2015 obsadil páté místo. Jeho osobní rekord 17,53 m pochází z roku 2012.\n\nPochází ze smíšeného manželství, jeho otec je Nigerijec (studoval v Sovětském svazu lékařství), matka Ruska.\n\n"}
{"id": "1181218", "url": "https://cs.wikipedia.org/wiki?curid=1181218", "title": "Alex Davey", "text": "Alex Davey\n\nAlexander James \"Alex\" Davey (* 24. listopad 1994) je anglický fotbalový obránce, který hraje za rezervu Chelsea FC. Přestože pochází z Anglie, tak hraje za skotskou fotbalovou reprezentaci.\n\nK akademii Chelsea se připojil ve svých deseti letech. Svůj první profesionální kontrakt podepsal v červenci 2012.\n\n26. listopadu 2014 odešel na hostování do Scunthorpe United. Debutoval 29. listopadu proti Barnsley, když v základní sestavě nahradil suspendovaného Andrewa Boyce. Odehrál celý zápas (výhra 2:1).\n2. ledna 2015 bylo jeho hostování prodlouženo do konce sezóny.\n\n8. srpna 2015 se připojil na jednoměsíční hostování k Peterborough United. V ten samý den debutoval v zápase proti Rochdale (prohra 0:2, 90 minut). 1. září 2015 se s klubem dohodl na prodloužení hostování do 3. ledna 2016.\n\nAlex reprezentoval skotský výběr do 19 let.\n\n"}
{"id": "1181219", "url": "https://cs.wikipedia.org/wiki?curid=1181219", "title": "Aníta Hinriksdóttir", "text": "Aníta Hinriksdóttir\n\nAníta Hinriksdóttir (* 13. ledna 1996 Reykjavík) je islandská atletka zaměřená na běhy na středních tratích. Je členkou klubu Íþróttafélag Reykjavíkur a jejím trenérem je Gunnar Páll Jóakimsson V roce 2013 vyhrála anketu Atlet Evropy v kategorii vycházejících hvězd.\n\nNa Mistrovství světa juniorů v atletice 2012 v Barceloně skončila v běhu na 800 m na čtvrtém místě, vyhrála tuto trať na Mistrovství světa v atletice do 17 let 2013 v Doněcku (získala tak první titul atletického mistra světa v islandské historii) a na Mistrovství Evropy juniorů v atletice 2013 v Rieti, na Mistrovství Evropy juniorů v atletice 2015 v Eskilstuně skončila třetí. Na halovém ME 2015 v Praze mezi dospělými závodnicemi skončila na pátém místě. Při svém debutu na Mistrovství světa v atletice 2015 vypadla v rozběhu a obsadila celkově 20. místo. Má také pět zlatých medailí z Her malých států Evropy. Na halovém MS 2016 v Portlandu byla ve finále na 800 metrů pátá. Na mistrovství Evropy v atletice 2016 skončila na osmistovce na osmém místě, na olympiádě 2016 vypadla v rozběhu, i když vytvořila nový islandský rekord. \n\nJejí osobní rekordy jsou 54,29 sekund na 400 metrů, 2:00,14 na 800 m, 4:16.51 na 1500 m a 6:34.80 na 2000 m překážek. Je dvojnásobnou islandskou rekordmankou na otevřené dráze a dvojnásobnou v hale, čas 2:01,56 na osmistovce, který vytvořila na ME v Praze, je také evropským juniorským halovým rekordem.\n\n"}
{"id": "1181221", "url": "https://cs.wikipedia.org/wiki?curid=1181221", "title": "Paganella", "text": "Paganella\n\nPaganella je vápencová horská skupina ležící v Itálii v provincii Trentino. Horopisně je součástí pohoří Brenta. Až na její vrchol dosahuje stejnojmenné lyžařské středisko.\n\nHorská skupina Paganella se zvedá jihovýchodně od města Trento, pro nějž je symbolem. Nejvyšším bodem je Cima Roda (2125 m n. m.). Další vrcholy jsou Spaloti di Fai, Becco di Corno, Annetta a Vettorato.\n\nPaganella má dvě tváře. Západní svahy jsou mírné, v nižších polohách porostlé lesem a sklánějí se k plošině Andalo. Jsou protkané turistickými cestami, stojí zde několik horských chat a v zimě je v provozu velké lyžařské středisko. Východní strana je skalnatá a strmě spadá do údolí řeky Adiže. Vedou tudy extrémní horolezecké výstupy, z nichž nejznámější směry poprvé prostoupili Bruno Detassis a Cesare Maestri. \n\nNa vrcholu je umístěná velká meteorologická stanice a komunikační zařízení. \n\n"}
{"id": "1181222", "url": "https://cs.wikipedia.org/wiki?curid=1181222", "title": "Anna z Alençonu", "text": "Anna z Alençonu\n\nAnna z Alençonu (30. října 1492 – 18. říjen 1562), Lady z La Guerche, byla francouzská šlechtična a jako manželka Viléma IX. z Montferratu markýza z Montferratu. V letech 1518 - 1530 vládla Montferratu jako regentka za svého syna Bonifáce.\n\nAnna se narodila jako třetí dítě Reného z Alençonu a jeho manželky Markéty Lotrinské, dcery Fridricha II. z Vaudémont a Jolandy Lotrinské. Její otec zemřel dva dny po Annině narození.\n\nV roce 1501 se zasnoubila s Vilémem IX. z Montferratu z rodu Palaiologů a 31. října 1508, den po svých šestnáctých narozeninách se za něj v kostele St. Sauveur v Blois provdala. Svému manželovi porodila tři děti: Marii (1509–1530), Markétu (1510–1566) a Bonifáce, který se stal otcovým nástupcem.\n\nV roce 1517 se její dcera Marie zasnoubila s Frederikem II. Gonzagou, synem Isabelly d'Este, kterýse stal později markýzem a vévodou z Mantovy. Manželská smlouva však byla anulována, potom, co Frederiko Marii obvinil z pokusu o otravu jeho milenky Isabelly Boschetti, manželky hraběte z Calvisana.\n\nPo Vilémově smrti v roce 1518 zdědil infant Bonifác Montferrat. Anna se však stala regentkou až do jeho nenadálé smrti v roce 1530. Zůstala zapojená do vlády i po jeho smrti, když po Bonifácovi nastoupil její švagr Jan Jiří, dřívější opat z Lucedia a (neposvěcený) biskup z Casale.\n\nBonifácova smrt také vzbudila ve Federiku Gonzagovi zájem o sňatek s Marií. Po Mariině nečekané smrti v září 1530 Federiko obrátil pozornost na další Anninu dceru, Markétu. Anna se nakonec rozhodla pro spojení s rodem Gonzaga a manželství bylo v říjnu 1531 uzavřeno.\n\nV roce 1533 markýz Jan Jiří zemřel, zanechavší po sobě jen jednoho nemanželského syna, ale žádného dědice. Následovaly spory o nástupnictví v Montferratu, císařském léně. Ucházeli se o něj Gonzagové, markýz ze Saluzza, rod Savojských, z nichž všichni byli schopni přednést věrohodné nároky. Mezitím Montferrat padl pod naprostou španělskou nadvládu. V roce 1536 císař Karel V. udělil toto léno přidělil Markétě Palaiologině a jejímu manželovi Federiku II. Gonzagovi. Vládcem však byla \"de facto\" Anna. V roce 1540 zemřel v Marmirolu Federiko II. a jeho nástupcem se stal jeho sedmiletý syn František. Markéta Palaiologa se stala, společně se svým švagrem, kardinálem Ercolem Gonzagou, regentkou.\n\nAnna z Alençonu poté opustila veřejný život a vstoupila do kláštera dominikánek Kateřiny Sienské, který sousedil s jejím palácem v Casale Monferrato. Zemřela 18. října 1562, krátce před svými sedmdesátými narozeninami.\n"}
{"id": "1181223", "url": "https://cs.wikipedia.org/wiki?curid=1181223", "title": "Sunderland AFC (rezerva a akademie)", "text": "Sunderland AFC (rezerva a akademie)\n\nRezerva Sunderlandu AFC je rezervní tým Sunderlandu AFC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii.\n\nAkademie Sunderlandu AFC je výběr hráčů Sunderlandu AFC do 18 let. Akademie působí v Premier League do 18 let a v FA Youth Cupu.\n\nRezerva i akademie hrají své domácí zápasy v Eppleton Colliery Welfare Ground. Větší zápasy poté hrají na Stadium of Light, domácím stadionu Sunderlandu.\n\n\"Aktuální k datu: 7. březen 2016\"\n\n\"Aktuální k datu: 7. březen 2016\"\n\n\n"}
{"id": "1181224", "url": "https://cs.wikipedia.org/wiki?curid=1181224", "title": "282 (číslo)", "text": "282 (číslo)\n\nDvě stě osmdesát dva je přirozené číslo, které následuje po čísle dvě stě osmdesát jedna a předchází číslu dvě stě osmdesát tři. Římskými číslicemi se zapisuje CCLXXXII.\n\n\nSilnice II/282 je česká silnice II. třídy vedoucí na trase Ktová – Rovensko pod Troskami – Lestkov – Železný Brod\n\n\n"}
{"id": "1181225", "url": "https://cs.wikipedia.org/wiki?curid=1181225", "title": "Marketingová soutěž", "text": "Marketingová soutěž\n\nMarketingová soutěž je nástrojem marketingového mixu, který využívají podniky, aby zvýšily objem prodeje svých produktů a služeb. \n\nKonkurenční prostředí na dnešním trhu je stále ostřejší a podniky se snaží neustále vymýšlet nová lákadla pro svoje zákazníky. Mezi stále častější aktivity mnoha podniků patří právě marketingové soutěže nebo spotřebitelské loterie.\n\nSoutěž je rivalita mezi společnostmi, které nabízejí a prodávají podobné produkty a služby s cílem dosáhnout větší tržby, zisk a podíl na trhu. Tržní soutěž motivuje podniky, aby zvýšily objem prodeje pomocí čtyř složek marketingového mixu, označovaných také jako 4P. Marketingový mix podniku se skládá z produktu (Product), ceny (Price), distribuční cesty (Place) a propagace (Promotion). Znalost a porozumění konkurence je důležitým krokem při navrhování úspěšné marketingové strategie. Pokud si nejsme vědomi toho, kdo je našim konkurentem a nepoznáme jejich silné a slabé stránky, je velice pravděpodobné, že jiná firma může vstoupit na trh a poskytne konkurenční výhodu, jako je nabídka produktů za nižší cenu nebo výhody přidané hodnoty. Identifikace konkurence spolu s informovaností o jejich produktech a služeb je klíčem konkurenceschopnosti na trhu a má zásadní význam pro přežití každého podnikání.\n\nZ právního hlediska je toto téma omezeno určitými pravidly. Veškeré podmínky pro pořádání a vyhlašování marketingových soutěží a spotřebitelských loterií upravuje v právním řádu České republiky zákon č. 202/1990 Sb., o loteriích a jiných podobných hrách. Spotřebitelské loterie dělíme do třech základních skupin:\n\nNaproti spotřebitelským loteriím marketingové soutěže nevybírají svoje výherce náhodným losem nebo nenutí účastníky koupit si určitý produkt nebo službu. Výhodou pro podniky je rychlá zpětná vazba od zákazníků. Při pořádání marketingových soutěží může docházet ke zpracování osobních údajů zákazníků a někdy jsou soutěže pořádány pouze za tímto účelem. V tomto případě je potřeba také myslet na povinnosti ohledně zpracování osobních údajů. Každá marketingová soutěž by měla mít také sepsané tzv. podmínky soutěže, kde budou definovány veškerá pravidla pro účast v soutěži, o jejím průběhu a výhře. K těmto podmínkám by měli mít přístup všichni účastníci, aby věděli, co mohou a nemohou od soutěže očekávat. Pro předejití nežádoucích sankcí a budoucích problémů je určitě na místě konzultovat správnost soutěžních podmínek s právníkem.\n\nMarketingová neboli spotřebitelská soutěž je dobrým nástrojem marketingového mixu a je v dnešní době hojně využívána mnoha firmami. Jako marketingový nástroj je totiž vysoce účinná. Firmy si dobře uvědomují, že většina lidí ráda soutěží o ceny a vyhrává. Proto, aby vyhráli, musí soutěžit. A když se navíc mohou zúčastnit soutěže zdarma, nebo dostanou kupón jako bonus k nákupu, budou soutěžit určitě. A obzvláště v případě, že získávají kupóny k nákupu produktů, zvýší se tím jejich odbyt.\n\nJak ale udělat dobrou marketingovou soutěž, která bude splňovat zákony a zároveň se odliší od marketingových soutěží ostatních firem tak, aby si jí potenciální zákazníci všimli a rozhodli se zúčastnit?\n\nV čem spočívá marketingová soutěž\n\nNejdříve je důležité si uvědomit, v čem vlastně spočívá spotřebitelská soutěž. Soutěže firmy využívají především ke zvýšení odbytu zboží a k získání nových zákazníků. Použít se dají v nejrůznějších oblastech podnikání a obchodu. Často je pořádají například výrobci potravin a nápojů, snad v každém supermarketu nebo hypermarketu můžete natrefit na právě probíhající soutěž. Dalšími častými soutěžemi jsou čtenářské soutěže novin a časopisů, které podporují zvýšení nákladu v daném období a zároveň pomohou získat nově čtenáře. Velké firmy si mohou dovolit dát do soutěží lákavé ceny, jako například automobil, zájezd či další ceny v hodnotě stovek tisíc korun. To však neznamená, že marketingovou soutěž nemohou využít i menší firmy, třeba i obchod v menším městě či vesnici.\n\nZáklad úspěchu\n\nZákladem úspěšné marketingové soutěže je několik prvků:\nUrčení jasného cíle\n\nBez stanoveného cíle nepoznáte, zda jste dosáhli toho, čeho jste chtěli. Proto je nejdůležitější si hned na začátku říct, co od soutěže očekáváte. Cíl musí být dostatečně specifický a měřitelný. Některé soutěže jsou více zaměřené na udržení existujících zákazníků, jiné mají za účel získat nového zákazníka, další pak slouží ke zvýšení tržeb v určitém období. Pro jiné firmy může být hlavním přínosem soutěže získat nové potenciální zákazníky a hlavně kontakty na ně. V budoucnu je pak může firma oslovovat se svými nabídkami.\n\nStanovení jasných pravidel v souladu s předpisy\n\nJe nutné stanovit pro každou soutěž jasná pravidla. Tato pravidla musí být v souladu s legislativou. Proto je potřeba znát zákon o loteriích a některé další předpisy vymezující mantinely pro pořádání těchto soutěží. V poslední době jsou podobné soutěže doprovázeny soutěžními otázkami, které pomáhají ustanovení zákona o loteriích částečně obcházet, jedná se totiž díky nim o vědomostní soutěž.\n\nV pravidlech musejí být popsány všechny podmínky soutěže, jak bude probíhat případné losování, hodnocení odpovědí lidí přihlášených do soutěže a také předání cen. V případě cen jako jsou knihy, lístky apod. stačí mít jednoduchou evidenci pro vlastní účely, v případě hodnotnějších cen je vhodné sepisovat protokoly o průběhu soutěže, o množství cen, o jejich převzetí, o vylosování či výběru výherců a o předání cen. Někdy je dobré mít notáře.\nV případě, že firma či její najatá agentura při soutěži získává údaje o soutěžících do své databáze, je potřeba dodržovat zákon o ochraně osobních údajů.\n"}
{"id": "1181226", "url": "https://cs.wikipedia.org/wiki?curid=1181226", "title": "Birkfeld", "text": "Birkfeld\n\nBirkfeld je městys, který se rozkládá v okrese Weiz, ve spolkové zemi Štýrsko v Rakousku, severovýchodně od Štýrského Hradce. V lednu 2017 zde žilo 5050 obyvatel.\n\nÚzemí městyse má rozlohu 89,78 km². Svou rozlohou je městys největší obcí v okrese. Rozkládá se v horní části údolí Feistritztal na obou březích říčky Feistritz. Nadmořská výška území je při řece od 500 m na jihu až po 650 m na severu. Z údolí řeky, směrem k západu, výška stoupá k vrcholům Hirschberg 1263 m n. m., Koenigskogel 1243 m n. m. a Offnerberg 1293 m n. m. Zalesněné horstvo je odvodňováno několika potoky, které se vlévají do řeky.\n\nObec zahrnuje devět osad (místních částí). V závorkách jsou uvedeny počty obyvatel v lednu 2015.\n\nMěstys Birkfeld sousedí s těmito obcemi: Fischbach na severu, Strallegg na severovýchodě, Miesenbach bei Birkfeld na východě, Pöllau v okresu Hartberg-Fürstenfeld na jihovýchodě, Anger na jihu, Sankt Kathrein am Offenegg na západě a Gasen na severozápadě.\n\nÚzemím od severu k jihu prochází podél řeky Zemská silnice B72 (Weizer Straße). Mimo to je zde několik zemských silnic 2.třídy a silnice místního významu.\nZ osady Birkfeld podél řeky i silnice B 72 vede jižním směrem úzkorozchodná železniční dráha Feistritztalbahn (rozchod 760 mm). Trať končí v okresním městě.\n\n\n"}
{"id": "1181227", "url": "https://cs.wikipedia.org/wiki?curid=1181227", "title": "283 (číslo)", "text": "283 (číslo)\n\nDvě stě osmdesát tři je přirozené číslo, které následuje po čísle dvě stě osmdesát dva a předchází číslu dvě stě osmdesát čtyři. Římskými číslicemi se zapisuje CCLXXXIII.\n\n\nSilnice II/283 je česká silnice II. třídy vedoucí na trase Turnov – Lestkov – Hořensko – Košťálov – Libštát – Ústí u Staré Paky\n\n\n"}
{"id": "1181231", "url": "https://cs.wikipedia.org/wiki?curid=1181231", "title": "SpaceX CRS-5", "text": "SpaceX CRS-5\n\nSpaceX CRS-5 (alternativně SpX-5, nebo jednoduše CRS-5) byl pátý zásobovací let kosmické lodi Dragon společnosti SpaceX k Mezinárodní vesmírné stanici (ISS) podstoupený v rámci kontraktu Commercial Resupply Services uzavřeného s NASA. Celkově šlo o sedmý let Dragonu do vesmíru (pokud počítáme i demo lety C1 a C2+).\n\nLoď Dragon dovezla na vesmírnou stanici 2317 kilogramů nákladu. Kromě zásob a vědeckých experimentů byly opožděně dovezeny i vánoční dárky pro posádku.\n\nZpět na Zemi loď dopravila více než 1632 kg nákladu.\n\nBěhem mise se společnost SpaceX pokusila zachránit první stupeň nosné rakety přistáním na plovoucí plošinu v Atlantském oceánu. Po oddělení 2. stupně rakety s lodí Dragon se 1. stupeň zážehem motorů zpomalil a kontrolovaně sestoupil do atmosféry. Dosedl na plošinu, ovšem příliš tvrdě, takže se překotil a explodoval. Většina cílů testu byla ale splněna.\n\n"}
{"id": "1181232", "url": "https://cs.wikipedia.org/wiki?curid=1181232", "title": "Katolický dům (Boskovice)", "text": "Katolický dům (Boskovice)\n\nKatolický dům v Boskovicích, také nazývaný krátce Kaťák, byl postaven v letech 1898 až 1899 nákladem katolického spolku Svornost. O jeho vybudování se značně přičinil kněz a básník František Chramosta, který vyučoval náboženství na boskovickém gymnáziu. Po první světové válce přešla budova do vlastnictví Spořitelního a záloženského spolku a spolek Svornost pak v ní zůstal v nájmu. Nyní patří Kulturnímu zařízení města Boskovice. V letech 1998 až 1999 byla vzhledem k jeho havarijnímu stavu provedena jeho nákladná rekonstrukce.\n\nV roce 1902 v něm bylo zřízeno kino, které funguje dodnes (od roku 1960 pod názvem kino Panorama), ale hrálo se v něm také divadlo (naposledy v roce 1947). V přízemí se nachází také restaurace.\n\n\n"}
{"id": "1181245", "url": "https://cs.wikipedia.org/wiki?curid=1181245", "title": "Minerfin", "text": "Minerfin\n\nMINERFIN, a.s. je slovenská společnost obchodující s železnou rudou, hutními výrobky a šrotem. Vlastní mj. 48,75 % podíl v akciové společnosti FINITRADING, která za rok 2014 vykázala konsolidované tržby 49 miliard korun a stala se jednou z největších českých společností podle tržeb.\n\nAkciová společnost Minerfin byla založena v roce 1995, v představenstvu zasedli Tomáš Chrenek (předseda), Ľubomír Blaško a Ján Moder, v dozorčí radě Mária Blašková (předsedkyně), Iveta Chreneková a Katarína Moderová. 90% akcií společnosti vlastní fyzické osoby, kterými jsou Tomáš Chrenek, Evžen Balko, Ján Moder a Mária Blašková. V roce 2014 společnost svým akcionářům vyplatila dividendy ve výši 35 mil. EUR (1 mld. Kč), v roce 2015 pak 100 mil. EUR (2,7 mld. Kč).\n"}
{"id": "1181247", "url": "https://cs.wikipedia.org/wiki?curid=1181247", "title": "Markéta Palaiologa", "text": "Markéta Palaiologa\n\nMarkéta Palaiologa (11. srpna 1510, Casale Monferrato – 28. prosince 1566, Mantova) byla markraběnka z Montferratu a vévodkyně z Mantovy. V letech 1540 – 1556 vládla společně se svým švagrem jako regentka za své dva syny.\n\nMarkéta se narodila v Casale Monferrato jako dcera Viléma IX. z Montferratu a jeho manželky Anny, dcery Reného z Alençonu.\nV roce 1517 byla Markétina sestra Marie zasnoubilena s Federicem Gonzagou, synem mantovského vládce Františka II. Gonzagy. Federik se později stal vévodou z Mantovy. Manželská smlouva však byla anulována poté, co Federico Marii obvinil z pokusu o otravu jeho milenky, Isabelly Boschetti, manželky hraběte z Calvisana. Smrt jejich otce opět ve Federikovi vzbudila zájem o svatbu s Marií. Marie však v září 1530 nečekaně zemřela, a tak Federico obrátil svou pozornost k Markétě. Její matka Anna se nakonec rozhodla pro spojení s rodem Gonzaga a v říjnu 1531 se konala svatba. O devět let později Federic zemřel na pravé neštovice.\n\nNástupcem se stal František a Markéta byla jmenována regentkou. Po jeho předčasné smrti roku 1550 se společně se švagrem Ercolem Gonzagou stala regentkou i po dobu nezletilosti druhého syna Viléma. Zemřela 28. prosince 1566 v Mantově a byla pochována v místním kostele sv. Pavly.\n"}
{"id": "1181248", "url": "https://cs.wikipedia.org/wiki?curid=1181248", "title": "Nick Young", "text": "Nick Young\n\nNicholas Aaron \"Nick\" Young (* 1. června 1985 Los Angeles, Kalifornie) je americký profesionální basketbalový hráč. Momentálně je členem Denver Nuggets v National Basketball Association. Hraje na pozici křídla a střílejícího rozehrávače zároveň. V letech 2006 a 2007 se dostal do výběru Pac-12. Jeho snoubenkou byla australská rapperka Iggy Azalea.\n\nYoung byl zvolen šestnáctým hráčem v NBA draftu 2007 Washington Wizards. Jeho první zápas v NBA byl 15. prosince 2007 proti Sacramento Kings.\n\nYoung dosáhl nejvyššího skóre v kariéře (43 bodů) 11. ledna 2011 proti Sacramento Kings.\n\nNick Young byl přemístěn do Los Angeles Clippers. Byl také klíčovým hráčem ve výhře nad Memphis Grizzlies na začátku play off 2012, kdy získal během jedné minuty 3 body.\n\nNick Young podepsal 12. července 2012 roční kontrakt s Philadelphia 76ers.\n\nYoung podepsal smlouvu s Los Angeles Lakers 11. června 2013. A 21. července 2014 prodloužil smlouvu na další čtyři roky, 21,5 milionový kontrakt. Během sezóny 2013–14 proměnil rekord Lakers na sedm čtyřbodových her, přičemž zvýšil i osobní skóre se 17.9 body 1.5 asistencí za zápas.\n\nJeho rodiči jsou Charles Young Sr. a Mae Young. Spolu s nimi a jeho dvěma bratry Johnem a Charlesem vyrůstal ve čtvrti Reseda v Los Angeles. Když Nickovy bylo pouhých 5 let, byl jeho starší bratr Charles zabit místním gangem. Částečně i kvůli tomu později založil Nadaci Nicka Younga proti násilí mezi gangy a zároveň pomoc lidem, kterých se toto téma jakkoliv dotýká. Mimo jiné se v roce 2007 natočil dokumentární film \"Second Chance Season\", vypovídající o jeho životním a příběhu a vstupu do NBA.\n\nYoungův bratranec je sedminásobný držitel cen Grammy, rapper Kendrick Lamar.\n\nDne 16. března 2012 mu žena jménem Keonna porodila syna Nicka Younga Jr.\n\nOd listopadu 2013 žil s australskou rapperkou Iggy Azalea, se kterou se po šestnácti měsících vztahu zasnoubil. Zúčastnil se i známého TV pořadu Lip Sync Battle. Nechal již několikrát potetovat. V červnu 2016 zásnuby zrušili a poté se rozešli. Údajně kvůli Nickově nevěře.\n"}
{"id": "1181251", "url": "https://cs.wikipedia.org/wiki?curid=1181251", "title": "Ben Gardane", "text": "Ben Gardane\n\nBen Gardane (též Bengardane, , , Bin Guirdan) je přímořské město na jihovýchodě Tuniska, blízko hranic s Libyí. V roce 2014 v něm žilo asi 80 tisíc obyvatel. Spadá do medeninského guvernorátu.\n\nZa druhé světové války zde Spojenci postavili vojenské letiště, po roce 1943 ale bylo opuštěno a dnes je jeho prostor používán jen jako zemědělská půda. Díky své poloze na obchodní trase z Tuniska do Libye je dnes Ben Gardane známé hlavně jako obchodní centrum. V červnu se zde každoročně pořádá velbloudí festival.\n\nV březnu 2016 čelilo útokům Islámského státu. \n"}
{"id": "1181252", "url": "https://cs.wikipedia.org/wiki?curid=1181252", "title": "Donald Finlay", "text": "Donald Finlay\n\nDonald Osborne \"Don\" Finlay (* 27. května 1909 Christchurch – 18. dubna 1970 Great Missenden) byl britský atlet, překážkář, mistr Evropy v běhu na 110 metrů překážek z roku 1938.\n\nMezinárodní sportovní kariéru započal na olympiádě v Los Angeles v roce 1932, kde vybojoval bronzovou medaili v běhu na 110 metrů překážek. Byl rovněž členem britské štafety na 4 x 100 metrů, která doběhla šestá. Na následující olympiádě v Berlíně v roce 1936 skončil v běhu na 110 metrů překážek druhý ve vyrovnaném evropském rekordu 14,4. V roce 1938 se stal v této disciplíně mistrem Evropy, když opět vyrovnal evropský rekord, tentokrát časem 14,3 s. Při svém třetím olympijském startu v roce 1948 v Londýně sice nepostoupil z rozběhu na 110 metrů překážek, byl však vybrán, aby složil jménem sportovců olympijský slib.\n\nV roce 1935 se stal pilotem RAF. Během druhé světové války sestřelil čtyři nepřátelské letouny a tři poškodil. Byl povýšen do hodnosti podplukovníka.\n"}
{"id": "1181255", "url": "https://cs.wikipedia.org/wiki?curid=1181255", "title": "Stéphane Caristan", "text": "Stéphane Caristan\n\nStéphane Caristan (* 31. května 1964 Créteil) je bývalý francouzský atlet, překážkář, mistr Evropy v běhu na 110 metrů překážek z roku 1986.\n\nVěnoval se především běhu na 110 metrů překážek, úspěšný byl však také ve víceboji. V roce 1984 startoval na olympiádě v Los Angeles, kde skončil šestý v běhu na 110 metrů překážek. V následující sezóně se stal halovým mistrem světa v běhu na 60 metrů překážek. Největším úspěchem pro něj byl titul mistra Evropy v běhu na 110 metrů překážek z evropského šampionátu v roce 1986. Druhou medaili z běhu na 60 metrů překážek ze světového halového šampionátu, tentokrát stříbrnou, vybojoval v roce 1987.\n\n"}
{"id": "1181262", "url": "https://cs.wikipedia.org/wiki?curid=1181262", "title": "Vilém I. Gonzaga", "text": "Vilém I. Gonzaga\n\nVilém I. Gonzaga (24. duben 1538 – 14. srpen 1587) byl v letech 1550–1587 vévodou z Mantovy a později též z Montferratu, byl synem Federica II. Gonzagy a Markéty Palaiology. V roce 1574 byl Montferrat povýšen na vévodství a on se tak stal jeho prvním vévodou. Po něm nastoupil jeho syn Vincenzo.\n\nVilém měl zájem zejména o duchovní vokální hudbu a je znám především historikům hudby pro svou rozsáhlou korespondenci se skladatelem Giovannim Pierluigim da Palestrina. Postavil velký nový kostel v Mantově, který je zasvěcen Svaté Barboře. V této souvislosti se dostal do rozporu s papežem. Chtěl totiž vytvořit svůj vlastní obřad pro Mantovu a věnoval nemalé prostředky na rozvoj hudebního repertoáru pro kostel a též na uvedení díla Giachesa de Wert a Palestrina. Část jeho korespondence s Palestrinou pojednává právě o uvedení tohoto jeho díla. Vilémův hudební vkus byl konzervativní. Napodoboval kontrapunktickou hudbu, ale šlo mu zejména o udržení čitelnosti textu, což prokazuje vliv Tridentských reforem. Po jeho smrti začal jeho syn Vincenzo zvát ke dvoru příznivce modernějších trendů.\n\n26. dubna 1561 se Vilém oženil s Eleonorou Habsburskou, šestou dcerou císaře Ferdinanda I. a Anny Jagellonské. Měli spolu tři děti:\n\n"}
{"id": "1181264", "url": "https://cs.wikipedia.org/wiki?curid=1181264", "title": "Aktivní okraj", "text": "Aktivní okraj\n\nAktivní okraj nebo konvergentní/destruktivní okraj desky je oblast přibližování se dvou litosférických desek spojená s jejich subdukcí, případně kolizí. V důsledku působení napětí, tření, a tání plášťových hmot jsou tyto oblasti běžně spojeny s rozsáhlými zemětřeseními a vulkanismem. Jsou rozeznávány 3 typy konvergentních okrajů:\n\n\nPři styku dvou oceánských desek, které se pohybují proti sobě, dochází k jejich vzájemnému podsouvání – subdukci. Při tomto ději se obvykle starší deska podsouvá pod mladší. Projevem podsouvání desek na dně oceánu je oceánský příkop. Litosféra, původně tvořící oceánské oblasti je prosycena vodou a při podsouvání a zvyšování tlaku a teploty se z ní voda uvolňuje směrem do nadložních desky. Přísun vody (ale i CO) způsobuje v nadložní desce změny, které ovlivňují rovnovážné podmínky již existujících hornin a materiálu astenosferického klínu (prostory astenosféry nad subdukční zónou). Ve větší hloubce mohou způsobovat jejich opětovné tavení, tento jev se nazývá parciální tavení. Roztavené magma, které je lehčí než okolní chladnější hornina, proniká výše, pokud se dostane až na povrch, vzniká vulkanický ostrovní oblouk. Vulkanické oblouky mají převážně bazické až intermediální, ale poměrně alkalické magma, které vzniká štěpením jednoduchého magmatu z astenosferického klínu nad subdukční zónou.\n\nKromě vzniku ostrovního oblouku, může při subdukci tohoto typu docházet i k ústupu () subdukční zóny směrem od ostrovního oblouku, to může mít za následek extenzi v nadložní desce a ke vzniku zaobloukové pánve. Při konvergenci také může docházet k zachytávání sedimentů nebo nerovností (např. podmořských sopek) z nadložní desky a vzniká akreční klín (akreční prizma). V případech, že akreční prizma nevzniká, nazývá se toto „erozivní okraj“, dochází při tom k tzv. subdukční erozi, která může přispívat ke vzniku předobloukových pánví.\n\nV případě, že dojde ke konvergenci oceánské a kontinentální kůry, subdukuje vždy čedičová oceánská kůra, která je těžší než granitoidní kůra kontinentů. Specifikem takové konvergence je to, že oceánská deska nedeformuje kontinent přímo. Dochází k tzv. nekolizní deformaci, která vzniká pokud dochází ke kompresi v nadložní desce. Opačným případem je, pokud dochází k ústupu subdukční zóny směrem od kontinentu, což je doprovázeno extenzí v nadložní kontinentální desce a vznikem zaobloukové nebo retro-arc pánve.\n\nJevem, který doprovází konvergentní rozhraní kontinentů s oceánskou deskou je intermediální, převážně andezitový, dacitový až ryolitový vulkanismus. Vulkanismus je podobně jako při vzniku oceánských ostrovů způsoben únikem vody ze subdukované desky, která způsobuje v astenosferickém klínu nad subdukční zónou natavování hornin. Na rozdíl od oceánských ostrovních oblouků, je magma intermediální až kyselé (tedy kyselejší než bazické), protože je obohaceno o kyselý (na křemen bohatý materiál) z kontinentální desky, jíž prochází.\n\nKonvergenční okraj třetího typu je kolize dvou kontinentálních litosférických desek. Způsobuje ji kompletní pohlcení oceánské litosféry v subdukční zóně a následné srážce přibližujících se kontinentů. Subdukující oceánská kůra s sebou částečně táhne do subdukční zóny i část přilehlého kontinentu, který se tak podsouvá pod nadloží kontinentální desku. Dochází k zdvojení tloušťky kůry, dalekosáhlým násunům, představujícím často velmi rozsáhlé příkrovy. Ve spodní desce také dochází ke vzniku okrajové pánve předpolí (předhlubně), která se prohýbá před čelem nasouvaných bloků a je vyplňována horninami erodovanými z čela orogénu.\n\nStavba takových orogenních oblastí je však podélně velmi variabilní a vyznačuje se mnoha odchylkami.\n\nNa základě různorodosti zachování sedimentů se rozlišuje erozní a akreční aktivní okraj. Akreční okraj je typický narůstáním množství sedimentů a je představován akrečním prizmatem. Erozní okraj je stabilní nebo zmenšující se. Eroze vzniká působením topografie podloží, např. oceánských ostrovů, okrajů transformních zlomů nebo jiných nerovností vznikajících na nořící se desce v důsledku jejího ohybu před vstupem do subdukční zóny. Dalším způsobem vzniku eroze je eroze vysokým tlakem pórových fluid, která se projevuje buď reaktivací a migrací zón odlepení směrem z podloží do nadloží nebo frakturací hornin pórovými fluidy a vznikem melanží.\n"}
{"id": "1181265", "url": "https://cs.wikipedia.org/wiki?curid=1181265", "title": "Pai Mu Tan", "text": "Pai Mu Tan\n\nPai Mu Tan (\"Bai Mudan\", 白牡丹) je druh bílého čaje pocházející z čínské provincie Fu-ťien. Název znamená \"Bílá pivoňka\" a je inspirován legendou o víle stejného jména. První zmínka o této odrůdě pochází z roku 1922. Čaj se sklízí na počátku jara, pochází z tipsů s dvěma horními mladými lístky, pokrytými jemným bílým chmýřím. Ty se suší na slunci, přičemž se nesvinují, takže nedochází k fermentaci. Čaj se zalévá nepříliš tvrdou vodou o teplotě okolo 80 °C, mohou se připravit nejméně tři nálevy. Tekutina má světle jantarovou barvu a nasládlou, lehce květinovou až oříškovou chuť, vzhledem k nízkému obsahu kofeinu se hodí k celodennímu pití.\n\n"}
{"id": "1181268", "url": "https://cs.wikipedia.org/wiki?curid=1181268", "title": "Jasienica", "text": "Jasienica\n\nJasienica může znamenat:\n\n\n"}
{"id": "1181271", "url": "https://cs.wikipedia.org/wiki?curid=1181271", "title": "Auki", "text": "Auki\n\nAuki je hlavní a nejlidnatější město provincie Malaita a druhé nejlidnatější město na Šalomounových ostrovech. Leží na ostrově Malaita. K Auki patří také letiště Gwaunaruu, ležící 11 km na sever od centra města. Ve městě žije okolo 8 000 obyvatel.\n\nVe městě jezdí taxi, kterým se lze dopravit z Letiště Gwaunaruu.\n\nKlima ve městě je tropické.\n"}
{"id": "1181272", "url": "https://cs.wikipedia.org/wiki?curid=1181272", "title": "Ondřej Müller", "text": "Ondřej Müller\n\nDo roku 1993 byl šéfredaktorem nakladatelství Winston Smith, do roku 1996 šéfredaktorem nakladatelství Arkadia a od roku 1998 programovým ředitelem nakladatelství Albatros. Kromě překladů (včetně odborných publikací) je autorem populárně-naučných knih a encyklopedií pro nakladatelství Albatros a článků a recenzí pro různá periodika (\"Lidové noviny\", \"MF Dnes\", \"Ikarie\", \"Nemesis\" a další).\n\n\n\n"}
{"id": "1181274", "url": "https://cs.wikipedia.org/wiki?curid=1181274", "title": "FK Kavalier Sázava", "text": "FK Kavalier Sázava\n\nFK Kavalier Sázava je český fotbalový klub se zázemím v Sázavě, hrající 1.A třídy Středočeského kraje\n\nSázavský fotbalový klub vznikl v roce 1925. V sezoně 2014/15 klub postoupil poprvé v historii do Přeboru Středočeského kraje, zde však vydržel pouze jednu sezónu a sestoupil do 1.A třídy Středočeského kraje.\n\nV roce 1944 bylo vybudováno nové hřiště, na kterém se za pět dní hrálo. První zápas sehrál Sázavský dorost. Prohráli nad Viktorií Žižkov 1:6. Později hrálo i A mužstvo Sázavy, které vyhrálo 7:2 nad Stráží bezpečnosti Praha.\n"}
{"id": "1181279", "url": "https://cs.wikipedia.org/wiki?curid=1181279", "title": "Júsuke Kanamaru", "text": "Júsuke Kanamaru\n\nJúsuke Kanamaru (: ), (* 14. září 1979 v Curugi, Japonsko) je bývalý japonský zápasník – judista.\n\nJudu se věnoval od 5 let. Vrcholově se připravoval jako student univerzity v Cukubě. V roce 2001 nahradil v lehké váze Kenzó Nakamuru, ale pozici reprezentační jedničky do olympijských her v Athénách v roce 2004 neudržel. Ustoupit musel mladému Masahiro Takamacuovi. V roce 2007 se na své dřívější pozice vrátil a v roce 2008 vybojoval nominaci na olympijské hry v Pekingu. Po nevýrazném výkonu obsadil konečné 7. místo a následně ukončil sportovní kariéru. Věnuje se trenérské práci.\n\n\n"}
{"id": "1181280", "url": "https://cs.wikipedia.org/wiki?curid=1181280", "title": "Vincenzo I. Gonzaga", "text": "Vincenzo I. Gonzaga\n\nVincenzo I. Gonzaga (21. září 1562 – 9. únor 1612) byl v letech 1587 – 1612 vládcem vévodství Mantovy a Montferratu.\n\nByl synem Viléma I. Gonzagy a Eleonory Habsburské. Jeho prarodiči z matčiny strany byli Ferdinand I. Habsburský a Anna Jagellonská.\n\nVincenzo byl hlavním patronem umění a věd, a proměnil Mantovu v živé centrum kultury. 22. září 1587 byl korunován čtvrtým vévodou z Mantovy. Konala se pompézní ceremonie, které byly přítomny nejvyšší orgány vévodství, aby vzdaly hold novému vévodovi Mantovy. Ten poté projížděl ulicemi města. Vincenzo zaměstnával skladatele Claudia Monteverdiho a malíře Petera Paula Rubense. V roce 1590 se Monteverdi stal hráčem na violu a kantorem ve Vincenzově hudební kapli. V roce 1602 ho Vincenzo po smrti Benedetta Pallavicinoho jmenoval \"mistrem hudby\". Vincenzo byl také přítelem básníka Torquata Tassa. Malá kniha uvedená ve Veroně v roce 1589 popisuje, jak komik jménem Valerini ve službách Vincenza představuje ideální galerii umění, ve které jsou představovány sochy nejvýznamnějších sběratelů umění spíše než práce samotných umělců. Vincenzo byl popsán jako kolos dominující celé ideální galerii, nazvaný \"Celestial galerie Minervy\".\n\nAstronom Giovanni Antonio Magini také sloužil jako vychovatel Vincenzových synů, Františka a Ferdinanda.\n\nVincentovy marnotratné návyky jsou považovány za urychlení úpadku mantovské ekonomiky.\n\nŘíkalo se, že byl Vincenzo impotent, a že proto vyslal do Nového světa tajnou expedici za účelem získání legendárního afrodisiaka.\n\n20. července 1588 mu císař Rudolf II. udělil právo nosit v erbu arcivévodskou korunku.\n\nVincenzo se v roce 1581 oženil s Markétou Farnese. Z jejich manželství se nenarodili žádní potomci a tak bylo manželství rozvedeno. 29. dubna 1584 se oženil se svou sestřenicí Eleonorou Medicejskou, dcerou Františka I. Medicejského a Johany Habsburské.\n\nVincenzo a Eleonora spolu měli šest dětí:\n\n\nVincenzo měl také několik nemanželských potomků:\n\n\n\n\n"}
{"id": "1181281", "url": "https://cs.wikipedia.org/wiki?curid=1181281", "title": "Archieparchie Ivano-Frankivsk", "text": "Archieparchie Ivano-Frankivsk\n\nArchieparchie Ivano-Frankivsk je archieparchie ukrajinské řeckokatolické církve, nacházející se na Ukrajině. \n\nArchieparchie zahrnuje severní část ivanofrankivské oblasti.\n\nArchieparchiálním sídlem je město Ivano-Frankivsk, kde se také nachází hlavní chrám - katedrála Zmrtvýchvstání Našeho Spasitele.\n\nRozděluje se do 391 farností. K roku 2016 574 853 věřících, 365 archieparchiálních kněží, 37 řeholních kněží, 63 řeholníků a 132 řeholnic.\n\nCírkevní provincie:\n\nDne 26. března 1885 byla zřízena eparchie Stanislaviv, a to z části území archieparchie Lvov.\n\nDne 5. června 1930 byla část jejího území připojena k nově vzniklé eparchii Maramureș.\n\nDne 20. dubna 1993 byla z části jejího území vytvořena eparchie Kolomyja-Černivci.\n\nDne 13. prosince 2011 byla eparchie povýšena na archieparchii.\n\n\n"}
{"id": "1181283", "url": "https://cs.wikipedia.org/wiki?curid=1181283", "title": "Klaudie Lotrinská", "text": "Klaudie Lotrinská\n\nKlaudie Lotrinská (6. října 1612 – 2. srpna 1648) byla dcera Jindřicha II. Lotrinského a Markéty Gonzagy. Její starší sestrou byla Nicole Lotrinská. Klaudie je také známá jako \"Claude Françoise de Lorraine\", sňatkem se svým bratrancem se stala lotrinskou vévodkyní. Jejími prarodiči z matčiny strany byli Vincenzo I. Gonzaga a Eleonora Medicejská. Prarodiči z otcovy strany jí byli Karel III. Lotrinský a Klaudie Francouzská.\n\n18. února 1634 se v Lunéville provdala za svého bratrance Mikuláše Františka Lotrinského, se kterým měla několik dětí:\n\n\nKlaudie zemřela ve Vídni ve věku 35 let při porodu dvojčat Marie Anny a Anny Marie. Byla pohřbena v kostele Saint-François-des-Cordeliers v Nancy v Lotrinsku.\n"}
{"id": "1181284", "url": "https://cs.wikipedia.org/wiki?curid=1181284", "title": "Peter Molnár (1973)", "text": "Peter Molnár (1973)\n\nPeter Molnár (* 4. června 1973) je bývalý slovenský fotbalový záložník.\n\nV československé nejvyšší soutěži nastoupil za DAC Dunajská Streda v šesti utkáních (celkem 179 minut), aniž by skóroval.\n\n"}
